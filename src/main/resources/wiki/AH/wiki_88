{"id": "1363957", "url": "https://cs.wikipedia.org/wiki?curid=1363957", "title": "Žatecká radnice", "text": "Žatecká radnice\n\nŽatecká radnice, stavba gotického založení výrazně klasicistně přestavěná, se nachází ve středu žatecké památkové rezervace na náměstí Svobody. První písemná zmínka o radnici se objevuje v roce 1362. Budova je dnes sídlem Městského úřadu Žatec.\n\nKonstituování středověké podoby tohoto královského města proběhlo už dlouho před obdobím 15. století. Na vyvýšeném ostrohu žateckého hradiště, z něhož se vyvinulo středověké město, stála kamenná bazilika už v románské době. Jihovýchodně od ní se postupně soustředila hojná výstavba měšťanských budov. V rané fázi gotiky byl utvořen půdorys města, zhruba tak, jak se dochoval do dnešních dní. Tato zástavba byla natolik dostačující potřebám obyvatel, že v 15. století docházelo spíše k přestavbám stávajících objektů.\n\nNa starší významné slovanské hradiště (ovšem bez městské samosprávy, což je základní podmínka ke vzniku radnic) navázalo město Žatec založené prokazatelně do roku 1265. Roku 1337 patřil Žatec mezi města s rozvinutou samosprávou, fungující městkou radou a dohlížejícím podkomořím.\n\nZ doby jen o málo pozdější se dochovaly prameny přímo se vztahující k postavení první budovy určené ke správě města. Šlo o spor mezi výrobci sukna - řemeslníky a jeho prodejci (tzv. kraječi) – obchodníky o právo prodeje sukna. Za kraječe se postavila městská rada, která nebyla pravomocná rozhodnout při. Obrátila se proto na rychtáře města a královského podkomořího. Byli svoláni starší obce a obě strany sporu na shromáždění do refektáře minoritského kláštera, kde bylo rozhodnuto o zákazu obchodování soukeníků se suknem v malém, tj. na lokty. Z toho lze soudit, že město v této době nemělo dostatečné prostory pro takováto shromáždění. Jako prostředek pro kontrolu prodeje sukna v malém bylo ustanoveno „zřízení obchodního domu nebo tržnice uprostřed naší obce“. Stavbu financovali žatečtí kraječi, avšak průběh prací řídila obec. A obec také připojila již na vlastní náklady stavbu radních prostor v podobě samostatného traktu nebo patra.\n\nZ urbanistického hlediska je neobvyklé umístění městské správní budovy, které způsobuje výrazné oddělení duchovního a světského centra města. Radnice z pohledu hlavní přístupové cesty od jihu – od Pražské brány zastiňuje farní kostel, což mohl zcela jistě být záměr městské rady. Stejně tak pozoruhodná je poloha věže přímo v ose této přístupové cesty a v přesném středu hradbami obehnaného středověkého města.\n\nRoku 1376 je doložena dokončená budova. Od této doby však prameny mlčí a následuje 200 let bez přímého dokladu toho, jak (a zda) se radnice měnila v průběhu 15. století. Přestože v roce 1559 proběhla rozsáhlá renesanční přestavba, na vedutě Žatce Jana Willenberga z roku 1611 můžeme spatřit gotickou podobu věže radnice. Stejně tak snadno lze pozorovat, že stejného charakteru je i tzv. Nová neboli Bílá věž v jižní části opevnění v blízkosti Pražské brány. Obě věže se vyznačují cimbuřovitým ochozem a dlátkovou střechou s obdobně utvářenými špicemi. Nová věž je v pramenech poprvé zachycena roku 1531, její vznik je spojován s generální přestavbou městského opevnění v 60. letech 15. století. Při obnovování hradeb přikročilo pravděpodobně město také k úpravě věže při radnici. Na vedutě je již radniční věž zobrazena jako součást budovy radnice, což je však pravděpodobně výsledek až generální přestavby z roku 1559. Podle soudobé anonymní kroniky Žatce řídil přestavbu pardubický stavitel Jiřík Všetečka.\nVe věži bylo radniční vězení pro obyvatele z vyšších vrstev. Po dostavbě západního traktu po polovině 16. století se z objektu stalo multifunkční centrum města. Kromě využití coby městské hlásky a sídla samosprávy byly prostory stále využívány ke komerčním účelům. V přízemí budovy prodávali pekaři, mýdlaři a soukeníci, byla zde lékárna, šenk vína a piva. V patře se nacházel větší sál, kde se scházeli konšelé a menší sál pro shromáždění starších města. Také městská šatlava našla v budově své místo. Existence vězeňské kaple je známá z plánů uchovávaných před druhou světovou válkou v městském muzeu (dnes nezvěstných).\n\nV 18. století bylo město poznamenáno mnoha požáry, také radnici bylo třeba několikrát opravovat. Největší přestavba proběhla v 60. a 70. letech podle projektu J. P. Loschyho.\n\nV první polovině  19. století byla městská šatlava přeměněna na kanceláře, sídlila zde také městská pokladna či archiv. V poslední čtvrtině století bylo přízemí upraveno na kavárnu, v roce 1924 byla pak k nároží přistavěna otevřená veranda. Od roku 1938 sídlilo v radnici gestapo.\n\nPo druhé světové válce si státní památková péče byla vědoma nutnosti restaurování, přistoupilo se však jen k nutným opravám. Žatecká radnice byla zásadně rekonstruována až v první polovině 90. let.\n\nČtyřkřídlá jednopatrová stavba s valbovým zastřešením svírá dvůr, který je kryt plochou skleněnou střechou. Pětiosé průčelí přechází v patře v šestiosé. Je utvářeno klasicistně s mladšími úpravami eklektického charakteru, dnešní neslohová okna vystřídala klasicistní okna s paprsčitě dělenými záklenky. Boční východní a západní průčelí jsou devítiosá, západní pětiosé. Jejich členění je víceméně identické jako u frontálního. Celá přízemní hmota stavby je bosovaná, rustika pokračuje v patře jen v nároží. Dominantou nejen radnice, ale celého města je pětipatrová průčelní věž, jejíž součástí je půlkruhový portál sloužící jako hlavní radniční vstup. Vedlejší vstup do budovy zajišťuje menší půlkruhový portál v západní části průčelí. Patro je odděleno římsou, v hmotě věže zdivo mírně ustupuje a vytváří prostor balkónku.\n\nDnešní vzhled interiérů má za sebou nespočet úprav. Vstupem do radnice v přízemí průčelní věže se zároveň dostáváme do nejstarších prostorů budovy. Mezi předpokládané gotické opěrné pilíře byla však vložena oválně zaklenutá vstupní arkáda barokního původu. Dochovány jsou i sklepní prostory pod dvorem a pod severním křídlem, které mají podobu čtyř valeně zaklenutých prostor. Přístup umožňuje schodiště ze západní strany. Nejstarší přízemní část radnice je zaklenuta křížově s žebry s hruškovou profilací a jednoduchým svorníkem. Odkryta je také kamenná arkáda v severovýchodní stěně.\n\nV jihovýchodní části se nachází dvoudílný sál členěný do třech pasů klenebních polí, v severní mladší části prvního podlaží jsou segmentové klenby. Jednou z možností výstupu do patra je dvoudílné schodiště v jihozápadní části s křížovými klenbami renesančního původu. Strop haly, do které schodiště ústí, utváří klenuté pasy a české placky. Většina ostatních místností je plochostropá. V patře věže můžeme ještě spatřit valenou klenbu s lunetovými výsečemi a barokními štuky. Její druhé patro je součástí krovu radnice a nad tímto podlažím stoupá dřevěné věžní schodiště (ve čtvrtém patře s novodobým hodinovým strojem). Poslední patro zakončuje tzv. světnička hlásného s otevřeným ochozem. Věž vrcholí osmihrannou bání s otevřenou lucernou a špicí s makovicí a křížkem. Novodobá úprava umožnila používání prostorů mezipatra a podkroví.\n\nV českých městech s rozvinutou samosprávou vznikaly gotické budovy radnic zejména v druhé polovině 14. století. Nejčastější situací bylo adaptování stávajícího měšťanského domu jednoho z členů městské rady.\n\nDále pak radnice vznikaly z kupeckých domů a tržnic, mohla být také využita rychta či tvrz. Novostavba radnice je poměrně výjimečná (př. Olomouc, Žatec). Obvykle byla zvolena budova nejhonosnější, největší – tak aby vyhovovala reprezentačním nárokům městské správy.\n\nDalším významným kritériem byla poloha stavby, případně parcely – vzhledem k ní se dochovaly tři základní typy radnic:\nV souvislosti s polohou radnice můžeme rozlišit tři kompoziční typy:\nV nejbližším okolí Žatce srovnejme žateckou radnici s tou v Kadani. Jde o významný a dobře dochovaný příklad gotické radnice vzniklé z kupeckého domu. Jsou zde dochovány tři místnosti gotického založení s křížovými klenbami a četné kamenické detaily. Budovu můžeme označit za nárožní typ radnice – stojí na nároží hlavního náměstí a hlavní přístupové cesty na něj. Radniční věž byla vybudována teprve ve druhé fázi stavby, ve věži se nachází pozdně gotická kamenicky zdobená kaple. \n\nTaké v nedalekém Mostě vznikla radnice z kupeckého domu, pravděpodobně opět s věží zpočátku mimo budovu radnice. Kupecký dům má počátky ve stejné době jako ten v Žatci. Mostecká radnice byla prokazatelně přestavována roku 1472 – k něčemu podobnému mohlo dojít i v Žatci. Bohužel tato tzv. Stará radnice musela ustoupit těžbě uhlí v 70. letech.\n\nObecně nacházíme mnoho analogií v otázce formování sídliště jako institucionálního města mezi Žatcem a Hradcem Králové. Tamní radnice, doložená od roku 1418, byla z počátku stejně jako v Žatci doplněna samostatně stojící městskou Bílou věží, která fungovala jako městská hláska a byla v průběhu doby adaptována do těla radnice.\n"}
{"id": "1363958", "url": "https://cs.wikipedia.org/wiki?curid=1363958", "title": "Park Charlotty G. Masarykové", "text": "Park Charlotty G. Masarykové\n\nPark Charlotty G. Masarykové (dříve \"park u Písecké brány\", nebo \"sad u Písecké brány\") se nachází na Praze 6 poblíž Písecké brány. Je ohraničen ulicemi Na Valech, Badeniho, Mickiewiczova, Na baště sv. Ludmily, Na baště sv. Jiří a Tychonova. Park je rozdělen na dvě části ulicí K Brusce. Park byl zřízen v roce 1913 po odkupu vojenských pozemků obcí, pravděpodobně podle návrhu architekta Karla Skaláka. V roce 1973 byl park zapsán na seznam kulturních památek. V roce 2000 byl park rekonstruován a v následném roce přejmenován na Park Charlotty G. Masarykové, ženy prvního československého prezidenta Tomáš Garigua Masaryka. Další rekonstrukce probíhala v letech 2003 až 2006. Na místě parku se původně nacházel obraný příkop. Charakter parku tvoří tvar bývalého barokního opevnění. Mezi stromy v rostoucími v parku se dají nalézt topol černý a bílý a platan javorolistý. Nalézají se zde dva pomníky věnované osobám, které padli v květnu roku 1945. Jeden je věnován Jiřímu Juklovi a Janu Součkovi, druhý Františku Burdovi a Janu Somolovi. Dále od roku 1996 je v části parku při ulici Badeniho umístěno sousoší izraelského sochaře Israela Hadany, které je vytvoříl pro výstavu izrealské grafiky konané o rok dříve na Staroměstské radnici v Praze a následně věnoval Galerii hlavního města Prahy. Jedná se o tři jehlany z ocelového plechu. Jeden z nich má hladké stěny, ve druhém jsou vyřezány otvory ve tvaru Československa před druhou světovou válkou a ve třetím je vyřezána báseň Ti, kdo nesou vzpomínky na všechen čas v hebrejštině.\n\nVýznamnými stavbami v okolí parku jsou Písecká brána a Bílkova vila.\n"}
{"id": "1363963", "url": "https://cs.wikipedia.org/wiki?curid=1363963", "title": "Open Sud de France 2018 – mužská dvouhra", "text": "Open Sud de France 2018 – mužská dvouhra\n\nMužská dvouhra Open Sud de France 2018 probíhala v první polovině února 2018. Do singlové soutěže montpellierského tenisového turnaje nastoupilo dvacet osm hráčů. Obhájcem titulu byl německý tenista Alexander Zverev, který do turnaje nezasáhl.\n\nVítězem se stal druhý nasazený Francouz Lucas Pouille, jenž ve finále zdolal krajana a trojnásobného šampiona turnaje Richarda Gasqueta po dvousetovém průběhu 7–6 a 6–4. Poměr vzájemných zápasů navýšil na 4–1. V probíhající sezóně si tak připsal premiérové turnajové vítězství, které představovalo pátý singlový titul na okruhu ATP Tour. Gasquet se v Montpellier probojoval do šestého finále bez přerušení.\n\nČtyři nejvýše nasazení hráči obdrželi volný los do druhého kola.\n"}
{"id": "1363964", "url": "https://cs.wikipedia.org/wiki?curid=1363964", "title": "Salon Práva", "text": "Salon Práva\n\nSalon Práva je literární a kulturní příloha deníku Právo. Vychází od podzimu 1996, kdy ho založili šéfredaktor Práva Zdeněk Porybný a publicista Pavel Dostál. Prvním editorem byl v letech 1996 až 2009 Zdenko Pavelka, druhým od roku 2009 dodnes Zbyněk Vlasák. Salon vychází na třech až čtyřech stranách každý čtvrtek. Má také své internetové a facebookové stránky. V květnu 2018 vyšel reprezentativní výbor salonních textů z let 1996 až 2016 v knize \"Všechno nejlepší. Tisíc čísel a dvacet let Salonu Práva\" .\n\nSalon se snaží rozvíjet původní publicistiku, především esejistickou. Mezi současné salonní esejisty patří Václav Bělohradský, Jiří Přibáň, Jiří Pehe, Petr Drulák, Jan Keller, Milena Bartlová, Petr Pithart, Pavel Barša, Ondřej Slačálek, Matěj Stropnický nebo Martin Škabraha, v minulosti v příloze publikovali Karel Kosík či Dušan Třeštík.\n\nZ publicistů a publicistek se v Salonu pravidelně objevují Štefan Švec, Saša Uhlová, Petr Fischer, Jakub Šofar, Alena Zemančíková, Ondřej Vaculík, Karel Veselý, Eva Klíčová nebo Klára Vlasáková. Vedle tradiční esejistické, reportážní, recenzní a komentářové tvorby lze v Salonu najít například také analytický seriál sociologa Daniela Prokopa \"Úvod do praktické sociologie\", ověnčený Novinářskou cenou za rok 2016. Novinářskou cenu obdržel Salon také za rok 2017, získala ji za své sloupky Apolena Rychlíková.\n\nV příloze v podobě ukázek, povídek či básní vychází živá literatura. Publikovali zde Arnošt Lustig, Vladimír Páral, Jan Trefulka, Lenka Procházková, Ivan Martin Jirous, Ludvík Kundera, Pavel Šrut, Jiří Žáček a další. V současnosti se Salonem spolupracují například spisovatelé a spisovatelky Jaroslav Rudiš, Emil Hakl, Bianca Bellová, Kateřina Tučková, Markéta Pilátová, Michal Šanda, Marek Toman, Igor Malijevský aj. Řada z nich se zapojila do salonních „literárně-humanitárních“ cyklů \"Povídky pro Adru\", \"Povídky pro Kher\" a \"Povídky pro Duhu\". \n\n\"Povídky pro Adru\" vyšly knižně v roce 2014, \"Povídky pro Duhu\" v roce 2019.\n\nV současnosti redakce funguje ve složení editor Zbyněk Vlasák, redaktor Štěpán Kučera a redaktorka Alice Šimonová.\n\n"}
{"id": "1363967", "url": "https://cs.wikipedia.org/wiki?curid=1363967", "title": "Petra Vlhová", "text": "Petra Vlhová\n\nPetra Vlhová (* 13. června 1995, Liptovský Mikuláš, Slovensko) je slovenská sjezdová lyžařka. Je bývalou členkou LKS Banská Bystrica a svěřenkyní trenéra Tomáše Hudce. Ve svých 16 letech, tedy v sezóně 2011/2012, byla členkou Ski Klubu Javorovica Liptovský Ján a Centra olympijské přípravy Poprad. Od roku 2013 jezdila za sportovní klub Ski team Vlha Liptovský Mikuláš a jejím trénerem byl Ivan Iľanovský. V současnosti je členkou Vojenského sportovního centra Dukla Banská Bystrica, trénuje ji Ital Livio Magoni (* 1963), jejím kondičním trénerem je Šimon Klimčík. Na mistrovství světa v\n roce 2019 v Åre triumfovala v obřím slalomu a stala se tak mistryní světa a rovněž skončila druhá v kombinaci a třetí ve slalomu.\n\nV únoru 2011 se ve švýcarském zimním středisku Crans Montana stala juniorskou mistryní světa v obřím slalomu v kategorii do 18 let. Ve slalomu stejné věkové kategorie obsadila 4. místo. V sezóně 2011/2012 vyhrála slovenskou anketu „Lyžiar roka“.\n\n8. února 2019 si ve švédském Åre vyjela stříbrnou medaili v kombinaci. 14. února 2019 se stala mistryní světa v obřím slalomu. 16. února 2019 zkompletovala svou sbírku medailí z mistrovství světa, když skončila bronzová ve slalomu.\n\n\n"}
{"id": "1363968", "url": "https://cs.wikipedia.org/wiki?curid=1363968", "title": "Argentina Open 2018 – mužská dvouhra", "text": "Argentina Open 2018 – mužská dvouhra\n\nMužská dvouhra Argentina Open 2018 probíhala v polovině února 2018. Do singlové soutěže buenosaireského tenisového turnaje nastoupilo dvacet hráčů. Obhájcem titulu byl ukrajinský tenista Alexandr Dolgopolov, který se před zahájením odhlásil.\n\nVítězem se stal nejvýše nasazený 24letý Rakušan Dominic Thiem, jenž ve finále zdolal 28letého Slovince Aljaže Bedeneho po dvousetovém průběhu 6–2 a 6–4. Naposledy předtím prošel Thiem do semifinále na červnovém French Open 2017. V probíhající sezóně si tak připsal premiérové turnajové vítězství, které představovalo devátý singlový titul na okruhu ATP Tour a sedmý z antuky. Thiem udržel na Argentina Open neporazitelnost s bilancí zápasů 9–0, když si při debutovém startu v roce 2016 odvezl také trofej.\n\nČtyři nejvýše nasazení hráči obdrželi volný los do druhého kola.\n"}
{"id": "1363970", "url": "https://cs.wikipedia.org/wiki?curid=1363970", "title": "Argentina Open 2018 – mužská čtyřhra", "text": "Argentina Open 2018 – mužská čtyřhra\n\nMužská čtyřhra Argentina Open 2018 probíhala v polovině února 2018. Do deblové soutěže buenosaireského tenisového turnaje nastoupilo šestnáct dvojic. Dvojnásobným obhájcem titulu byl nejvýše nasazený kolumbijský pár Juan Sebastián Cabal a Robert Farah.\n\nVítězem se staly argentinské turnajové čtyřky Andrés Molteni a Horacio Zeballos, které ve finále za devadesát minut zdolaly Cabala s Farahem. Po dvousetovém průběhu 6–3 a 5–7 rozhodl až supertiebreak poměrem míčů [10–3], v nšmž si Argentinci vypracovali vedení již 9–1. Oba šampioni si do žebříčku ATP připsali 250 bodů a získali druhou společnou trofej. Zeballos vybojoval osmý deblový titul na okruhu ATP Tour a pro Molteniho to bylo druhé takové turnajové vítězství.\n\n"}
{"id": "1363972", "url": "https://cs.wikipedia.org/wiki?curid=1363972", "title": "Louveciennes", "text": "Louveciennes\n\nLouveciennes je malé městečko ve francouzském departementu Yvelines v regionu Île-de-France. Je součástí aglomerace sídel východně od hlavního města Francie Paříže, od níž je vzdáleno necelých 20 km. Někdejší královský zámek ve Versailles se nachází od Louveciennes zhruba 5 km vzdušnou čarou směrem na jih.\n\nPodobně jako jiná sídla v Yvelines, v 11. století bylo Louveciennes majetkem opatství Saint-Denis. Jednalo se o zemědělskou obec, pro níž bylo typické ovocnářství a pěstování vinné révy.\n\nRadikální změnu v historii Louveciennes přineslo období vlády Ludvíka XIV. a realizace jeho monumentálních stavebních projektů v oblasti Versailles, kdy na břehu Seiny severně od Louveciennes byl vybudován mohutný čerpací stroj a přes obec byl postaven vodovod a akvadukt. V městečku v 17. století vznikla také řada panských sídel a zámků. Obec, která se do té doby jmenovala \"Luciennes\", bylo na konci 17. století změněno jméno na \"Louvetienne\".\n\nV průběhu 19. století bylo v postupně budováno železniční spojení do Versailles a později i do Noisy-le-Roi a Saint-Germain-en-Laye přes Louveciennes a Marly (tzv. trať \"Ligne L du Transilien\") a podél této trati vznikla nová zástavba, určená k rekreaci i trvalému bydlení. Proslulost Louveciennes přineslo i to, že jej v 19. století objevili francouzští impresionisté, kteří se inspirovali zdejší krajinou. Malíři Pierre-Auguste-Renoir, Camille Pissarro, Alfred Sisley, Claude Monet a další zde vytvořili celkem na 120 impresionistických děl.\n\nV letech 1959 - 1967 bylo v Louveciennes sídlo Vrchního velitelství spojeneckých sil v Evropě (angl. \"SHAPE - Supreme Headquarters\" \"Allied Powers Europe\") a \"American School of Paris\" .\n\n\n\n\n\nArnold de Ville, stavitel a správce La Machine de Marly, obýval Pavillon des Eaux\n\nMadame du Barrry, milenka francouzského krále Ludvíka XV. Obývala \"Vodní pavilón\", který byl později přebudován na zámek, nesoucí její jméno\n\nBásník André Chénier, navštívil Louveciennes v druhé polovině 18. století\n\nMalířka Élisabeth Vigée-Lebrun, zemřela v Louveciennes 30. března 1842 ve věku 86 let\n\nBernard Pierre Magnan, maršál Francie, žil louvenciennském zámku v letech 1852 - 1865\n\nMalíř Auguste Renoir, pobýval v Louveciennes u svých rodičů na přelomu let 1869 a 1870\n\nMalíř Alfred Sisley, pobýval v Louveciennes v letech 1870 - 1874\n\nSkladatel Camille Saint-Saëns, žil v Louveciennes v letech 1865 - 1870\n\nMalíř Georges Henri Manzana-Pissarro, třetí syn malíře Camilla Pissarra, narodil se v Louveciennes v roce 1871\n\nMalířka Jeanne Baudot, žačka a modelka Augusta Renoira, dcera Renoirova lékaře z Louveciennes\n\nJoseph Joffre, maršál Francie, účastník první světové války. Ve 20. letech 20. století si v Louveciennes nechal postavit v koloniálním stylu dům, zvaný \"Le pavillon\" \"de la Châtaigneraie\". Joseph Joffre je pohřbený v Louveciennes\n\nAmericko-francouzská spisovatelka Anaïs Nin (francouzsko-dánského původu po matce a kubánsko-katalánského původu po otci), žila v Louveciennes v letech 1930 -1936\n\nSkladatel Kurt Weill, po roce 1933 opustil nacistické Německo a do roku 1935, kdy emigroval do USA, žil v Louveciennes\n\nFyzik Louis de Broglie (7. vévoda de Broglie), nositel Nobelovy ceny za fyziku z roku 1929, zemřel v Louveciennes 19. března 1987 ve věku 94 let.\n\nV městečku byla vybudována naučná stezka \"Cesta impresionistů\" (\"\"Le Chemin des impresionistes\"\"). Na čtyřkilometrovém okruhu, začínajícím a končícím u sídla městského úřadu, někdejšího zámku Beauséjour, lze navštívit místa, kde pracovali nebo která ve svých dílech zobrazili malíři, jako Élisabeth Vigée-Lebrun, Auguste Renoir, Cammille Pissaro, Alfred Sisley a další.\n"}
{"id": "1363975", "url": "https://cs.wikipedia.org/wiki?curid=1363975", "title": "Dekkánské trapy", "text": "Dekkánské trapy\n\nDekkánské trapy (podle skandinávského slova trappa = \"schody\", odpovídá terasovitému profilu hornin) je velká magmatická provincie na území současné západní Indie. Nachází se na tzv. dekkánské plošině. Jde o jeden z největších vulkanických útvarů na povrchu Země a zabírá rozlohu přes 500 000 km² a objem přes 1 000 000 km³. V době svého vzniku však byla rozloha magmatických hornin ještě větší, a sice přes 1,5 milionu km² (téměř polovina rozlohy současné Indie). Mocnost vrstev přesahuje místy i 2000 metrů. Postupnou erozí a prostřednictvím pohybů tektonických desek však byla velká část původního objemu dekkánských trapů zničena.\n\nV současnosti již jsou k dispozici poměrně přesné údaje o stáří těchto útvarů. Dekkánské trapy začaly vznikat krátce před koncem křídové periody (na úplném konci druhohorní éry), asi před 66,25 miliony let. Jejich tvorba se časově shoduje také s dopadem planetky Chicxulub do oblasti dnešního Mexického zálivu. Je velmi pravděpodobné, že mezi oběma událostmi existuje přímá souvislost (největší objem magmatu se vylil na povrch právě po impaktu planetky před 66,0 miliony let). Vulkanická činnost pak pokračovala asi do doby před 63 miliony let (raný paleocén).\n\nČasově se vznik trapů velmi dobře shoduje s velkým hromadným vymíráním na konci křídy, čehož si všimli vulkanologové a geologové již v 70. letech 20. století. Od té doby soupeří indické vulkány s planetkou Chicxulub jako nejpravděpodobnější příčina vymírání na konci křídy (jemuž padlo za oběť asi 75 % druhů tehdejších organismů). Novější pohled spočívá v uznání role obou událostí, které zřejmě při vymírání spolupůsobily. Enormně velký objem vyvržených sopečných plynů do atmosféry pravděpodobně ztížil situaci již tak značně poškozených ekosystémů po dopadu planetky Chicxulub. Ovšem trapy působily tlak na přežití organismů již před dopadem planetky. A dinosauři přežili mnoho let po dopadu planetky.\n\n\n"}
{"id": "1363976", "url": "https://cs.wikipedia.org/wiki?curid=1363976", "title": "Centrální kotelna", "text": "Centrální kotelna\n\nCentrální kotelna je brutalistní objekt nacházející se na rohu ulic Wenzigova a Sokolská na Praze 2. Slouží k zásobování teplem Všeobecnou fakultní nemocnici v Praze. Byla postavena v roce 1993 a jejím autorem je architekt Karel Prager, který ji navrhl šest let předtím v rámci svého návrhu úpravy nemocničního areálu. Kotelna je ve tvaru pyramidy s dlouhým komínem ukončeným ocelovou špičkou. Stěny tvoří keramický obklad, strop a rohy jsou prosklené, v rozích vystupují nosné ocelové prvky nabarvené na červeno. Uvnitř se nachází ohromný prostor rozčleněný na tři podlaží s výtopní technikou. Pod ním je pak sklep.\n"}
{"id": "1363978", "url": "https://cs.wikipedia.org/wiki?curid=1363978", "title": "New York Open 2018 – mužská dvouhra", "text": "New York Open 2018 – mužská dvouhra\n\nMužská dvouhra New York Open 2018 probíhala v polovině února 2018. Do singlové soutěže uniondalského tenisového turnaje na Long Islandu ve státě New York nastoupilo dvacet osm hráčů. Jednalo se o premiérový ročník události hrané na tvrdém povrchu v aréně Nassau Veterans Memorial Coliseum. Turnaj se stal první akcí v historii ATP, kde byl položen povrch černé barvy.\n\nPremiéru na profesionálním okruhu ATP Tour prožil 17letý úřadující vítěz juniorky Australian Open, juniorská světová jednička a 873. hráč žebříčku Sebastian Korda, který na úvod podlehl americkému krajanu a světové osmadevadesátce Francesovi Tiafoeovi ve třech setech.\n\nVítězem se stal nejvýše nasazený 31letý Jihoafričan Kevin Anderson, jenž ve finále zdolal americkou turnajovou dvojku Sama Querreyho po třísetovém průběhu 4–6, 6–3 a 7–6. Tři sady trvaly všechny jeho duely. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour z patnácti odehraných finále. Bodový zisk Andersona posunul na nové kariérní maximum, když mu 19. února 2018 patřila 9. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1363979", "url": "https://cs.wikipedia.org/wiki?curid=1363979", "title": "New York Open 2018 – mužská čtyřhra", "text": "New York Open 2018 – mužská čtyřhra\n\nMužská čtyřhra New York Open 2018 probíhala v polovině února 2018. Do deblové soutěže uniondalského tenisového turnaje na Long Islandu ve státě New York nastoupilo šestnáct dvojic. Jednalo se o premiérový ročník události hrané na tvrdém povrchu v aréně Nassau Veterans Memorial Coliseum. Turnaj se stal první akcí v historii ATP, kde byl položen povrch černé barvy.\n\nVítězem se stal druhý nasazený bělorusko-rakouský pár Max Mirnyj a Philipp Oswald, který ve finále za 1.28 hodin zdolal nizozemsko-novozélandskou dvojici Wesley Koolhof a Artem Sitak. Po dvousetovém průběhu 6–4 a 4–6 rozhodl až supertiebreak poměrem míčů [10–6]. Oba šampioni, kteří odvrátili sedm z osmi brejkových hrozeb, si do žebříčku ATP připsali 250 bodů a získali druhou společnou trofej po Kremlin Cupu 2017. 40letý Mirnyj odehrál na okruhu ATP Tour jubilejní 100. finále a vybojoval padesátý první deblový titul. Pro 32letého Oswalda to bylo sedmé takové turnajové vítězství.\n\n"}
{"id": "1363980", "url": "https://cs.wikipedia.org/wiki?curid=1363980", "title": "Mary Lou McDonaldová", "text": "Mary Lou McDonaldová\n\nMary Lou McDonaldová (* 1. květen 1969) je irská politička ze strany Sinn Féin, která byla v únoru 2018 jmenována prezidentkou Sinn Féin. McDonaldová byla členkou irského parlamentu od roku 2011 za centrální Dublin. V letech 2009 až 2018 sloužila pod Gerry Adamsem jako viceprezidenta Sinn Féin, kterou v letech 2004 až 2009 zastupovala jako europoslankyně. \n\nPůvodně byla členkou strany Fianna Fáil, kterou opustila v roce 1998.\n"}
{"id": "1363983", "url": "https://cs.wikipedia.org/wiki?curid=1363983", "title": "ABN AMRO World Tennis Tournament 2018 – mužská dvouhra", "text": "ABN AMRO World Tennis Tournament 2018 – mužská dvouhra\n\nMužská dvouhra ABN AMRO World Tennis Tournament 2018 probíhala v polovině února 2018. Do singlové soutěže rotterdamského tenisového turnaje nastoupilo třicet dva hráčů. Obhájcem titulu byl francouzský tenista Jo-Wilfried Tsonga, který odstoupil v důsledku poranění harmstringů levého stehna.\n\nNejvýše nasazený Švýcar Roger Federer si díky postupu do semifinále zajistil návrat na pozici světové jedničky, na níž strávil rekordních 302 týdnů kariéry a kde vystřídal Rafaela Nadala. Poprvé čelu klasifikace vévodil již v únoru 2004 a naposledy jej opustil během listopadu 2012. Světovou jedničkou se tak 19. února 2018 stal po 5 letech a 106 dnech, což znamenalo nejdelší období mezi dvěma postaveními na 1. místě. Zároveň se v 36 let, 6 měsících a 11 dnech stal nejstarší mužskou světovou jedničkou, když překonal věkový rekord tehdy 33letého Andreho Agassiho.\n\nVítězem se stal nejvýše nasazený Roger Federer, jenž ve finále za 58 minut zdolal bulharskou turnajovou dvojku Grigora Dimitrova po hladkém dvousetovém průběhu 6–2 a 6–2, když v duelu nečelil ani jedné brejkové hrozbě. V probíhající sezóně si po triumfu na Australian Open připsal druhé turnajové vítězství, které představovalo 97. singlový titul na okruhu ATP Tour, respektive 146. finále. V sezóně udržel neporazitelnost, čítající po finále 12 utkání a navázal na trofeje z Hopman Cupu a melbournského majoru. Z Rotterdamu si po ročnících 2005 a 2012 odvezl třetí titul.\n\nČtyři nejvýše nasazení hráči obdrželi volný los do druhého kola.\n"}
{"id": "1363984", "url": "https://cs.wikipedia.org/wiki?curid=1363984", "title": "Římskokatolická farnost Vidče", "text": "Římskokatolická farnost Vidče\n\nŘímskokatolická farnost Vidče je územním společenstvím římských katolíků v rámci děkanátu Valašské Meziříčí olomoucké arcidiecéze s farním kostelem svatých Cyrila a Metoděje.\nPrvní písemná zmínka o obci Vidče pochází z roku 1310. V 18. století zde vykonávali duchovní správu faráři z Rožnova, kteří měli na starosti rozsáhlé území od Velkých Karlovic přes Bečvy až k okraji Valašského Meziříčí. Za reforem Josefa II. byla ustanovena duchovní správa v Zubří, pod kterou patřila také obec Vidče. Vidčané chodili do kostela převážně do Zubří. V Zubří také většinou nalézali místo posledního odpočinku. Vhledem k obtížím, které s tím byly spojeny, dospěli občané Vidče na konci 19. století k názoru, že si zřídí hřbitov a postaví kostel. Ten byl postaven v letech 1908 až 1915. Samostatná duchovní správa vznikla roku 1918.\n\nSamostatnou duchovní správu pak měla farnost až do roku 1989, kdy odešel na odpočinek poslední farář P. Ján Dolák. Od roku 1990 je farnost opět spravována ze Zubří. Od července 2016 je administrátorem excurrendo R. D. Mgr. Pavel Hödl.\n\nVe farnosti se pravidelně pořádá tříkrálová sbírka. V roce 2017 se při ní vybralo 77 330 korun. O rok později dosáhl výtěžek sbírky 85 525 korun.\n\nFarnost je zapojena do projektu Adopce na dálku. Při bohoslužbách vystupuje chrámový sbor a schola.\n"}
{"id": "1363985", "url": "https://cs.wikipedia.org/wiki?curid=1363985", "title": "Johannes Høsflot Klæbo", "text": "Johannes Høsflot Klæbo\n\nJohannes Høsflot Klæbo (* 22. října 1996) je norský běžec na lyžích, trojnásobný olympijský vítěz ze Zimních olympijských her 2018. V jihokorejském Pchjongčchangu triumfoval ve sprintu a se štafetou. V sezóně 2016/17 vybojoval malý křišťálový glóbus za vítězství v celkové klasifikaci sprintů ve Světovém poháru. 2017/18 vyhrál velký křišťálový glóbus (za celkové vítězství) a malý křišťálový glóbus za (celkové vítězství) ve sprintu. V sezóně 2018/19 vyhrál sérii závodů Tour de Ski a v jeho dvaadvaceti letech se stal nejmladší vítězem tohoto seriálu. \nVšechny výsledky vychází z dat Mezinárodní lyžařské federace (FIS).\n\n\n\n"}
{"id": "1363986", "url": "https://cs.wikipedia.org/wiki?curid=1363986", "title": "Patokryje (tvrz)", "text": "Patokryje (tvrz)\n\nTvrz v Patokryjích je bývalá zemanská tvrz v obci Patokryje v okrese Most. Stavba z druhé poloviny 17. století je od roku 1958 chráněná jako kulturní památka, neboť tvrz dokládá vývoj drobného panského sídla na venkově.\n\nTvrz má čp. 17 a nachází se na jižním okraji obce na mírném návrší nad potokem Srpinou. Areál tvoří samotná tvrz obklopená zahradou (pozemková parcela č. 544).\n\nPrvní písemná zmínka o tvrzi pochází z roku 1378, kdy je jako majitel zdejší tvrze zmiňován vladyka Pešek z Patokryj. V roce 1397 je zmiňován Otík z Patokryj a rok poté Vlach z Patokryj. V roce 1428 byla majitelkou Bohuše, vdova po Otíkovi z Patokryj. Jiný Otík zemřel kolem roku 1453 a zboží získal jako odúmrť Aleš z Velešic na Brocně. Jeho dcera Dorota, provdaná za Oldřicha z Duban, prodala Patokryje roku 1478 mosteckému měšťanovi Václavu Manvicovi, který začal používat přízvisko z Patokryj. Statek a tvrz zdědil v roce 1521 jeden z jeho synů – Hanuš, který zemřel kolem roku 1450. V roce 1543 vlastnil ves jeho potomek Jarolím, který ji prodal roku 1568 Petrovi Razickému ze Vchynic. Patokryje patřily nějaký čas Kryštofovi Rausendorfovi ze Spremberka. Po jeho smrti Patokryje koupil v roce 1613 Bernard Elsnic z Elsnic za 27 tisíc kop míšeňských grošů. Ten již na Patokryjích nesídlil a proto tvrz zpustla. Jemu byl majetek posmrtně zkonfiskován za účast ve stavovském povstání. V roce 1623 konfiskát koupil Vilém mladší z Lobkovic a začlenil ho do svého panství Bílina. Jeho součástí zůstaly Patokryje až do konce patrimoniální správy v roce 1848. V majetku Lobkoviců zůstala tvrz a poplužní dvůr až do 20. století. Po roce 1945 sloužily objekty tvrze a dvora státnímu statku. Po roce 1990 zde byl zaveden chov koní a budova bývalé tvrze sloužila pro bytové účely chovatelské stanice EQUI Bořeň-Svinčice.\n\nPůvodní gotická tvrz byla postavena v jižní části vsi na výrazném návrší obtékaném potokem. Jedná se o podsklepenou patrovou budovu o rozměrech 16 × 5,5 m, která má výrazně zaoblená nároží. Krytá je valbovou střechou.\n\n"}
{"id": "1363987", "url": "https://cs.wikipedia.org/wiki?curid=1363987", "title": "Saně na Zimních olympijských hrách 2018 – jednotlivkyně", "text": "Saně na Zimních olympijských hrách 2018 – jednotlivkyně\n\nZávody na saních žen na Zimních olympijských hrách 2018 proběhly 12. a 13. února 2018 na dráze sáňkařského centra Alpensia Sliding Centre.\n\n\n\nReference: \n"}
{"id": "1363989", "url": "https://cs.wikipedia.org/wiki?curid=1363989", "title": "ABN AMRO World Tennis Tournament 2018 – mužská čtyřhra", "text": "ABN AMRO World Tennis Tournament 2018 – mužská čtyřhra\n\nMužská čtyřhra ABN AMRO World Tennis Tournament 2018 probíhala v polovině února 2018. Do deblové soutěže rotterdamského tenisového turnaje nastoupilo šestnáct dvojic. Obhájcem titulu byl chorvatsko-španělský pár Ivan Dodig a Marcel Granollers, jehož členové nestartovali společně. Granollers se rozhodl turnaje nezúčastnit. Spoluhráčem Dodiga se stal Američan Rajeev Ram, s nímž skončil v semifinále na raketách Herberta s Mahutem.\n\nVítězem se stal třetí nasazený francouzský pár Pierre-Hugues Herbert a Nicolas Mahut, který ve finále zdolal rakousko-chorvatské turnajové dvojky Olivera Maracha a Mate Paviće. Po dvousetovém průběhu 2–6 a 6–2 rozhodl o vítězích až supertiebreak v poměru míčů [10–7]. Oba šampioni si do žebříčku ATP připsali 500 bodů a získali jedenáctou společnou trofej a první v probíhající sezóně. Herbert vybojoval dvanáctý deblový titul na okruhu ATP Tour a pro Mahuta to bylo dvacáté první takové turnajové vítězství. Francouzi tak ukončili neporazitelnost Maracha s Pavićem v probíhající sezóně, když Rakušan s Chorvatem vyhráli tři předchozí turnaje včetně Australian Open.\n\n"}
{"id": "1363990", "url": "https://cs.wikipedia.org/wiki?curid=1363990", "title": "Vilém Sole", "text": "Vilém Sole\n\nPhDr. Vilém Sole (, , 12. září 1908, Mukačevo – 19. října 1994, Jeruzalém) byl rabín působící na Moravě, ve Slezsku a v Izraeli a autor odborné literatury z oborufilozofie, filozofie náboženství, židovské filozofie a biblistiky. Působil jako sekretář rabínského soudu v Jeruzalémě.\n\nVilém Sole se narodil na podzim roku 1908 v Mukačevě a získal tradiční židovské vzdělání v chederu a obecné vzdělání na střední škole v Berehovu. Roku 1928 začal studovat Židovský teologický seminář ve Vratislavi (\"Jüdisch-Theologisches Seminar in Breslau\"), roku 1931 ovšem přešel na Vysokou školu pro vědu o židovství (\"Hochschule für die Wissenschaft des Judentums\") v Berlíně, kde byl roku 1933 ordinován na rabína. Stejného roku obdržel titul doktora filozofie na Německé univerzitě v Praze.\n\nPo dokončení studií působil nejdříve v židovské náboženské obci (ŽNO) ve Strážnici a od roku 1936 v ŽNO Frýdek. Později vykonával rabínské funkce také v ŽNO Nový Jičín. Zároveň předsedal spolku Mizrachi pro Moravskou Ostravu a okolí.\n\nRoku 1939 emigroval do Palestiny a usadil se v Jeruzalémě. Prvních pět let pracoval jako úředník jeruzalémské židovské obce. Od roku 1945 až do odchodu do penze roku 1974 sloužil jako první tajemník rabínského soudu v Jeruzalémě.\n\nSole během svého života publikoval 26 knih z oboru filozofie náboženství, dějin obecné i židovské filozofie, židovského myšlení apod. Publikoval také množství článků v izraelských časopisech a novinách. Ve svých názorech byl liberální.\n\nVilém Sole zemřel roku 1994.\n"}
{"id": "1363993", "url": "https://cs.wikipedia.org/wiki?curid=1363993", "title": "Kaple Nejsvětější Trojice (Lom)", "text": "Kaple Nejsvětější Trojice (Lom)\n\nKaple Nejsvětější Trojice v Lomu je drobná sakrální stavba ve městě Lom ve Vrchlického ulici. Novogotická kaple z 80. let 19. století je od roku 1997 chráněná jako kulturní památka.\n\nKaple byla postavena v Horním Lomu při silnici vedoucí do Loučné v 80. letech 19. století. Tehdy se počet zvyšoval v důsledku rozvoje těžby uhlí v okolí obce. V roce 2004 prošla kaple rekonstrukcí.\n\nNovogotická kaple má obdélníkový půdorys. Sedlová střecha nese osmiboký sanktusník s lucernou.\n\n"}
{"id": "1363995", "url": "https://cs.wikipedia.org/wiki?curid=1363995", "title": "Huawei Honor 6x", "text": "Huawei Honor 6x\n\nHuawei Honor 6X je chytrý telefon vyvinutý společností Huawei. Tento model jako první smartphone řady Huawei Honor nabízí duální fotoaparát. Zařízení se prodává od října 2016.\n\nHonor 6X stejně jako jeho předchůdce Honor 5X nabízí 5,5-palcový displej s rozlišením 1080p (Full HD) tento displej je překryt 2,5D vyřezávaným sklem. Toto sklo se zakřivuje do kovového těla telefonu, který kvalitou drží krok s vyšší řadou Huawei. Telefon disponuje snímačem otisku prstů, který je umístěn na zadní části telefonu, přímo pod duálním fotoaparátem. U zadního fotoaparátu jedna čočka disponuje 12 MP (Megapixel) a druhá 2MP, která zdokonaluje hloubku a ostrost fotografie. Telefon má přední fotoaparát s rozlišením 8MP. Oba fotoaparáty pořizují foto a video ve Full HD kvalitě.\n\nTelefon je vybaven 8 jádrovým procesorem Kirin 655 o taktu 2,1 GHz (Gigahertz), 3 GB operační paměti (RAM) a 32 GB úložného prostoru, který je možno rozšířit na 128 GB SD kartou. V telefonu je umístěna 3340 mAh baterie, která je napájena přes Micro-USB konektor.\n\nCelý telefon funguje na platformě Android 6.0 Marshmallow spolu s EMUI 5.0.\n"}
{"id": "1363996", "url": "https://cs.wikipedia.org/wiki?curid=1363996", "title": "Qatar Total Open 2018 – ženská dvouhra", "text": "Qatar Total Open 2018 – ženská dvouhra\n\nŽenská dvouhra Qatar Total Open 2018 probíhala v polovině února 2018. Do singlové soutěže dauhaského tenisového turnaje nastoupilo padesát šest hráček. Obhájkyní titulu byla česká světová pětka Karolína Plíšková, kterou ve třetím kole vyřadila americká kvalifikantka CiCi Bellisová. Do turnaje zasáhlo devět z deseti členek elitní světové desítky žebříčku WTA, vyjma osmé v pořadí Američanky Venus Williamsové.\n\nCaroline Wozniacká a Simona Halepová do turnaje vstoupily jako soupeřky o post světové jedničky. Aby se Halepová vrátila do čela, musela postoupit alespoň do čtvrtfinále a o kolo dále než Wozniacká. Po čtvrtfinálové výhře nad americkou kvalifikantkou Catherine Bellisovou ovšem z turnaje odstoupila z důvodu zánětu šlach v chodidle.\n\nVítězkou se stala šestnáctá nasazená Češka Petra Kvitová, jež ve finále zdolala turnajovou čtyřku Garbiñe Muguruzaovou po třísetovém průběhu 3–6, 6–3 a 6–4. Aktivní poměr vzájemných zápasů navýšila na 4–1. V probíhající sezóně si připsala po petrohradském triumfu druhé turnajové vítězství, které představovalo dvacátý druhý singlový titul na okruhu WTA Tour. Česká tenistka finálovou výhrou prodloužila vítěznou šňůru již na 13 duelů v řadě a k vyrovnání osobního maxima neporazitelnosti jí scházela jedna výhra. Ziskem trofeje si poprvé od června 2016 zajistila návrat do Top 10, když na desátém místě vystřídala Görgesovou. Na turnaji přitom otočila průběh tří zápasů. V semifinále popáté v kariéře přehrála světovou jedničku, přestože šla Wozniacká dvakrát servírovat na vítězství v zápase.\n\nOsm nejvýše nasazených hráček obdrželo volný los do druhého kola.\n"}
{"id": "1364005", "url": "https://cs.wikipedia.org/wiki?curid=1364005", "title": "Qatar Total Open 2018 – ženská čtyřhra", "text": "Qatar Total Open 2018 – ženská čtyřhra\n\nŽenská čtyřhra Qatar Total Open 2018 probíhala v polovině února 2018. Do deblové soutěže dauhaského tenisového turnaje nastoupilo dvacet osm dvojic. Obhájcem titulu byl americko-slovinský pár Abigail Spearsová a Katarina Srebotniková, jehož členky nestartovaly společně. Spearsová nastoupila s Polkou Alicjí Rosolskou. Spoluhráčkou Srebotnikové se stala japonská hráčka Šúko Aojamová, s níž skončila v úvodním kole na raketách Pavljučenkovové a Savčukové.\n\nVítězem se stal nenasazený kanadsko-lotyšský pár Gabriela Dabrowská a Jeļena Ostapenková, který ve finále zdolal slovinsko-španělské turnajové osmičky Andreju Klepačovou a Maríu José Martínezovou Sánchezovovou po dvousetovém průběhu 6–3 a 6–3. Obě šampionky si do žebříčku WTA připsaly 900 bodů a získaly premiérovou společnou trofej. Dabrowská vybojovala sedmý deblový titul na okruhu WTA Tour a pro Ostapenkovou to bylo třetí takové turnajové vítězství.\nČtyři nejvýše nasazené páry obdržely volný los do druhého kola.\n"}
{"id": "1364007", "url": "https://cs.wikipedia.org/wiki?curid=1364007", "title": "Kim Min-sok (rychlobruslař)", "text": "Kim Min-sok (rychlobruslař)\n\nKim Min-sok ( , anglický přepis: \"Kim Min-seok\"; * 14. června 1999) je jihokorejský rychlobruslař.\n\nV roce 2014 se poprvé představil na Mistrovství světa juniorů, v následujících dvou letech získal na juniorských světových šampionátech osm medailí, z toho tři zlaté. Ve Světovém poháru startuje pravidelně od roku 2014. V roce 2017 se poprvé zúčastnil seniorského světového šampionátu (mj. páté místo na trati 1500 m). Na Zimních olympijských hrách 2018 vybojoval v závodě na 1500 m bronzovou medaili a s jihokorejským týmem získal ve stíhacím závodě družstev stříbro. Na premiérovém Mistrovství čtyř kontinentů 2020 vyhrál distanci 1500 m a ve stíhacím závodě družstev vybojoval stříbro.\n\n"}
{"id": "1364008", "url": "https://cs.wikipedia.org/wiki?curid=1364008", "title": "Open Sud de France 2018 – mužská čtyřhra", "text": "Open Sud de France 2018 – mužská čtyřhra\n\nMužská čtyřhra Open Sud de France 2018 probíhala v první polovině února 2018. Do deblové soutěže montpellierského tenisového turnaje nastoupilo šestnáct dvojic. Obhájcem titulu byl německý pár sourozenců Alexandra a Mischy Zverevových, jehož členové nestartovali společně. Alexander Zverev se rozhodl soutěže nezúčastnit. Spoluhráčem Mischy Zvereva se stal Rus Karen Chačanov, s nímž skončil v úvodním kole na raketách McLachlana s Nysem.\n\nVítězem se stal nenasazený bratrský pár Kena a Neala Skupských z anglického Liverpoolu, kteří ve finále za 75 minut zdolali japonsko-francouzskou dvojici Ben McLachlan a Hugo Nys po dvousetovém průběhu 7–6 a 6–4. Oba šampioni si do žebříčku ATP připsali 250 bodů a získali premiérovou společnou trofej, když na Kremlin Cupu 2013 v závěrečném zápasu neuspěli. Ken Skupski vybojoval čtvrtý deblový titul na okruhu ATP Tour a pro Neala Skupského to bylo první takové turnajové vítězství. Navázali tak na týden starý triumf z francouzského challengeru v Quimperu.\n\n"}
{"id": "1364010", "url": "https://cs.wikipedia.org/wiki?curid=1364010", "title": "Kim Min-sok", "text": "Kim Min-sok\n\nKim Min-sok ( , anglický přepis: \"Kim Min-seok\") může být:\n"}
{"id": "1364013", "url": "https://cs.wikipedia.org/wiki?curid=1364013", "title": "Jan Bierhanzl", "text": "Jan Bierhanzl\n\nJan Bierhanzl je český pedagog a aktivista.\nV letech 2002–2008 studoval románskou filologii a filosofii na FF UK v Praze. Poté absolvoval několik studijních pobytů ve Francii. \n\nPracovník Fakulty humanitních studií Univerzity Karlovy. Od roku 2012 též postdoktorand v Oddělení současné kontinentální filosofie ve Filosofickém ústavu Akademie věd ČR. Byly mu uděleny tituly Mgr. a Ph.D.\n\nSpecializuje se na současnou francouzskou filozofii, zvláště na Emmanuela Levinase, jehož etické myšlení zkoumal v knize \"La rupture du sens. Corps, langage et non-sens dans la pensée de la signifiance éthique d’Emmanuel Levinas\" (2014). Společně s Karlem Novotným vydal kolektivní monografii: \"Za hranicemi tváře. Levinas a socialita\" jako speciální číslo Filosofického časopisu, 2/2014. V roce 2015 převzal z rukou Jiřího Drahoše tzv. Wichterleho prémii, finančně podporující mladé badatele za oblast humanitních a společenských věd. V roce 2016 mu vyšel článek v časopise Protestant: Uprchlík, člověk a občan.V roce 2017 publikoval článek o biskupovi Tomáši Holubovi: Apoštol neoliberalismu.\n\nV roce 2015 podepsal výzvu Vědci proti strachu a lhostejnosti. Téhož roku protestoval v otevřeném dopise kardinálu Dukovi proti tomu, že za prezidenta Zemana odsloužil v Lánech mši svatou. V roce 2017 podepsal otevřený dopis zastupitelům Magistrátu hlavního města Prahy proti výstavbě Mariánského sloupu na Staroměstském náměstí. V únoru 2018 inicioval dopis sta signatářů do Vatikánu proti prodloužení mandátu arcibiskupa Dominika Duky po jeho dovršení věku 75 let. Dopis byl zveřejněn 14. února 2018. Tato poslední iniciativa sklidila i nesouhlasné ohlasy od některých osobností společenského života. Následně prezident Miloš Zeman zaslal osobní dopis papežovi, ve kterém dokládal arcibiskupovy osobní kvality. O prodloužení mandátu se v něm nezmínil. Lidovecký europoslanec Tomáš Zdechovský na svém blogu uvedl, že většina signatářů dopisu nejsou katolíci. V rozhovoru pro DVTV 20. února 2018 Jan Bierhanzl připustil, že může mluvit pouze za pět katolíků a katoliček, kteří psali dopis původně. Za ostatní signatáře mluvit nemůže, protože je osobně nezná.\n\n"}
{"id": "1364015", "url": "https://cs.wikipedia.org/wiki?curid=1364015", "title": "FreeRun", "text": "FreeRun\n\nFreeRun je dobročinný běh, který se koná v Bobrové, městysi v Kraji Vysočina, okrese Žďár nad Sázavou. Pořádá ho skupina pěti místních mladých děvčat, které se rozhodly takto vybrat finanční prostředky pro potřebné ve svém okolí. Prvně se závod konal roku 2016 a jeho účastníci přispívali na pořízení stravy pro psí útulky v Polné a ve Žďáru nad Sázavou. Následující rok (2017) se uskutečnil druhý ročník a jeho výtěžek byl určen dennímu stacionáři Rosa z Bystřice nad Pernštejnem, který pečuje o lidi s mentálním nebo kombinovaným postižením. Na závodě se navíc organizátorky seznámily s tělesně postiženým chlapcem Dominikem, jenž své zranění utrpěl při autonehodě, během níž zemřel jeho otec. Protože se jim zdálo pořádání jedné dobročinné akce za rok málo, rozhodly se Dominikovi v rámci akce nazvané „Na nohy!“ pomoci. Prodávaly trička s obrázkem a z výtěžku pak pomohly s financováním chlapcovy rehabilitace a s pořízením potřebných kompenzačních pomůcek.\n"}
{"id": "1364017", "url": "https://cs.wikipedia.org/wiki?curid=1364017", "title": "Diema Xtra Sofia Open 2018 – mužská čtyřhra", "text": "Diema Xtra Sofia Open 2018 – mužská čtyřhra\n\nMužská čtyřhra Diema Xtra Sofia Open 2018 probíhala v první polovině února 2018. Do deblové soutěže sofijského tenisového turnaje nastoupilo šestnáct dvojic. Obhájcem titulu byl srbský pár Viktor Troicki a Nenad Zimonjić, který dohrál v úvodním kole na raketách Haaseho s Middelkoopem.\n\nVítězem se stal čtvrtý nasazený nizozemský pár Robin Haase a Matwé Middelkoop, který ve finále zdolal chorvatsko-rakouské turnajové dvojky Nikolu Mektiće s Alexandrem Peyou. Po dvousetovém průběhu 5–7 a 6–4 rozhodl až supertiebreak poměrem míčů [10–4]. Obě dvojice získaly stejný počet vítězných bodů. Nizozemci odvrátili sedm z devíti brejkbolových možností a proměnili dva z pěti brejkbolů. Oba šampioni si do žebříčku ATP připsali 250 bodů a získali druhou společnou trofej po lednovém triumfu na Maharashtra Open. Haase vybojoval čtvrtý deblový titul na okruhu ATP Tour a pro Middelkoopa to bylo šesté takové turnajové vítězství.\n\n"}
{"id": "1364019", "url": "https://cs.wikipedia.org/wiki?curid=1364019", "title": "Ernest Hecht", "text": "Ernest Hecht\n\nErnest Hecht (21. září 1929 – 13. února 2018) byl britský vydavatel. Pocházel z Československa, odkud odešel v roce 1939 v rámci Kindertransportu. Jeho otec byl v Československu vlastníkem továrny. V roce 1951 Hecht založil nakladatelství Souvenir Press. V roce 2001 získal za celoživotní přínos cenu British Book Awards. Dále je například držitelem Nerudovy medaile. Roku 2015 získal Řád britského impéria.\n"}
{"id": "1364020", "url": "https://cs.wikipedia.org/wiki?curid=1364020", "title": "Ecuador Open Quito 2018 – mužská čtyřhra", "text": "Ecuador Open Quito 2018 – mužská čtyřhra\n\nMužská čtyřhra Ecuador Open Quito 2018 probíhala v první polovině února 2018. Do deblové soutěže quitského tenisového turnaje nastoupilo šestnáct dvojic. Obhájcem titulu byl americko-německý pár James Cerretani a Philipp Oswald, jehož členové nestartovali společně. James Cerretani se rozhodl zúčastnit paralelně probíhajícího Diema Xtra Sofia Open v Bulharsku. Spoluhráčem Oswalda se stal filipínský deblista Treat Conrad Huey, s nímž skončil v úvodním kole na raketách ItalůMottiho s Travagliou.\n\nVítězem se stal nenasazený chilský pár Nicolás Jarry a Hans Podlipnik-Castillo, který ve finále za 78 minut zdolal americkou dvojici Austin Krajicek a Jackson Withrow po dvousetovém průběhu 7–6 a 6–3. Oba šampioni si do žebříčku ATP připsali 250 bodů a získali premiérovou trofej na okruhu ATP Tour. Bodový zisk je v následném vydání deblového žebříčku ATP z 12. února 2018 posunul na nová kariérní maxima, když Jarrymu patřila 130. příčka a Podlipniku-Castillovi 43. pozice.\n\n"}
{"id": "1364024", "url": "https://cs.wikipedia.org/wiki?curid=1364024", "title": "Chálida Zijáová", "text": "Chálida Zijáová\n\nBégam Chálida Zijáová (* 15. srpen 1945) je bangladéšská politička, která byla premiérkou Bangladéše v letech 1991 až 1996 a znovu v letech 2001 až 2006. Když byla v roce 1991 demokraticky zvolena premiérkou, stala se první ženou v historii Bangladéše a druhou historii muslimského světa (po Bénazír Bhuttové) v takto vysoké funkci. Zijáová byla první dámou Bangladéše během prezidentství jejího manžela Ziaura Rahmána. Je předsedkyní Bangladéšské nacionalistické strany (BNP) založené jejím manželem Rahmanem koncem 70. let. \n\nPo vojenském převratu 1982 vedeném armádním generálem Husajnem Muhammadem Eršádem, vedla Zijáová pro-demokratické hnutí až do pádu vojenské diktatury v roce 1990. Chálida se stala premiérkou po vítězství BNP ve všeobecných volbách v roce 1991. V opakovaných všeobecných volbách v roce 1996 získala nejvíc hlasů Lidová liga Šajch Hasíny Vadžídové. Celkově byla zavolena v letech 1991, 1996 a 2001. \n\nKonec volební období její vlády v roce 2006 byl poznamenán násilnostmi a politickými střety, které vyvrcholily nekrvavým vojenským převratem a ustavením přechodné vlády. V době vládnutí přechodné vlády byla Chálida Zijáová spolu se svými dvěma syny obviněna z korupce.\n"}
{"id": "1364027", "url": "https://cs.wikipedia.org/wiki?curid=1364027", "title": "Římskokatolická farnost Dolní Libchavy", "text": "Římskokatolická farnost Dolní Libchavy\n\nŘímskokatolická farnost Dolní Libchavy je územním společenstvím římských katolíků v orlickoústeckém vikariátu královéhradecké diecéze.\n\nPůvodní kostel v Dolních Libchavách byl dřevěná barokní stavba. Ten však počátkem 19. století vyhořel a na jeho místě byl v roce 1802 postaven kostel nový, již zděný. V roce 1999 byly pro kostelní věž požehnány tři nové zvony. Ty jsou náhradou za zvony původní, které byly zrekvírovány za druhé světové války.\n\nFarnost nemá sídelního duchovního správce a je administrována ex currendo z Ústí nad Orlicí.\n\n"}
{"id": "1364030", "url": "https://cs.wikipedia.org/wiki?curid=1364030", "title": "Davis Cup 2018 – Světová skupina", "text": "Davis Cup 2018 – Světová skupina\n\nSvětová skupina 2018 představovala nejvyšší úroveň Davis Cupu – elitní šestnáctičlennou skupinu, z níž vzešel celkový vítěz 107. ročníku soutěže. Účastníci čtvrtfinále si zajistili setrvání v této skupině pro následující ročník. Týmy, které prohrály v úvodním kole, nastoupily do baráže o účast a nasazení v nově zřízeném kvalifikačním kole pro rok 2019.\n\nJednalo se poslední ročník Světové skupiny s šestnácti členy a vyřazovacím systémem od osmifinálové fáze. Mezistátní utkání se naposledy hrála ve třech dnech, na tři vítězné sety a v domácím prostředí jednoho z dvojice soupeřů.\n\nObhájcem titulu byla Francie, která v předchozím lillském finále přehrála Belgii 3:2 na zápasy a podesáté získala salátovou mísu.\nItálie v Morioce porazila Japonsko 3:1 na zápasy a popáté z předešlých šesti ročníků pronikla do čtvrtfinále. Jūiči Sugita svedl dvě čtyřhodinové pětisetové bitvy. Alexander Zverev přispěl dvěma body k výhře Němců nad Austrálií 3:1 na zápasy a jejich postupu mezi poslední osmičku poprvé od roku 2014. Naopak Švýcaři bez hlavních opor nezvládli počtvrté v řadě první kolo, když z Kazachstánu odjeli poraženi 1:4.\n\nPrvní kolo se odehrálo v termínu 2. až 4. února 2018. Čtvrtfinále se konalo o víkendu mezi 6.–8. dubnem, semifinále následovalo 14.–16. září a světové finále proběhlo naposledy v klasickém formátu mezi 23.–25. listopadem téhož roku.\n\nVítězem se stalo Chorvatsko, které ve finále zdolalo nejvýše nasazenou Francii 3:1 na zápasy. Finálový duel se druhý rok v řadě odehrál na halové antuce v Lille. Dva body z dvouher získal 30letý Marin Čilić a páteční singl vyhrála také chorvatská dvojka Borna Ćorić. Francouzští deblisté, Pierre-Hugues Herbert a Nicolas Mahut, snížili v sobotní čtyřhře stav na 1:2. Ve dvouhrách však zástupci „země galského kohouta“ nevyhráli ani jeden set proti žebříčkově favorizovaným soupeřům. Čilić byl součástí první světové desítky a Ćorić figuroval na dvanácté příčce. Chorvaté tak po triumfu z roku 2005 podruhé v historii zvedli nad hlavu „salátovou mísu“ pro šampiony Davisu Cupu.\n"}
{"id": "1364038", "url": "https://cs.wikipedia.org/wiki?curid=1364038", "title": "Battalion 1944", "text": "Battalion 1944\n\nBattalion 1944 je videohra pro více hráčů z první osoby. Hra je vyvíjena zkušeným týmem Bulkhead Interactive a byla publikována studiem Square Enix na platformy Microsoft Windows, PlayStation 4 a Xbox One. Hra byla oznámena prostřednictvím Kickstarter kampaně 3. února 2016. Během 3 dnů se vybralo téměř 3,5 milionu a díky tomu se hra začala plně vyvíjet. Hra se odehrává během druhé světové války a běží na Unreal Engine 4.\n\nHra byla oznámena kampaní na Kickstarteru 3. února 2016. V roce 2017 vývojáři odložili vydání hry na 1.2. 2018, kdy hra skutečně vyšla na Steam a Humble bundle v early access za 15 euro nebo za 25, poté získáte všechny další DLC zdarma, kde nějakou chvíli nejspíš zůstane. Hned 8. února po vydání vydali vývojáři obsáhlý update, který se zaměřil především na optimalizaci, bugy a glitche. 15. února vyšel další update, tentokrát to byl slibovaný Competitive mód spolu s dalšími opravami a novým ranking systémem. Postupnými updaty se v létě hra stane dokončenou a vývojáři už plánují LAN turnaj v této hře právě na léto.\n\nHra je zasazena do druhé světové války, nemá žádný příběh, je to čistě FPS multiplayerová hra, kde na jedné straně bojujete za spojence a na druhé za nacisty. Battalion nabízí zatím osm map, další přibudou, které jsou vytvořeny podle skutečných míst, např.: les Bastogne. Mapy: Battery, Coastal, Derailed, Manorhouse v1, Liberation, Manorhouse v2, Outpost. I zbraně jsou zde realistické, z tohoto období například slavný německý kar98.\n\nHru si hráči mohou zahrát v několika módech. První je Skill is King kde hráči nemají možnost využít bombardování, speciálních zbraní atd. Pouze hráč s jeho vybranou zbraní musí bojovat s nepřítelem. Dalším je mód Wartide, kde se proti sobě postaví dva týmy, spojenci proti nacistům. Aby tým vyhrál musí porazit nepřítele ve 13 kolech. Důležitě je také sbírat zbraně a používat je v dalších kolech, a aby tým vyhrál, musí se zaměřit a dobýt strategická místa na mapě. Dalšími mody jsou celkem klasické a to Deathmatch, Capture the Flag a Domination.\n\nVe hře také existují tkz. skiny nebo-li vzhled na zbraň, který zbraň nevylepšuje, pouze je zbraň hezčí. Tyto skiny lze získat z War Chest koupením nebo hraním.\n\nBattalion 1944 umožňuje hostovat vlastní dedikované servery.\nAčkoli hra byla velmi očekávaná, názory jsou velmi smíšené. Nicméně autoři upozorňují, že hra je zatím v early access a spoustu věcí přibude nebo se opraví. Hráči vychvalují grafiku, hratelnost a návrat k základům, naopak kritizují velikou přesnost zbraní, skoro bez žádného zpětného rázu. Na steamu si zatím drží skóre 60%.\n\n\n"}
{"id": "1364042", "url": "https://cs.wikipedia.org/wiki?curid=1364042", "title": "Římskokatolická farnost – děkanství Lanškroun", "text": "Římskokatolická farnost – děkanství Lanškroun\n\nŘímskokatolická farnost – děkanství Lanškroun je územním společenstvím římských katolíků v orlickoústeckém vikariátu královéhradecké diecéze.\n\nLanškroun je prvně písemně doložen v roce 1285. Od roku 1304 patřilo město do majetku zbraslavských cisterciáků. Roku 1350 byl Lanškroun zahrnut do Litomyšlské diecéze. V roce 1371 ve městě byla založena kanonie Řeholních kanovníků sv. Augustina. Tento řeholní dům zanikl za husitských válek. Duchovní správu zde však jednotliví řeholníci vykonávali i nadále. Později duchovní správu převzal diecézní klérus.\n\nV 50. letech 20. století byl v přifařených Albrechticích zřízen charitní domov pro řeholní sestry. Jim přišel v roce 1959 sloužit jako duchovní správce františkán, P. Bedřich František Smištík, OFM. Ten pak na Lanškrounsku prožil celý zbytek života a sloužil nejen obyvatelům domova, ale vypomáhal též ve farnostech v okolí. Po něm zde působil až do roku 2015 P. Josef Krajíček, který se posléze přestěhoval do Koclířova u Svitav, kde byl ustanoven jako výpomocný duchovní.\n\n\nFarnost má sídelního duchovního správce, který je zároveň ex currendo administrátorem ve farnostech Luková, Rudoltice a Žichlínek, přičemž duchovní správu v Rudolticích de facto vykonává jiný kněz, dojíždějící z Koclířova u Svitav.\n"}
{"id": "1364043", "url": "https://cs.wikipedia.org/wiki?curid=1364043", "title": "Žitná brána", "text": "Žitná brána\n\nŽitná brána se nacházela v městském opevnění v Praze 2-Novém Městě na horním konci ulice Žitná. Připomíná ji název ulice Mezibranská, která začíná v místech zaniklé Koňské brány a končí v místech brány Žitné.\n\nBrána na horním konci Žitné ulice (dříve také Žitnobranské) vznikla až při výstavbě nového městského opevnění ve 2. polovině 17. století. V původním opevnění z doby vzniku Nového Města Pražského založeného Karlem IV. zde bývala pouze fortna (brána pro pěší).\n\nRoku 1827 zřídil pražský purkrabí hrabě Karel Chotek na hradbách promenádu, která vedla od Horské brány přes brány Koňskou a Žitnou až k bráně Slepé. Promenáda pojmenovaná \"„Na Šancích“\" byla parkově upravená a doplněná lavičkami a dětskými hřišti. Bývaly zde i dvě koncertní kavárny.\n\nŽitná brána byla zbořena roku 1875 spolu s městskými hradbami.\n\n\n\n"}
{"id": "1364046", "url": "https://cs.wikipedia.org/wiki?curid=1364046", "title": "Alpské lyžování na Zimních olympijských hrách 2018 – superkombinace muži", "text": "Alpské lyžování na Zimních olympijských hrách 2018 – superkombinace muži\n\nSuperkombinace mužů na Zimních olympijských hrách 2018 se konala v úterý 13. února 2018 jako úvodní mužský závod v alpském lyžování jihokorejské olympiády na území okresu Pchjongčchang. První disciplína – sjezd, se jela od 11.30 hodin na sjezdovce lyžařského střediska Čongson. Navazující slalom proběhl v lyžařském středisku Jongpchjong od 15.00 hodin. Závodu se zúčastnilo 65 lyžařů z 31 zemí. \n\nObhájcem zlata byl Švýcar Sandro Viletta, který se na hry nekvalifikoval. Stříbrný medailista ze Soči 2014, Chorvat Ivica Kostelić, ukončil kariéru a Ital Christof Innerhofer obhajující bronz, dojel čtrnáctý. Úřadující mistr světa ze superkombinace Luca Aerni se umístil na jedenácté příčce. Americký olympijský šampion z této disciplíny v Turínu 2006 a mistr světa Ted Ligety skončil na pátém místě. Po prvním sjezdu průběžně vedl Thomas Dreßen před druhým Akselem Lundem Svindalem a třetím Matthiasem Mayerem. Svindal se však rozhodl slalomové části nezúčastnit a Mayer vypadl na její trati. Dreßen ve slalomu zajel dvacátý čtvrtý nejrychlejší čas, což jej zařadilo na konečnou devátou pozici. Hirscher byl po sjezdu dvanáctý, ale díky nejrychlejší slalomové jízdě se stal olympijským vítězem. Stříbrnému Pinturaultovi patřila po úvodní disciplíně desátá příčka a v konečném pořadí bronzovému Muffatu-Jeandetovi dokonce až dvacátá devátá. Muffat-Jeandet však zajel druhý nejrychlejší slalom a posunul se na druhé místo.\nPři medailovém ceremoniálu ocenili lyžaře na stupních vítězů guatemalský člen MOV Willi Kaltschmitt Luján a člen FIS Peter Schroecksnadel.\n\nOlympijským vítězem se stal 28letý Rakušan Marcel Hirscher, jenž v Pchjongčchangu o pět dní vyhrál později i obří slalom. Zlatem ze superkombinace získal druhou olympijskou medaili. Šestinásobný vítěz v řadě celkové klasifikace Světového poháru navázal na superkombinační titul z Mistrovství světa 2015 v Beaver Creeku a na stříbro ze Světového šampionátu 2017 ve Svatém Mořici.\n\nStříbrný kov vybojoval Francouz 26letý Alexis Pinturault, pro nějž se jednalo o druhou olympijskou medaili. Stejně jako Hirscher se umístil i na stupních vítězů v následném obřím slalomu, kde dojel třetí. Na bronzové příčce skončil jeho krajan, 28letý Victor Muffat-Jeandet, který si tak připsal první medaili z vrcholné světové akce. Navázal tak na leden 2018, kdy ve Wengenu vyhrál svůj první závod ve Světovém poháru a to právě v superkombinaci. \n"}
{"id": "1364047", "url": "https://cs.wikipedia.org/wiki?curid=1364047", "title": "Lazebnický most (Český Krumlov)", "text": "Lazebnický most (Český Krumlov)\n\nLazebnický most je stavební dílo překračující řeku Vltavu v jihočeském Krumlově. Lazebnický most spojuje Latrán se Starým Městem, konkrétně ulice Latrán a Radniční. Současná podoba mostu pochází asi ze 30. let 19. století. Most stojí na dvou kamenných opěrách a jednom středovém pilíři, který tvoří počátek ostrova. Na těchto podpěrách jsou umístěny ocelové traverzy na kluzných ložiscích, které jsou pokryty dřevěným krytem. Uprostřed mostu se nachází socha svatého Jana Nepomuckého a Ukřižování. Je zapsán na seznam kulturních památek. V roce 1830 byla lávka, která spojovala obě města vážně poškozena kramy. Proto došlo k výstavbě mostu, při kterém však byla stržena i Latránská brána u Lazebnického mostu. Na straně Starého Města pak stály za sebou hned brány dvě. První Mostecká, byla stržena v roce 1860, druhá za ní nazývaná Vnitřní byla zbourána již v roce 1942. Původní podoba přemostění, pak tvořila prostá dřevěná lávka. Na straně Starého Města na severní straně stál sloup s výklenkem a sochou svatého Jana. Uprostřed byl umístěn kříž s Ukřižováním. Název Lazebnický most nese po nedaleké Lazebně v domě Latrán čp. 1.\n"}
{"id": "1364048", "url": "https://cs.wikipedia.org/wiki?curid=1364048", "title": "E-Dubble", "text": "E-Dubble\n\nE-Dubble (zkráceně E-Dub), občanským jménem Evan Sewell Wallace (1. listopadu 1982 - 13. února 2017) byl americký rapper z Filadelfie. Asi nejvíce ho proslavila jeho \"Freestyle Friday\" série, ve které vydával novou píseň každý pátek (po celý rok 2010). Byl také zakladatelem Black Paisley Records. Zemřel 13. února 2017 ve věku 34 let na sepsi způsobenou nespecifikovanou infekcí.\n\nCelkem vydal pět studiových alb: Straight Outta St. Mary's (2005), Hip Hop is Good (2009), Reset EP (2012), Surrounded By Giants EP (2014) a Two Tone Rebel (2016).\n\nEvan vyrostl mimo Filadelfii. Byl nejmladším dítětem, jeho matka byla učitelka, která učila hudební výchovu, zatímco táta byl ředitelem školy. V 90. letech Evan a jeho přátelé byli ovlivněni kouzlem hip hopu tvořeného Snoop Doggem a Dr. Dre. Jeho muzika byla později známa oslavami hip-hop hudby. Hrál v basketbalovém týmu školy Wissahickon High School, ale snil o tom být raperem. V interview s magazínem Baltimore citoval Eminemův obrovský úspěch v 90. letech jako svou obrovskou inspiraci. \"Eminem showed that a white rapper could have a career. It was about skills, whether or not you could do it.\"\n\nPo absolvování vysoké školy v Marylandu s titulem z politických věd se přestěhoval do Baltimore, kde žil se svými přáteli a spolupracovníky. Dohromady zformovali hip-hopovou kapelu Young English a svou první show představili v červenci 2008. Skupina koupila renovovaný sklad, který přejmenovali na \"The Hampden Mansion\", kde E-dubble později psával, nahrával a produkoval své debutové album \"Hip Hop is Good\". Poté začal s produkcí Freestyle Friday, týdenní sérií písniček zdarma.\n\nV roce 2009, E-dubble vydal debutové album \"Hip Hop is Good\". Rok na to si založil YouTube kanál. Ihned na to začal s vydáváním Freestyle Friday série, ve které použil i ostatní písničky jako Tighten Up nebo MMMBop, na které rapoval. Čas od času také spolupracoval s jeho kapelou Young English a vydávali nové písně. Série Freestyle Friday započala roku 2010, v roce 2011 skončila s 53. dílem a poslední 54. díl \"Last Man Standing\" byl vydán v roce 2012. Tato série si přilákala své diváky, díky dobrému užití ostatních písniček, textům, a E-dubblovým mluveným outrům, ve kterých komunikoval s fanoušky. Roku 2012 následovalo album \"Reset EP\". Jeho konečné album bylo vydáno v roce 2016 s názvem \"Two Tone Rebel\". Mezi jeho známé písně patří například \"What It Do\", \"Be a King\", \"Let Me Oh\", \"Sidelines\" a další.\n\nZemřel na agresivní infekci 13. února 2017. Typ infekce nebyl doposud upřesněn, ale jak přímo řekl, nemoc mu způsobila, že vyzvracel polovinu své krve a že se mu nafoukly ruce. Také zmínil, že prošel desíti krevními transfúzemi.\n\nBlack Paisley Records řekli, že pracují na vydání alba \"Two Tone rebel 2\", kompilace posledních písní, které už E-dubble nestihl vydat.\n"}
{"id": "1364052", "url": "https://cs.wikipedia.org/wiki?curid=1364052", "title": "Akademické mistrovství světa v orientačním běhu 2016", "text": "Akademické mistrovství světa v orientačním běhu 2016\n\n20. Akademické mistrovství světa v orientačním běhu proběhlo ve Maďarsku ve dnech 30. července až 4. srpna 2016. Centrem závodů AMS byl Miskolc.\n\nZávodů se zúčastnilo celkem 266 závodníků (150 mužů a 116 žen) z 34 zemí.\n\nProgram Mistrovství světa:\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 mužů a 6 žen.\n"}
{"id": "1364053", "url": "https://cs.wikipedia.org/wiki?curid=1364053", "title": "Martin Kubran", "text": "Martin Kubran\n\nMartin Kubran (* 3. října 1970, Bratislava) je slovenský dramaturg, autor divadelních a tanečních projektů. Zároveň se věnuje autorským dramatizacím a překladům z německého jazyka. Pravidelně spolupracuje s divadly na Slovensku i v České republice. Žije v Brně.\n\nMartin Kubran se narodil 3. října 1970 v Bratislavě. Studoval zde na gymnáziu, které v roce 1989 úspěšně ukončil. Poté nastoupil na Strojnickou fakultu SVTŠ v Bratislavě, ze které v roce 1990 odešel a roku 1991 nastoupil na Divadelní fakultu VŠMU na obor divadelní věda (později i dramaturgie), kterou roku 2003 ukončil diplomovou prací Arabská noc Rolanda Schimmelpfenniga.\n\nV průběhu studií spolupracoval na školních divadelních projektech jako dramaturg a autor – na VŠMU s režisérem Rastislavem Ballekem a na brněnské JAMU s režisérem Martinem Čičvákem. S oběma režiséry spolupracuje pravidelně až dodnes (2018).\n\nV roce 1997 vytvořil spolu s výtvarnicí a filmařkou Anabelou Žigovou a režisérem Edo Kudláčem inscenaci \"Ladislav Klíma: Jsem Absolutní Vůle\", se kterou se účastnili divadelního festivalu Divadelná Nitra a za kterou získali cenu DOSKY v kategorii Objev sezóny.\n\nOd roku 1998 se divadelní tvorbě věnuje na profesionální úrovni.\n\nV letech 1998 – 2000 působil jako interní dramaturg Divadla SNP v Martině. Spolu s režisérem Rastislavem Ballekem zde uvedli tři autorské divadelní inscenace na motivy starší slovenské literatury, se kterými se účastnili řady významných divadelních přehlídek a festivalů na Slovensku, v České republice, v Německu, Rusku a Chorvatsku. S inscenací \"Bez Boha na světě\" se zúčastnili prestižní divadelní přehlídky světové výstavy EXPO 2000 v Hannoveru a inscenace \"Atómy Boha\", vycházející ze stejnojmenného románu Gejzy Vámoše, byla nominována na cenu DOSKY. \nV tomto období vytvořil společně se Zuzanou Pálenčíkovou koncept periodického divadelního projektu Divadelný Trojboj, který dodnes (2018) pořádá bratislavský Divadelný ústav.\n\nV letech 2001 – 2002 absolvoval náhradní vojenskou službu v archívech Divadelného ústavu v Bratislave. V roce 2002 se na festivalu Berliner Theatertreffen zúčastnil autorské dílny Fórum mladých divadelníků, kterou vedli divadelníci Paul Binnerts a Roland Schimmelpfennig.\n\nV roce 2003 vytvořil společně s Katarínou Mikulíkovou pro Městské divadlo Žilina koncept open-air festivalu Žilinská svätojánska noc.\nV letech 2004 – 2008 působil jako dramaturg v Divadla Aréna v Bratislavě. Kromě jiných zde s režiséry Rastislavem Ballekem, Martinem Čičvákem a s dramatikem Viliamem Klimáčkem uvedli inscenace Občanského cyklu – \"Tiso, Dr Gustáv Husák a Komunizmus\", které se dočkali velikého ohlasu u diváků i kritiky. V roce 2010 za cyklus obdržel Kubran ocenění za angažovanou dramaturgii festivalu Nová Dráma. \nZa inscenaci hry Edwarda Albeeho \"Koza alebo kto je Sylvia\" získaly prestižní ocenění DOSKY protagonisté Emília Vášáryová a Juraj Kukura. Za autorskou inscenaci \"Tiso\" získali společně s režisérem Rastislavem Ballekem cenu DOSKY ve čtyřech kategoriích, cenu za výjimečný herecký výkon získal také protagonista inscenace Marián Labuda. \nVýznamný ohlas zaznamenaly také inscenace hry Thomase Vinterberga \"Rodinná slavnost\" v režii Martina Čičváka, nebo inscenace hry Marguerite Durasové \"India Song\" významného německého režiséra Hanse Hollmanna.\n\nV letech 2008 – 2010 působil jako dramaturg Činohry Národního divadla Brno, kromě jiného se zde podílel na české premiéře hry Petera Turriniho \"Můj Nestroy\".\n\nV letech 2011 – 2013 působil jako dramaturg Činohry Slovenského národního divadla. Dramaturgicky zde připravil cyklus inscenací \"Endlösung\". Významný ohlas zaznamenala především inscenace textu Elfriede Jelinek – \"Rechnitz\" v režii Davida Jařaba. Jako dramaturg a spoluautor úpravy zde uvedl ve slovenských premiérách hry klasické světové dramatiky – Goetheho \"Fausta\" I. a II. díl (režie Martin Čičvák), Aristofanovy \"Oblaka\" (režie Martin Čičvák), Aischylovu trilogii \"Oresteia\" (režie Rastislav Ballek).\n\nV letech 2013 – 2017 působil jako dramaturg v Činohře Národního divadla Brno. Podílel se zde na několika pozoruhodných inscenacích. Uvedl mimo jiné Ibsenovu \"Noru\", Shakespearova \"Othella\" (obě v režii Rastislava Balleka), Aristofanovu \"Lysistratu\", Sofoklova Aiata, Dostojevského \"Běsi\" (v úpravách dramatika Romana Sikory a v režii Martina Čičváka), dramatizaci románu Ladislava Fukse \"Vévodkyně a kuchařka\" (režie Kamila Polívková), hru Rolanda Schimmelpfenniga \"Kdyby tak, a co pak\" (režie Thomas Zielinski), hru Rainera W. Fassbindera \"Strach jíst duši\" (režie Jan Frič).\n\nMartin Kubran pravidelně spolupracuje s Divadlem Aréna v Bratislavě, Činoherním klubem v Praze, s Činohrou Slovenského národního divadla a s Činohrou Národního divadla Brno.\n\nSpolupracuje také s mezinárodním souborem Rootlessroot Jozefa Fručka a Lindy Kapitanea. Jako dramaturg se podílel na jejích tanečních projektech – \"Kireru, W Memorabilia, Europeum\". \nPodílel se také na inscenaci \"Black Black Woods\", která vznikla ve spolupráci českého souboru Cirk La Putika a Rootlessroot, a v roce 2017 získala cenu Divadelních novin v kategorii Taneční a pohybové divadlo. \n\n\n\n\n\n\n\n"}
{"id": "1364054", "url": "https://cs.wikipedia.org/wiki?curid=1364054", "title": "Javor (tvrz)", "text": "Javor (tvrz)\n\nJavor je zaniklá tvrz u Kornatic v okrese Rokycany. Nachází se v místech zvaných \"U Zámečku\" na území přírodního parku Kamínky asi jeden kilometr severně od vesnice. Existovala nejspíše od čtrnáctého do patnáctého století a zachovalo se po ní tvrziště, které je chráněné jako kulturní památka.\n\nTvrz bývala součástí středověkého sídliště tvořeného samotnou tvrzí a stejnojmennou zaniklou vesnicí, která stávala asi o 500 metrů dále na sever v trati Zvoníčkovna. V písemných pramenech se tvrz neobjevuje, ale předpokládá se, že její majitelé byli totožní s majiteli zaniklé vesnice. V sousedství tvrze se nachází dvě jámy, z nichž v jedné byla nalezena keramika ze druhé poloviny třináctého a ze čtrnáctého století.\n\nPrvním známým majitelem vesnice byl Čáslav z Javora připomínaný v letech 1373–1379. Z dalších majitelů nebo členů rodu jsou z let 1391–1393 známi Drslav, z roku 1403 Chval, otec Jaroslava, a z roku 1405 Kunrat z Javora. Po něm se držitelem vesnice stal Čejchan z Javora, kterému patřila také část zaniklých Pokonic, kde vedl úspěšný spor o odúmrť po Ofce na Pokonicích. Jaroslav a Kunrat z Javora se během husitských válek postavili na stranu katolíků proti pražanům. Jaroslav před rokem 1427 Javor prodal, a přestěhoval se do Blovic. Novým majitelem se stal nejspíše Olfart z Javora, který byl také hejtmanem na Vildštejně. Zemřel nejspíše roku 1447, a panství po něm převzal syn Burjan z Javora připomínaný roku 1449. Byl posledním známým členem vladyků z Javora, kterému vesnice patřila. Později byla připojena k poříčskému panství, u něhož byla v zápisu v deskách zemských z roku 1601 uvedena tvrz i vesnice jako pustá. Předpokládá se, že vesnice i tvrz zanikla během bojů mezi Jednotou zelenohorskou a králem Jiřím z Poděbrad.\n\nDochované tvrziště se nachází nad pravostranným přítokem Kornatického potoka. Ze západu ho chránil někdejší rybník, zatímco na zbývajících stranách byl vybudován val. Za valem se nachází příkop, který obepíná centrální pahorek s plošinou o průměru asi osm metrů. Stopy zástavby se nedochovaly, ale vzhledem k rozměrům tvrziště na něm stávala nejspíše dřevěná věž.\n\n"}
{"id": "1364056", "url": "https://cs.wikipedia.org/wiki?curid=1364056", "title": "Dykova 4 (Vinohrady)", "text": "Dykova 4 (Vinohrady)\n\nVila Františka Pokorného se nachází v pražské ulici Dykova čp. 960/4 na Vinohradech. Autorem současné podoby je Ladislav Machoň, který přestavěl původní vilu z 19. století (Antonín Turek, před 1897) v roce 1928 pro člena správní rady Maršnerovy čokoládovny (Orion) Františka Pokorného. Dvoupatrová vila na půdorysu čtverce s obdélníkem zasazeným do její uliční a západní části. Obdélník je pokryt terakotovými deskami. Zbytek je nabílen. Vstup je částečně zapuštěn pod balkón. Součástí přestavby byl i obvodový plot a zahrada s kašnou. V interiéru jsou štukové stropy a stěny obložené dřevem a kamenem, dochovali se i další prvky. Jeden ze salonů je vyzdoben arabsko-maurskými motivy a na stropě je vymalováno souhvězdí Orion. Majitel vily byl přesvědčen, že souhvězdí má magickou sílu a tak se hlavní hvězda souhvězdí Orion dostala i do loga Maršnerovy čokoládovny, která se následně přejmenovala na Orion. Některé z dekorativních prvků jsou považovány za zednářské.\n\nOd listopadu 1993 je vila památkově chráněna.\n"}
{"id": "1364057", "url": "https://cs.wikipedia.org/wiki?curid=1364057", "title": "Televrina", "text": "Televrina\n\nTelevrina (588 m n. m.) je hora na ostrově Lošinj v severozápadní části Chorvatska. Nachází se na území opčiny Mali Lošinj v Přímořsko-gorskokotarské župě. Leží v hřebeni Osorščica mezi vrcholy Križica (343 m) na severozápadě a Sveti Nikola (557 m) na jihovýchodě. Přístupovou stezku na vrchol vybudoval již v roce 1887 Rakouský turistický klub. Televrina je nejvyšší horou celého ostrova.\n\nNa vrchol lze vystoupit po značené turistické trase například z vesnice Nerezine.\n\n"}
{"id": "1364060", "url": "https://cs.wikipedia.org/wiki?curid=1364060", "title": "Sebastian Samuelsson", "text": "Sebastian Samuelsson\n\nSebastian Samuelsson (* 28. března 1997, Katrineholm, Švédsko) je švédský reprezentant v biatlonu, od roku 2016 účastník světového poháru v biatlonu. Jeho největším úspěchem je zlatá medaile ve štafetě mužů na Zimních olympijských hrách 2018 v Pchjongčchangu a stříbro z stíhacího závodu na stejných olympijských hrách.\n\nDo světového poháru nastoupil v roce 2016. Vyhrál zde několik kolektivních závodů, poprvé štafetu mužů 7. ledna 2018 v Oberhofu.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1364062", "url": "https://cs.wikipedia.org/wiki?curid=1364062", "title": "Kevin McDonald", "text": "Kevin McDonald\n\nKevin John Patrick McDonald (* 18. srpna 1947, Stoke-on-Trent, Staffordshire, Anglie) je britský římskokatolický kněz, který byl v letech 2003 - 2009 metropolitním arcibiskupem v Southwarku.\n\n"}
{"id": "1364063", "url": "https://cs.wikipedia.org/wiki?curid=1364063", "title": "Běh na lyžích na Zimních olympijských hrách 2014 – 15 km klasicky muži", "text": "Běh na lyžích na Zimních olympijských hrách 2014 – 15 km klasicky muži\n\nBěh na 15 km klasicky mužů na Zimních olympijských hrách 2014 v ruském Soči se konal dne 14. února 2014 v Centru biatlonu a běžeckého lyžování Laura. Švýcar Dario Cologna obhájil zlatou medaili z této disciplíny ze Zimních olympijských her 2010 v kanadském Vancouveru (tam se běželo volným stylem). Stříbro i bronz putovaly do Švédska zásluhou Johana Olssona a Daniela Rickardssona.\n\nZávod odstartoval ve 14:00 místního času.\n\n"}
{"id": "1364064", "url": "https://cs.wikipedia.org/wiki?curid=1364064", "title": "Kostel svatého Michaela archanděla (Skryje u Rakovníka)", "text": "Kostel svatého Michaela archanděla (Skryje u Rakovníka)\n\nPrvní zmínky o obci Skryje jsou z přelomu 12. a 13. století. V listině papeže Řehoře IX. je uváděna jako majetek benediktinského kláštera v Kladrubech také ves Skryje, v latinském originále \"Scringe\".\n\nKostel svatého Michaela archanděla je doložen od poloviny 14. století, ale zasvěcení sv. archandělu Michaelu ukazuje na jeho velmi starý původ - první konstrukce kostela byla dřevěná. Původní dřevěný kostel byl vypálen švédskými vojsky koncem Třicetileté války. Na počátku 18. století, roku 1713, byl kostel přestaven do své současné barokní podoby.\n\nKostelní loď má vnitřní výšku 7,5 m, na délku měří 15 m, na šířku 10,7 m. Loď má rovný strop a dva vchody - z jižní a západní strany. Z východní (kratší) strany na loď navazuje presbytář, k němu je pak na severní straně přistavěna sakristie. Nad západním průčelím s portálem a obloukovou římsou stojí nízká čtyřboká věž s atikou po obou stranách.\n\n\n"}
{"id": "1364067", "url": "https://cs.wikipedia.org/wiki?curid=1364067", "title": "Akademické mistrovství světa v orientačním běhu 2018", "text": "Akademické mistrovství světa v orientačním běhu 2018\n\n21. Akademické mistrovství světa v orientačním běhu proběhlo ve Finsku ve dnech 17. až 21. července 2018. Centrum závodů AMS bylo v Kuortane.\n\nZávodů se zúčastnilo celkem 249 závodníků (133 mužů a 116 žen) z 33 zemí.\n\nProgram mistrovství světa:\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\nČesko reprezentovalo 6 mužů a 6 žen.\n"}
{"id": "1364069", "url": "https://cs.wikipedia.org/wiki?curid=1364069", "title": "Běh na lyžích na Zimních olympijských hrách 2014 – 10 km klasicky ženy", "text": "Běh na lyžích na Zimních olympijských hrách 2014 – 10 km klasicky ženy\n\nBěh na 10 km klasicky žen na Zimních olympijských hrách 2014 v ruském Soči se konal dne 14. února 2014 v Centru biatlonu a běžeckého lyžování Laura. Zlato vybojovala Polka Justyna Kowalczyková. Obhájkyně zlaté medaile z této disciplíny ze Zimních olympijských her 2010 v kanadském Vancouveru (tam se běželo volným stylem) Švédka Charlotte Kalla skončila stříbrná, bronz putoval do Norska zásluhou Therese Johaugové.\n\nKvůli dopingu byly ze závodu dodatečně diskvalifikovány Rusky Julia Čekalevová a Julia Ivanovová.\n\nZávod odstartoval ve 14:00 místního času.\n\n"}
{"id": "1364070", "url": "https://cs.wikipedia.org/wiki?curid=1364070", "title": "Ignaz Ziegler", "text": "Ignaz Ziegler\n\nIgnaz Ziegler (29. září 1861 Dolný Kubín – 18. července 1948 Jeruzalém) byl český rabín, judaista a teolog. Mezi lety 1888 a 1938 sloužil jako vrchní rabín židovské obce v Karlových Varech. \n\nIgnaz Ziegler se narodil v severoslovenském Dolném Kubíně poblíž Žiliny 29. září 1861, v tehdejších Horních Uhrách. Studoval na Budapešťském rabínském semináři a současně také na zdejší univerzitě, kde roku 1888 obhájil disertační práci na téma proroka Malachiáše a byl mu tak udělen titul doktora filosofie.\n\nIhned poté přijal prestižní místo hlavního rabína v Karlových Varech, kde pak úspěšně působil dalších padesát let, tedy celý svůj profesní život. Karlovy Vary měly v této epoše jednu z největších a nejbohatších židovských obcí v Čechách. Dr. Ziegler byl autorem řady náboženských a filosofických publikací. Byl jednou z vůdčích osobností reformníhoho judaismu v Československu a také horlivým sionistou – měl podíl na tom, že dva světové sionistické kongresy se konaly pravě v Karlových Varech.. \n\nDíky Zieglerově neutuchajícímu úsilí v oblasti sociální a zdravotní péče (a neúnavného shánění finančních prostředků) se podařilo židovské obci 1. května 1903 slavnostně zprovoznit židovský špitál, nazvaný \"Hospic vládního jubilea císaře Františka Josefa pro chudé Israelity\" (německy \"Kaiser Franz Josef Regierungs-Jubiläum Hospiz\"). Stavba probíhala od r. 1898, autiorem projektu byl slavný židovský vídeňský synagogální architekt Wilhelm Stiassny a náklady činily 500 000 tehdejších rakouských korun. Institut byl s to poskytnout ročně bezplatně čtyřdenní léčebný pobyt v lázních až 270 židovským hostům z celé Evropy.\n\nRabín Ziegler kázal a publikoval hlavně německy. Působil ve karlovarské Velké synagoze, a to až do osudového roku 1938, kdy byl v důsledku mnichovského diktátu nucen – jako tisíce jeho souvěrců – prchnout; nejdříve do vnitrozemí, do Prahy, odkud se mu posléze podařilo emigrovat do tehdejší Palestiny, kde přečkal období holokaustu. Do Československa se však již po válce nevrátil. Dožil se však vyhlášení nezávislosti Státu Izrael. Zemřel 18. července 1948 a je pochován v Jeruzalémě. \n\n"}
{"id": "1364071", "url": "https://cs.wikipedia.org/wiki?curid=1364071", "title": "Běh na lyžích na Zimních olympijských hrách 2014 – 50 km volně muži", "text": "Běh na lyžích na Zimních olympijských hrách 2014 – 50 km volně muži\n\nBěh na 50 km volně s hromadným startem mužů na Zimních olympijských hrách 2014 v ruském Soči se konal dne 23. února 2014 v Centru biatlonu a běžeckého lyžování Laura. Závod ovladli domácí ruští závodnící. Zlato vybojoval Alexandr Legkov, stříbro Maxim Vylegžanin a bronz Ilja Černousov. Výsledky se však opakovaně měnily. Legkov a Vylegžanin byli nejprve Mezinárodní lyžařskou federací (FIS) diskvalifikováni za údajný doping, úspěšně se však odvolali k Mezinárodní sportovní arbitráži (CAS), která trest zrušila.\n\nZávod odstartoval v 11:00 místního času.\n\n"}
{"id": "1364072", "url": "https://cs.wikipedia.org/wiki?curid=1364072", "title": "Denise Herrmannová", "text": "Denise Herrmannová\n\nDenise Herrmannová (* 20. prosince 1988, Bad Schlema, Německá demokratická republika) je německá reprezentantka v biatlonu a bývalá reprezentantka v běhu na lyžích. Jejím největším úspěchem je zlatá medaile ze stíhacího závodu z mistrovství světa 2019 v Östersundu. \n\nVyhrála také několik závodů v Světovém poháru v biatlonu, poprvé sprint v Östersundu v prosinci 2017. V běhu na lyžích získala na ZOH 2014 bronzovou medaili ve štafetovém závodě.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1364073", "url": "https://cs.wikipedia.org/wiki?curid=1364073", "title": "Short track na Zimních olympijských hrách 2018 – 500 m ženy", "text": "Short track na Zimních olympijských hrách 2018 – 500 m ženy\n\nZávody v short tracku na 500 m žen na Zimních olympijských hrách 2018 proběhly 14. února 2018 ve sportovní hale Gangneung Ice Arena v Kangnungu v Jižní Koreji.\n\nReference: \n\nReference: \n"}
{"id": "1364075", "url": "https://cs.wikipedia.org/wiki?curid=1364075", "title": "Côte d'Argent", "text": "Côte d'Argent\n\nCôte d'Argent (\"Stříbrné pobřeží\") je označení pro část pobřeží Biskajského zálivu ve francouzském regionu Nová Akvitánie, táhnoucí se v délce přes 100 km mezi ústím řek Gironde a Adour. Název vytvořil v roce 1905 spisovatel Maurice Martin, inspirován místním pískem, který má díky drobným úlomkům perleti stříbřitý lesk.\n\nPobřeží je lemováno písečnými dunami, z nichž Duna du Pyla je s výškou 110 metrů největší v Evropě. Podnebí je mírné, s malými teplotními rozdíly mezi létem a zimou. Díky vysokým vlnám je oblast vyhledávána k paraglidingu a surfingu (koná se zde mezinárodní závod Quiksilver Pro France), vedle turistického ruchu je významnou ekonomickou aktivitou také sběr ústřic a rybolov. Nachází se zde Arcachonský záliv s ostrovem Île aux Oiseaux, kde hnízdí mořští ptáci, a typickými domy na kůlech (\"cabane tchanquée\"). Endemickou rostlinou je \"Linaria thymifolia\".\n\nVýznamnými přímořskými letovisky jsou Lacanau, Lège-Cap-Ferret, Arcachon, Mimizan a Anglet, směrem do vnitrozemí Côte d'Argent navazuje na borové lesy Landes, nachází se zde také jezero Étang de Cazaux et de Sanguinet. Krajovou kulinářskou specialitou je sladká roláda \"Côte d'Argent\".\n\n"}
{"id": "1364083", "url": "https://cs.wikipedia.org/wiki?curid=1364083", "title": "Alpské lyžování na Zimních olympijských hrách 2018 – slalom ženy", "text": "Alpské lyžování na Zimních olympijských hrách 2018 – slalom ženy\n\nSlalom žen na Zimních olympijských hrách 2018 se konal v pátek 16. února 2018 jako druhý ženský závod v alpském lyžování jihokorejské olympiády na sjezdovce lyžařského střediska Jongpchjong, ležícího v okresu Pchjongčchang. Zahájení prvního kola proběhlo v 10.00 hodin místního času a druhé kolo odstartovalo ve 13.15 hodin. Původně se měl závod uskutečnit 14. února, ale pro silný vítr byl přeložen o dva dny později. Do závodu nastoupilo 78 závodnic ze 46 zemí.\n\nObhájkyní zlata byla trojnásobná mistryně světa ve slalomu a vítězka Světového poháru 2017, Američanka Mikaela Shiffrinová, která nenavázala na den starý titul z obřího slalomu a dojela čtvrtá. Na vrcholné soutěži nezískala slalomářské zlato poprvé od svého premiérového titulu na MS 2013.\n\nOlympijskou vítězkou se stala 32letá Švédka Frida Hansdotterová, která získala první olympijskou medaili a navázala na druhé místo z této disciplíny na Světovém šampionátu 2015 v Beaver Creeku. O pět setin sekundy porazila 24letou Švýcarku Wendy Holdenerová, která po prvním kole vedla. Stříbrný kov si tak Holdenerová odvezla z druhé vrcholné akce v řadě, když na olympiádu přijížděla jako úřadující vicemistryně světa ve slalomu ze Svatého Mořice 2017. \n\nNa bronzové pozici dojela překvapivě 20letá Rakušanka Katharina Gallhuberová, která se díky nejrychlejší jízdě ve druhém kole posunula na stupně vítězů z deváté příčky po první fázi závodu. V rámci Světového poháru se jejím maximem v předchozí kariéře stalo šesté místo. Stříbrná skončila na juniorském mistrovství světa v Soči 2016.\n"}
{"id": "1364084", "url": "https://cs.wikipedia.org/wiki?curid=1364084", "title": "Alpské lyžování na Zimních olympijských hrách 2018 – slalom muži", "text": "Alpské lyžování na Zimních olympijských hrách 2018 – slalom muži\n\nSlalom mužů na Zimních olympijských hrách 2018 se konal ve čtvrtek 22. února 2018 jako poslední pátý mužský závod v alpském lyžování jihokorejské olympiády na sjezdovce Duha lyžařského střediska Jongpchjong, ležícího v okresu Pchjongčchang. Zahájení prvního kola proběhlo v 10.00 hodin místního času a start druhého kola pak ve 13.30 hodin. Přihlášeno bylo 108 lyžařů ze 67 zemí, z nichž dva nenastoupili na start. Šedesát jedna závodníků nedojelo do cíle, na čemž se podle českých slalomářů podílela rychlá trať prvního kola vytyčená trenérem Pircherem. \n\nObhájcem zlata byl rakouský dvojnásobný mistr světa z této disciplíny Mario Matt, který nestartoval. Hlavní favorité závodu a obhájci druhého a třetího místa ze Soči 2014, Nor Henrik Kristoffersen a rakouský úřadující mistr světa Marcel Hirscher, vypadli na trati. Kristoffersen první kolo vyhrál před Myhrerem, ale ve druhé fázi chyboval a skončil v poli poražených, když nedojel do cíle.\n\nOlympijským vítězem se stal švédský slalomář André Myhrer, který získal druhý olympijský kov po třetím místu z téže disciplíny ve Vancouveru 2010. Ve věku 35 let a 42 dní se stal nejstarším mužským olympijským šampionem ve slalomu a překonal tak věkový rekord Maria Matta, jemuž v Soči 2014 při výhře bylo 34 let a 319 dní. Švéd titul komentoval slovy: „\"Vždycky jsem snil o zlaté medaili. Celý život jsem trénoval právě kvůli chvíli, jako je tato. Nevím, co říct\".“ Švédové tak ovládli oba slalomy, když mezi ženami triumfovala jeho krajanka Frida Hansdotterová.\n\nStříbrnou medaili si odvezl 25letý Švýcar Ramon Zenhäusern, pro nějž to bylo první umístění na stupních vítězů z vrcholné akce. Bronzový dojel nejmladší z rakouské bratrské trojice 24letý Michael Matt, který získal také premiérový kov z velké světové události. \n"}
{"id": "1364086", "url": "https://cs.wikipedia.org/wiki?curid=1364086", "title": "Alpské lyžování na Zimních olympijských hrách 2018 – obří slalom muži", "text": "Alpské lyžování na Zimních olympijských hrách 2018 – obří slalom muži\n\nObří slalom mužů na Zimních olympijských hrách 2018 se konal v neděli 18. února 2018 jako předposlední mužský závod v alpském lyžování jihokorejské olympiády na sjezdovce lyžařského střediska Jongpchjong v okrese Pchjongčchang. Zahájení prvního kola proběhlo v 10.15 hodin místního času a start druhého kola pak ve 13.45 hodin. Do závodu nastoupilo 109 závodníků ze 68 zemí. \n\nObhájcem zlata byl americký trojnásobný mistr světa z obřího slalomu Ted Ligety, který dojel na děleném patnáctém místě.\n\nOlympijským vítězem se stal 28letý Rakušan Marcel Hirscher, jenž v Pchjongčchangu vyhrál po supekombinaci druhý závod a získal třetí olympijskou medaili. Šestinásobný vítěz v řadě celkové klasifikace Světového poháru tak navázal na titul v obřím slalomu z Mistrovství světa 2017 ve Svatém Mořici a na stříbrné medaile ze dvou předchozích světových šampionátů 2015 a 2013. \n\nStříbrný kov si odvezl 23letý Nor Henrik Kristoffersen, kterému druhé místo zajistila nejrychlejší jízda ve druhém kole, když po prvním uzavíral první desítku. K slalomářskému bronzu ze Soči 2014 tak přidal druhou medaili zpod pěti kruhů. Na bronzové příčce dojel 26letý Francouz Alexis Pinturault, s minimální ztrátou čtyř setin sekundy na stříbro. Po druhém místě v pchjongčchangské superkombinaci vybojoval druhý kov na XXIII. zimních hrách a třetí v kariéře. \n"}
{"id": "1364087", "url": "https://cs.wikipedia.org/wiki?curid=1364087", "title": "Alpské lyžování na Zimních olympijských hrách 2018 – obří slalom ženy", "text": "Alpské lyžování na Zimních olympijských hrách 2018 – obří slalom ženy\n\nObří slalom žen na Zimních olympijských hrách 2018 se konal ve čtvrtek 15. února 2018 jako první ženský závod v alpském lyžování jihokorejské olympiády na sjezdovce lyžařského střediska Jongpchjong v okrese Pchjongčchang. Zahájení prvního kola proběhlo v 10.00 hodin místního času a druhé kolo odstartovalo ve 13.45 hodin. Původně se závod měl uskutečnit 12. února, ale pro silný vítr byl přeložen o tři dny později. Do závodu bylo přihlášeno 81 závodnic ze 49 zemí. Dvě slalomářky na start nenastoupily.\n\nObhájkyní zlata byla Slovinka Tina Mazeová, která v lednu 2017 ukončila kariéru. Francouzská úřadující mistryně světa Tessa Worleyová dojela, po průběžném čtrnáctém místu a díky druhému nejrychlejšímu času z druhého kola, na celkové sedmé příčce.\n\nOlympijskou vítězkou se stala 22letá Američanka a vedoucí závodnice průběžného pořadí Světového poháru Mikaela Shiffrinová, která se druhým zlatem z olympiády přiřadila k Tedu Ligetymu a Andree Meadové Lawrenceové, jež jako jediní američtí alpští lyžaři dokázali dvakrát triumfovat pod pěti kruhy. Ve své druhé nejlepší diciplíně Shiffrinová prodělala v předchozím čtyřletém cyklu zlepšení i díky přípravě se specialistou na obří slalom Ligetym. \n\nStříbrnou medaili si odvezla 25letá Norka Ragnhild Mowinckelová, pro kterou se jednalo o premiérové umístění na stupních vítězů z vrcholné akce dospělých. Bronzový kov pak připadl 27leté Italce Federice Brignoneové, stříbrné z téže disciplíny na Světovém šampionátu 2011. \n"}
{"id": "1364088", "url": "https://cs.wikipedia.org/wiki?curid=1364088", "title": "Alpské lyžování na Zimních olympijských hrách 2018 – superobří slalom ženy", "text": "Alpské lyžování na Zimních olympijských hrách 2018 – superobří slalom ženy\n\nSuperobří slalom žen na Zimních olympijských hrách 2018 se konal v sobotu 17. února 2018 jako třetí ženský závod v alpském lyžování jihokorejské olympiády na sjezdovce lyžařského střediska Čongson, ležícího v okresu Pchjongčchang. Zahájení proběhlo ve 12.00 hodin místního času, po hodinovém odkladu pro vítr v horní části tratě. Do závodu nastoupilo 45 sjezdařek z 24 států.\n\nObhájkyní zlata byla rakouská mistryně světa ze superobřího slalomu Anna Veithová, která skončila druhá. Úřadující světová šampionka z této disciplíny, Rakušanka Nicole Schmidhoferová, dojela na osmnácté pozici.\n\nOlympijskou vítězkou se stala 22letá světová šampionka ve snowboardingu Ester Ledecká, která jako první český alpský lyžař vyhrála závod pod pěti kruhy. V Pchjongčchangu se také stala prvním lyžařem v historii, který na olympiádě startoval v lyžařské i snowboardové disciplíně. V předchozí kariéře odjela v superobřím slalomu Světového poháru pouze devět závodů s maximem 19. místa. Na trať vstoupila s vysokým startovním číslem 26 a o jednu setinu sekundy překvapivě zajela rychlejší čas než rakouská obhájkyně titulu Anna Veithová, která již při průběžném vedení přijala v dojezdovém prostoru gratulaci od předsedy Mezinárodního olympijského výboru Thomase Bacha. 28letá Rakušanka vybojovala třetí olympijskou medaili. \n\nBronzový a první olympijský kov si odvezla 28letá Lichtenštejnka Tina Weiratherová se ztrátou deseti setin sekundy na stříbro, když do závodu vstupovala jako úřadující vicemistryně světa v superobřím slalomu ze Svatého Mořice 2017. \n\nPřed startem Ledecké byl přitom již na Twitteru příspěvek s Weiratherovou ve spojení se stříbrnou medailí. Americká televizní stanice NBC vyhlásila Veithovou jako vítězku a změnila přenos na krasobruslení. Eurosport pak výkon české lyžařky zhodnotil jako největší výkyv v historii zimních olympijských her. Ledecká olympijské zlato komentovala slovy: „\"To snad není možné! Když jsem projela cílem a viděla to, říkala jsem si, že to musí být nějaká chyba. Změní ten čas ještě? Nebo jsem minula branku?\"“\n"}
{"id": "1364089", "url": "https://cs.wikipedia.org/wiki?curid=1364089", "title": "Alpské lyžování na Zimních olympijských hrách 2018 – superkombinace ženy", "text": "Alpské lyžování na Zimních olympijských hrách 2018 – superkombinace ženy\n\nSuperkombinace žen na Zimních olympijských hrách 2018 se konala ve čtvrtek 22. února 2018 jako poslední pátý ženský závod v alpském lyžování jihokorejské olympiády na území okresu Pchjongčchang. První disciplína – sjezd, se jela od 11.30 hodin na sjezdovce lyžařského střediska Čongson. Navazující slalom proběhl v lyžařském středisku Jongpchjong od 15.00 hodin. Závodu se zúčastnilo 28 lyžařek ze 16 zemí, když čtyři nenastoupily na start. \n\nObhájkyní zlata byla německá lyžařka Maria Höflová-Rieschová, která po sočské olympiádě ukončila v březnu 2014 kariéru. Úvodní sjezd vyhrála ve svém posledním olympijském závodu Američanka Lindsey Vonnová, která však v horní třetině slalomu narazila do branky a po „špicaru“ pro ni soutěž skončila. Jako druhá nejrychlejší slalomovou trať projela Slovenka Petra Vlhová, čímž se posunula z třinácté příčky po sjezdu na konečné páté místo. Olympijská šampionka ze sjezdového závodu Sofia Goggiaová nestartovala pro únavu.\n\nOlympijskou vítězkou se stala 24letá Švýcarka a úřadující vicemistryně světa z této disciplíny Michelle Gisinová, která vybojovala první medaili zpod pěti kruhů. Napodobila tak starší sestru Dominique Gisinovou, která zvítězila ve sjezdu Sočské olympiády 2014. \n\nHlavní favoritka závodu na zlato, americká vedoucí závodnice průběžného pořadí Světového poháru Mikaela Shiffrinová, skončila s téměř sekundovou ztrátou na druhém místě. Po pchjongčchangském triumfu z obřího slalomu si 22letá Američanka připsala celkově třetí olympijský kov. Bronzovou medaili si odvezla úřadující světová šampionka v superkombinaci ze Svatého Mořice a 24letá Švýcarka Wendy Holdenerová, jíž ke konečnému třetímu místu dopomohl nejrychlejší slalomový čas po desáté pozici ve sjezdu. Ke stříbru ze slalomu na XXIII. zimních olymijských hrách tak přidala druhý olympijskou medaili.\n"}
{"id": "1364090", "url": "https://cs.wikipedia.org/wiki?curid=1364090", "title": "Alpské lyžování na Zimních olympijských hrách 2018 – sjezd ženy", "text": "Alpské lyžování na Zimních olympijských hrách 2018 – sjezd ženy\n\nSjezd žen na Zimních olympijských hrách 2018 se konal ve středu 21. února 2018 jako čtvrtý a předposlední ženský závod v alpském lyžování jihokorejské olympiády na sjezdovce lyžařského střediska Čongson, ležícího v okresu Pchjongčchang. Start se uskutečnil v 11.00 hodin místního času. Do závodu nastoupilo 39 sjezdařek z 20 zemí. \n\nObhájkyněmi zlata byly Švýcarka Dominique Gisinová, jež ukončila lyžařskou dráhu v březnu 2015 a slovinská mistryně světa z této disciplíny Tina Mazeová, která završila závodní kariéru v lednu 2017.\n\nOlympijskou vítězkou se stala 25letá italská lyžařka Sofia Goggiaová, pro níž se jednalo o první medaili zpod pěti kruhů. Bergamská rodačka se řadila k favoritkám, když vedla průběžné sezónní hodnocení sjezdařské disciplíny ve Světovém poháru, v němž celkově vyhrála devět závodů včetně předolympijského testovacího závodu na téže sjezdovce v roce 2017. Jako první Italka triumfovala v olympijském sjezdu. Zbylé tři členky italského týmu nedojely do cíle, když dvě postihl pád a třetí neprojela brankou. \n\nPřekvapivou stříbrnou medaili si odvezla 25letá Norka Ragnhild Mowinckelová, která po druhém místu v pchjongčchangském obřím slalomu získala druhý olympijský kov. Na bronzové pozici dojela rekordmanka v počtu vítězství ve Světovém poháru, Američanka Lindsey Vonnová, pro níž to byl poslední olympijský sjezd v kariéře. Navázala tak na zlato z téže disciplíny Vancouverských her 2010 a celkově si připsala třetí olympijskou medaili. V měsící před olympiádou vyhrála tři sjezdy Světového poháru a v boji o malý křišťálový glóbus zaostávala o 25 bodů právě za Goggiaovou. Umístěním na stupních vítězů se ve 33 letech stala historicky nejstarší medailistkou alpského lyžování na olympijských hrách. \n"}
{"id": "1364091", "url": "https://cs.wikipedia.org/wiki?curid=1364091", "title": "Slaŭharad", "text": "Slaŭharad\n\nSlaŭharad (, – \"Slavgorod\") je město v Mohylevské oblasti v Bělorusku, správní středisko Slaŭharadského rajónu. K roku 2017 měl přes sedm tisíc obyvatel.\n\nSlaŭharad leží na západním břehu Soži (přítoku Dněpru) u místa, kde se do ní zprava vlévá Proňa.\n\nDo roku 1945 se Slaŭharad jmenoval \"Prapojsk\" (, – \"Propojsk\").\n\n"}
{"id": "1364092", "url": "https://cs.wikipedia.org/wiki?curid=1364092", "title": "Slavgorod", "text": "Slavgorod\n\nSlavgorod () je město v Altajském kraji v Ruské federaci. Při sčítání lidu v roce 2010 měl přes dvaatřicet tisíc obyvatel.\n\nSlavgorod leží v jižní části západní Sibiře na západě Kulundské stepi. Od Barnaulu, správního střediska kraje, je vzdálen přibližně 400 kilometrů na západ.\n\nJen zhruba dvacet kilometrů západně od Slavgorodu vede kazachstánsko-ruská hranice. Přibližně osm kilometrů jihozápadně od Slavgorodu leží město Jarovoje.\n\nSlavgorod byl založen jako zemědělské sídlo v roce 1910. V roce 1914 byla do města přivedena železniční trať z Tatarsku (kde navazovala na Transsibiřskou magistrálu), což výrazně urychlilo rozvoj Slavgorodu a ten byl už v roce 1917 povýšen na město. V roce 1924 byla trať prodloužena do Kulundy.\n\n"}
{"id": "1364095", "url": "https://cs.wikipedia.org/wiki?curid=1364095", "title": "Alpské lyžování na Zimních olympijských hrách 2018 – sjezd muži", "text": "Alpské lyžování na Zimních olympijských hrách 2018 – sjezd muži\n\nSjezd mužů na Zimních olympijských hrách 2018 se konal ve čtvrtek 15. února 2018 jako druhý mužský závod v alpském lyžování jihokorejské olympiády na 2 850 m dlouhé sjezdovce lyžařského střediska Čongson v okresu Pchjongčchang. Start proběhl v 11.00 hodin místního času.. Původně se měla disciplína uskutečnit 11. února, ale pro silný vítr byla přeložena o čtyři dny později. Do závodu nastoupilo 55 sjezdařů z 26 států.\n\nObhájcem zlata byl Rakušan Matthias Mayer, který skončil devátý. Druhý z předchozí olympiády, Ital Christof Innerhofer, zajel sedmnáctý nejrychlejší čas. Žádný lyžař v předchozí olympijské historii nevyhrál sjezd dvakrát. \n\nOlympijským vítězem se stal 35letý Aksel Lund Svindal, který navázal na stříbro z Vancouveru 2010 a celkově si připsal čtvrtý olympijský kov, druhý zlatý. Stal se tak prvním norským lyžařem v historii, jemuž se podařilo zvítězit ve sjezdu pod pěti kruhy a také nejstarším šampionem této královské disciplíny. Vítěz čtrnácti závodů světového poháru ve sjezdu se na svahy vrátil po operaci kolena prodělané rok před olympiádou.\n\nStříbrnou medaili a čtvrtou olympijskou vybojoval jeho krajan Kjetil Jansrud, jenž obhajoval třetí místo ze Soči 2014. Bronz si odvezl úřadující mistr světa ze sjezdu a lídr průběžné klasifikace této disciplíny Švýcar Beat Feuz, který za druhým zaostal o šest setin sekundy a na prvního ztratil osmnáct setin. \n"}
{"id": "1364096", "url": "https://cs.wikipedia.org/wiki?curid=1364096", "title": "Slavgorod (rozcestník)", "text": "Slavgorod (rozcestník)\n\nSlavgorod může být:\n"}
{"id": "1364097", "url": "https://cs.wikipedia.org/wiki?curid=1364097", "title": "Alpské lyžování na Zimních olympijských hrách 2018 – superobří slalom muži", "text": "Alpské lyžování na Zimních olympijských hrách 2018 – superobří slalom muži\n\nSuperobří slalom mužů na Zimních olympijských hrách 2018 se konal v pátek 16. února 2018 jako třetí mužský závod v alpském lyžování jihokorejské olympiády na sjezdovce lyžařského střediska Čongson, ležícího v okresu Pchjongčchang. Zahájení proběhlo v 11.00 hodin místního času. Původně se měla disciplína uskutečnit 15. února, ale pro silný vítr v termínu mužském sjezdu, a jeho přeložení právě na 15. února, došlo k posunutí také superobřího slalomu o jeden později. Na start nastoupilo 61 sjezdařů z 29 států.\n\nObhájcem zlata byl norský lyžař Kjetil Jansrud. Úřadující mistr světa se superobřího slalomu Kanaďan Erik Guay se olympiády neúčastnil.\n\nOlympijským vítězem se stal 27letý Rakušan Matthias Mayer, který si dojel pro druhé olympijské zlato, když triumfoval již ve sjezdu Sočských her 2014. Přerušil tím šňůru čtyř olympijských výher Norů z této disciplíny a druhého v pořadí, 31letého Švýcara Beata Feuze, porazil o třináct setin sekundy. Švýcarský lyžař přidal do své sbírky druhý kov zpod pěti kruhů, když v Pchjongčchangu dojel už na třetím místě ve slalomu.\n\nMayer se stal druhým olympijským šampionem v super G z Rakouska a navázal na výkon Hermanna Maiera ze ZOH 1998 v Naganu. Rovněž vylepšil výsledek svého otce Helmuta Mayera, který při premiéře superobřího slalomu na Zimní olympiádě 1988 v Calgary vybojoval stříbrnou medaili, což komentoval slovy: „\"Neuvěřitelné, celý život jsem se na jeho medaili díval, měli jsme ji v obýváku. Od mala jsem ji měl pořád na očích, takže mám radost, že teď mám svou vlastní. A táta se zase může dívat na tu moji.\"“\n\nBronzový kov připadl 32letému norskému obhájci trofeje a úřadujícímu vicemistru světa Kjetilu Jansrudovi, pro nějž to byla pátá olympijská medaile v kariéře, druhá bronzová.\n"}
{"id": "1364099", "url": "https://cs.wikipedia.org/wiki?curid=1364099", "title": "Estavayer-le-Lac", "text": "Estavayer-le-Lac\n\nEstavayer-le-Lac je malé středověké město v kantonu Fribourg, v frankofonní části Švýcarska. Je situováno na jižním břehu Neuchatelského jezera. Od 1. ledna 2017 vznikla spojením s obcemi Bussy, Morens, Murist, Rueyres-les-Prés, Vernay a Vuissens nová obec Estavayer. Je sídlem distriktu Broye. V prosinci 2016 žilo v Estevayer-le-Lac 6 291 obyvatel.\n\nPodle údajů z roku 2000 mluvilo 81,2% obyvatel francouzsky. 64,3% obyvatel je římskokatolického vyznání, 12% obyvatel se hlásí ke švýcarské reformované církvi.\n\nCelé město Estevayer-le-Lac je na Seznamu švýcarského kulturního dědictví. Nejvýznamnějšími památkami jsou kaple de Rivaz, kaple svatého Kříže, hrad Chenaux, kostel sv. Vavřince, dominikánský konvent a městské hradby.\n\nVe městě je vedle historického muzea i bizarní Muzeum žab.\n\n"}
{"id": "1364110", "url": "https://cs.wikipedia.org/wiki?curid=1364110", "title": "Paul Lange", "text": "Paul Lange\n\nPaul Lange (21. srpna 1853, Planschwitz, dnes místní část města Oelsnitz – 30. července 1932, Lipsko) byl německý architekt, působící v Sasku a v severních Čechách; představitel historismu a secese.\n\nVynikl zejména v oblasti protestantské sakrální architektury. Vytvořil mj. plány evangelických kostelů v Lovosicích, Trmicích, Litoměřicích a Jáchymově.\n"}
{"id": "1364114", "url": "https://cs.wikipedia.org/wiki?curid=1364114", "title": "Krasobruslení na Zimních olympijských hrách 2018 – sportovní dvojice", "text": "Krasobruslení na Zimních olympijských hrách 2018 – sportovní dvojice\n\nSoutěže v krasobruslení sportovních dvojic na Zimních olympijských hrách 2018 proběhly 14. a 15. února 2018 ve sportovní hale Gangneung Ice Arena v Kangnungu.\n\n\nReference: \n\n\nReference: \n"}
{"id": "1364117", "url": "https://cs.wikipedia.org/wiki?curid=1364117", "title": "Trimethylsilyltriflát", "text": "Trimethylsilyltriflát\n\nTrimethylsilyltriflát je derivát kyseliny trifluormethansulfonové s trimethylsilylovou skupinou. Je podobně reaktivní jako trimethylsilylchlorid a často se používá v organické syntéze.\n\nStereoselektivní syntézu sedmi benzylovaných proanthokyanidinpvých trimerů (epikatechin-(4β-8)-epikatechin-(4β-8)-epikatechin trimeru (prokyanidinu C1), katechin-(4α-8)-katechin-(4α-8)-katechin trimeru (prokyanidinu C2), epikatechin-(4β-8)-epikatechin-(4β-8)-katechin trimeru a epikatechin-(4β-8)-katechin-(4α-8)-epikatechin trimerových derivatů) lze provést, s vysokou výtěžností, pomocí kondenzační reakce katalyzované TMSOTf. Deprotekcí (+)-katechinových a (−)-epikatechinových trimerových derivátů vznikají, rovněž s dobrou výtěžností, čtyři přírodní prokyanidinové trimery.\n\nTrimethylsilyltriflát se také využívá při Takahašiho totální syntéze taxolu a při chemických glykosylačních reakcích.\n\nPoužívá se rovněž k deprotekci silylenoletherů při jejich přeměně na ketony či aldehydy.\n\n"}
{"id": "1364126", "url": "https://cs.wikipedia.org/wiki?curid=1364126", "title": "Oelsnitz", "text": "Oelsnitz\n\nOelsnitz může být:\n\n\n"}
{"id": "1364131", "url": "https://cs.wikipedia.org/wiki?curid=1364131", "title": "Alexandr Sokurov", "text": "Alexandr Sokurov\n\nAlexandr Nikolajevič Sokurov (Алекса́ндр Никола́евич Соку́ров, * 14. června 1951 Irkutská oblast) je ruský filmový režisér, kameraman a scenárista. Působí jako vedoucí filmové katedry Kabardino-balkarské státní univerzity v Nalčiku.\n\nNarodil se v sibiřské vesnici Podorvicha, zaplavené při stavbě Irkutské hydroelektrárny. Jeho otec byl voják z povolání a rodina se často stěhovala po celém Sovětském svazu. Alexandr Sokurov vystudoval historii na univerzitě v Gorkém a pracoval pro místní televizní studio, pak nastoupil na VGIK, kde byl jeho učitelem a uměleckým vzorem Andrej Tarkovskij. Jako výrazný talent obdržel stipendium, ale ponuré meditativní ladění jeho filmů vedlo k řadě konfliktů s cenzurou, Sokurov byl nakonec ze školy vyloučen a jeho filmy byly uvedeny do distribuce až v období perestrojky. \n\nPrvní Sokurovovy filmy vznikaly ve spolupráci se scenáristou Jurijem Arabovem a vycházely z literárních předloh. \"Osamělý hlas člověka\" je adaptací prózy Andreje Platonova \"Řeka Potudaň\", \"Truchlivá netečnost\" vznikla podle hry George Bernarda Shawa \"Dům zlomených srdcí\", \"Dny zatmění\" volně vycházejí z prózy bratří Strugackých \"Miliardu let před koncem světa\" a \"Zachraň a zachovej\" je aktualizací Flaubertovy \"Paní Bovaryové\". Pozdější Sokurovově tvorbě dominuje tetralogie na téma moci: \"Moloch\" pojednává o Adolfu Hitlerovi, \"Býk\" o Vladimiru Iljiči Leninovi, \"Slunce\" o císaři Hirohitovi a \"Faust\" (natáčený v České republice) vychází z německé mytologie. Prvky dokumentu a fikce autor spojuje ve filmu \"Frankofonie\", pojednávajícím o evakuaci Louvre za druhé světové války a přinášejícím úvahu o smyslu kulturního dědictví. Jeho filmy se vyznačují experimentálními postupy: \"Ruská archa\", odehrávající se v petrohradské Ermitáži, je natočena v jediném záběru trvajícím 95 minut. \n\nJe držitelem Státní ceny Ruské federace, titulu Lidový umělec Ruské federace a francouzského Řádu umění a literatury. Na festivalu v Locarnu obdržel v roce 2006 Čestného Leoparda a v roce 2017 mu byla udělena Evropská filmová cena za celoživotní dílo. Za \"Býka\" získal v roce 2002 cenu Nika, za film \"Otec a syn\" v Cannes v roce 2003 Cenu FIPRESCI a za \"Fausta\" na Benátském filmovém festivalu 2011 Zlatého lva.\n\n\n"}
{"id": "1364132", "url": "https://cs.wikipedia.org/wiki?curid=1364132", "title": "Vídeňský ležák", "text": "Vídeňský ležák\n\nVídeňský ležák (Vienna Lager) je obecně spodně kvašené pivo tmavě červené, jantarové, až měděné barvy a výrazné sladové chuti, která by se měla mísit s výraznou chmelovou hořkostí vídeňského chmelu. Chmelové aroma je méně výrazné až průměrné. Přibližný podíl alkoholu je 5 %. Základní surovinou je vídeňský slad, který se nechává zrát déle než světlé slady a stojí svými vlastnostmi mezi světlým a tmavým sladem.\n\nJako první toto pivo uvařil Anton Dreher roku 1840 ve Vídni. Ve střední Evropě jeho výroba upadla, uchytilo se však díky vojákům Maxmiliána I. Habsburského v Mexiku a rozšířilo se po americkém kontinentu. \n\nZ vídeňského sladu se připravuje obdobný typ zvaný „Märzen“ (Březňák). Pivo se jmenuje podle toho, že se produkovalo v měsíci březnu (později už bylo na vaření piva příliš teplo) a mělo vyšší obsah alkoholu, aby vydrželo skladování přes celé léto. \n\n"}
{"id": "1364136", "url": "https://cs.wikipedia.org/wiki?curid=1364136", "title": "Sneaky", "text": "Sneaky\n\nZachary Scuderi, známější jako Sneaky, je profesionální hráč \"League of Legends\", který v současné době hraje AD Carry pro team Cloud9. 17. července 2015 byl uveden jako náhradník pro Cloud9  Challenger Series tým.\n\nHru League of legends začal hrát už od její beta verze, když dostal možnost předběžného přístupu. Nicméně, jeho první reakce byla, že hra stála za nic. To bylo zapříčeněno tím, že v jeho první hře neměl žádnou mapu, a viděl jen šampiony, věže, a přisluhovače. Ke hře se opět dostal až o několik měsíců později, kdy ho přestala bavit hra Heroes of Newerth. Jeho první hraný šampion byl Gangplank, ale jeho první nejhranější šampion byl Veigar. Sneakyho LoL kariéra byla zahájena, když byl poprvé vyzván, aby se připojil k týmu s hráčem jpak poté, co si ho všiml v jedné ze společných her. Po rozpuštění týmu vytvořil nový tým s Keniktem, Onionbagelem, Kevînem a Daddy pod názvem Pulse eSports. Ale po prohrané kvalifikací na MLG a IPL a několika změnách v sestavě, začal ztrácet důvěru ve schopnost svého týmů získat kvalifikaci na letní promo turnaj. 6. dubna 2013 se Sneaky připojil k Quantic Gamingu a pokračovala v kvalifikaci na 2013 NA LCS Summer Split a následně vstoupila do Cloud 9.\n\nSezona 2015\n\nCloud 9 byl severoamerický tým, který fanoušci nominovali na IEM San Jose.[1] Cloud9 porazili pain Gaming 2-0, Alliance 2-1, a nakonec ve finále Jednorožce Lásky 3-0. Sneaky zajistil výhru svému týmu, když získal pěti zářez za svého šampiona Corkiho.\n\n"}
{"id": "1364138", "url": "https://cs.wikipedia.org/wiki?curid=1364138", "title": "Alexandr Ramm", "text": "Alexandr Ramm\n\nAlexandr Ramm (, ; * 9. května 1988 Vladivostok) je ruský violoncellista.\n\nAlexandr Ramm se narodil v roce 1988 v ruském Vladivostoku, v roce 1994 se s rodinou přestěhoval do Kaliningradu. V roce 2007 ukončil odborné učiliště Frédérica Chopina v Moskvě. V roce 2012 ukončil Moskevskou státní konzervatoř P. I. Čajkovského. \n\nV roce 2015 získal druhou cenu na XV. Mezinárodní soutěži Petra Iljiče Čajkovského v Moskvě a cenu Mezinárodní soutěže violoncellistů Paulo Cello Competition. \n\nOd roku 2016 je sólistou Petrohradského Domu hudby. Jako sólový violoncellista vystoupil s více než 20 orchestry v mnoha zemích na 3 kontinentech: v Rusku, Litvě, Švédsku, Rakousku, Finsku, Jižní Africe, Japonsku, Francii a Bulharsku. Nedílnou součástí jeho kariéry jsou recitály v Brucknerově domě v Linci, v amsterdamském Concertgebouw, v Koncertní síni Mariinského divadla a v Koncertní síni Čajkovského v Moskvě. \n\nSpolupracuje s dirigenty jako Michail Jurovskij, Vladimír Jurovskij, Vladimír Spivakov, Valerij Gergijev, Alexandr Sladkovskij nebo Vladimír Fedosejev.\n\nSvé violoncello mu věnoval italský mistr Gabriele Jebran Yakoub.\n\n\n"}
{"id": "1364139", "url": "https://cs.wikipedia.org/wiki?curid=1364139", "title": "Šamotuly", "text": "Šamotuly\n\nŠamotuly (polsky \"Szamotuły\", německy \"Samter\" či \"Samtern\") je město v Polsku, ve Velkopolském vojvodství, ležící asi 35 km severozápadně od Poznaně na říčce Samě. Je sídlem Okresu Szamotuły a městsko-vesnické Gminy Szamotuły.\n\nV 16. století byly Šamotuly centrem polského protestantismu, byl zde mj. vytištěn českojazyčný Šamotulský kancionál.\n"}
{"id": "1364141", "url": "https://cs.wikipedia.org/wiki?curid=1364141", "title": "Alkoholy (sbírka)", "text": "Alkoholy (sbírka)\n\nAlkoholy je básnická sbírka, kterou napsal v roce 1913 francouzský básník Guillaume Apollinaire, ve snaze o vytvoření nového básnického jazyka a vyjádření rytmu moderní doby. Je zcela zásadní pro další vývoj evropské poezie a toto dílo bylo zařazeno mezi 100 nejdůležitějších knih 20. století podle francouzského časopisu Le Monde.\n"}
{"id": "1364144", "url": "https://cs.wikipedia.org/wiki?curid=1364144", "title": "Ostroróg", "text": "Ostroróg\n\nOstroróg (německy \"Scharfenort\", česky zast. též \"Ostroroh\") je město v Polsku, ve Velkopolském vojvodství, v Okrese Szamotuły. Je sídlem městsko-vesnické Gminy Ostroróg.\n\nV 16. a 17. století byl Ostroróg významným centrem Jednoty bratrské v Polsku.\n"}
{"id": "1364150", "url": "https://cs.wikipedia.org/wiki?curid=1364150", "title": "Praderův–Williho syndrom", "text": "Praderův–Williho syndrom\n\nPraderův–Williho syndrom (PWS) je vzácné genetické onemocnění postihující přibližně 0,003 až 0,01 % světové populace. U novorozenců se projevuje oslabením svalstva (hypotonie), nevyvinutým sacím reflexem, zpomaleným vývojem a růstem. Již v raném dětství se ale u pacientů vyvine neukojitelný hlad, který vede k chronickému přejídání (hyperphagie) a obezitě, a mírná mentální retardace. Jedná se o nejčastější genetickou příčinu života ohrožující obezity u dětí a postihuje rovnocenně ženy i muže. Praderův–Williho syndrom je způsoben neaktivním (nebo chybějícím) segmentem na 15. chromozomu zděděném od otce. Pokud je stejný segment poškozen na chromosomu zděděném od matky, jde o syndrom Angelmanův.\n\nTuto nemoc poprvé v roce 1956 popsali Andrea Prader, Heinrich Willi a Alexis Labhart, po kterých byla nemoc pojmenována. V roce 1981 byl gen zodpovědný za toto onemocnění lokalizován, což v dnešní době umožňuje genetické testy a zjednodušuje diagnózu.\n\nPWS je první popsanou nemocí způsobenou genetickým imprintingem, což znamená, že míra exprese genů z chromozomu závisí na rodiči, od kterého chromozom pochází. V případě genu SNRPN a dalších, které se nachází v úseku 15q11-13 (oblast PWS/AS), podstoupí expresi pouze alely od otce, zatímco ty od matky jsou methylací ztišeny. U lidí postižených PWS je alela od otce z nějakého důvodu nefunkční. Mezi tyto důvody patří:\nPravděpodobnost, že se nemoc objeví i u sourozence postiženého, závisí na konkrétní příčině. Sourozenci pacienta bez PWS/AS oblasti nebo s monoparentální dysomií mají riziko relativně malé (menší než 1 %), zatímco sourozenci pacienta s chromozomální translokací mají 25% šanci a v případě genové mutace dokonce 50% šanci.\n\nTypické příznaky zahrnují:\n\nNovorozenci s hypotonií a slabým sacím reflexem jsou většinou podezřelými a diagnóza je potvrzena genetickým testem, v 99 % případů na potvrzení diagnózy stačí kontrola methylace DNA.\n\nPřestože na tento syndrom neexistuje žádný lék, jednotlivé symptomy, které ho provázejí, je možné částečně potlačit nebo omezit jejich negativní vliv na kvalitu života pacientů.\n\nProtože novorozenci s Prader-Williho syndromem často mají problémy s příjmem potravy, zavádí se u nich sonda přes nos a hrtan do žaludku. S postupem času by tento problém měl polevit a postižené dítě by neměl být problém nakrmit z lahve. Pokud problémy přetrvávají, rodiče se mohou obrátit se žádostí o pomoc na dietetiky.\n\nU chlapců s nesestouplými varlaty bývá žádoucí operace, aby se předešlo dalším zdravotním komplikacím, které jsou s tímto spojeny později.\n\nAsi nejdůležitější součásti podpůrné péče o pacienta s Prader-Williho syndromem je sledování jejich hmotnosti a předcházení přílišnému váhovému přírůstku. Dítě s tímto syndromem se nikdy nenaučí omezovat svůj příjem potravy, proto je nutná regulace. Tyto děti mají také všeobecně nižší kalorické požadavky než ostatní. Mezi dietetická doporučení patří eliminace sladkých a kalorických pokrmů, pravidelné stravování, menší porce škrobů a větší porce zeleniny a ovoce. Dítě by nemělo mít přístup k přídavkům a jídlo v domácnosti by mělo byt uloženo mimo jeho dosah a dohled. Lidé, se kterými se dítě v běžném životě setkává, by měli být seznámeni s těmito opatřeními a se zdravotním stavem dítěte.\n\nDalší nedílnou součástí života takto postiženého dítěte by mělo byt pravidelné cvičení. Protože mají méně energie než ostatní, je žádoucí cvičení rozdělit na několik 5 - 10minutových intervalů v průběhu dne, aby se předešlo nadměrné únavě.\n\nDalší možností pro děti s Prader-Williho syndromem je hormonální terapie. Růstový hormon bývá předepisován z několika důvodů:\n\n·      Podporuje růst svalů a snižuje množství podkožního tuku\n\n·      Podporuje silu svalů\n\n·      Dodává dítěti energii\n\n·      Napomáhá normálnímu vývoji obličeje, což snižuje viditelnost typických obličejových rysů syndromu\n\nDívkám je také běžně předepisován estrogen a progesteron na podporu vývoje sekundárních pohlavních znaků.\n\n"}
{"id": "1364151", "url": "https://cs.wikipedia.org/wiki?curid=1364151", "title": "FC Baník Ostrava 2017/18", "text": "FC Baník Ostrava 2017/18\n\nTento článek se podrobně zabývá událostmi ve fotbalovém klubu FC Baník Ostrava v období sezony 2017/18 a jeho působení v 1. lize a ligovém poháru. Baník, ač tradiční účastník nejvyšší soutěže, je v tomto ročníku v 1. lize nováčkem, poté co postoupil v loňské sezóně z 2. místa z 2. ligy, kde po více než 50 letech znovu působil. Po dramatickém průběhu celé sezóny nakonec díky výhře 2:0 nad Zbrojovkou Brno uhájil svou prvoligovou příslušnost i pro další sezónu. Průměrná návštěvnost byla 6956 celková, 7889 doma a 6023 venku.\n\nKlub vstoupil do sezóny 2017/18 ve stejném vlastnickém složení jako v loňské sezóně. Tudíž 100% vlastníkem jakožto jediný akcionář klubu je společnost Pro Fotbal Property SE, za kterou stojí kroměřížský podnikatel Václav Brabec.\n\nVedení Baníku jako akciové společnosti tvoří tříčlenné představenstvo vedené jeho předsedou. Od začátku roku 2016, kdy Baník převzal nový majitel Brabec až do průběhu této sezóny bylo jeho složení ustálené na členech: předseda Jan Wolf, Václav Brabec a Petr Mašlej.\n\nV prosinci 2017 po zápase s Karvinou však svou plánovanou rezignaci na post předsedy a na členství v představenstvu oznámil Jan Wolf. V únoru 2018 oficiálně ve funkci skončil a byl nahrazen Michalem Bělákem. V březnu 2018 se novým předsedou představenstva stal Václav Brabec.\n\nKontrolní funkci vykonává pětičlenná dozorčí rada. Ta fungovala od června 2016 ve složení: předseda Vladimír Kubík, Lubor Žalman, Dušan Vrťo, Marek Jankulovski a Pavel Filipčík.\n\nV únoru 2018 skončil ve funkci Pavel Filipčík a nahradil ho Vladimír Šimáček.\n\nV březnu 2018 se nové funkce ujal Michal Bělák, když začal působit jako výkonný ředitel klubu.\n\nNa přelomu února a března 2018 proběhla také změna na pozici obchodního a marketingového ředitele, kdy dosavadního Jindřicha Středulu nahradil Martin Rak.\n\nVe složení realizačního týmu došlo oproti předchozímu ročníku k podstatným změnám.\n\nV roli hlavního trenéra skončil v červnu 2017 Vlastimil Petržela, který začal působit jako poradce majitele klubu. Na jeho místo záhy nastoupil Radim Kučera, který si přivedl nový realizační tým, tedy asistenty Ivo Gregovského a Bronislava Červenku. Jeho tým následně rozšířil i další asistent trenéra Petr Samec. Na konci února 2018 Vlastimil Petržela skončil ve své nové funkci poradce majitele klubu a odešel trénovat FC Fastav Zlín.\n\nV březnu 2018 po prohraném utkání s Jabloncem byl odvolán trenér Radim Kučera. O den později Baník angažoval nového kouče Bohumila Páníka a asistenta trenéra Jana Somberga, následně v skončili i asistenti trenéra Bronislav Červenka, Ivo Gregovský a Petr Samec.\n\nV lednu 2018 vznikla nová sportovní rada, která má působit jako poradní a pomocný orgán klubu, zejména A týmu.\n\nV březnu 2018 po odvolání Radima Kučery skončil jako člen sportovní rady Petr Uličný.\n\nNa konci března 2018 sportovní rada ukončila činnost v dosavadní podobě, její zbývající členové však nepřestali působit ve sportovním úseku Baníku.\n\nV červnu 2017 se Baník dohodl s internetových serverem Ticketportal na prodeji lístků na svá utkání skrze tuto online platformu.\n\nV srpnu 2017 Baník spustil oficiální internetový fanshop.\n\nV září 2017 Baník oslavil své 95. výročí vzniku.\n\nV září 2017 Baník spustil nový projekt vlastní středoškolské akademie.\n\nV řijnu 2017 Baník spustil projekt speciální mobilní aplikace informující o dění v klubu.\n\nV říjnu 2017 byl potvrzen projekt přestavby bývalého baníkovského stadionu Bazaly na moderní tréninkové centrum.\n\nV březnu 2018 byl vysílán dokument Banik!!! o historii a vývoji klubu a byla vyhlášena hvězdná jedenáctka Baníku.\n\nV březnu 2018 se přestěhovala kamenná prodejna fanshopu z Bazalů na Městský stadion.\n\nV dubnu 2018 odehrál Baník utkání s Plzní v červenobílých retro dresech na uctění výročí prvního soutěžního zápasu Baníku, který se odehrál v obdobných dresech. Dresy následně byly vydraženy v internetové aukci a výtěžek z prodeje putoval na mládež Baníku.\n\nV dubnu 2018 Baník založil nadační fond na podporu svých mládežnických mužstev, jemuž věnoval 500 000 Kč a výtěžek z dražby dresů.\n\nV květnu 2018 Baník získal byla přidělena takzvaná Klubová akademie, což má vést k zásadnímu zkvalitnění výchovy mládeže.\n\nV květnu 2018 Baník spustil unikátní projekt fotbalových přípravek ve spolupráci s menšími ostravskými kluby.\n\nVysvětlivky: † = \"odehrál pouze podzimní část\", ± = odehrál pouze jarní část.\n\n\"Zdroj: fcb.cz\"\n\"Zdroj: fcb.cz\"\n\nVysvětlivky: (N) = Nováček v soutěži; Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nVysvětlivky: Hřiště: D = Domácí; V = Venkovní. Výsledek: V = Výhra; P = Prohra; R = Remíza.\n\n"}
{"id": "1364155", "url": "https://cs.wikipedia.org/wiki?curid=1364155", "title": "Chodrockfest", "text": "Chodrockfest\n\nChodrockfest je český multižánrový hudební open-air festival.\n\nJezdecký areál TJ Start v Domažlicích, který v roce 2017 jako každý rok hostil festival Chodrockfest, se stal specifickým místem pro konání festivalu a to především díky svému převážně písčitému povrchu. Ne náhodou je přezdíván jako „plážový“. V roce 2017 proběhl sedmý ročník, festival se koná nepřetržitě od roku 2011.\n\nDatum festivalu každoročně připadá na druhý víkend v srpnu, kdy v Domažlicích probíhají taktéž Chodské slavnosti a Vavřinecká pouť. Festival Chodrockfest je zaměřený především na českou hudební scénu. Na dvou podiích v areálu se již vystřídala většina předních tuzemských kapel, jako Kryštof, Chinaski, Wohnout, David Koller, Jelen, Mig 21, Vypsaná fiXa, Harlej, Škwor, Rybičky 48, Dymytry, Mirai, Xindl X a mnoho dalších. V roce 2017 se vyšplhala účast až k rekordním 7400 návštěvníkům. Festival je přátelský nejen prostředím, ale i nízkou cenou za vstupné. V prvních předprodejích začínala cena na 250 Kč, na místě pak celofestivalová vstupenka stála 550 Kč. Na místě bylo možné zakoupit i zlevněné vstupné a to např. pro dárce krve, děti do 150 cm či pro držitele průkazu ZTP.\n\nFestival je také držitelem ocenění „Čistý festival“, který uděluje společnost Eko-kom. Návštěvníci mají možnost využít parkoviště a stanové městečko, které jsou v těsné blízkosti areálu akce. Od roku 2017 byl festivalový servis pro návštěvníky vylepšen díky festivalovým sprchám, úschovně a dobíjecí stanici na mobilní telefony.\n\n\n<mapframe latitude=\"49.4337\" longitude=\"12.9233\" zoom=\"16\" width=\"400\" height=\"300\" align=\"left\">\n</mapframe>\n"}
{"id": "1364157", "url": "https://cs.wikipedia.org/wiki?curid=1364157", "title": "World Series of Poker Europe", "text": "World Series of Poker Europe\n\nWorld Series of Poker Europe (WSOPE) je evropskou odnoží lasvegaské World Series of Poker. Jedná se o první rozšíření pokerových turnajů WSOP mimo území Spojených států amerických. Stejně jako v Las Vegas, i vítězové evropských turnajů WSOP na památku svého triumfu obdrží zlatý náramek. První festival WSOPE v září roku 2007 hostilo londýnské The Empire Casino, vítěz úvodního £2.500 H.O.R.S.E.eventu Thomas Bihl se stal prvním hráčem, který získal zlatý náramek mimo americké území. Do hlavního turnaje s buy-inem £10.000 se tehdy zaregistrovalo 362 hráčů a hlavní odměnu ve výši £1.000.000 získala Norka Annette Obrestad. Z výhry v turnaji se radovala den před svými devatenáctými narozeninami a v tu dobu se stala nejmladším hráčem, který si zajistil zisk zlatého náramku.\n\nV roce 2017 se festival WSOPE vůbec poprvé uskutečnil v České republice, pořadatelství bylo přiděleno kasinu King's v Rozvadově. Během festivalu bylo odehráno v rámci WSOPE rekordních 11 náramkových turnajů, ve třech z nich dokázali zvítězit čeští hráči.\n\nV roce 2016 podepsali zástupci rozvadovského kasina King's smlouvu, která jim zajistila pořadatelství nadcházejících dvou edicí festivalu WSOPE v letech 2017 a 2019. Premiéra World Series of Poker Europe v České republice se odehrála v termínu od 17. října do 10. listopadu 2017, v jejím rámci bylo odehráno na poměry WSOPE rekordních 11 turnajů, jejichž vítězové získali zlaté náramky.\n\nVe třech z těchto turnajů se podařilo zvítězit domácím hráčům, od počátku WSOP v roce 1970 přitom zlatý náramek získali pouze Tomáš Junek v roce 2012 a Artur Rudziankov v létě 2017. Třetím českým majitelem náramku se stal Martin Kabrhel, který zvítězil v No Limit Hold'em Super Turbo Bounty eventu s buy-inem €1.100 a společně s náramkem získal odměnu €53.557. O další český triumf se postaral Lukáš Záškodný, který zvítězil v Pot Limit Omaha 8-Max eventu s buy-inem €2.200. Záškodný se stal prvním českým hráčem, který svůj náramek získal v turnaji hraném v jiné herní variantě než je No Limit Hold'em. Pátým a doposud posledním českým šampionem WSOP se stal Matouš Skořepa, který nenašel přemožitele v No Limit Hold'em Colossus eventu, ve kterém byl buy-in ve výši €550 zaplacen v 4.115 případech. Za vítězství v nejpočetnějším hráčském poli v historii WSOPE Skořepa získal odměnu €270.015.\n\nV hlavním turnaji festivalu s buy-inem €10.350 bylo zaplaceno 529 vstupů, šampionem a majitelem hlavní odměny ve výši €1.115.207 se stal Španěl Marti Roca de Torres. Čech Michal Mrakeš byl v Main Eventu vyřazen na 14. místě s odměnou €46.594, jedná se o nejlepší výsledek, kterého český hráč v historii Main Eventů WSOPE dosáhl.\n\nBěhem jedenácti náramkových turnajů bylo v Rozvadově napočítáno 7.689 registrací a v prizepoolech se sešlo €25.442.796.\n\nOficiální stránky WSOP (anglicky)\n"}
{"id": "1364159", "url": "https://cs.wikipedia.org/wiki?curid=1364159", "title": "Sigfried Held", "text": "Sigfried Held\n\nSigfried Held (* 7. srpna 1942 Freudenthal) je bývalý německý fotbalista, hrající v útoku nebo jako ofenzivní záložník.\n\nNarodil se v Bruntále, po vysídlení Němců z Československa se jeho rodina usadila v dolnofranském Marktheidenfeldu. Hrál za Kickers Offenbach, v roce 1965 přestoupil do Borussie Dortmund, s níž vyhrál Pohár vítězů pohárů 1965/66 a stal se v roce 1966 vicemistrem Německa. V německé reprezentaci odehrál 41 zápasů a vstřelil pět branek. Startoval na mistrovství světa ve fotbale 1966, kde byli západní Němci poraženými finalisty (vstřelil úvodní branku svého týmu v zápase proti Švýcarsku) a na mistrovství světa ve fotbale 1970, kde obsadili třetí místo. Před účastí na vítězném mistrovství Evropy ve fotbale 1972 dal přednost rozhodujícímu zápasu Offenbachu o postup do Bundesligy.\n\nPo ukončení hráčské kariéry se stal trenérem, vedl reprezentační týmy Islandu, Malty a Thajska a kluby Galatasaray SK, Dynamo Drážďany a Gamba Ósaka. Je funkcionářem Borussie Dortmund, má na starosti komunikaci s fanoušky. V roce 2013 vydal vzpomínkovou knihu \"Rund um den Ball\".\n\n"}
{"id": "1364167", "url": "https://cs.wikipedia.org/wiki?curid=1364167", "title": "Běh na lyžích na Zimních olympijských hrách 2014 – 30 km volně ženy", "text": "Běh na lyžích na Zimních olympijských hrách 2014 – 30 km volně ženy\n\nBěh na 30 km volně s hromadným startem žen na Zimních olympijských hrách 2014 v ruském Soči se konal dne 14. února 2014 v Centru biatlonu a běžeckého lyžování Laura. Závod skončil triumfem norských závodnic: zlato si vyjela Marit Bjørgenová, stříbro získala Therese Johaugová a bronz Kristin Størmer Steira Obhájkaně titulu na této trati ze Zimních olympijských her 2010 v kanadském Vancouveru (tam se běželo klasicky) Polka Justyna Kowalczyková závod nedokončila.\n\nKvůli dopingu byly ze závodu dodatečně diskvalifikovány Rusky Julia Ivanovová a Julia Čekalevová.\n\nZávod odstartoval v 10:30 místního času.\n\n"}
{"id": "1364169", "url": "https://cs.wikipedia.org/wiki?curid=1364169", "title": "Bibracte", "text": "Bibracte\n\nBibracte bylo opevněné galské oppidum. Vznik oppida je datován na konec 3. století př. n. l. Jeho plocha činila 200 ha. V průběhu 1. století př. n. l. bylo hlavním sídlem kmene Aeduů. \n\nOppidum se nacházelo na vrcholu výšiny Mont Beauvray, na hranicích dnešních francouzských departementů Nièvre a Saône-et-Loire, třicet kilometrů západně od města Autun. V současné době se zde nachází archeologické muzeum. V průběhu archeologických prací bylo objeveno opevnění, jehož délka dosahuje 5,5 kilometru. Nejstarší objevené artefakty dokládají přítomnost obyvatel na tomto oppidu již v mladší době kamenné. \n\nPodle popisu Julia Caesara v Zápiscích o válce galské se v roce 58 př. n. l., asi 25 kilometrů jižně od oppida utkal s galskými kmeny v bitvě u Bibracte. Šest římských legií složených především z auxilianů zde porazilo 90000 válečníků kmene Helvéců, Bójů a dalších galských kmenů. Záminkou k bitvě bylo 300000 migrujících Helvéců, kteří ustupovali z Germánie do Galie před tlakem germánských kmenů vedených Ariovistem. Odhady Julia Caesara jsou pravděpodobně nadhodnoceny. O šest roků později, v roce 52 př. n. l., byl v Bibracte jmenován velitelem koalice galských kmenů Vercingetorix. Krátce na to se galská koalice utkala s Caesarovými vojsky v bitvě o Alesii, kde byl Vercingetorix zajat a Galové poraženi. Galie se následně stala římskou provincií. Během několika následujících desetiletí bylo Bibracte postupně opuštěno a obyvatelé se začali usazovat v nově založeném městě Augustodunum.\n\n"}
{"id": "1364190", "url": "https://cs.wikipedia.org/wiki?curid=1364190", "title": "Běh na lyžích na Zimních olympijských hrách 2014 – skiatlon ženy", "text": "Běh na lyžích na Zimních olympijských hrách 2014 – skiatlon ženy\n\nSkiatlon na 2×7,5 km žen na Zimních olympijských hrách 2014 v ruském Soči se konal dne 9. února 2014 v Centru biatlonu a běžeckého lyžování Laura. Zlatou medaili z této disciplíny ze Zimních olympijských her 2010 v kanadském Vancouveru obhájila Norka Marit Bjørgenová, která v cílové rovince přesprintovala Švédku Charlotte Kalla, bronz brala Norka Heidi Wengová.\n\nKvůli dopingu byla ze závodu dodatečně diskvalifikována Ruska Julija Čekaljovová.\n\nZávod odstartoval ve 14:00 místního času.\n\n"}
{"id": "1364191", "url": "https://cs.wikipedia.org/wiki?curid=1364191", "title": "Severská kombinace na Zimních olympijských hrách 2018 – jednotlivci střední můstek/10 km", "text": "Severská kombinace na Zimních olympijských hrách 2018 – jednotlivci střední můstek/10 km\n\nZávody v severské kombinaci na střední můstku na Zimních olympijských hrách 2018 proběhly od 14. února 2018 ve skokanském středisku Alpensia Ski Jumping Center a Alpensia Cross-Country Centre.\n\n\n\n Lukáš Daněk byl ze závodu diskvalifikován za neadekvátní délku lyží (pravidlo 1.2.1.1), délka lyží ve skoku na lyžích zavísí indexu tělesné hmotnosti (BMI)\n\nReference: \n\n\nReference: \n"}
{"id": "1364196", "url": "https://cs.wikipedia.org/wiki?curid=1364196", "title": "Budova Regionální knihovny (Teplice)", "text": "Budova Regionální knihovny (Teplice)\n\nBudova teplické Regionální knihovny byla postavena pro účely soukromého klasického gymnázia v letech 1875–1876, dle plánů teplických architektů Adolfa Siegmunda a Josefa Staňka v neorenesančním stylu. Jako gymnázium byla využívána až do 90. let 19. století, kdy byla odprodána průmyslníkovi Martinu Grohmannovi, jenž ji nechal dle návrhu Johanna Davida Ferbera - dům byl rozšířen a jeho interiéry byly upraveny do neobarokní podoby tak, aby mohla být stavba využívána jako vila. Gymnázium se přesunulo do nedaléké budovy na vrchu zvaném Mont de Ligne, ve které dnes sídlí Obchodní akademie. Teplická knihovna budovu získala po roce 1945 a využívá ji dodnes.\n\nBudova obdélného půdorysu má dle památkového katalogu jedno patro a dominuje jí středový rizalit se schodištěm a balkonem.\n"}
{"id": "1364198", "url": "https://cs.wikipedia.org/wiki?curid=1364198", "title": "Pomsta Catullova (opera)", "text": "Pomsta Catullova (opera)\n\nPomsta Catullova (op. 4) je opera o jednom dějství českého skladatele Osvalda Chlubny na vlastní libreto podle stejnojmenné hry básníka Jaroslava Vrchlického. Premiéru měla roku 1921 v Národním divadle v Brně, v přepracované verzi ji uvedla v roce 1959 brněnská JAMU.\n\n\"Pomsta Catullova\" je první opera – a vůbec jedna z prvních skladeb – českého skladatele Osvalda Chlubny, významného žáka Leoše Janáčka. Pětadvacetiletý Chlubna v té době vyučoval na Janáčkově varhanické škole, od roku 1919 brněnské konzervatoři. Uvedlo ji Národní divadlo v Brně v kombinaci se \"Zvíkovským raráškem\" Vítězslava Nováka. Premiéra se konala 30 listopadu 1921 – tedy jen týden po premiéře Janáčkovy \"Káti Kabanové\" – a derniéra pak 20. ledna následujícího roku.\n\n\"Pomsta Catullova\" byla napsána v dobovém stylu pozdního novoromantismu, inspirovaném zejména Richardem Straussem, a technikou příznačných motivů. Již zde se objevuje rys charakteristický pro Chlubnovu skladební techniku i v dalších operách, který Ludvík Kundera popsal jako spojení „neklidných, neukojených rychlých běhů“ a „klidně položených sledů akordů“. Ve vokálních partech, s ohledem na konverzační povahu libreta, převládá rychlý recitativ, který jen v některých lyrických scénách mezi Catullem a Akmé zvolňuje v tempu a přibírá na zpěvnosti.\n\nGracian Černušák podrobil v recenzi pro \"Lidové noviny\" práci poměrně ostré kritice. Připomenul Chlubnův nedostatek zkušeností a konstatoval, že „[k] oboru, k němuž obracejí se skladatelé zpravidla po delší, všestranné přípravě, [tj. k opeře] sáhl Chlubna bez nejnutnějších zkušeností a neučinil tak beztrestně.“ Dílo prý bylo zkomponováno „bez nejzákladnějších znalostí stavby většího celku“ a v jeho roztříštěnosti zanikly i pozitivní rysy, jako snaha o psychologickou a situační charakteristiku. Navíc je podle recenze hudba \"Pomsty Catullovy\" příliš vážná a výrazově hutná pro veseloherní námět a instrumentace příliš hřmotná, takže se v ní zpívané slovo utápí. Poslední výtku podtrhují i příznivější recenze Chlubnova díla v \"Moravské orlici\" i v časopise \"Dalibor\"; přes skladatelovo nesporné nadání vidí hlavní závadu „v nepoměru jakosti hudby, velmi těžké, vzhledem k obsahu libreta“. Když Černušák o desetiletí později psal mnohem pozitivnější recenzi Chlubnovy třetí opery \"Ňura\", vzpomenul, že \"Pomsta Catullova\" byla „namnoze ještě diletantsky neobratná“. Zato Ludvík Kundera s dvacetiletým odstupem zastával názor, že Chlubnova operní prvotina „není skladebně nijak rozpačitá“ a „udivuje bystrým jevištním smyslem a hotovou technikou“, že „[h]udba sleduje tu děj přesně a lehce“ a že vůbec \"Pomsta Catullova\" již vykazuje všechny Chlubnovy pozdější přednosti, včetně zejména mistrné instrumentace. \n\nChlubna se ke své operní prvotině vrátil ještě jednou po více než čtyřiceti letech. Koncem 50. let 20. století vyučoval na Janáčkově akademii múzických umění a v té době nastudovali \"Pomstu Catullovu\" studenti JAMU v rámci svého Operního studia, a to v kombinaci s jednoaktovkou \"Svatá noc\" Ludvíka Podéště, což je prostřední část jeho trilogie \"Tři apokryfy\" podle povídek Karla Čapka. Inscenace měla premiéru 5. června 1959 a hrála se v bývalém kabaretním divadle v budově Typos (od roku 1960 sídlo Televizního studia Brno).\n\nBásník Catullus spěšně přivádí do svého domu krásnou Akmé a jeho otroci obušky zabraňují syrskému obchodníku s otroky Persistratovi ve vstupu. Persistrates křičí, že dívka je jeho otrokyně, která se mu ztratila na tržišti. Přitom ji již prodal konzulovi Quintu Caeciliovi Metellovi, údajně pro jeho manželku Clodii, a právě ji vedl do Caesarova domu. Už už by ji i znovu chytil, ale ukryla se do Catullova domu. Akmé však tvrdí, že není otrokyní, ale svobodnou ženou, která přednedávnem přišla do Říma. Catullus jí uvěří a Persistrata vyžene. Ten si s nářky na proradné a zlodějské Římany odchází stěžovat Metellovi.\n\nAkmé je Catullovi – jehož totožnost nezná – velmi vděčna. Catullus se ji snaží u sebe zadržet, dívka však trvá na tom, že si musí pospíšit za svým bratrem. Přibyla totiž před nedávnem do Říma z Řecka, aby zde byla provdána. Zjevně se jí však neodchází lehce, nechce prý Catullovi prokázat nevděk a jeho prosby zcela oslyšet. Catullus se dohaduje, že jí není lhostejný, a náhle jí vyznává lásku. Než mu Akmé, uvržená do rozpaků, stačí dát odpověď, ohlásí Catullův sluha Furinus konzula Metella, který si přichází pro svou otrokyni. Catullus ukryje Akmé ve vedlejším pokoji.\nBásník krátce o samotě přemítá: co jej na této dívce tak přitahuje? Je snad znovu zamilován? Může díky ní zapomenout na svou dřívější lásku „Lesbii“, jíž napsal básně, které ho proslavily po celé říši? Od doby, kdy ho „Lesbie“ oklamala, už nedokáže psát poesii…\n\nMetellus přichází již zjevně podnapilý a hlučně se s Catullem vítá. Vyčítá mu, že zanedbává své přátele a už dlouho nenavštívil Metellův salon, kde se scházejí mimo jiné Cicero, Caesar, Gellius (při jeho jméně se Catullus otřese odporem), Hortensius – a zejména paní domu, Metellova choť Clodie. Nadutý Metellus si nechává od Catulla nalévat falernského vína a je přesvědčen, že Clodie (jejíž neustálé zálety jsou v Římě veřejným tajemstvím) je mu věrná, že – básníkovými slovy – „pije víno nemíchané“. Catullus ví o Clodii své a stejně tak i Metullovo holedbání o politickém vlivu nebere vážně. Pak Metellus konečně zavede řeč na to, proč přišel: Persistrates mu řekl, že se u Catulla skrývá otrokyně, kterou koupil údajně pro svou choť – spíše však pro vlastní zábavu. Ale víno ho natolik zmůže, že usne, než se dozví Catullovu odpověď. Catullus ho i s křeslem přesune do výklenku a ukryje za závěs.\n\nAkmé vyjde ze dveří. Poslouchala rozhovor a dozvěděla se z něj, že je v domě básníka. Sama miluje poesii a bylo by jejím snem milovat poetu; bohužel, její ženich k němu má daleko. Svou lásku k poezii dokládá citací milostných básní básníka Catulla věnovaných Lesbii. Catullus je jejím idolem a kvůli němu by opustila i svého ženicha, kdyby slavný básník neměl již svou Lesbii. Catullus se jí již chystá prozradit své jméno, když se Akmé prořekne, že jejím manželem má být Septimius Severus, Catullův přítel. Nyní je Catullus zaražen. Furinus ohlašuje příchod Clodie a Catullus Akmé opět posílá do vedlejší místnosti; tentokráte ji však přímo žádá, aby rozhovor vyslechla. Mírní Akméino pohnutí, líbá ji cudně na čelo, ale chce jí ukázat, jak se to ve skutečnosti má s Catullem a jeho „Lesbií“, s básníkovým štěstím.\n\nPyšná a rozhodná Clodie vstupuje. Ptá se po „své“ otrokyni, ale hlavně ji rozrušilo podezření, že se Catullus zmocnil její otrokyně a chce ji milovat, aby Clodii ukázal své pohrdání. To ona je totiž básníkova „Lesbie“. Catullus jí jízlivě připomíná, kolik ona vystřídala milenců, a Clodie mu na oplátku vypočítává jeho milenky. Ale přes svůj nevázaný život Clodie básníka stále miluje jen Catulla. Ví, že i pro něho nebyla jen jednou z milenek: jen ona, „Lesbie“, dokázala inspirovat jeho poezii, a když ji Catullus opustil, jeho opustily múzy. Clodie šíleně žárlí na otrokyni, o které se doslechla, vyhrožuje Catullovi a pak jej naopak žadoní o lásku na kolenou. V tom okamžiku Catullus rozhrne závěs a Clodie náhle klečí před opilým chrápajícím manželem.\n\nCatullus Metella budí a předává mu zdrcenou a poníženou Clodii. Pak oběma představuje Akmé, o níž se mezitím ukázalo, že si ji Persistrates spletl se skutečnou otrokyní. Metellus s Clodií odchází domů a Furinus odvádí Akmé k Septimiovi Severovi. Catullus jí názorně ukázal štěstí básníků a žen, které milují, a nyní zůstává sám. Ale pil z obou číší lásky – té ohnivé, opojné a smrtící i té něžné, čisté a spanilé – a jeho úděl v životě byl přece ten nejkrásnější.\n"}
{"id": "1364199", "url": "https://cs.wikipedia.org/wiki?curid=1364199", "title": "Şehzade Yahya", "text": "Şehzade Yahya\n\nŞehzade Yahya (1585 – 1649) byl osmanský princ. Byl synem sultána Mehmeda III. Podle jeho vlastních slov byla jeho matka řecká křesťanka a jmenovala se Helena. Bydlela v anatolském městě Manisa. \n\nKdyž jeho otec, sultán Mehmed nastoupil na trůn, musel podle osmanských tradic popravit všechny své bratry. Yahyova matka věděla, že jednou takový osud čeká i jejího syna, až zemře jeho otec. Utekla s ním tedy mimo říši, nejdříve do Řecka a později do dnešního Bulharska. Byl vychováván v křesťanském klášteře, kde pak žil osm let. \n\nNakonec oba jeho starší bratři zemřeli, ale když v roce 1603 utekl ze země, stal se sultánem Ahmed. Yahya věřil, že jako nejstarší syn Mehmeda je to právě on, kdo je pravým pokračovatelem rodu a porušoval tím práva a zákony říše. Celý zbytek života se soustředil jen na získání osmanského trůnu. Nicméně podle osmanských tradic museli princové bojovat mezi sebou a vraždit se navzájem tak dlouho, dokud nezbude jen jeden z nich. Ten, který zvítězil se stal poté právoplatným sultánem. \n\nOd roku 1603 Yahiya často cestoval do severní a západní Evropy, aby získal podporu při bojích o trůn (navštívil Florencii, Madrid, Řím, Krakov, Antverpy, Prahu a další velká města). Když ho podpořil Tatar Chán Šahin, byl si jist, že vyhraje. V letech 1614-17 získal podporu srbských křesťanů a západních románských katolíků. Navzájem se shodli na taktice obléhání a získání trůnu. O několik let později s pomocí ruských a ukrajinských kozáků neúspěšně vyslali 130 lodí k Istanbulu. Princ Yahiya zemřel na pobřeží Černé Hory, kde byl zajat během povstání románských katolíků.\n\nPostava Şehzade Yahyi se vyskytuje v tureckém televizním seriálu \"\", kde jej ztvárnil herec Berk Cankat.\n"}
{"id": "1364234", "url": "https://cs.wikipedia.org/wiki?curid=1364234", "title": "EXtatus", "text": "EXtatus\n\neXtatus byla československá polo-profesionální organizace zabývající se elektronickým sportem. Organizace byla založena v roce 2008 a působila ve hrách , League of Legends, , Rocket League a PLAYERUNKNOWN'S BATTLEGROUNDS. eXtatus byl jednou z největších československých eSport organizací. Dne 30.10.2019 se eXtatus definitivně rozpadl.\n\nOrganizace byla založena v roce 2008. V raných letech se organizace angažovala ve hrách Counter Strike: Source, Call of Duty 4, Left 4 Dead, StarCraft 2 a sérii FIFA. Od těchto raných let se organizace řadila mezi nejlepší týmy české a slovenské scény. První výrazný úspěch zaznamenala organizace v roce 2011, kdy na Mistrovství České republiky získala titul ve hře Counter Strike 1.6. V roce 2012 se organizace znovu prosadila na Mistrovství České republiky ve hrách FIFA 13, League of Legends a Counter-Strike: Global Offensive. V roce 2013 se sekce CS:GO a LoL stává primárními tituly na našem území i ve světě. V roce 2014 je pro organizace ve znamení sekce League of Legends. Právě v této sekci eXtatus dominuje a připisuje si v ní první místo na Mistrovství České republiky. V roce 2015 na úspěch organizace navazuje sekce StarCraft 2 a to v podobě titulu Mistra České republiky 2015. Zlomový bod nastává v roce 2016, kdy pod organizaci přestoupila jedna z naších nejsilnějších CS:GO sestav. V průběhu roku se v této sekci stalo několik změn. Z těchto změn vzešlo vítězství na Mistrovství České republiky v roce 2016. Roku 2017 organizace získala nového generálního partnera, společnost Alza.cz, a stala se prvním profesionálním týmem na Česku a na Slovensku. Od tohoto momentu se organizace stala dominantní jedničkou na naší scéně, CS:GO sekce vyhrála MČR 2017 v počítačových hrách. K 31.5.2018 organizaci vypršela smlouva se společností Alza.cz. Ta se jí rozhodla neprodloužit. V důsledku skončení smlouvy se staly hráčské kontrakty neplatnými, jelikož eXtatus neměl dostatek financí k vyplacení profesionálních hráčů. Dne 5. července 2018 byla rozpuštěna sekce CS:GO. 29. září 2018 vznikla pod záštitou organizace sekce pro hru PLAYERUNKNOWN'S BATTLEGROUNDS. Dne 3. října 2018 podepsala organizace spolupráci se společností ASUS RoG při příležitosti složení nové CS:GO sestavy. Dne 30. října 2019 ohlásila organizace na Facebooku účast na poslední akci se jménem \"Last dance w/ eXtatus\" s datem konání 9. listopadu 2019 a definitivní konec aktivity všech jejích herních sekcí.\n\nZáklad nejúspěšnější sestavy vznikl začátkem roku 2016. V roce 2016 do týmu přestoupili hráči organizace nEophyte ve složení Tomáš \"barb1\" Hrádek, Richard \"queztone\" Strnátko, Patrik \"DEV7L\" Stuchlík, David \"Kaparzo\" Lacina, Karel \"Sneix\" Pavlice. Měsíc po oznámení sestavy dostal queztone nabídku do zahraničí, kterou přijal. Náhradou se stává teprve 14letý David \"frozen\" Čerňanský. Sestava v tomto složení nebyla nějak výrazná, proto došlo ke změně. V sestavě zůstavá frozen a DEV7L. KETUBOR se přesunul z trenérské pozice na hráče a do týmu přichází Jiří \"oKKo\" Trojan a Jindřich \"ZEDKO\" Chyba. Téhož roku v září se queztone vrací ze zahraničí a nahrazuje oKKa. Tato změna vedla ke zlepšení a upevnění pozice týmu na naší scéně. Začátkem roku 2017 se KETUBOR vrací na pozici trenéra a do týmu přichází Martin \"MonttY\" Melíšek\". V tomto složení se eXtatus stal nejsilnějším československým týmem. V roce 2017 uzavírá organizace generální partnerství se společností Alza.cz, eXtatus stal prvním československým profesionálním týmem. Tým se dokázal kvalifikovat do uzavřené kvalifikace na turnaj IEM Katowice 2017, kvůli nízkému věku Davida Čerňanského však organizaci nebylo dovoleno pokračovat a tým byl diskvalifikován. V únoru 2017 dochází ke změně trenéra, této pozice se ujímá Tomáš \"tecko\" Koširer. Tato změna, vydržela eXtatusu do listopadu 2017, kdy se na pozici trenéra vrátil opět KETUBOR. K 31.5.2018 organizaci vypršela smlouva se společností Alza.cz. Ta se jí rozhodla neprodloužit. Dne 5. července 2018 byla rozpuštěna sekce CS:GO. DEV7L, frozen a queztone vytvořili společně s dalšími předními hráči československé esportové scény tým warmup. 3. října 2018 ohlásil eXtatus návrat kompletně nové CS:GO sekce.\n\n"}
{"id": "1364247", "url": "https://cs.wikipedia.org/wiki?curid=1364247", "title": "John J. McNeill", "text": "John J. McNeill\n\nJohn J. McNeill (2. září 1925 Buffalo – 22. září 2015 Fort Lauderdale) byl americký jezuitský kněz, akademický teolog a psychoterapeut.\n\nJohn J. McNeill vyrůstal ve státě New York. Během II. světové války byl zajat a odvezen do německého vězeňského tábora poblíž Lukenwaldu. Tato zkušenost jej duchovně ovlivnila natolik, že po válce vstoupil do Tovaryšstva Ježíšova. Kněžské svěcení obdržel roku 1956 z rukou kardinála Francise Spellmana. McNeill studoval Katolickou univerzitu v Lovani, kde podle svých slov poprvé pocítil lásku k muži. Po získání doktorátu učil na soukromé jezuitské LeMoyne College v Syracuse ve státě New York a Fordham University. Soustředil se na křesťanskou a sexuální etiku. Roku 1976 publikoval knihu \"The Church and the Homosexual\", ve které polemizuje s katolickou naukou v otázce homosexuality. Byla to ve své době první katolická publikace vyjadřující se pozitivně ke stejnopohlavní sexuální aktivitě. V oficiálních církevních kruzích se stala tabu. Po teologické revizi dostala kniha imprimatur od McNeillových představených, byla přeložena do dalších jazyků. Kongregace pro nauku víry však povolení následující rok odvolala a kardinál Joseph Ratzinger vyzval McNeilla, aby se už nikdy nevyjadřoval na téma homosexuality. V roce 1987 byl po 40 letech vyloučen z řádu. Zůstal knězem, ale nesměl sloužit mše. Roku 2008 se v Torontu oženil s Charliem Chiarellim. Zemřel 22. září 2015 v nemocnici ve Fort Lauderdale na Floridě.\n\n"}
{"id": "1364248", "url": "https://cs.wikipedia.org/wiki?curid=1364248", "title": "Begův most (Staničenje)", "text": "Begův most (Staničenje)\n\nBegův most (srbsky Бевог мост/Begov most) se nachází u vesnice s názvem Staničenje u města Pirot na jihovýchodě Srbska. Přestože je starý přes tisíc let, nebyl nikdy dokončen. Vést měl přes řeku Temštica.\n\nMost vznikl v 2. nebo 3. století n. l. v době existence Římské říše. Sloužil pro potřeby obchodní stezky, která spojovala dnešní Balkán s centry říše na východě. Do současné doby není známo, proč se most jmenuje „Begův“, ani proč nebyl nikdy dokončen. Pravděpodobně však byl pojmenován podle tureckého správce (bega) ze 17. století, který nařídil jeho opravu; i on ale neuspěl ho dobudovat tak, aby oblouky spojily oba břehy řeky. V minulosti býval provizorně doplňován různými dřevěnými konstrukcemi. \n\nV současné době je most kulturní památkou. V souvislosti s nedávnou výstavbou dálnice z Niše k bulharské hranici byl proveden v blízkosti mostu archeologický průzkum, který odhalil řadu dobových artefaktů a rané křesťanské pohřebiště.\n"}
{"id": "1364251", "url": "https://cs.wikipedia.org/wiki?curid=1364251", "title": "Tännforsen", "text": "Tännforsen\n\nVodopád Tännforsen je největším a nejsilnějším vodopádem ve Švédsku. Je na řece Åreälven v kraji Jämtland na západě Švédska v blízkosti města Åre.\n\nVodopád má celkový pokles 38 metrů a široký je téměř 60 metrů. Největšího průtoku dosahuje v měsících květnu a červnu, kdy ve Skandinávských horách taje sníh. Průtok dosahuje 400 m³ za sekundu.\n\nDíky vysoké vlhkosti, která kolem vodopádů panuje, zde roste mnoho vzácných rostlin, které se v těchto zeměpisných šířkách běžně nenacházejí. Oblast vodopádu Tännforsen a jeho okolí je proto vyhlášeno jako přírodní rezervace.\n"}
{"id": "1364254", "url": "https://cs.wikipedia.org/wiki?curid=1364254", "title": "Teologumenon", "text": "Teologumenon\n\nTeologumenon (z řeckého \"\"mluvit o božstvu\"\") je teologická výpověď, která není oficiálně vyhlášena učitelským úřadem církve. Není závazná, ale představuje jistý teologický výklad. Pokud se nestaví proti dogmatům má právo na existenci v církvi jakožto osobní teologické mínění.\n"}
{"id": "1364255", "url": "https://cs.wikipedia.org/wiki?curid=1364255", "title": "Temštica", "text": "Temštica\n\nTemštica (v srbské cyrilici Темштица) je řeka v jihovýchodní části Srbska, přítok řeky Nišavy. Je dlouhá 23 km. \n\nŘeka je na svém horním toku známá pod názvem Toplodolska reka. Vzniká soutokem pěti potoků na Staré planině. Řeka protéká poměrně otevřenou krajinou přes vesnici Topli Do a poté úzkou soutěskou. Tam přibírá svůj největší přítok, říčku Visočica z pravé strany. Posledních 15 km svého toku protéká Temštica rovnou krajinou okolo vesnice Temsko a stejnojmenného kláštera. Severozápadně od města Pirot se vlévá do řeky Nišavy. V minulosti měla řeka rozsáhlou rybí populaci, která se však snížila výstavbou různých přehrad na řece samotné a jejich přítocích. \n"}
{"id": "1364256", "url": "https://cs.wikipedia.org/wiki?curid=1364256", "title": "Volby v Ústeckém kraji", "text": "Volby v Ústeckém kraji\n\nÚstecký kraj byl k roku 2018 s necelým 821 tisíci obyvatel jedním z nejlidnatějších v celé České republice, když mu patřilo páté místo a s hustotou obyvatelstva 154/obyvatel/km byl čtvrtou nejzalidněnější oblastí Česka. Zároveň však míra nezaměstnanosti dosáhla výše 5,39 % (2018). \n\nÚstavní zákon č. 347/1997 Sb., o vytvoření vyšších územních samosprávných celků, ve znění pozdějších předpisů, s účinností od 1. 1. 2000 v čl. 1 odst. 6 vymezil \"„Ústecký kraj se sídlem v Ústí\" \"nad Labem, vymezený územím okresů Děčín, Chomutov, Litoměřice, Louny, Most, Teplice a Ústí nad Labem.“\" Jako samostatný územní celek Ústecký kraj samozřejmě existoval i v komunistickém Československu, a to pod názvem Severočeský kraj. Zřízen byl už v roce 1960 na základě zákona č. 36/1960 Sb., o územním členění státu, ve znění pozdějších předpisů, se sídlem v Ústí nad Labem a celkem deseti okresy.\n\nSprávu kraje řídí zastupitelstvo kraje v čele s hejtmanem, samospráva obcí je svěřena celkem zastupitelstvům 354 obcí. Volby zde probíhají jako v celé republice i do Parlamentu, tedy Poslanecké sněmovny a Senátu (do kterého je v Ústeckém kraji voleno celkem 7 senátorů dle 7 volebních obvodů).\n\nMezi jednotlivými částmi kraje jsou velké rozdíly, mezi zemědělskými oblastmi (Louny, Litoměřice) zde nalezneme i oblasti výrazně průmyslově vyspělé (Ústí nad Labem, Most), což se nutně odráží i do politického systému celého kraje. Jako vyšší územně samosprávný celek je Ústecký kraj součástí České republiky a je tak spravován samosprávou, jak v rámci obcí, tak na úrovni celého kraje.\n\nVelice výrazná je v Ústeckém kraji role Komunistické strany Čech a Moravy, která zde oproti zbytku republiky ve volbách do zastupitelstev obcí i kraje a konečně i ve volbách parlamentních a senátních pravidelně získává vysoké procento hlasů. Volební účast se v Ústeckém kraji činí konstantně spíše republikový podprůměr a dlouhodobě tak s Karlovarským krajem patří k nejnižším v České republice.\n\nÚstecký kraj dlouhodobě ovlivňuje percepce místního těžkého průmyslu zatěžujícího životní prostředí. V regionu se taktéž vyskytují sociální problémy, zejména situace romské komunity a její fungovaní s majoritní komunitou. Dlouhodobě neuspokojivé výsledky se týkají taktéž oblastí školství, politické kultury a veřejné správy. Kraj je charakterizovaný vysokou nezaměstnaností a úpadkem tradičních místních odvětví. Strany působící v kraji se snaží přizpůsobit svůj volební program tímto problémům. Právo a Spravedlnost, Křesťanská a Demokratická Unie-Československá, Komunistická strana Čech a Moravy, TOP 9, Občanská Demokratická strana, Česká strana Sociálně Demokratická a ANO 2011 jsou hlavními aktívními stranami a hnutími v regionu. V posledních volbách do Parlamentní sněmovny v roku 2017 kandidovalo 24 stran. Lídry parlamentních stran pro Ústecký kraj byl ministr životního prostředí Richard Brabec (ANO 2011), poslanec Jaroslav Foldyna (ČSSD), poslankyně Hana Aulická Jírovcová (KSČM), historik Michal Pehr (KDU-ČSL), místostarosta Litoměřic Karel Krejza (ODS) a poslanec Michal Kučera (TOP 09).\n\nKomunisté představují nejsilnější levicovou stranu v regionu, mají tady dlouhodobě silnou podporu. Navzdory vítězství ANO 2011 v krajských volbách v roce 2016, kdy získali 20 mandátů, hejtmanem zůstává Oldřich Bubeníček z KSČM i z důvodu podepsání koaliční smlouvy se stranami ČSSD a SPD-SPO (Hnutí Svoboda a přímá demokracie Tomio Okamura a Strany práv Občanů). Priority a program strany pro Ústecký kraj zahrnuje podporu podnikaní, nových pracovních míst, cestovního ruchu a turismu. KSČM chce zvyšovat kvalitu zdravotních a sociálních služeb a podporovat těžbu lithia. KSČM má v kraji přibližně pět tisíc členů. Krajský výbor vznikl jako koordinační orgán, kde mají všechny okresy rovnoměrné zastoupení a současný počet je 14 členů. Výbory sídlí v Ústí nad Labem, Mostě, Chomutově, Teplicích, Litoměřicích, Lounech a Děčíně. Strana každoročně uspořádává Pietní shromáždění na Národním hřbitově v Terezíně, oslavy ku Mezinárodnímu dni dětí, Mezinárodnímu dni žen a prvomájové oslavy.\n\nHnutí ANO 2011 získalo v Krajských volbách v 2016 23,24 % hlasů, čím se stalo vítězem voleb. Ve volbách do Poslanecké sněmovny v roce 2017 taktéž získalo majoritu hlasů. Hnutí podporuje volnočasové aktivity, sportovní a klubovou činnost dětí a mládeže a také projekty s jasným přínosem pro rozvoj kraje. Ze sociální oblasti současně pracuje na sociálním bydlení. Mezi jejich priority patří i zlepšení péče o seniory, podpora rodin a efektivnější čerpání eurofondů. Poslanci za Ústecký kraj jsou Richard Brabec, Jan Richter, Eva Fialová, Jan Schiller, Jaroslav Bžoch, Pavel Růžička a Tomáš Kohoutek (2018).\n\nČSSD představuje jako druhá nejsilnější levicová strana konkurenta pro KSČM. Program pro Ústecký kraj zahrnuje oblasti růstu mezd, bezpečnosti, lepší životní podmínky pro seniory, zdravotnictví a péči o rodiny s dětmi. Strana chce zavést i dopravu pro seniory a děti do 10 let. ČSSD podporuje i stavění cyklotras či založení agentury pro poradenství ohledně úspor energií a možnosti využití obnovitelných zdrojů. Předsedou strany pro Ústecko je Miroslav Andrt. Martin Klika a Jaroslav Foldyna z ČSSD jsou v současnosti náměstky hejtmana.\n\nDo těchto voleb kandidovalo v Ústeckém kraji 18 stran a hnut.\nPodle předvolebního průzkumu vyhotoveného společností SANEP pro Ústecký deník, který byl vytvořen ve dnech 5. až 9. října 2013, bylo v Ústeckém kraji rozhodnuto zúčastnit se voleb 53,4 % oprávněných voličů. Podle tohoto průzkumu by se nad 2 % procenta hlasů dostalo 13 volebních subjektů. Počet účastníků průzkumu dosáhl 1258.\n\nVýsledky volebního průzkumu společnosti SANEP:\n\nDalších 5 subjektů by skončilo pod 2 % rozhodnutých voličů. Volební průzkum v Ústeckém kraji vyhotovila též společnost STEM/ MARK pro Českou televizi a to ve dnech 1. až 7. října. Podle tohoto průzkumu by hranici 5 % v Ústeckém kraji překonaly tyto subjekty: ČSSD (32 %), KSČM (22,5 %), ANO 2011 (21,5 %), TOP 09 (13 %), Úsvit (12 %), ODS (10,5 %), SPOZ (7 %), a Strana Zelených (5,5 %).\n\nV Ústeckém kraji byla zaznamenána volební účast 51,69 %, přičemž nejvyšší volební účast byla v okrese Litoměřice (56,64 %) a nejnižší v okrese Chomutov (49,04 %).\n\nVolební účast v jednotlivých okresech.\n\nV kraji zvítězilo hnutí ANO 2011 s 21,29 % hlasů a obsadilo tím 4 poslanecké mandáty. Hnutí zvítězilo ve 3 ze 7 okresů (Ústí nad Labem, Děčín a Most). Zvolenými poslanci za hnutí ANO 2011 v Ústeckém kraji se stali Mgr. Richard Brabec, Ing. Vlastimil Vozka, Ing. Bronislav Schwarz a Stanislav Pflégr. Na druhém místě se umístila ČSSD s 20,77 % hlasů, vítězstvím ve dvou okresech (Teplice a Chomutov) a ziskem 4 mandátů (Mgr. Marie Benešová, Jaroslav Foldyna, MUDr. Jaroslav Krákora a Bc. Zuzana Kailová). Na třetím místě skončila KSČM (20,33 % hlasů) s vítězstvím ve 2 okresech (Louny a Litoměřice) a ziskem 3 mandátů (Gabriela Hubáčková, Ing. Josef Šenfeld, Ing. Hana Aulická Jírovcová). Po jednom mandátu poté získala TOP 09 s 8,50 % (Ing. Michal Kučera), Úsvit s 7,64 % (David Kádner) a ODS s 6,24 % (Mgr. Bc. Radim Holeček).\n\nVýsledky volebních subjektů, které získaly mandát:\n\nV roce 2017 kandidovalo ve volbách do Poslanecké sněmovny v Ústeckém kraji 24 stran a hnutí, což je stejný počet, jako ve volbách z roku 2013.\n\nSubjekty kandidující ve volbách:\nDle předvolebního průzkumu společnosti SANEP, zveřejněného dne 15. září 2017 na zpravodajském serveru Deník.cz, bylo v Ústeckém kraji 13 stran a hnutí s volebním potenciálem vyšším než 2 procenta, přičemž pouze 7 z nich mělo volební potenciál vyšší než 5 % (ANO 2011, ČSSD, KSČM, SPD, ODS, Realisté a TOP 09). V průzkumu bylo zahrnuto i procento rozhodnutých dotazovaných voličů.\n\nVýsledky volebního průzkumu společnosti SANEP:\nVoleb se v Ústeckém kraji zúčastnilo 52,38 % registrovaných voličů, tedy přibližně o jedno procento více než při předchozích volbách do poslanecké sněmovny. Nejvyšší volební účast byla v okrese Litoměřice (59,14 %) a nejnižší v okrese Most (47,56).\n\nVolební účast v jednotlivých okresech:\n\nV Ústeckém kraji drtivě zvítězilo hnutí ANO 2011, které získalo 7 z 13 možných mandátů a zvítězilo ve všech 7 okresech Ústeckého kraje. Poslanci za ANO 2011 se stali Mgr. Richard Brabec (který zároveň získal nejvíce preferenčních hlasů ze všech kandidátů v Ústeckém kraji), Mgr. Jan Richter, Ing. Pavel Růžička, Ing. Eva Fialová, Mgr. Tomáš Kohoutek MBA, Bc. Jaroslav Bžoch a Ing. Jan Schiller. Se značným odstupem se na druhém místě umístila strana SPD se ziskem dvou mandátů (Tereza Hyťová a Monika Jarošová). Po jednom mandátu pak získali strany KSČM (Ing. Hana Aulická Jírovcová), ODS (Mgr. Karel Krejza), Piráti (Mgr. Mikuláš Peksa) a ČSSD (Jaroslav Foldyna).\n\nVýsledky volebních subjektů, které získaly mandát:\n\nVolby do Senátu Parlamentu České republiky se konaly 7. a 8. října, druhé kolo probíhalo 14. a 15. října 2016. Podle přílohy volebního zákona volby probíhaly v obvodech, které mají přidělené pořadové číslo 1+3n, a tedy v Ústeckem kraji v obvodech Most a Ústí nad Labem. Ve druhém kole byla zaznamenána rekordně nízká účast, přičemž nejnižší byla v obvodě Most – 10,73 %. V Ústí nad Labem se ucházelo o post 10 kandidátů.\n\nKandidáti v obvodu Ústí nad Labem v prvním kole:\n\nV prvním kole nezískal ani jeden kandidát dostatečný počet hlasů, do druhého kola tedy postoupil Jaroslav Doubrava za S.cz s 23,94 % hlasy a František Holešovský za ANO s 15,33 % hlasů. Ve druhém kole vyhrál volby Jaroslav Doubrava s 57,89 % hlasů, František Holešovský měl 42,10 % hlasů.\n\nV Mostě byly volby rozhodnutím Nejvyššího správního soudu zneplatněny kvůli neshodám ve straně ohledně kandidatury Aleny Dernerové. Datum prvního kola opakovaných voleb bylo stanoveno prezidentem Milošem Zemanem na 27. a 28. 1. 2017.\n\nV opakovaných volbách kandidovalo celkem 9 subjektů, přičemž Alena Dernerová získala dostatečný počet hlasů (54,90 %) už v prvním kole.\n\nKandidáti v obvodu Most v opakovaném prvním kole:\nVolby do Senátu Parlamentu České republiky se konaly 10. a 11. října 2014, druhé kolo probíhalo 17. a 18. října 2014. Podle zákona se volby uskutečnily v obvodech s číslem dělitelným 3, v Ústeckem kraji teda Louny a Děčín.\n\nV obvodu Louny se ucházelo 8 kandidátů, ani jeden nezískal v prvním kole dostatečný počet hlasů.\n\nKandidáti v obvodu Louny v prvním kole:\n\nVe druhém kole se střetli Zdeňka Hamousová a Marcel Chládek, zvítězila Zdeňka Hamousová s 52,31 % hlasů. V Děčíně kandidovalo dohromady 10 subjektů.\n\nKandidáti v obvodu Děčín v prvním kole:\n\nDo druhého kola postoupili Jaroslav Sykáček a Zbyněk Linhart, který vyhrál s 71,43%.\n\nV roce 2012 se uskutečnily volby do Senátu v obvodech Litoměřice, Chomutov a Teplice. První kolo voleb se konalo 13. a 13. října, druhé kolo pak 19. a 20. října 2012.\n\nV obvodě Chomutov kandidovalo 12 subjektů.\n\nKandidáti v prvním kole v Chomutově:\n\nDo druhého kola postoupili Rudolf Kozák a Václav Homolka, který zvítězil s 59,62% hlasů.\n\nV obvodě Litoměřice se o mandát ucházelo 10 kandidátů.\n\nKandidáti v prvním kole v Litoměřicích:\n\nDo druhého kola postoupila Jitka Sachetová a Hassan Mezian, který vyhrál s 52,56%.\n\nV obvodě Teplice kandidovalo 8 uchazečů.\n\nKandidáti v prvním kole v Teplicích:\n\nDo druhého kola postoupili Jaroslav Dubský a Jaroslav Kubera, který zvítězil s 66,84 %\n\nVolby do zastupitelstev krajů se konají jednou za čtyři roky. V Ústeckém kraji obyvatelstvo dosahovalo k 1. 1. 2017 počtu 821 377, což dle zákona o krajích znamená, že se do zastupitelstva kraje volí 55 zastupitelů.\n\nPoslední volby se konaly 7. – 8. října 2016. Do voleb si podalo kandidátku 23 politických subjektů.\n\nRozdělení křesel po sečtení všech okrsků bylo následující – na prvním místě se umístilo hnutí ANO 2011 a získalo 20 mandátů (strana neobhajovala žádné mandáty, protože v předchozích volbách nekandidovala), na druhém místě se umístila KSČM s celkovým počtem 13 mandátů (strana oslabila o 7 mandátů, neboť v předchozích volbách získala mandátů 20), na místě třetím se umístila ČSSD s počtem deseti mandátů (strana oslabila o tři mandáty oproti minulým volbám), na místě čtvrtém se umístila ODS se sedmi mandáty (stejný počet jako po minulých volbách) a posledních pět mandátů si rozdělila dvojkoalice Svoboda a přímá demokracie - Tomio Okamura (SPD) a Strana Práv Občanů (SPO) (tato koalice v minulých volbách nekandidovala).\n\nPo volbách začalo povolební vyjednávání ohledně budoucího složení zastupitelstva. Vítězné hnutí ANO preferovalo dvojkoalici s KSČM, se kterou povolební vyjednávání začalo. V případě vzniku této dvojkoalice by ANO/KSČM mělo zastoupení 33 mandátů, které by koalici zajistilo nadpoloviční většinu v zastupitelstvu. Hnutí ANO konstatovalo, že v případě vzniku koalice s KSČM nebude trvat na obsazení postu hejtmana, ale prioritou strany je obsazení většiny křesel z jedenáctičlenné rady.\n\nDo povolebního vyjednávání se zapojila i ČSSD, která si k jednání pozvala KSČM (se kterou tvořila koalici po volbách v roce 2012). V případě, že by ČSSD chtěla vytvořit koalici bez hnutí ANO a zároveň si zajistit nadpoloviční většinu, tak by koalice pouze s KSČM nestačila. ODS konstatovala, že koalice, kde by figurovala KSČM, pro ni není přijatelná, a tak si následně ČSSD k jednání pozvala i poslední úspěšné uskupení – SPD/SPO.\n\nVýsledkem vyjednávání byl vznikl trojkoalice KSČM – ČSSD – SPO/SPD, která mezi sebou následovně v listopadu 2016 podepsala koaliční smlouvu. Dohromady má koalice 28 mandátů a má tak těsnou nadpoloviční většinu. Koalice si poté rozdělila posty v krajském zastupitelstvu. V opozici zůstalo hnutí ANO a ODS.\n\nKraj reprezentuje a navenek zastupuje hejtman. Hejtmanem Ústeckého kraje zůstal (již od voleb v roce 2012) Oldřich Bubeníček, krajský předseda KSČM. Prvním náměstkem a zástupcem hejtmana Ústeckého kraje je Martin Klika (ČSSD). Byli zvoleni další čtyři hejtmani – jeden za ČSSD, dva za KSČM a jeden za SPD/SPO.\n\nRada Ústeckého kraje je výkonným orgánem kraje. Rada se skládá z 11 členů, kteří jsou voleni ze zastupitelů. Počet členů rady se stejně jako počet zastupitelů zakládá na znění zákona o krajích.\n\nDo rady kraje patří hejtman Oldřich Bubeníček (KSČM), jehož kompetence jsou legislativa, krizové řízení, informační technologie, vnější a zahraniční vztahy.\n\nDo rady  patří  i všichni  náměstci  hejtmana –  jmenovitě  jsou to  tedy:\n\nMartin Klika (ČSSD), do jehož kompetence spadá oblast financí, sociálních věci, bezpečnosti a sociálně vyloučených lokalit.\n\nJaroslav Foldyna (ČSSD), do jehož kompetencí spadá komunikace s vládou ČR a státními orgány a je předsedou dopravní komise\n\nStanislav Rybák (KSČM) – jeho kompetence jsou v oboru zdravotnictví, strategie, příprava a realizace projektů.\n\nJaroslav Komínek (KSČM), mezi jehož kompetence patří oblast dopravy a silničního hospodářství. Petr Šmíd (SPO/SPD), kompetence – školství, mládež a sport\n\nDalšími zvolenými radními jsou:\n\nZdeněk Matouš (ČSSD), kompetence – regionální rozvoj a cestovní ruch\n\nJitka Sachetová (KSČM), kompetence - kultura a památková péče, zemědělství, životní prostředí a venkov\n\nLadislav Drlý (KSČM), kompetence - investice a majetek, předseda komise investiční\n\nRadek Belej, (KSČM) - neuvolněný člen rady\n\nRadek Štejnar (ČSSD) - neuvolněný člen rady, předseda majetkové komise a předseda rady pro rozvoj lidských zdrojů.\n\nPrvní volby do Evropského parlamentu se na území České republiky konaly 11. a 12. června 2004. Počet poslaneckých mandátů, které Česká republika měla, bylo 24.\n\nCelkový počet poslanců v Evropském parlamentu byl v té době 732. Při volbách do Evropského parlamentu je Česká republika jen jedním obvodem. Nejvíce mandátů (a to devět) získala Občanská demokratická strana, za ní následovala Komunistická strana Čech a Moravy se šesti mandáty a SNK - sdružení nezávislých a Evropští demokraté se třemi mandáty. Stejně po dvou mandátech získaly tři strany, a to strana Kresťansko demokratické unie - Československá strana lidová, Česká strana sociálně demokratická a Nezávislí. V Ústeckém kraji byla nejmenší volební účast z celé České republiky, kdy dosáhla pouhých 23,11 %. Nejvyšší volební účast byla v hlavním městě Praha a celorepubliková účast byla 28,32%.\n\nVolební účast ve volbách do Evropského parlamentu (2004) v České republice:\n\nVolební účast ve volbách do EP v Ústeckém kraji:\n\nVýsledek voleb do EP v Ústeckém kraji:\nVolby se konaly 5. a 6. června 2009. Ve volbách do Evropského parlamentu v roce 2009 se zvýšil počet poslanců Evropského parlamentů na 785, kvůli rozšíření Evropské unie o dva státy, Rumunska a Bulharska, které přistoupily v roce 2007. Počet poslanců za Českou republiku se tak snížil na 22. Nejvíce mandátů – devět získala ODS, za ní následovala ČSSD se sedmi mandáty, pak KSČM se čtyřmi a dva mandáty získala KDU-ČSL.\n\nVolební účast při druhých evropských parlamentních volbách, které se konaly o pět let později, o něco poklesla. Nejnižší účast už nebyla v Ústeckém kraji, ale v Karlovarském, nejvyšší účast byla opětovně v hlavním městě Praha.\n\nVolební účast se snížila oproti předcházejícím volbám, jak na celonárodní úrovni, tak i v Ústeckém kraji. Nejméně voličů přišlo volit v okrese Chomutov a nejvíce jich přišlo v okrese Litomeřice.\n\nVolební účast ve volbách do Evropského parlamentu v Ústeckém kraji v roce 2009:\n\nDo Evropského parlamentu by se podle výsledků z Ústeckého kraje dostaly čtyři strany, které dosáhly na nutnou 5 % hranici.Strana Suverenita se do Evropského parlamentu nedostala, protože celorepublikově dosáhla jenom na 4,26%. Se ziskem 7,26% se do EP dostala KDU-ČSL.\n\nVýsledek voleb ve volbách do Evropského parlamentu v Ústeckém kraji v roce 2009:\nVolby se konaly 23. a 24. května 2014. Snížení počtu poslanců Evropského parlamentu na 751 bylo zavedeno účinností Lisabonské smlouvy. Počet poslanců za Českou republiku se tak snížil na 21. Změnila se definice, koho poslanci Evropského parlamentu reprezentují, která uvádí, že zastupují občany Evropské unie, již se nejedná o zástupce lidí ze států sjednocených ve Společenství. Stejně po čtyřech mandátech získaly strany ANO 2011, koalice TOP 09 a STAN, ČSSD. Za nimi se ziskem třech mandátů se umístily strany KSČM a KDU-ČSL, dva mandáty získala ODS a jeden mandát získala Strana svobodných občanů.\n\nV prozatím posledních volbách do Evropského parlamentu v České republice byla zaznamenána nejnižší účast ve výši 18,2 %. V rámci zemí Evropské unie mělo Česko druhou nejnižší účast hned za Slovenskem, kde dosáhla jenom 13 %.\n\nVolební účast ve volbách do Evropského parlamentu (2014) v České republice:\n\nVolební účast ve volbách do Evropského parlamentu (2014), Ústecký kraj:\n\nV Ústeckém kraji by 5% hranici překročilo pět stran. Strana svobodných občanů, která se dostala do Evropského parlamentu, získala v Ústeckém kraji 4,74%.\n\nVýsledek voleb do Evropského parlamentu v roce 2014 v Ústeckém kraji:\n\nPřímá volba prezidenta republiky byla zavedena ústavním zákonem č. 71/2012 Sb., který novelizuje Ústavu České republiky. Účinnost nabyl dne 1. října 2012. Předtím byl prezident volen Parlamentem České republiky na společné schůzi obou komor. Prezidentem byl zvolen ten, který získal nadpoloviční většinu všech hlasů senátorů a poslanců. První kolo historicky první přímé volby prezidenta České republiky se uskutečnily ve dnech 11. a 12. ledna 2013 a druhé kolo se konalo o dva týdny později. Zaregistrovat svoji kandidaturu se podařilo devíti kandidátům: Jana Bobošíková, Jiří Dienstbier, Jan Fischer, Taťana Fisherová, Vladimír Franz, Zuzana Roithová, Karel Schwarzenberg, Přemysl Sobotka a Miloš Zeman. Volební účast v jednotlivých okresech Ústeckého kraje byla mírně nižší než celorepubliková volební účast v prvním i druhém kole. Nejmenší počet voličů přišlo v prvním kole volby v okrese Chomutov naopak největší počet voličů přišlo volit v okrese Litoměřice. Ve druhém kole volilo nejméně lidí v okrese Most a opětovně jich přišlo nejvíce v Litoměřicích.\n\nVolební účast v prvním a druhém kole volby prezidenta v Ústeckém kraji 2013:\n\nVýsledky hlasování v prvním a druhém kole prezidentské volby 2013:\n\nTabulka ukazuje výsledek hlasování v Ústeckém kraji v prezidentských volbách 2013. Do druhého kola by jako první kandidát postoupil Miloš Zeman. Společně s ním by do druhého kola v Ústeckém kraji postoupil Jan Fischer namísto Karla Schwarzenberga, který se umístil až na čtvrtém místě. Druhé kolo volby vyhrál Miloš Zeman a stal se tak prvním prezidentem ČR, zvoleným v přímé volbě.\n\nPrvní kolo druhé přímé volby prezidenta České republiky se konalo 12. a 13. ledna 2018. Druhé kolo se bude konat 26. a 27. ledna 2018. Devíti uchazečům o tento mandát se podařilo úspěšně zaregistrovat svou kandidaturu: Jiří Drahoš, Pavel Fischer, Petr Hannig, Marek Hilšer, Michal Horáček, Jiří Hynek, Vratislav Kulhánek, Mirek Topolánek a Miloš Zeman. Žádost o zrušení registrace kandidatury Petra Hanniga, Mareka Hilšera, Jiřího Hynka, Vratislava Kulhánka a Mirka Topolánka, kterou podala neúspěšná kandidátka Tereza Holovská, zamítl Nejvyšší správní soud a odmítl ji i Ústavní soud České republiky. Jednalo se o spor vícenásobných podpisů zákonodárců na podporu výše zmíněných uchazečů o funkci prezidenta.\n\nVolební účast v prvním kole volby prezidenta v Ústeckém kraji 2018:\n\nVolební účast v prvním kole prezidentské volby v Ústeckém kraji byla zase o něco nižší než celorepubliková. Nejméně voličů přišlo k volbám v okrese Most a nejvíce jich přišlo volit v Litoměřicích.\n\nVýsledky hlasování v Ústeckém kraji v prvním a druhém kole prezidentské volby 2018:\n\nV prvním kole volby by v Ústeckém kraji postoupili oba kandidáti, kteří do druhého kola volby opravdu postoupili, na rozdíl od předešlých prezidentských voleb, které se konaly v roce 2013. Nejvíce hlasů získal funkci obhajující prezident Miloš Zeman a za ním se umístil Jiří Drahoš. Miloš Zeman ve druhém kole prezidentských voleb zvítězil v Ústeckém kraji i celkově.\n"}
{"id": "1364258", "url": "https://cs.wikipedia.org/wiki?curid=1364258", "title": "Poitín", "text": "Poitín\n\nPoitín nebo také potcheen je alkoholický nápoj vyráběný v Irsku destilací kvasu z brambor, obilí nebo cukrové řepy. Název pochází z irského výrazu \"pota\" označujícího měděný kotel, pod nímž se topí rašelinou. Obsah etanolu může dosáhnout až více než 90 %. \n\nPrvní písemná zmínka o poitínu pochází z roku 1556. V roce 1661 zavedl král Karel II. Stuart vysoké daně na pálení kořalky, od té doby se začala v Irsku rozlišovat oficiálně prodávaná whiskey a poitín, který se vyráběl ilegálně podomácku. Teprve v roce 1989 byla povolena průmyslová výroba poitínu na export a od roku 1997 se smí tento destilát prodávat i v irských obchodech. Od roku 2008 má irský poitín chráněné označení původu.\n\nPoitín je jako národní symbol Irů opěvován v mnoha písních a básních, v roce 1978 natočil Bob Quinn první irsky mluvený film \"Poitín\", odehrávající se v prostředí provozovatelů černých pálenic v kraji Connemara.\n\n"}
{"id": "1364259", "url": "https://cs.wikipedia.org/wiki?curid=1364259", "title": "Saně na Zimních olympijských hrách 2018 – dvojice muži", "text": "Saně na Zimních olympijských hrách 2018 – dvojice muži\n\nZávody na saních dvojic mužů na Zimních olympijských hrách 2018 proběhly 14. února 2018 na dráze sáňkařského centra Alpensia Sliding Centre.\n\n\n\nReference: \n"}
{"id": "1364261", "url": "https://cs.wikipedia.org/wiki?curid=1364261", "title": "Daniel Bomberg", "text": "Daniel Bomberg\n\nDaniel Bomberg (1483 Antverpy – 1549 Antverpy) byl křesťanský benátský tiskař, jeden z nejdůležitějších vydavatelů hebrejských knih.\n\nNarodil se okolo roku 1483 v Antverpách. Jeho otec Cornelius von Bombergen, který byl kupcem, ho poslal do Benátek, aby pomohl s rodinným podnikáním. Zde se setkal s augustiniánem Felicem da Pratou, který konvertoval od židovství, ten mu doporučil vydávat hebrejské knihy. Daniel Bomberg postupně založil úspěšnou benátskou tiskárnu, do které investoval přes 4 000 000 dukátů. Ve svém vydavatelství zaměstnával rabíny a učence. Jako první vytiskl \"Mikraot gdolot\" (rabínskou Bibli) a Babylonský i Jeruzalémský talmud. Tato vydání stanovila standardy, které jsou při tisku Talmudu nadále používány. Celkem vytiskl 200 hebrejských knih včetně modlitebních knih, respons, filosofických a etických prací, komentářů a zákonů. Roku 1539 se vrátil do Antverp, zemřel mezi lety 1549-1553.\n\n"}
{"id": "1364262", "url": "https://cs.wikipedia.org/wiki?curid=1364262", "title": "Sarria", "text": "Sarria\n\nSarria je město v španělské Galicii, 31 km jižně od města Lugo, do jehož okresu spadá. Má 13 350 obyvatel. Městem prochází Svatojakubská cesta. Od Santiaga de Compostela je vzdálena přes 100 km a proto je výchozím bodem pro některé poutníky, které chtějí urazit nejkratší možnou uznatelnou vzdálenost trasy.\n\nMěsto se rozvinulo v okolí kláštera Santo Estevo de Calvor. Původně malé město, jehož počet obyvatel v 18. století dosahoval jen 350 lidí, se začalo rozvíjet po výstavbě moderní silnice (okolo roku 1850) a železniční trati v roce 1880. Současný kostel Santa Maríña byl dokončen v roce 1885. Na počátku 20. století žilo v Sarrii 1500 lidí. Elektřina byla do Sarrie zavedena v roce 1916.\n"}
{"id": "1364263", "url": "https://cs.wikipedia.org/wiki?curid=1364263", "title": "Felix Pratensis", "text": "Felix Pratensis\n\nFelix Pratensis Felice da Prato ( - 1539 Řím) byl italský židovský učenec, který konvertoval k římskému katolicismu a stal se augustiniánem. \n\nJe známý svou spoluprací s benátským nakladatelem Danielem Bombergem při první edici hebrejské rabínské bible (\"Biblia Rabbinica\", 1517). Dostalo se mu dobrého vzdělání, hovořil třemi jazyky. V roce 1515 vydal latinský překlad Žalmů pod názvem \"Psalterium ex Hebræo ad Verbum Translatum\". Poté co roku 1518 přijal křesťanství, se stal augustiniánským mnichem. Věnoval se hlavně kázání Židům. Mnohé jeho homilie měly nenávistný, až antisemitský charakter. Díky nim si vysloužil přezdívku \"Metla Židů\".\n\n"}
{"id": "1364267", "url": "https://cs.wikipedia.org/wiki?curid=1364267", "title": "Harmonická analýza", "text": "Harmonická analýza\n\nHarmonická analýza je odvětví matematiky zabývající se reprezentacemi funkcí nebo signálů jako superpozicí základních vlnění a studiem zobecnění pojmů Fourierova řada a Fourierovy transformace (tj. rozšířený tvar Fourierovy analýzy). V posledních dvou stoletích se harmonická analýza stala rozsáhlým oborem s aplikacemi v mnoha různých oblastech jako teorie čísel, teorie reprezentací, zpracování signálu, kvantová mechanika, teorie přílivu a neurověda.\n\nTermín „harmonický“ je odvozený ze starořeckého slova \"harmonikos\" znamenající „hudebně vzdělaný“. Ve fyzikálních problémech vlastní hodnota se tímto slovem označují vlny, jejichž frekvence jsou celočíselnými násobky jiné, stejně jako u harmonických tónů v hudbě, ale termín byl oproti původnímu významu zobecněn.\n\nKlasická Fourierova transformace na R je stále předmětem výzkumu, především Fourierova transformace na obecnějších objektech, např. na temperovaných distribucích. Určitá omezení na distribuci \"f\" se můžeme např. snažit přenést na Fourierovu transformaci distribuce \"f\". Příkladem je Paleyova–Wienerova věta, z níž okamžitě plyne, že pokud \"f\" je nenulovou distribucí kompaktního nosiče (zahrnující funkce kompaktního nosiče), pak jeho Fourierova transformace nikdy nemá kompaktní nosič, což je základní tvar principu neurčitosti v harmonické analýze; viz také konvergence Fourierových řad.\n\nFourierovy řady lze pohodlně zkoumat v kontextu Hilbertových prostorů, což poskytuje spojení mezi harmonickou analýzou a funkcionální analýzou.\n\nMnoho aplikací harmonické analýzy ve vědě a technice vychází z myšlenky nebo hypotézy, že určitý jev nebo signál je tvořen součtem dílčích oscilačních složek. Obvyklými a jednoduchými příklady jsou slapové jevy v oceánech a kmitající struny. Pak je často používaným přístupem zkusit systém popsat diferenciální rovnicí nebo soustavou rovnic, ze kterých lze předpovědět základní vlastnosti, jako jsou amplitudy, frekvence a fáze jednotlivých oscilačních složek. Konkrétní rovnice mohou být různé, ale teorie usiluje o takový výběr rovnic, aby reprezentovaly obecně použitelné principy.\n\nPři experimentálním přístupu je nezbytné získat data, která příslušný jev přesně kvantifikují. Například při studiu slapových jevů je třeba získat vzorky hodnot hloubky vody jako funkce času v dostatečně krátkých intervalech, aby byly vidět všechny oscilace, a za dostatečně dlouhý časový interval, aby pokryly několik period oscilací. Při studiu kmitajících strun je obvyklé, že experimentátor získává tvar zvukové vlny vzorkované nejméně dvojnásobnou frekvencí, než je nejvyšší očekávaná frekvence a s trváním mnohanásobku periody nejnižší očekávané frekvence.\n\nHorní z dvojice obrázků vpravo ukazuje průběh zvukové vlny vytvořené záznamem zvuku prázdné struny A basové kytary. Je patrné, že základní frekvence je 55 Hz; průběh je (přibližně) periodický, ale mnohem složitější než jednoduchá sinusová (harmonická) vlna, což ukazuje na přítomnost zvuků dalších frekvencí. Různé vlnové složky přispívající k výslednému zvuku lze odhalit aplikací techniky matematické analýzy známé jako Fourierova transformace, jejíž výsledek je zobrazen na spodním obrázku. Na obrázku je patrný první výrazný vrchol na frekvenci 55 Hz, existují však další maxima na 110 Hz, 165 Hz a dalších frekvencích odpovídajících celočíselným násobkům 55 Hz. V tomto případě je frekvence 55 Hz základní frekvence vibrací struny a její celočíselné násobky jsou vyšší harmonické složky.\n\nK nejmodernějším odvětvím harmonické analýzy s kořeny v polovině dvacátého století je analýza na topologických grupách. Hlavními motivacemi jsou různé Fourierovy transformace, které lze zobecnit na transformaci funkcí definovaných na Hausdorffových lokálně kompaktních topologických grupách.\n\nTeorie abelových lokálně kompaktních grup se nazývá Pontryaginova dualita.\n\nHarmonická analýza studuje vlastnosti této duality a Fourierových transformací, a snaží se tyto vlastnosti aplikovat na další případy, například na neabelovské Lieovy grupy.\n\nPro obecné neabelovské lokálně kompaktní grupy má harmonická analýza těsnou souvislost s teorií reprezentací unitárních grup. Pro kompaktní grupy vysvětluje Peter–Weylova věta, jak lze dostat harmonické složky výběrem jedné irreducibilní reprezentace z každé třídy ekvivalence reprezentací. Tato volba harmonických složek využívá některé užitečné vlastnosti klasické Fourierovy transformace přenesením nesoucí konvoluce na bodové součiny a demonstruje jistý způsob chápání podkladových grupových struktur. Viz také Nekomutativní harmonická analýza.\n\nPro grupy, které nejsou ani abelovy ani kompaktní, neexistuje v současnosti žádná obecná uspokojivá teorie („uspokojivou“ je myšleno aspoň tak silná jako Plancherelova věta). Bylo však analyzováno mnoho speciálních případů, například speciální lineární grupa SL. V tomto případě hrají klíčovou roli grupy reprezentací nekonečné dimenze .\n\n\n\n"}
{"id": "1364269", "url": "https://cs.wikipedia.org/wiki?curid=1364269", "title": "United &amp; Live", "text": "United &amp; Live\n\nUnited & live je čtvrté řadové album kapely Kryptor. Na albu jsou kromě nových skladeb 3 nově nahrané skladby z dem (Charon a Vlčí vdova – demo Neřest a ctnost 1988 a skladba T.K.Z. – Těžké kovové zvony – demo Zvratky a krev 1989), dále coververze od Lynyrd Skynyrd – Poslední rebel (The Last Rebel) a live záznam z koncertu.\n\n\n\n"}
{"id": "1364270", "url": "https://cs.wikipedia.org/wiki?curid=1364270", "title": "Jean Kockerols", "text": "Jean Kockerols\n\nJean Kockerols (* 13. srpna 1958, Brecht, Belgie) je belgický římskokatolický kněz, který je od roku 2011 titulárním biskupem yperským a pomocným v arcidiecézi mechelensko-bruselské.\n\n"}
{"id": "1364271", "url": "https://cs.wikipedia.org/wiki?curid=1364271", "title": "Melodie s konstantním spektrem", "text": "Melodie s konstantním spektrem\n\nMelodie s konstantním spektrem je příkladem sluchového klamu. Jedná se o zvuk s konstantním spektrem, který je vnímán jako melodie a ne jako neměnný zvuk, který by bylo možné očekávat na základě neměnnosti jeho zvukového spektra.\n\nZkušenost je taková, že tón s konstantní barvou a konstantní výškou je charakterizován určitým zvukovým spektrem; naopak zvukové spektrum proměnného hudebního úryvku změřené s úzkým časovým okénkem se mění podle melodie a případných efektů nástrojů.\n\nParadox vnímání zvuku s konstantním spektrem jako proměnlivé melodie je způsoben tím, že sluch není abstraktní spektrograf: sluch „vypočítává“ Fourierovu transformaci zvukového signálu v úzkém časovém okénku, takže pomalejší variace nejsou vnímány jako složka určité výšky, ale jako změny zvuku v čase. Výše uvedený příklad paradoxní melodie neobsahuje infrazvuk (tj. čistý tón s periodou pomalejší než je časové okénko).\n\nDruhý paradox je založen na tom, že pokud znějí současně dva tóny, jejichž výšky jsou velmi blízké, vznikají zázněje (rázy). Pokud je však perioda záznějů větší než integrační okénko, jsou zázněje vnímány jako sinusové změny amplitudy (hlasitosti): sin(2π(f+ε)t) + sin(2π(f-ε)t) = sin(2πft)cos(2πεt), kde 1/ε je pomalá perioda.\n\nUvedená ukázka obsahuje několik frekvencí, které současně vytvářejí zázněje; výsledkem je superpozice tónů různých výšek, které se zeslabují a zesilují v různých okamžicích a krocích, a tak vytvářejí melodii.\n\nPro generování paradoxní melodie byl použit následující program:\n\n"}
{"id": "1364273", "url": "https://cs.wikipedia.org/wiki?curid=1364273", "title": "Activision Blizzard Studios", "text": "Activision Blizzard Studios\n\nActivision Blizzard Studios, LLC je americká filmová a televizní produkční a distribuční společnost, kterou vlastní americká mezinárodní vývojářská a vydavatelská herní společnost Activision Blizzard. Studio sídlí v Beverly Hills. Viceprezidenty jsou Stacey Sher a Nick van Dyk.\n\nNa dni investorů dne 6. listopadu 2015, v průběhu produkce filmu \"\", bylo Activision Blizzard oznámeno založení studia Activision Blizzard Studios, produkční dceřiné společnosti, jejímž cílem má být tvorba filmů a televizních seriálů dle videoherních franšíz společnosti. V lednu 2016 firma uvedla, že studio bude vedeno producentkou Stacey Sherovou a Nicken van Dykem, bývalým výkonným zaměstnancem The Walt Disney Company.\n\nV roce 2016 byl na službě Netflix zveřejněn první televizní seriál studia. Jedná se o animovaný seriál \"Skylanders Academy\", který vznikl podle videohry \"Skylanders\" od Activisionu.\n\nV roce 2016 uzavřelo Activision Blizzard Studios smlouvu s produkčním studiem Legendary Pictures, se kterým by mělo natočit sequely filmu \"Warcraft: První střet\" založené na videoherní franšíze \"World of Warcraft\". Koncem dubna 2017 byl oznámen možný vývoj filmů dle videoherní série \"Call of Duty\". Activision Blizzard Studios taktéž doufá v produkci filmů dle videohry \"Overwatch\" a dalších.\n"}
{"id": "1364276", "url": "https://cs.wikipedia.org/wiki?curid=1364276", "title": "Nové Sedliště (tvrz)", "text": "Nové Sedliště (tvrz)\n\nNové Sedliště je zaniklá tvrz ve stejnojmenné vesnici u Starého Sedliště v okrese Tachov. Tvrz sloužila jako panské sídlo drobných šlechticů od patnáctého do první poloviny sedmnáctého století, kdy ve třicetileté válce zanikla. Zbytky tvrziště jsou chráněné jako kulturní památka ČR.\n\nPůvodním panským sídlem v Novém Sedlišti byla tvrz, která stála v sousedství dochovaného zámku. Prvním známým majitelem byl roku 1427 Zikmund, chudý příslušník rodu pánů ze Švamberka. Z dalších držitelů statku jsou známi Kašpar z Vidršperka připomínaný roku 1479 a v roce 1482 Kašpar z Rajcenšteina. Po něm panství zdědil syn Mikuláš z Rajcenšteina uváděný v letech 1516–1528. Jeho nástupcem se stal syn Jan Jiří z Rajcenšteina, kterému statek patřil ještě roku 1555. V letech 1584–1603 byl majitelem Jonáš Tucher z Šoberova, po kterém panství zdědil jeho syn nebo jiný příbuzný Jan Jiřík Tucher. Přestože byl Jan Jiří Tucher obviněn z účasti na stavovském povstání v letech 1618–1620, prokázali dědici jeho nevinu, a panství tak zůstalo dceři Marii Salomeně a jejím synům Kryštofu Jonášovi a Janu Adamu Tucherovým. Tvrz však po roce 1621 nejspíše zanikla, když vesnici během třicetileté války vyplenilo císařské vojsko.\n\nTvrz stávala na ostrůvku v rybníku severně od budovy zámku. Část rybníku však byla ve druhé polovině dvacátého století zasypána odpadem ze zbořených domů, a tvrziště tak na severu a na západě splynulo s okolním terénem.\n"}
{"id": "1364279", "url": "https://cs.wikipedia.org/wiki?curid=1364279", "title": "Bernard Barsi", "text": "Bernard Barsi\n\nBernard César Augustin Barsi (* 14. srpna 1942, Nice, Francie) je původem francouzský římskokatolický kněz, který je od roku 2000 metropolitním arcibiskupem monackým.\n\n"}
{"id": "1364280", "url": "https://cs.wikipedia.org/wiki?curid=1364280", "title": "Vlková (okres Kežmarok)", "text": "Vlková (okres Kežmarok)\n\nVlková je obec na Slovensku v okrese Kežmarok. Obec se nachází mezi Vrbovem a Abrahámovci. Jsou zde dva zámečky a v minulosti se tu vyráběla keramika.\n\nV obci je římskokatolický kostel Zvěstování Panny Marie z roku 1779, ve kterém je gotický oltář. V části Levkovce dodnes stojí bývalý kostel svatého Jana, přestavěný na obytný dům. Jeho počátky mohou sahat až do 13.  století. V místě zvaném Horanské v katastru obce byly archeologickým výzkumem odkryty základy opevněného středověkého kostela.\n\n"}
{"id": "1364281", "url": "https://cs.wikipedia.org/wiki?curid=1364281", "title": "Kamenjak (Rab)", "text": "Kamenjak (Rab)\n\nKamenjak (někdy také Straža, 408 m n. m.) je hora v centrální části chorvatského ostrova Rab. Nachází se na území opčiny Rab v Přímořsko-gorskokotarské župě. Leží ve stejnojmenném hřebeni, který se v délce 22 km táhne podél severovýchodního pobřeží ostrova. Na vrcholu se nachází telekomunikační objekt. Kamenjak je nejvyšší horou na ostrově. Vrchol je dobrým rozhledovým bodem.\n\nNa vrchol lze vystoupit po betonové silničce z osady Mundanije (asi 2 km).\n\n"}
{"id": "1364283", "url": "https://cs.wikipedia.org/wiki?curid=1364283", "title": "Plicní fibróza", "text": "Plicní fibróza\n\nPlicní fibróza (doslova \"zjizvení plic\") je onemocnění dýchacích cest , v němž vznikají jizvy v plicní tkáni, což vede k vážným problémům s dýcháním. Vznik jizev a hromadění přebytečné vláknité pojivové tkáně (proces tzv. fibróza) vedou k ztluštění plicní stěny a způsobují snížení koncentrace kyslíku v krvi. Ve výsledku pacienti trpí trvalou dušností. Ta zpravidla progreduje (zhoršuje se) a neléčení pacienti umírají obvykle do pěti let od stanovení diagnózy. Zahájení léčby v co nejranějším stádiu je zcela zásadní pro prodloužení doby dožití.\n\nU některých pacientů konkrétní příčina onemocnění může být diagnostikována, ale v jiných pravděpodobnou příčinu nelze stanovit. Toto nazýváme idiopatická plicní fibróza. Neexistuje žádný známý lék na jizvy a poškození plic v důsledku plicní fibrózy.\n\nMezi symptomy plicní fibrózy řadíme především:\nPodezření na plicní fibrózu je podmíněno historií zhoršující se dušnosti (dyspnoe) při námaze. Na poslech bývá na plicích slyšet občasné tenké praskání při nádechu. Rentgen hrudníku se může, ale i nemusí jevit abnormálně, zatímco CT snímek s vysokým rozlišením odhalí abnormality ve většině případů.\n\nPlicní fibróza může být vedlejším účinkem jiných onemocnění. Většina z nich je klasifikována jako intersticiální plicní onemocnění. Patří mezi ně autoimunitní onemocnění, virové infekce a bakteriální infekce, jako je tuberkulóza, které mohou způsobit fibrotické změny v  horních i dolních plicních lalocích a jiná mikroskopická poranění plic. Plicní fibróza se ale může objevit i bez známé příčiny. V tomto případě se nazývá \"idiopatická\". Většina idiopatických případů je diagnostikována jako \"idiopatická plicní fibróza\".  \nV každém případě roste množství důkazů, které poukazují na genetické predispozice u určitých pacientů. Například mutace v surfaktant proteinu C (DP-C) byla nalezena v některých rodinách s historií plicní fibrózy.\n\nMezi nemoci a faktory, které mohou způsobit plicní fibrózu, patří:\n\nPlicní fibróza zahrnuje postupnou obměnu normální plicní parenchym fibrózní tkání. Nahrazení normální plíce zjizvenou tkání způsobuje nevratný pokles míry difúze kyslíku a výsledná ztuhlost nebo snížená poddajnost dělá z plicní fibrózy restriktivní onemocnění plic.\nPlicní fibróza je udržována spíše nenormálním hojením ran než chronickým zánětem. Je to hlavní příčinou restriktiního plicního onemocnění uvnitř plicního parenchymu. Na druhou stranu, quadriplegia a kyfóza jsou příklady, příčin restriktivních onemocnění plic, které nemusejí nutně zahrnovat plicní fibrózu.\n\nDiagnóza je potvrzena plicní biopsií. Odebraná tkáň je zkoumána histopatologicky mikroskopií, aby se potvrdila přítomnost a vzor fibrózy, ale i přítomnost dalších rysů, které mohou poukázat na její konkrétní příčinu.\n\nŠpatná diagnóza je velmi běžná, protože i přes to, že celkově plicní fibróza není vzácné onemocnění,  jednotlivé typy plicní fibrózy už moc obvyklé nejsou a stanovení diagnózy u pacientů s těmito onemocněními je složité a vyžaduje multidisciplinární přístup. Terminologie byla standardizována ale stále existují potíže při jejím uplatňování. Dokonce i odborníci mohou nesouhlasit s klasifikací fibrózy u některých pacientů.\n\nPlicní fibróza vytváří zjizvenou tkáň. Jizvy jsou trvalé od momentu, kdy se objeví. Zpomalení postupu nemoci a prevence závisí na konkrétní příčině:\n\n\nHypoxie způsobená plicní fibrózou může vést k plicní hypertenzi, která, může dále vést k selhání pravé komory srdeční. Hypoxie může být předcházena doplňováním kyslíku.\n\nPlicní fibróza může mít za následek také zvýšené riziko plicní embolie, která může být předcházena antikoagulancií.\n"}
{"id": "1364286", "url": "https://cs.wikipedia.org/wiki?curid=1364286", "title": "Raimund Schreier", "text": "Raimund Schreier\n\nRaimund Schreier OPraem (* 29. prosince 1952, Innsbruck) je tyrolský římskokatolický kněz, který je od roku 1992 opatem ve Wiltenu.\n"}
{"id": "1364288", "url": "https://cs.wikipedia.org/wiki?curid=1364288", "title": "Dolní Tošanovice (zámek)", "text": "Dolní Tošanovice (zámek)\n\nZámek v Dolních Tošanovicích v okrese Frýdek-Místek se nachází v severovýchodní části obce. Zámek a kachlová kamna byly v roce 2006 prohlášeny kulturními památkami ČR.\n\nEmpírový zámek na místě malé tvrze, která je zmiňována v roce 1445, byl postaven na přelomu 18. a 19. století Mattencloity. Posledním z majitelů lékařem MUDr. Vítěslavem Chlumským byl v roce 1933 upraven na luxusní vilu. Po druhé světové válce objekt byl využíván Státním statkem Český Těšín pro ubytování zaměstnanců. Po roce 1990 byl v restituci vrácen rodině Chlumských. V roce 2015 požár zničil značnou část střechy.\n\nAreál zámečku tvoří vlastní budova a hospodářské budovy s kaplí, které jsou situovány do písmene U. Hospodářská budova a kaple byly značně poškozeny. V kapli se dochovaly výmalby a dřevěný oltář.\n\nZámeček je patrová zděná stavba na obdélníkovém půdorysu krytá valbovou střechou s vikýři. V severním průčelí osově vystupuje rizalit vertikálně členěn třemi osami. Fasáda horizontálně členěna profilovanou kordonovou a korunní římsou. Rizalit ukončen trojúhelníkovým štítem. Nároží v přízemí zdobeno rustikou. Mezi okny v přízemí jsou štuková pole, v patře mezi okny je bosáž. Po stranách rizalitu a dále v bocích a jižní fasádě jsou obdélná okna, v přízemí mají štukové profilované šambrány ukončené klenákem. Jižní průčelí je členěno čtyřmi osami, uprostřed průčelí se nachází portikus, který je tvořen dvěma dvojicemi prstencových sloupů, na nich je posazen balkon s kovovým zábradlím, které je tvořeno volutově stáčenými železnými pruty.\n\nV přízemí jsou místnosti zaklenuty pruskými plackami, v patře jsou místnosti plochostropé. Naproti hlavnímu vchodu je dřevěné schodiště do patra. Ve vile se dochovala dvouetážová kachlová kamna, která jsou nad podnoží zdobená diamantováním a v patře nad profilovanou římsou je rostlinný dekor. Druhá etáž je tvořena dvěma pilíři, patky a hlavice pilířů jsou zdobené vegetabilním dekorem.\n"}
{"id": "1364290", "url": "https://cs.wikipedia.org/wiki?curid=1364290", "title": "Otočník evropský", "text": "Otočník evropský\n\nOtočník evropský (\"Heliotropium europaeum\") je jednoletá bylina, jediný druh širokého rodu otočník, vyskytující se v České republice. Tento archeofyt je z minulosti znám jako ne příliš významný plevel, ale dnes je v české přírodě, následkem změn v hospodaření s polními pozemky a používání herbicidů, blízko svému vyhynutí. Byl proto v roce 2012 zařazen v \"Červeném seznamu cévnatých rostlin České republiky\" mezi kriticky ohrožené druhy (C1t).\n\nJeho původní areál se nachází v teplých oblastech střední a východní Evropy a téměř po celém evropském jihu s přesahem na sever Afriky. Směrem na východ pokračuje přes Malou Asii a Kavkaz do Jihozápadní Asie, Střední Asie i na Arabský poloostrov.\n\nNároky na teplo v období vývoje má značné a ve střední Evropě roste jen v nejvýhřevnějších panonských oblastech. V ČR se občas vyskytoval hlavně na xerotermních územích jižní Moravy v okolí Znojma, Mikulova, Moravského Krumlova, Oslavan a Hustopečí, dnes je nalézán jen výjimečně.\n\nSlunomilný terofyt rostoucí na polích, vinicích, úhorech i okolo polních cest. Vyžaduje půdu výhřevnou, lehkou, písčitou nebo hlinitou, zásaditou až neutrální. Semena klíčí až pozdě z jara, kdy je půda již značně oteplená. Hlavní období vývoje spadá k počátku podzimu, starší rostliny snášejí chlad a někdy kvetou ještě i po prvých mrazech. Ploidie druhu je 2n = 48.\n\nJednoletá rostlina s lodyhou přímou nebo vystoupavou, v horní části rozkladitě větvenou a vysokou 15 až 40 cm. Hustě chlupatá lodyha, která je na průřezu oblá, uvnitř plná a střídavě porostlá řapíkatými listy, vyrůstá z tlustého, málo větveného a často křivolakého kořene. Listové čepele dlouhé 3 až 6 cm a široké 2 až 3 cm mají tvar široce eliptický, na bázi jsou zúžené do řapíku a na vrcholu tupě špičaté, po obvodě jsou celistvé, na obou stranách chlupaté a mají čtyři až šest párů postranních žilek.\n\nBílé, nažloutlé nebo slabě namodralé, drobné, nevonné květy vyrůstají v jednoduchých nebo dvojitých, úžlabních i koncových vijanech. Květy bývají dlouhé i široké asi 4 mm, jsou pětičetné, oboupohlavné, přisedlé a nemají listeny. Vytrvalý kalich je hluboce dělený do kopinatých, chlupatých lístků, jež jsou v době zrání plodů doširoka rozložené. Nálevkovitá koruna s lísky v dolní části srostlými má krátkou trubku, jejíž dolní část je zlatožlutá až nazelenalá a horní bílá. Pět tyčinek s krátkými nitkami nese prohnuté špičaté prašníky. Pestík se svrchním semeníkem, z počátku jednodílným a po odkvětu rozděleným do čtyř pouzder, má prstencovitou žlázkou produkující nektar a nese krátkou čnělku s dvouklanou bliznou. Kvete v červenci až září, květy jsou opylovány hmyzem. Opylený květ se vyvine ve tvrdku tvořenou čtyřmi vejčitými, hnědými, bradavičnatými plůdky, asi 2 mm velkými.\n\nOtočník evropský byl ještě v polovině 20. století považován za plevelnou rostlinu rostoucí v teplých oblastech poměrně hojně, hlavně v okopaninách, kukuřici a na vinicích. Jeho semena na polích klíčí velmi pozdě, většinou až v době, kdy jsou okopávky již dokončeny a proto mladé semenáče většinou nebývaly zničené. Nebyl plevelem nikterak významným, ale používaní herbicidů jej v české přírodě téměř vyhubilo.\n\nRostlina je pro většinu savců toxická, obsahuje pyrrolizidinové alkaloidy, např. europin, heliotridin, heliotrin, lasiokarpin, lykopsamin, retronecin, supinidin a další. Jejich reálné nebezpečí spočívá v chronické otravě způsobené delším podáváním i malých dávek, které způsobí hepatotoxicitu, mutagenitu a posléze i karcinogenitu, nejprve je poškozována jaterní tkáň. Tyto látky zůstávají stabilní i v průběhu normálního sušení bylin. V oblastech kde roste na loukách dochází k úhynu pasoucích se zvířat i rození postižených mláďat.\n\n"}
{"id": "1364301", "url": "https://cs.wikipedia.org/wiki?curid=1364301", "title": "Měšťanský dům čp. 126 (Nymburk)", "text": "Měšťanský dům čp. 126 (Nymburk)\n\nMěšťanský dům čp. 126 stojí v Nymburku na nároží Palackého třídy a náměstí Přemyslovců. Prošel složitým stavebně-historickým vývojem. Má renesanční jádro ze 16. století, později byl několikrát upravován, zejména v 19. století. Dům je od roku 1965 chráněn jako kulturní památka.\n\nPůvodní renesanční dvoupatrový patricijský dům ze 16. století byl několikrát přestavován (včetně interiérů a sklepů). Od 18. století byla v domě lékárna. Naposledy přestavěn roku 1941.\n\nJedná se o dvoupatrový dům. V přízemní nárožní místnosti se zachoval renesanční malovaný záklopový strop. V průčelí je novorenesanční fasáda bohatě členěná římsami a pilastry. Zakončena je atikovým štítem. Barokní boční vjezd je datován rokem 1808.\n"}
{"id": "1364305", "url": "https://cs.wikipedia.org/wiki?curid=1364305", "title": "Slatina (okres Levice)", "text": "Slatina (okres Levice)\n\nSlatina je obec na Slovensku v okrese Levice.\n\nObec se nachází na rozhraní Štiavnických vrchů, Krupinské planiny a Podunajské nížiny. Přes obec protéká potok Slatina, který se následně vlévá do Štiavnice.\n\nPřes Slatinu prochází dopravní tepna Jihoslovenského regionu (I/75), která asi 3 km západně křižuje severo-jižní koridor E77, probíhající po silnici I/66. Západně od obce vede železniční trať Zvolen - Čata.\n\nJižně od obce se nachází zdroj minerální vody Slatina.\n\nV obci je římskokatolický kostel sv. Jana Nepomuckého z roku 1650.\n\n"}
{"id": "1364308", "url": "https://cs.wikipedia.org/wiki?curid=1364308", "title": "Moreplavci", "text": "Moreplavci\n\nMoreplavci je československý animovaný televizní seriál, který zobrazuje příběhy dvou kamarádů na dobrodružných cestách po moři. Seriál byl vyroben v roce 1980. Nakreslil ho Jiří Kalousek a režíroval Milan Horvatovič. Vyprávěčem byl Marián Labuda, hudbu složil Martin Kratochvíl. Celkem bylo natočeno 7 dílů, délka jednoho dílu je 9 minut.\n\n\n"}
{"id": "1364309", "url": "https://cs.wikipedia.org/wiki?curid=1364309", "title": "Kateřina Etrychová", "text": "Kateřina Etrychová\n\nKateřina Etrychová (* 20. prosince 1986 Písek) je česká novinářka, producentka a moderátorka, pracující v zahraniční redakci České televize. Věnuje se také filmové činnosti. \n\nVystudovala žurnalistiku a mediální studia na Fakultě sociálních věd Univerzity Karlovy v Praze. Během studia absolvovala stáže ve France Telévisions a v americké talk show The McLaughlin Group.\n\nPracovala jako rozhlasová zahraniční zpravodajka. Od roku 2012 působí v zahraniční redakci České televize. Moderuje pořad Horizont ČT24, komentuje mimořádné zahraniční události a dění ve Francii.\n\nOd roku 2017 se věnuje také moderování debat pro širokou veřejnost Café Evropa. Spoluvlastní nezávislé filmové studio \"Aquarius Pictures\". Věnuje se herectví a píše scénáře. Mluví francouzsky, anglicky a německy. Má francouzské kořeny.\n\n"}
{"id": "1364311", "url": "https://cs.wikipedia.org/wiki?curid=1364311", "title": "Vstupní draft NHL 2017", "text": "Vstupní draft NHL 2017\n\nVstupní draft NHL 2017 byl 55. vstupním draftem v historii NHL. Konal se od 23. června do 24. června 2017 v United Center v Chicagu, ve státě Illinois, ve Spojených státech amerických (v domácí aréně Chicaga Blackhawks). Chicago hostilo vstupní draft poprvé.\n\nNárok na výběr v draftu měli lední hokejisté narození v období od 1. ledna 1997 do 15. září 1999. Kromě toho, nedraftování hráči, kteří se narodili mimo Severní Ameriku v roce 1996, mohli být rovněž vybráni v draftu. Navíc hráči, kteří byli draftováni v roce 2015, ale nepodepsali do draftu žádnou profesionální smlouvu v NHL, a kteří se narodili po 30. červnu 1997, mohli být rovněž oprávnění být znovu draftováni.\n\nVšech čtrnáct týmů, které se v sezóně NHL 2012/2013 neprobojovali do play-off o Stanley Cupu měly větší šanci získat první celkový výběr tohoto draftu. Počínaje sezónou 2014/2015 změnila NHL systém, který byl použit v minulých letech. Podle nového systému se šance na výhru v loterii před draftem pro čtyři nejhorší týmy v lize snížily, zatímco šance pro ostatní nepostupující týmy do play-off se zvýšily. Počínaje tímto návrhem budou první tři výběry uděleny losováním. Do draftu byl začleněn nový tým NHL - Vegas Golden Knights, jenž byl nasazen jakoby v předešlé sezóně získal stejně jako třetí nejslabší tým (Arizona Coyotes). Šance na výhru druhého a třetího výběru se zvýší podle toho, který tým vyhrál předchozí losování. Loterie před draftem se konala dne 29. dubna 2017. Nejlépe z ní vyšlo New Jersey Devils, které si tak polepšilo z 5. místa předloterijní pozice, také druhá v pořadí Philadelphia Flyers a třetí Dallas Stars svá umístění v prognózách pro výběr vylepšili, když se posunuli z třináctého, respektive osmého místa. V tomto procesu původně největší favorit Colorado Avalanche kleslo o tři místa z první výběrové příčky na čtvrtou celkově.\n\nVstupní draft NHL 2017 na stránkách draftsite.com \n"}
{"id": "1364312", "url": "https://cs.wikipedia.org/wiki?curid=1364312", "title": "Tanya Tagaq", "text": "Tanya Tagaq\n\nTanya Tagaq (* 5. května 1975 Cambridge Bay) je inuitská zpěvačka z kanadského teritoria Nunavut. \n\nPraktikuje tradiční hrdelní zpěv domorodých žen zvaný katajjaq, který kombinuje s vlivy world music, rocku i elektronické hudby. Spolupracovala s Kronos Quartetem, Björk, Mikem Pattonem, Buffy Sainte-Marie a skupinou A Tribe Called Red, kromě toho také nahrála soundtrack k filmu Matthewa Barneye \"Drawing Restraint 9\". Za album \"Animism\" získala ceny Polaris Music Prize a Juno Award. V roce 2016 jí byl udělen Řád Kanady. Věnuje se také výtvarnému umění, které vystudovala na NSCAD University. Opakovaně veřejně vystoupila na obranu původních obyvatel Arktidy a jejich práva na původní lovecký způsob života.\n\n"}
{"id": "1364314", "url": "https://cs.wikipedia.org/wiki?curid=1364314", "title": "Kulturní apropriace", "text": "Kulturní apropriace\n\nKulturní apropriace je termín označující situaci, kdy členové dominantní kultury přejímají některé aspekty minoritní kultury (často takové, která jimi dříve byla utlačována). Kulturní apropriace bývá často zaměňována s kulturní výměnou, od které se odlišuje zejména přítomností koloniálního elementu a mocenské nevyváženosti. Liší se také od asimilace, která znamená přizpůsobení menšiny nebo přistěhovalce okolní většinové společnosti alespoň v té míře, aby vzájemné odlišnosti nebránily ve společenském uplatnění a od akulturace, která představuje proces sociálních a kulturních změn, které vznikají v důsledku interakce různých kultur. Za kulturní apropriaci také nebývá považována adaptace prvků dominantní kultury členy kultury minoritní, jako jejíž příklad můžeme považovat například džíny, které prvně vyrobil americký přistěhovalec původem z Německa Levi Strauss, a které jsou dnes nošeny na celém světě. \n\nMezi vědní disciplíny zabývající se kulturní apropiací patří zejména antropologie a sociologie. \n\nKulturní apropriace je vnímána jako negativní jev krajně levicovými kruhy, protože jsou její objekty využívány ve formě kontextuálně i historicky odcizené (často přes hlasitý nesouhlas členů minoritní kultury). Ti si většinou stěžují na neuctivé a významově vyprázdněné užívání subjektů, které vnímají jako posvátné či hluboce důležité pro vlastní kulturu. Kulturní elementy, které mají pro minoritní kulturu hluboký význam, pak mohou členům dominantní kultury sloužit pouze jako něco exotického, zajímavého či jako způsob generování zisku. \n\nMezi typické subjekty kulturní apropriace patří kulturní a náboženské tradice, móda, symbolika či hudba. Časté a problematické je také přejímání zásadních rituálů a zvyklostí, které byly minoritním kulturám právě pro svou důležitost dlouhodobě zakazovány (např. jóga). \n\nKulturní apropriace bývá kritizována i z ekonomického hlediska, na něž může být poukázáno například velkým množstvím obchodů specializovaným na produkty sloužící hnutí New Age, které často myšlenkově vychází ze spirituality Amerických indiánů či východních náboženství, ale jsou vlastněny převážně bělochy ze středostavovského prostředí. Jako další příklad ekonomické složky kulturní apropriace můžeme uvést například všeobecně přijímaný názor, že je Elvis Presley otcem Rock'n'rollu (ačkoliv on sám se za něj nikdy nepovažoval a často mluvil o černošských vlivech, které ovlivnily jeho hudbu). Za skutečnou zakladatelku Rock'n'rollu je přitom kritiky považována Sister Rosetta Tharpe, afroameričanka, která ovšem nikdy nedosáhla velkého komerčního úspěchu i proto, že byla její hudba vzhledem k rasistickým náladám v Americe 50. let vnímána jako příliš „černošská“. Jako kapitola sama o sobě je pak vnímán módní průmysl, který často komercializuje (i náboženské) oděvy jiných kultur, za jejichž nošení jsou i dnes členové oněch minoritních kultur na západě diskriminováni (např. indické Sárí). Někteří zastánci role kulturní apropriace ve společnosti vnímají zejména její důležitost pro kulturní diverzitu a svobodu vyjadřování. Kontroverzní americký akademik John McWhorter ve svém článku pro The Daily Beast argumentuje, že kultura nemůže být „ukradena“ a užívání jejích aspektů je aktem obdivu ze strany majoritní kultury. Americká akademička Andrea Smith na McWhorterovu tezi reaguje kritikou toho, že ačkoliv je možná obdiv vůči cizí kultuře jednou z motivací k apropriačnímu chování, zavádí většinou chybnou interpretaci domorodé spirituality. Ta svým duchovním vůdcům navíc nedovoluje na svých učeních vydělávat peníze. \n\nZejména v americkém kulturním kontextu, který je politicky citlivější k tématům vyvěrajícím z postkolonialismu, je na problematiku kulturní apropriace upozorňováno často skrze kauzy amerických celebrit. \n\nMezi časté adresáty kritiky patří z řad celebrit například Kylie Jenner, která je jakožto bílá žena považována za popularizátorku afroamerických rysů, za které byli Afroameričané po celé generace zesměšňováni a upozaďováni (například velké rty či pozadí, v případě Jenner zvýrazněné za pomoci botulotoxinu) nebo rapper Eminem, který vydělal miliony dolarů na popularizaci žánru vzniklého na vrcholu Afroamerického hnutí za občanská práva, jehož poselstvím bylo upozornit na sociální problémy vevnitř a diskriminaci a rasismus vně afroamerické komunity. Sám Eminem málokdy využívá svého vlivu, aby na rasové problémy upozorňoval. V roce 2014 vzbudil velkou kontroverzi klip kanadské zpěvačky Avril Lavigne „Hello Kitty“, který vykládá japonskou „kulturu roztomilosti“ kawaii pro americké publikum a asijské ženy jsou v něm prezentovány pouze jako nehybné tanečnice bez výrazu v pozadí za zpěvačkou , či klip „We Can't Stop“ z roku 2013 od americké zpěvačky Miley Cyrus, který si půjčuje aspekty afroamerické a hiphopové kultury, jako je například twerking a používá černošské tanečnice pouze jako narativní prostředky bělošské zpěvačky, nikoliv jako samostatné významonosné aktérky. \n\nMezi časté terče kritiky ze strany minoritních kultur či médií patří také oděvní značka specializující se na spodní prádlo Victoria's Secret, která se opakovaně uchyluje k užívání tradiční symboliky domorodých Američanů či jeden z největších amerických festivalů Coachella, který na rozdíl od ostatních velkých (zejména kanadských) festivalů nezavedl zákaz nošení „indiánských“ čelenek a nikdy se k problematice kulturní apropriace i přes každoroční vlnu kritiky nevyjádřil. \n"}
{"id": "1364315", "url": "https://cs.wikipedia.org/wiki?curid=1364315", "title": "Přírodní park Alvão", "text": "Přírodní park Alvão\n\nPřírodní park Alvão (portugalsky:\"Parque Natural do Alvão\") je chráněné území nacházející se při obcích Mondim de Basto a Vila Real v severním Portugalsku. Přírodní park byl vytvořen v roce 1983 a zabírá až 72 km² horské půdy. Přírodní park Alva je nejmenší přírodní park v Portugalsku s počtem obyvatel méně než 700. Nachází se v severní části Portugalska v provincích Trás-os-Montes a Alto Douro, distrikt Vila Real. Nejvyšší horou je Caravelas (1339 m). V oblasti se vyskytují vlci, které se portugalští ochranáři snaží ochránit.\n\n"}
{"id": "1364317", "url": "https://cs.wikipedia.org/wiki?curid=1364317", "title": "Stanislav Hlusička", "text": "Stanislav Hlusička\n\nStanislav Hlusička (* 26. dubna 1931 Horní Bezděkov) je bývalý český fotbalový útočník.\n\nZačínal v žákovském věku ve Družci, kde nastupoval i se svými pozdějšími kladenskými spoluhráči Zdeňkem Kofentem a Zdeňkem Böhmem. Do Kladna přestoupil roku 1950, střídavě působil v A-mužstvu i B-mužstvu. V československé lize hrál za Baník Kladno, vstřelil jednu prvoligovou branku.\n\n"}
{"id": "1364321", "url": "https://cs.wikipedia.org/wiki?curid=1364321", "title": "Davis Cup 2018", "text": "Davis Cup 2018\n\nDavis Cup 2018, oficiálně se jménem sponzora Davis Cup by BNP Paribas 2018, představal 107. ročník nejdůležitější týmové soutěže mužů v tenise, které se účastnilo přes sto třicet národních družstev. Druhou trofej v historii vyhrálo Chorvatsko.\n\nLos soutěže proběhl 20. září 2017 v britské metropoli Londýně na pravidelném každoročním zasedání shromáždění Mezinárodní tenisové federace (ITF). Již na srpnovém zasedání 2017 řídící organizace Mezinárodní tenisové federace v Ho Či Minově Městě došlo k návrhu revolučních změn, které nebyly souhrně přijaty. Přesto bylo rozhodnuto o testování některých změn v Davisově poháru 2018 s cílem zatraktivnění soutěže. Od roku 2018 tak byl zaveden nový herní formát pro první a druhé skupiny kontinentálních zón, které začaly probíhat jen v pátek a sobotu s utkáními zkrácenými na dvě vítězné sady. Do světové skupiny měla družstva právo nominovat pět namísto čtyř tenistů, při rozhodnutí duelu ve čtvrté dvouhře, se již nehrál pátý singl, a pokud již o vítězi rozhodla sobotní čtyřhra, konala se v neděli pouze jedna dvouhra.\n\nV důsledku přijaté reformy Davis Cupu v srpnu 2018 na zasedání ITF v Orlandu se jednalo o poslední ročník Světové skupiny s šestnácti členy a vyřazovacím systémem od osmifinálové fáze. Mezistátní utkání se naposledy hrála ve třech dnech, na tři vítězné sety a v domácím prostředí jednoho z dvojice soupeřů. Od roku 2019 byl zaveden jednotýdenní finálový turnaj s 18 účatníky na neutrální půdě. Formát mezistátního utkání, hraného v jednom dni, představoval dvě dvouhry a čtyřhru na dvě vítězné sady. \n\nObhájcem titulu byla Francie, která v předchozím lillském finále přehrála Belgii 3:2 na zápasy a podesáté získala salátovou mísu.\n\nVítězem se stalo Chorvatsko, které ve finále zdolalo nejvýše nasazenou Francii 3:1 na zápasy. Finálový duel se druhý rok v řadě odehrál na halové antuce v Lille. Dva body z dvouher získal 30letý Marin Čilić a páteční singl vyhrál také Borna Ćorić. Chorvaté tak po triumfu z roku 2005 podruhé v historii zvedli nad hlavu „salátovou mísu“ pro šampiony soutěže.\n\nPrvním hracím termínem se stal víkend od 2. do 4. února 2018. Čtvrtfinále světové skupiny se konalo o víkendu mezi 6.–8. dubnem, semifinále a baráž následovaly 14.–16. září a světové finále proběhlo 23.–25. listopadu téhož roku.\n\nBaráž o Světovou skupinu představovala osm mezistátních utkání mezi postupujícími družstvy z 1. skupin kontinentálních zón a poraženými týmy v prvním kole Světové skupiny. Duely proběhly mezi 14. až 16. září 2018.\n\n\n\n\nTřetí americká skupina se konala mezi 28. květnem a 2. červnem 2018 v areálu Costa Rica Country Clubu kostarického Escazúa na otevřených dvorcích s tvrdým povrchem.\n\n' a ' postoupily do 2. skupiny Americké zóny pro rok 2019.\n\n\nTřetí skupina se konala mezi 2. až 7. dubna 2018 v areálu My Dinh Sports Complex vietnamské metropole Hanoje na krytých dvorcích s tvrdým povrchem, a to ve formátu dvou základních bloků a následné baráže.\n\n\n\n\nČtvrtá skupina se konala mezi 29. lednem až 3. únorem 2018 v areálu Sultan Qaboos Sports Complex ománského Maskatu na otevřených dvorcích s tvrdým povrchem formou základních bloků a závěrečné baráže.\n\n\n\nNasazené týmy a Bosna a Hercegovina obdržely volný los do druhého kola.\n\nTřetí skupina se konala mezi 4. až 7. dubnem 2018 v areálu Tenisového oddílu Lokomitv bulharského Plovdivu na otevřených antukových dvorcích a také na témže povrchu v klubu Ulcinj Bellevue černohorského Ulcinju.\n\n' a ' postoupily do 2. skupiny zóny Evropy a Afriky pro rok 2019.\n\nTřetí skupina se koná mezi 20. až 23. červencem 2018 v areálu Nairobi Club Ground keňské metropole Nairobi na otevřených antukových dvorcích.\n\n"}
{"id": "1364331", "url": "https://cs.wikipedia.org/wiki?curid=1364331", "title": "Graptopetalum", "text": "Graptopetalum\n\nGraptopetalum (\"Graptopetalum\") je rod rostlin z čeledi tlusticovité. Jsou to sukulentní byliny s přízemní růžicí listů nebo polokeře. Květy jsou nejčastěji pětičetné. Plodem je souplodí měchýřků obsahujících mnoho drobounkých semen. Rod zahrnuje asi 18 druhů a je rozšířen v Mexiku a na jihu USA. Rostliny se vyskytují na suchých, skalnatých stanovištích.\nNěkteré druhy jsou pěstovány ve sbírkách sukulentů. Jedním z nejčastěji pěstovaných druhů je \"Graptopetalum bellum\".\n\nZástupci rodu graptopetalum jsou sukulentní byliny s přízemní růžicí listů nebo větvené, vzpřímené či poléhavé polokeře, dorůstající zpravidla výšky 15 až 40 cm, výjimečně až 2 metrů. Listy jsou dužnaté, obvykle obvejčité až lžicovité, na povrchu často šedě ojíněné, uspořádané do hustých růžic. Na líci jsou listy zpravidla ploché, na rubu zaoblené až kýlovité. Květy jsou zpravidla pětičetné (řidčeji čtyř nebo až desetičetné), uspořádané ve vijanech uspořádaných do vrcholíků nebo chocholičnatých lat. Otevírají se na dobu 4 až 14 dnů. Kališní lístky jsou až k bázi volné, přitisklé ke koruně. Korunní lístky jsou na bázi lehce srostlé, hvězdovitě rozložené, na bázi nejčastěji bělavé nebo žlutavé a při vrcholu červeně nebo hnědě kolorované, řidčeji celé stejně zbarvené. Počet tyčinek zpravidla odpovídá dvojnásobku počtu korunních lístků. Pestíky jsou lehce srostlé na bázi a obsahují mnoho vajíček. Plodem je souplodí vzpřímených nebo rozestálých měchýřků. Semena jsou rezavě hnědá, válcovitá, na povrchu zpravidla síťkovaná, jen asi 0,6 mm dlouhá.\n\nRod graptopetalum zahrnuje 17 nebo 18 druhů. Centrum rozšíření je v Mexiku, kde se vyskytují všechny známé druhy. Dva z nich zasahují i do jižních oblastí USA: \"Graptopetalum rusbyi\" do Nového Mexika a Arizony, \"Graptopetalum bartramii\" do Arizony. Všechny ostatní druhy jsou endemity Mexika. Jižním směrem dosahuje areál rozšíření rodu po stát Oaxaca na jihu Mexika. Graptopetala rostou zpravidla na skalnatých stanovištích ve vyšších nadmořských výškách, až do 2400 metrů.\n\nVětšina druhů graptopetal má páchnoucí, červeně nebo hnědočerveně kolorované květy, které jsou opylovány bzučivkami. Tyčinky vykazují v průběhu vývoje květu výrazné pohyby. Zpočátku jsou vzpřímené, pak jsou rozestálé a část z nich se stáčí nazpět mezi korunními lístky, nakonec jsou v závěru ontogeneze květu většinou opět vzpřímené.\n\nDo rodu \"Graptopetalum\" byl vřazen rod \"Tacitus\". Podle výsledků molekulárních studií není rod \"Graptopetalum\" v tomto pojetí monofyletický a jeho vývojové větve jsou promíseny vývojovými větvemi rodů \"Sedum\", \"Cremnophila\" a \"Echeveria\". Jsou známi mezirodoví kříženci s některými jinými rody čeledi tlusticovité, konkrétně s rodem \"Echeveria\" (×\"Graptoveria\"), \"Lenophyllum\" (×\"Lenaptophyllum\"), \"Pachyphytum\" (×\"Graptophytum\"), \"Sedum\" (×\"Graptosedum\"), \"Thompsonella\" (×\"Grapsonella\") a \"Villadia\" (×\"Graptoladia\").\n\nNěkteré druhy rodu graptopetalum jsou pěstovány ve sbírkách sukulentů. Jedním z nejběžnějších pěstovaných druhů je \"Graptopetalum bellum\", vyznačující se relativně drobnými listovými růžicemi a pohlednými, nápadně zbarvenými a poměrně velkými květy. Je pěstována i jako pokojová rostlina. Vyžaduje slunné stanoviště a je dosti odolná vůči suchu. Pěstování je obdobné jako u řady jiných sukulentů. Mimo dobu květu není rostlina nijak zvlášť atraktivní, proto se doporučuje ji pěstovat spolu s dalšími druhy sukulentů nebo sesadit více růžic dohromady.\n\n"}
{"id": "1364333", "url": "https://cs.wikipedia.org/wiki?curid=1364333", "title": "Den skautů", "text": "Den skautů\n\nDen skautů nebo Den skautek je obecný pojem pro výjimečné dny, uznávané členy skautského hnutí v průběhu celého roku. Některé z těchto dnů mají náboženský význam, zatímco jiné mohou být jednoduchou oslavou skautingu. Typicky to je den, kdy všichni skauti znovu potvrzují svůj skautský slib.\n\nPo celém světě se Den zakladatelů slaví téměř ve všech skautských organizacích 22. února, na narozeniny Roberta Baden-Powella, 1. barona Baden-Powella (1857–1941), zakladatele skautingu, a shodou okolností i jeho ženy Olave Baden-Powellové (1889–1977), spoluzakladatelky Světového sdružení skautek.\n\nJednotlivé organizace také v jiných termínech oslavují svoje vlastní založení, i když tyto oslavy jsou obecně omezeny na takzvaná \"velká\" výročí, jako desetiletí. Skautky z USA slaví Den zakladatelů 31. října, na narozeniny Juliette Lowové, spoluzakladatelky dívčího skautu v USA společně s Robertem Baden-Powellem.\n\nDen zamyšlení se slaví 22. února.\nSvětová asociace skautek (WAGGGS) si vybrala datum narozenin zakladatelů skautingu Roberta Baden-Powella a Olave Baden-Powellové. Tento den slaví sdružení skautek i skautů. Obvykle se ho účastní i sdružení SAGNOs, jež jsou současně součástí WAGGGS i Světové organizace skautského hnutí (WOSM). Slaví ho také některá chlapecky orientovaná skautská sdružení, která patří do WOSM (např. v Řecku, kde se svátek jmenuje \"Imera Skepseos\").\n\nSvatý Jiří je patronem skautingu. Nejbližší neděle od 23. dubna je v některých zemích uznávána jako svátek, například ve Spojeném království a ve Španělsku.\n\nV Británii mnoho skautských okresů oslavuje tento den přehlídkou skupin a sekcí, v kostele nebo na jiném vhodném místě. Skautské oddíly pak většinou venku (kde se služba koná), znovu potvrzují své skautské sliby.\n\nNicméně se stává obtížnější získat podporu účasti mladých členů, takže mnoho okresů vzdalo pořádání průvodu a mši a více se orientují na rodinné dny. Zaměření dne je stále na potvrzení Slibu všech členů.\n\nKaždý Den svatého Jiří je také poznamenán službou v Kapli sv. Jiří na hradě Windsor, který je otevřený všem, kdo v předchozím roce obdrželi Královnin skautský řád, nejvyšší skautské vyznamenání ve Spojeném království a v celém britském Společenství národů.\n\nBoy Scouts of America mají určenou neděli předcházející 8. únoru nebo 8. únor, pokud to je neděle, jako Skautskou neděli, následující pátek jako Skautský Jumuah, a následující sobota je označena jako Skautský Sabbath. evangelické Církve Metodistické a Presbyteriánské Církve (USA) slaví Skautskou neděli druhou neděli v únoru, aby nedošlo k rozporu s jejich Proměnění v neděli.\n\nTento den, je možno označit za den vzniku skautingu ve Spojených státech. Uznání se liší dle jednotky a národního prostředí. Skauti jdou na svoje místa uctívání v kroji a pomáhají se službami.\n\nVe Spojených státech byl skauting používán církvemi, chrámy, synagogami a mnoha jinými náboženskými organizacemi jako součást jejich společenství mladých. Přibližně 50 procent všech skautských jednotek jsou provázané s nějakou náboženskou skupinou. Tyto rituály nabízejí příležitost pro shromáždění na počest Skautů, stejně jako se dozvědět více sami o hodnotě skautingu jako program pro mládež.\n\nSkautky v USA slaví Skautský Týden v týdnu, který zahrnuje 12. března. První Skautský oddíl byl založen Juliette Gordon Low v Savannah, v Georgii v roce 1912.\n\nV Kanadě Skautky i Skauti oslavují Týden Skautů a Skautek, je týden (neděle-neděle), v němž je 22. únor (mimo první neděli). V tento den obě skupiny často pořádají společné akce.\n\nAfrický Skautský Den je den oslav pro skauty v Africe a koná se každoročně 13. března. Na 62. řádném zasedání Rady Ministrů tehdy OAJ, (v současné době Africká Unie) v Addis Abebě v roce 1995 byla schválena usnesením, že skauting v Africe musí být uznán a jako takový je dne 13. Března oslavován jako Africký Skautský Den.\n\nSvětový šátkový den je snaha povzbudit aktivní a bývalé Skauty po celém světě nosit své šátky na veřejnosti každoročně na 1. srpna jako symbol Skautského slibu a ducha skautingu. Byl propagován na Facebooku a Skautskými organizacemi od roku 2007. Datum události připomíná první skautský tábor na Ostrově Brownsea v roce 1907.\n\nTýden Skautské Služby a Veřejných vztahů se koná každoročně v červnu–červenci. Hlavním účelem je ukázat důstojnost a hodnotu práce. Akce začíná za účasti skautů ze všech 37 okresů současně čítající přibližně 40 000 skautů ve věku mezi 7 a 18 lety. Patrola skládající se ze čtyř nebo více skautů v krojích nosí oficiální kasičku danou Srí Lanskou Skautskou Asociací pro veřejné příspěvky. Skauti sbírají peníze pro své oddíly prostřednictvím Týdne Skautské Služby a Veřejných vztahů každý rok. Jdou do domů, dílen nebo kanceláří a pomáhají jejich majitelům s drobnou prací, kterou mohou dělat. Lidé jim poté dají malé množství peněz za jejich úsilí. Sdružení žádá veřejnost, aby jim přispívala velkoryse, protože to je hlavní zdroj získávání finančních prostředků na ostatní projekty.\n\n\n"}
{"id": "1364334", "url": "https://cs.wikipedia.org/wiki?curid=1364334", "title": "Jednotková operace", "text": "Jednotková operace\n\nJednotková operace je v chemickém a procesním inženýrství základním krokem procesu. Jednotkové operace obsahují fyzikální nebo chemickou přeměnu, jako je separace, krystalizace, odpařování, filtrace, polymerizace, izomerizace a další reakce. Například při zpracování mléka tvoří homogenizace, pasterizace a balení jednotkové operace, které jsou vzájemně spojeny za účelem vytvoření celého procesu. Daný proces může pro získání požadovaného produktu z výchozích materiálů nebo surovin vyžadovat mnoho jednotkových operací.\n\nV dřívějších dobách byla různá chemická odvětví považována za rozdílné průmyslové procesy s odlišnými postupy a principy. Americký chemik a inženýr Arthur Dehon Little přišel v roce 1916 s konceptem „jednotkových operací“, vysvětlujícím postupy průmyslové chemie. Roku 1923 William H. Walker, Warren K. Lewis a William H. McAdams napsali knihu \"The Principles of Chemical Engineering\" v níž ukázali, že různá chemická odvětví využívají postupy, které se řídí stejnými fyzikálními zákony. Shrnuli tyto obdobné procesy do definovaných jednotkových operací. Každá jednotková operace podléhá stejným fyzikálním zákonům a lze ji využít ve všech příslušných odvětvích chemického a procesního průmyslu. Například návrh mísícího zařízení pro přípravu napalmu nebo dětské výživy podléhá stejným zásadám, ačkoliv výrobce, zákazník i využití těchto produktů jsou zcela odlišné. Jednotkové operace tvoří základní postupy chemického inženýrství.\n\nJednotkové operace v chemickém a procesním inženýrství lze rozdělit do pěti tříd:\n\n\nJednotkové operace také spadají do následujících kategorií, které zahrnují prvky více tříd:\n\n\nNavíc existují některé jednotkové operace, které kombinují i tyto kategorie, jako například reaktivní destilace a míchané reaktory. „Čistá“ jednotková operace je fyzikální přenos hmoty nebo energie, zatímco kombinovaný chemicko-fyzikální proces vyžaduje modelování jak fyzikálního přenosu (např. difuze), tak i chemické reakce. Tento přístup je obvykle nezbytný pro navrhování katalytických reakcí a je považován za samostatnou disciplínu nazvanou reakční inženýrství.\n\nJednotkové operace a procesy tvoří hlavní principy všech odvětví chemického a procesního průmyslu a jsou základem návrhů chemických provozů, závodů a jejich zařízení.\n\nJednotkové operace se obecně navrhují tak, že vytvoří hmotnostní a energetická bilance pro každou základní složku (může být i nekonečně malá) ve formě rovnic. Následně se spočítají řešení rovnic pro návrhové parametry a zvolí se optimální řešení z několika možných. Na základě výpočtu pak může být vytvořen návrh samotného zařízení.\n\nNapříklad destilace v patrové koloně se analyzuje vytvořením hmotnostní bilance pro každé patro s danou fázovou rovnováhou a účinností. Přítok a odtok patra tvoří celkový tok hmoty, přičemž se dále bilancují jednotlivé složky. Kombinace celkového počtu pater vytváří soustavu rovnic pro celou kolonu. Přitom existuje oblast možných řešení, protože větší refluxní poměr umožňuje menší počet pater a naopak. Inženýr pak musí najít optimální řešení s ohledem na přijatelnou zádrž kapaliny, výšku kolony a investiční náklady.\n"}
{"id": "1364336", "url": "https://cs.wikipedia.org/wiki?curid=1364336", "title": "Ryan Coogler", "text": "Ryan Coogler\n\nRyan Kyle Coogler (* 23. května 1986 Oakland, Kalifornie) je americký režisér a scenárista.\n\nV letech 2009 a 2011 natočil během studií čtyři krátké filmy. Debutoval v roce 2013 biografickým celovečerním snímkem \"Fruitvale\", který sám také napsal a který byl oceněn kritikou. O dva roky později napsal a natočil film \"Creed\", který je navázán na sérii o Rockym. Dalším jeho dílem je marvelovský komiksový film \"Black Panther\" z roku 2018.\n\n\n"}
{"id": "1364338", "url": "https://cs.wikipedia.org/wiki?curid=1364338", "title": "Snowboarding na Zimních olympijských hrách 2018 – snowboardcross muži", "text": "Snowboarding na Zimních olympijských hrách 2018 – snowboardcross muži\n\nSnowboardcross mužů v Snowboardingu na Zimních olympijských hrách 2018 proběhl 15. února 2018 v parku Bokwang Phoenix v Pchjongčchangu, Jižní Koreji.\n\nReference: \n\n\n\n\n\nReference: \n\n\nReference: \n"}
{"id": "1364340", "url": "https://cs.wikipedia.org/wiki?curid=1364340", "title": "Eduard Klimek", "text": "Eduard Klimek\n\nEduard Klimek (24. září 1946, Moravany - 15. prosince 2017) byl český silniční motocyklový závodník. \n\nZávodit začal v roce 1965 na motocyklu Walter 350 cm³. Během vojny pořídili se starším bratrem Evženem motocykl Ravo 250 cm³ a později Tatran 125 cm³ a Ravo 125 cm³. Závodil především v nejslabší třídě do 50 cm³. Začínal na motocyklu Tomos, od roku 1972 jezdil v mistrovství Československa na motocyklu Kreidler 50 cm³. V roce 1974 skončil v mistrovství Československa na druhém místě za Františkem Kročkou. Později přešel do třídy do 125 cm³, kde jezdil na motocyklech Maico a Morbidelli. Závodní kariéru ukončil v roce 1984. Od roku 2009 jezdil závody veteránů na motocyklu Kovrovec 175 cm³. Při závodě v Radvanicích měl nezaviněnou kolizi s dalšími závodníky, na jejíž následky po několika letech zemřel.\n\n\n\n"}
{"id": "1364341", "url": "https://cs.wikipedia.org/wiki?curid=1364341", "title": "Sarah Mullallyová", "text": "Sarah Mullallyová\n\nSarah Elisabeth Mullallyová, roz. Bowserová DBE (* 26. března 1962), je anglikánská biskupka a bývalá zdravotní sestra. V letech 1999 – 2004 zastávala post hlavní ošetřovatelky Spojeného království (Chief Nursing Officer). V červenci 2015 byla jmenována biskupkou Creditonu a biskupkou sufragánkou exeterské diecéze. Roku 2017 bylo oznámeno, že se stane první ženou v čele londýnské diecéze. Dne 25. ledna 2018 se stala biskupkou londýnské diecéze.\n\nRoku 1982 se provdala za Eamonna Mullallyho. Mají spolu dvě děti (dceru a syna). Uvedla, že trpí dyslexií a je pro ni obtížné číst biblické genealogie.\n"}
{"id": "1364347", "url": "https://cs.wikipedia.org/wiki?curid=1364347", "title": "Římskokatolická farnost Dubany", "text": "Římskokatolická farnost Dubany\n\nŘímskokatolická farnost Dubany je uzemní společenství římských katolíků se sídlem v Dubanech na Hané, části obce Vrbátky. Farnost náleží k prostějovskému děkanátu v arcidiecézi olomoucké.\n\nPrvní zmínka o Dubanech pochází z roku 1200. Patronát nad vsí byl rozdělen mezi konvent sv. Kláry v Olomouci a královskou kapitulu v Brně. Po pozdějším rozhodnutí olomouckého biskupa přešel zcela pod konvent sv. Kláry. Po zrušení kláštera převzala správu náboženská matice. Kostel se hřbitovem stával v Dubanech již před rokem 1368. Z roku 1554 pochází zmínka o 3 synech po zemřelém nekatolickém faráři Vavřinci. Již před bitvou na Bílé hoře zde však byly snahy o ustavení katolického kněze. To se podařilo roku 1616, když byl do dubanské farnosti poslán Martin Krelius. Škola zde byla založena v roce 1671 a starou faru nahradila nová. Dnešní fara, postavená za faráře Adolfa Huttera, je z roku 1760. V roce 1783 postihlo farnost neštěstí, blesk zapříčinil požár kostela. Ze stavby zůstala jen věž. Olomouc navíc obléhala pruská vojska, která ničila okolní obce včetně Duban.\n\nKronikář zaznamenal:\nVěž byla skutečně pouze upravena, nacházejí se v ní dvě zazděná gotická okna. Ve zvonici je vytesán rok 1685. Brzy se na kostelní klenbě začaly objevovat trhliny. Roku 1827 musela být postavena nová klenba. Problémy neustávaly a kostel prošel dalšími opravami v první polovině 20. století. Výmalba kostela byla provedena v roce 1890. Ke kostelnímu mobiliáři patřil i obraz od malíře Sebastiniho, který byl zničen požárem 1783.\n\nKromě Jana Němce ve farnosti působil kaplan František Zgoda, pod pseudonymem Karel Křen publikoval čtry, studie a fejetony z hanáckého prostředí. Je pohřben na místním hřbitově a na farní budově jej připomíná pamětní deska. Na hřbitově se dále nachází hroby kněží: Aloise Bednáře, Cyrila Vrábela a Františka Šimka. Hroby farářů Jana Němce, Františka Slezáka a Josefa Slezáka se nedochovaly. Po smrti posledního faráře 1952 byla budova fary zabrána vojáky. Poté byla farnost střídavě spravována z Kralic na Hané a Olšan u Prostějova.\n"}
{"id": "1364351", "url": "https://cs.wikipedia.org/wiki?curid=1364351", "title": "Gustav Jäger (fyzik)", "text": "Gustav Jäger (fyzik)\n\nGustav Jäger (6. dubna 1865 Krásná, Rakouské císařství – 21. ledna 1938 Vídeň, Rakouský stát) byl rakouský fyzik.\n\nGustav se narodil jako druhý nejmladší ze třinácti dětí majitele barvírny Georga Jägera a jeho ženy Johanny. Vyrůstal na zámečku Větrov. Po dokončení obecné škole a tzv. hauptschule (současný ekvivalent je druhý stupeň základní školy) v Aši, přešel Jäger v roce 1879 na gymnázium v Chebu, kde odmaturoval. oté začal studovat na Vídeňské univerzitě fyziku. Mezi jeho profesory patřili například Johann Josef Loschmidt, Viktor von Lang či Jožef Stefan. Odpromoval v roce 1888. Od roku 1891 působil jako lektor v Ústavu teoretické fyziky a asistent profesoru Stefanovi a po jeho smrti Ludwigu Boltzmannovi. Od roku 1897 byl profesorem fyziky na Vídeňské univerzitě a od roku 1905 pak řádným profesorem na Technické univerzitě Vídeň, kde byl v letech 1915-16 rektorem. Od roku 1918 působil jako člen představenstva Ústavu teoretické fyzik na Vídeňské univerzitě a od roku 1920 pak členem představenstva 2. fyzikálního institutu univerzity. V roce 1934 odešel do důchodu.\n\nJäger se mimo jiné zabýval kinetickou plynovou teorií a jejími aplikacemi, kupříkladu otázkou vnitřního tření stlačeného planu v dlouhých potrubích v chemickém průmyslu. Zkoumal také akustiku místností, šíření zvuku, stereoskopy a chemickými procesy ve fotografování. \n\nVe edici Sammlung Göschen publikoval víceúrovňovou učebnici teoretické fyziky. \n\nByl také členem Rakouské akademie věd a od roku 1935 členem Leopoldiny.\n\n"}
{"id": "1364352", "url": "https://cs.wikipedia.org/wiki?curid=1364352", "title": "Toni Innauer", "text": "Toni Innauer\n\nToni Innauer (* 1. dubna 1958 Bezau) je bývalý rakouský skokan na lyžích a olympijský vítěz na středním můstku v Lake Placid 1980. \n\nNa zimní olympijských hrách v roce 1976 v Innsbrucku získal na velkém můstku stříbrnou medaili. Vyhrál dva závody Světového poháru, Holmenkollenský lyžařský festival 1975 a Pohár KOP 1976, byl druhý na mistrovství světa v letech na lyžích 1977. V roce 1976 vytvořil v Oberstdorfu světový rekord v letech na lyžích výkonem 176 metrů. Byl prvním skokanem v historii, který získal od stylových rozhodčích plný počet bodů. Vystudoval sportovní psychologii na univerzitě ve Štýrském Hradci, byl funkcionářem Rakouské lyžařské federace, trenérem národního skokanského družstva a komentátorem pro ZDF. V roce 1976 mu byl udělen Čestný odznak Za zásluhy o Rakouskou republiku. Skokanem byl také jeho syn Mario Innauer.\n\n"}
{"id": "1364354", "url": "https://cs.wikipedia.org/wiki?curid=1364354", "title": "Karel Křen", "text": "Karel Křen\n\nKarel Křen, vlastním jménem František Zgoda (29. listopadu 1861 Kojetín – 18. února 1907 Dubany), byl moravský kněz, spisovatel a humorista.\n\nNarodil se v Kojetíně do krejčovské rodiny. Studoval Slovanské gymnázium v Olomouci. Maturoval roku 1883 a rozhodl se spolu s 19 spolužáky z ročníku vstoupit do arcibiskupského semináře. Kněžské svěcení přijal v roce 1888. Poté působil jako kaplan v Branné, roku 1899 se stal dubanským farářem. Krátce působil v Bystrošovicích načež se vrátil do Duban, kde zastával funkci kaplana až do své smrti 18. února 1907. Je pochován na tamním hřbitově.\n\nDílo publikované pod pseudonymem Karel Křen je věnováno Hané, kde strávil celý život. Denně se stýkal s Hanáky a zamiloval si jejich životní styl a zvyky. Podařilo se mu zaznamenat hanácký dialekt a folklór. Pro svá díla si vytvořil hanácké osobnostní prototypy např. postavy hanáckých \"stréčků\" (stréček Čéšek). Povídky začal psát již okolo roku 1885 v kněžském semináři. Vycházely v novinách, časopisech a kalendářích. Knižně vyšel soubor \"Na té naší Hané\" v roce 1889. Zanechal po sobě rozsáhlé texty čítající 14 svazků. Redaktorem jeho souborného vydání byl kněz Josef Pavel Vévoda. Nejznámější jsou: \"Strýčkovy rozumy\", \"Pod hanáckým nebem\", \"Příhody hanáckých strýčků\", \"Z hanáckých rodin\", \"Z kraje hanáckých palem\" a \"Z niv Ječmínkových\". Roku 1961 vyšel v nakladatelství Lidová demokracie výbor z Křenova díla.\n"}
{"id": "1364358", "url": "https://cs.wikipedia.org/wiki?curid=1364358", "title": "Biatlon na Zimních olympijských hrách 2018 – vytrvalostní závod ženy", "text": "Biatlon na Zimních olympijských hrách 2018 – vytrvalostní závod ženy\n\nŽenský biatlonový vytrvalostní (individuální) závod na 15 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 15. února 2018. Z důvodů nepříznivého počasí, především silných poryvů větru, byl přeložen z původně plánovaného 14. února. Zlatou medaili z předcházejících olympijských her obhajovala Běloruska Darja Domračevová.\n\nPrvní místo překvapivě obsadila bezchybně střílející Švédka Hanna Öbergová, na druhém místě se nejrychlejším během umístila Slovenka Anastasia Kuzminová a třetí dojela favorizovaná Němka Laura Dahlmeierová. \n\nJako první z favoritek startovala Slovenka Anastasia Kuzminová. Běžela opět nejrychleji ze všech, ale při druhé a třetí střelbě nezasáhla jeden terč. V průběžných časech a pak i v cíli byla první, ale po jednotlivých střelbách se před ní dostávaly později startující závodnice. Všechny však udělaly na předposlední nebo poslední položce chyby. Jednou z nich byla obhájkyně titulu Darja Domračevová z Běloruska, která při poslední střelbě nezasáhla tři terče z pěti. Jedinou výjimkou byla mladá Švédka Hanna Öbergová, která všechny položky zastřílela čistě, v posledním kole dokázala udržet svůj náskok a dojela o téměř 25 sekund před Kuzminovou. Mezi posledními pak startovala favorizovaná Němka Laura Dahlmeierová, které vyhrála oba předcházející závody na této olympiádě. Udělala chybu jen při první střelbě a postupně zlepšovala svoje postavení, ale v posledním kole už nedokázala zrychlit a dojela s odstupem až třetí. Překvapením bylo páté místo další Slovenky Paulíny Fialkové.\n\nVeronika Vítková udělala při první střelbě chybu a klesla v průběžném pořadí do druhé poloviny závodnic. Na druhé a třetí položce také jednou chybovala a až poslední zastřílela čistě. Dokončila závod na 17. místě. Eva Puskarčíková pomaleji běžela a udělala také tři chyby, což jí odsunulo na 41. pozici. Markéta Davidová běžela sice rychleji, ale nezasáhla celkem pět terčů a dojela na 57. místě, Jessica Jislová pak se stejným počtem nezasažených terčů terčů o 15 míst za ní.\n\nLegenda:\n"}
{"id": "1364359", "url": "https://cs.wikipedia.org/wiki?curid=1364359", "title": "Seznam zemí na Eurovision Song Contest", "text": "Seznam zemí na Eurovision Song Contest\n\nOd roku 1956, kdy se soutěž Eurovision Song Contest konala poprvé, se jí účastnilo 52 zemí. Z těchto zemí se 27 podařilo alespoň jednou vyhrát.\n\nV následující tabulce jsou uvedeny země, které se alespoň jednou soutěže zúčastnily.\n\nJediným státem, který se zúčastnil pouze jednoho ročníku je Maroko, které se účastnilo v roce 1980. Ze států, kterým se podařilo alespoň jednou vyhrát, se již neúčastní Lucembursko (naposledy v roce 1993), Monako (naposledy v roce 2006), Turecko (naposledy v roce 2012) a dnes již neexistující Jugoslávie (naposledy v roce 1992). Mezi státy, které se v minulosti účastnily, ale nikdy soutěž nevyhrály, patří Srbsko a Černá Hora (naposledy v roce 2005), Andorra (naposledy v roce 2009), Slovensko (naposledy v roce 2012), Bosna a Hercegovina (naposledy v roce 2016).\n"}
{"id": "1364360", "url": "https://cs.wikipedia.org/wiki?curid=1364360", "title": "Římskokatolická farnost Myslejovice", "text": "Římskokatolická farnost Myslejovice\n\nŘímskokatolická farnost Myslejovice je uzemní společenství římských katolíků v arcidiecézi olomoucké.\n\nDo roku 1788 patřily vesnice Myslejovice a Kobylničky k otaslavské farnosti a Křenůvky k určické. Po reformách císaře Josefa II. byl v Myslejovicích postaven nový kostel zasvěcený Zvěstování Panny Marie. Benedikce proběhla 3. května 1789. K nové farnosti byly přifařeny Kobylničky i Křenůvky. Při založení měla farnost 606 členů (313 z Myslejovic, 192 z Křenůvek, 107 z Kobylniček). Nový kostel byl vymalován olomouckým umělcem Františkem Přečkem roku 1891. Strop zdobí fresky Narození Páně, kázání sv. věrozvěstů a sv. Cecílie. Dochoval se i barokní kalich z roku 1705. Poslední opravy kostela proběhly v letech 1969–1970. Byla sundána makovice s křížem jelikož pokrývač zjistil, že je prostřílena a dokumenty uložené uvnitř jsou znehodnocené. Opravu kostela i uložení dokumentů doprovázela nevole komunistických politiků. Po smrti krumsínského faráře Jaroslava Ambrože převzal myslejovickou farnost určický kněz Jan Jiříček.\n\nFarnost byl od listopadu 2012 spravována určickým salvatoriánem L. A. Rackowiakem. Toho od července 2019 vystřídal jako administrátor excurrendo jeho řeholní spolubratr P. Mgr. Pavel Barbořák SDS.\n\nVe farnosti se pravidelně̟ koná tříkrálová sbírka. V roce 2018 se vybralo v Myslejovicích více než 15 tisíc korun.\n\n"}
{"id": "1364362", "url": "https://cs.wikipedia.org/wiki?curid=1364362", "title": "Běh na lyžích na Zimních olympijských hrách 2018 – 10 km volně ženy", "text": "Běh na lyžích na Zimních olympijských hrách 2018 – 10 km volně ženy\n\nBěh na 10 km volně žen, běžecká disciplína z programu Zimních olympijských her 2018, se konal 15. února 2018 v 15:30 místního času (7:30 CET) v Běžeckém centru Alpensia v Pchjongčchangu. Vítězkou závodu se stála Norka Ragnhild Hagaová. Pro stříbro si doběhla Švédka Charlotte Kalla, o bronzovou medaili se se stejným časem podělily Norka Marit Bjørgenová a Finka Krista Pärmäkoski.\n\nZávod odstartoval v 15:30.\n"}
{"id": "1364364", "url": "https://cs.wikipedia.org/wiki?curid=1364364", "title": "Římskokatolická farnost Nezamyslice na Hané", "text": "Římskokatolická farnost Nezamyslice na Hané\n\nŘímskokatolická farnost Nezamyslice na Hané je územní společenství římských katolíků v Nezamyslicích a okolí. Organizačně spadá do děkanátu Prostějov.\n\nNezamyslická fara je poprvé písemně doložena v Moravských zemských deskách olomouckých roku 1353 a 1377. Roku 1383 koupil Nezamyslice olomoucký biskup Petr III. od dosavadního majitele Ctibora z Cimburka. Biskup v listině z 22. února 1385 stanovil, aby byla fara přidána k majetku augustiniánů v Lanškrouně a aby na ni byl dosazován řádový kněz. Patronátní právo podstoupil proboštu. Prvním řádovým knězem v Nezamyslicích se stal roku 1403 Matěj. Brzy však byl násilně vypuzen dosavadním farářem Michkem z Čechovic. Po biskupově zásahu musel Michek z Čechovic opustit faru, sebral přitom kalichy, monstranci a 400 zlatých. Roku 1411 byl za to potrestán Svatým stolcem. V té době do farnosti patřily Nezamyslice, Mořice (ačkoliv v nich existovala jiná fara), Těšetice, Víceměřice a Dřevnovice. Z doby husitských válek se nedochovaly žádné zprávy. Historikové však počítají s tím, že drancování a násilnosti se nevyhnuly ani nezamyslické farnosti. Posloupnost augustiniánských farářů přerušil roku 1560 kněz Blažej. Neposlouchal své představené a byl z úřadu odvolán. Místo něj přišel světský kněz Jiřík, po něm bratr Goldenmund. Klášter se tehdy ocitl ve finanční krizi a neplatil faráři Goldenmundovi smluvenou mzdu, věřící z Víceměřic a Dřevnovic mu také odmítli zaplatit desátky. Goldenmund se marně dovolával spravedlnosti. Snad kvůli tomu není od roku 1581 žádná zmínka o nezamyslické faře. Pravděpodobně byla bez duchovního správce. Teprve v roce 1619 je připomínán kněz Jiří Brenner. Za něj byly přifařeny Vrchoslavice. Během nedostatku kněží do roku 1670 farář odešel a spravoval Nezamyslice z Tištína. V roce 1662 vypukl v Nezamyslicích velký požár, kterému podlehla střecha kostela a fara. K výstavbě nové fary a rozšíření kostela došlo roku 1697 za faráře Josefa Lichnovského z Příbora. Roku 1701 dostal kostel nynější podobu. Přestavba fary byla dokončena roku 1788. Do roku 1810 se pohřbívalo okolo farního kostela, než byl založen nový hřbitov \"Na Nivkách.\" Mořice měly vlastní hřbitov s kaplí již před rokem 1696. Víceměřický hřbitov vznikl až ve 20. letech 20. století zásluhou církve československé husitské.\n\nNa území nezamyslické farnosti se nachází množství drobných sakrálních staveb. V každé obci se nachází kaple, kde bývá alespoň jednou měsíčně soužena mše svatá\n\n\nVe farnosti se každoročně pořádá tříkrálová sbírka. V roce 2018 dosáhl její výtěžek v Nezamyslicích přibližně 33 tisíc korun. \n\n"}
{"id": "1364365", "url": "https://cs.wikipedia.org/wiki?curid=1364365", "title": "Česká pokerová tour", "text": "Česká pokerová tour\n\nČeská Pokerová Tour (zkráceně ČPT) je pokerová turnajová série, která se od roku 2008 koná v kasinech a poker roomech na území České republiky. Česká Pokerová Tour je nejstarší nepřetržitě fungující českou turnajovou sérií. Hlavním mediálním partnerem ČPT je Česká televize, která na svém programu ČT Sport pravidelně vysílá záznamy finálových klání. Hlavní turnaje ČPT, Main Eventy, jsou odehrány v pokerové variantě No limit hold’em. Jubilejní stý Main Event se uskutečnil v říjnu roku 2016 na pražských Lukách a bylo v něm zaplaceno 850 buy-inů, jeho šampion Adam Husák získal odměnu 433.620 Kč. \n\nLukáš Dydek a Oldřich Trávníček jako jediní dokázali získat čtyři tituly z Main Eventů. Dydek zvítězil v turnajích v letech 2008, 2010, 2014 a 2015, Trávníček na triumf z roku 2009 navázal dvojicí vítězství v roce 2015 a Dydkův rekord vyrovnal v červenci roku 2016. Mario Bureš na vedoucí dvojici ztrácí jedno vítězství, k jednomu titulu z roku 2012 přidal další dva o rok později. \n\nNejvětší úhrnné odměny (ke konci roku 2017) v Main Eventech ČPT získal Ondřej Drozd. V posledním turnaji roku 2017 obsadil třetí místo a získal odměnu 249.000 Kč, za svou kariéru v Main Eventech dohromady získal 1.853.153 Kč. Druhý Mikhail Filatov nastřádal 1.629.642 Kč, Pavel Novotný jako třetí v pořadí získal odměny v hodnotě 1.611.980 Kč. Výhry přesahující jeden milion korun se podařilo získat patnácti hráčům.\n\nNejvětší odměnu v jednotlivém turnaji získal Pavel Novotný v srpnu roku 2013. Přestože v turnaji obsadil až čtvrtou příčku, během dohody o přerozdělení prize poolu mezi nejúspěšnější čtveřicí si zajistil 900.000 Kč a do konce roku 2017 se nikomu výši této prémie překonat nepodařilo.\n\nJako vítěz turnaje si největší odměnu z Main Eventu ČPT odnášel Vítězslav Pešta, který v sedmém turnaji roku 2013 získal 735.000 Kč.\n\nBěhem roku 2017 bylo v rámci ČPT odehráno osm Main Eventů a počet registrací v nich dosáhnul rekordních 5.240.\n\nNejvětším počet registrací v jediném turnaji byl napočítán v lednu 2017 v rozvadovském kasinu King's, v turnaji s buy-inem €99 tehdy zaplaceno 1.059 vstupů a vítěz Zdeněk Matějka získal prémii v hodnotě €16.490.\n\n"}
{"id": "1364366", "url": "https://cs.wikipedia.org/wiki?curid=1364366", "title": "Kostel Církve československé husitské (Blansko)", "text": "Kostel Církve československé husitské (Blansko)\n\nKostel Církve československé husitské je dřevěný kostel církve československé husitské v Blansku. Původně pravoslavný a zasvěcený svaté Paraskivě, byl vystavěn na počátku 17. století v Nižním Selišti nedaleko Chustu na Podkarpatské Rusi. Jedná se o nejstarší kostel svého druhu v České republice.\n\nStavba kostela byla započata v roce 1601. Z důvodu vypuknutí epidemie moru a vymření obyvatel Nižního Seliště byl chrám dostavěn o čtyřicet let později. Jeho architektem a stavitelem byl venkovský tesař. Při stavbě kostela v Blansku byl objeven nápis ve staroslověnštině, který byl přeložen jako: \"zbudováno 29. července 1641\" (29. července je pravoslavným svátkem svaté Paraskivy, které byl i zasvěcen). Po cca dvanácti letech převzala správu kostela řecko-katolická církev. Ta jej užívala až do roku 1922, kdy byl v obci vybudován kostel zděný. Od té doby byl kostel svaté Paraskivy nevyužíván a chátral.\n\nPo vzniku Československé republiky rozhodl Státní památkový úřad o přesunutí několika vybraných starých a opuštěných kostelů na území dnešní České republiky. Původně se uvažovalo o sestavení kostela na nově zbudovaném brněnském výstavišti v rámci Výstavy soudobé kultury. Kulturní rada Státního památkového úřadu však nakonec rozhodla, že jeho umístění na výstavišti by po ukončení výstavy nebylo vhodné. Kostel byl tedy nabídnut pro jeho zbudování v Blansku církvi československé, která jej v roce 1935 přijala.\n\nZástupci rady starších z Blanska odjeli ještě týž rok do Nižného Seliště vyjednat převoz do Blanska. Zde společně se zástupci církve a stavebním mistrem Michalem Salejčukem dojednali přeměření stavby, očíslování všech jejích částí, rozbrání kostela a převoz. V následujícím roce byla v Blansku na místě určeném pro kostel postavena kamenná podezdívka, kterou původně kostel na Podkarpatské Rusi neměl, a v září se začalo s převozem. Kostel byl rozebrán a postupně na koňských povozech převezen do dvacet kilometrů vzdáleného Chustu na rumunských hranicích a odtud po železnici převezen na třinácti vagonech do Blanska. Samotný kostel byl místním knězem vyčíslen na 6 tisíc Kč. Celkové náklady na přesun kostela, do níž však nebyly započítány vnitřní úpravy a konservace starého zařízení, byly odhadovány na 87 tisíc Kč. Celková částka se pak finálně vyšplhala na výši 89 tisíc Kč. Na přesun kostela přispělo subvencí Ministerstvo školství a národní osvěty.\n\nKostel je od původních rozměrů větší, protože byl příliš těsný a nízký. Výška se vyřešila výstavbou kamenné podezdívky a jeho délka pak prodloužením lodi. Slavnostní vysvěcení vykonal 23. května 1937 olomoucký biskup ThDr. Rostislav Stejskal.\n\nDne 10. října 1964 byl prohlášen kulturní památkou a bylo mu přiřazeno číslo 41874/7-348.\n\nKostel prošel první opravou v poválečných letech, kdy byl poškozen po sovětských náletech. V letech 2001 až 2014 procházel opravami. Vyměněno bylo celkové venkovní opláštění, restaurovaly se ikony apod. V roce 2013 obdržel kostel tři nové zvony a v roce následujícím zde byly instalovány nové elektronické varhany.\n\nJedná se o stavbu obdélníkového půdorysu, která je umístěna na kamenné podezdívce (o tu byl kostel doplněn teprve při znovupostavení v Blansku). V přední části stavby nad vchodem v dvouetážovém loubí se nachází čtyřboká věž o výšce 28 metrů. Na vrcholu věže je umístěn kříž se symbolem slunce a měsíce. V každém rohu věže jsou další čtyři menší věžičky. Nad zaklenutým vchodem je na trámu uveden nápis v církevněslovanském jazyce: \"Robjach 1641 mesjaca jula 29\", tedy zhotoven 29. července 1641. Samotné dveře jsou pobity kováním, na ostění kolem nich jsou vyvedeny ryté spirály a růžice.\n\nLoď kostela je klenutá, střecha valbová pokrytá dřevěnými klínci, boční lodě pak střechou pultovou. Dva stupně oddělují od hlavní lodě presbytář. Oltář, který byl v kostele původně, se do dnešního dne nedochoval.\n\nV interiéru kostela je umístěna část dochované pravoslavné výzdoby.\n\nStěny v exteriéru byly v letech 1936 až 1937 pokryty též jako střecha dřevěnými klínci. Do hlavní lodi byl vybudován boční vchod.\n\nV prvním poválečném roce byly opraveny škody po bombardování, při kterém byly zničeny zbytky původní výmalby, která byla při stěhování zachráněna. Roku 1951 byl pod dřevěnou podlahu vyasfaltován podklad, který měl kostel ochránit proti spodní vlhkosti. V následujícím roce byla položena parketová podlaha. V roce 1971 prošla rekonstrukcí střecha i s věží a menšími věžičkami. Roku 1997 byla opravena elektroinstalace a instalován bezpečnostní systém. Opětovná výměna krytiny proběhla v letech 2003 až 2005, kterou doplnila i výměna obložení stěn.\n\nV roce 1751 je v dobových pramenech uváděno, že kostel disponoval dvěma zvony. Jaký byl jejich osud, není známo. Do Blanska nebyly nikdy přivezeny.\n\nV Blansku tedy byl kostel původně vybaven tzv. gramofony. Ty časem nahradily reprodukované nahrávky zvonů.\n\nTeprve v roce 2013 byly dva zvony pro kostel odlity v Moravských železárnách Olomouc. Zvony dostaly jména Cyril a Metoděj u příležitosti 1 150 výročí příchodu Cyrila a Metoděje na Moravu. Ještě týž rok dostal zvon třetí, který byl pojmenován po Mistru Janu Husovi.\n\n\n\n"}
{"id": "1364375", "url": "https://cs.wikipedia.org/wiki?curid=1364375", "title": "Black Panther (komiks)", "text": "Black Panther (komiks)\n\nBlack Panther je fiktivní postava komiksových příběhů vydávaných nakladatelstvím Marvel Comics. Poprvé se objevil v komiksovém sešitu \"Fantastic Four #52\" v červenci 1966. Je výtvorem tvůrčího dua, které tvořili Stan Lee a Jack Kirby. Pod maskou se skrývá T'Challa, král a ochránce fiktivního afrického státu Wakanda. Jedná se o historicky prvního superhrdinu amerických komiksových příběhů, který je Afričan. V příbězích nakladatelství Marvel se objevil ještě dříve než další afroameričtí superhrdinové, jako jsou Falcon (1969) nebo Luke Cage (1972). V některých příbězích přebírá roli Black Panthera také T'Challova sestra Shuri.\n\nV dalších médiích se objevil v řadě televizních seriálů a filmů. V rámci univerza Marvel Cinematic Universe se poprvé objevil ve filmu \"\" (2016) a v roce 2018 se dočkal vlastního snímku \"Black Panther\". Postava je v této sérii ztvárněna hercem Chadwickem Bosemanem.\n\nPostavu vymyslelo tvůrčí duo, které tvořili Stan Lee a Jack Kirby. Postava debutovala v sešitech \"Fantastic Four\" #52–53 (červenec–srpen 1966). Poté se objevila v sešitech \"Fantastic Four Annual\" #5 (1967), \"Tales of Suspense\" #97–99 (leden–březen 1968) a v komiksu \"The Avengers\", kdy se od #52 (květen 1968) stal plnohodnotným členem týmu Avengers. V téže době se sólo objevil také v \"Astonishing Tales\" #6–7 (červen až srpen 1971).\n\nVlastní prostor dostal poprvé v sešitu \"Jungle Action\" #5 (červenec 1973). V sérii Jungle Action poté dále vycházely jeho příběhy z pera Dona McGregora. Série pokračovala až do čísla 24 v listopadu 1976. Autor McGregor zvolil pro příběhy Black Panthera inovativní postup, který byl příběhově více provázaný. Prvních 13 čísel série probíhal story arc \"Panther's Rage\", který je považován za první grafický román u Marvelu. Druhý a poslední story arc série \"Panther vs. the Klan\" probíhal v 6 sešitech, které průměrně činily 17 stran příběhu.\n\nV lednu 1977 začala být vydávána série \"Black Panther (Vol. 1)\", kterou prvních 12 čísel psal a kreslil Jack Kirby. Po něm se pera chopil autor Ed Hannigan a v roli kreslíře k sérii přibyl Jerry Bingham. Série byla po dalších třech číslech v květnu 1979 zrušena. Zbytek přerušeného příběhu byl vydán v sérii \"Marvel Premiere\" #51–53.\n\nV červenci 1988 začala být vydávána minisérie pod titulem \"Black Panther (Vol. 2)\", autory byli Peter B. Gillis a Denys Cowan. V roce 1989 byly příběhy Black Panthera vydávány v antologii \"Marvel Comics Presents #13–37\". Scénáře se zde znovu ujal Don McGregor, kreslířem byl Gene Colan.\n\nTřetí vlastní série se Black Panther dočkal v roce 1998, kdy se scenáristou stal Christopher Priest a kreslířem Mark Texeira. V této době také přibyla postava Everetta Rosse. V posledních třinácti číslech série (#50–62) byla hlavní postava nahrazena newyorským policistou Kasperem Colem. T'Challa se zde stal superhrdinou se jménem White Tiger. Jeho postava vycházela v sérii \"The Crew\" (v roce 2003). Později se role prohodily.\n\nV roce 2005 byla spuštěna již čtvrtá série, která trvala až do čísla 41 (do listopadu 2008). V podstatě celou sérii psal filmový režisér a scenárista Reginald Hudlin, prvních šest čísel nakreslil John Romita, Jr. V únoru 2009 bylo navázáno novou sérií \"Black Panther Vol. 5\", kterou opět psal Hudlin. V této sérii byla představena sestra T'Chally Shuri, která později také představovala osobu za maskou Black Panthera. Od čísla 7 se scénáře chopil autor Jonathan Maberry. V roce 2011 se Black Panther objevil v sérii \"Black Panther: The Man Without Fear\", kdy se stal novým ochráncem newyorské čtvrti Hell's Kitchen, kterou tradičně stráží Daredevil.\n\nV roce 2016 byla v rámci All-New, All-Different Marvel vydávána šestá série, kterou psal Ta-Nehisi Coates a kreslil Brian Stelfreeze (a další). Číslování série skončilo v roce 2017 číslem 18 po spuštění eventu Marvel Legacy, kdy se číslování vrátilo k první sérii. Prvním sešitem v této kontinuitě je \"Black Panther Vol. 1 #166\" z října 2017. I přes změnu číslování pokračoval příběh nerušeně; nelze tedy mluvit o restartu. Sérii nadále psal Ta-Nehisi Coates a kreslířem byl Chris Sprouse. Číslování série bylo opět upraveno v květnu 2018, kdy bylo drženo duální číslování (nové číslo 1, ale zároveň pokračování v číslování z první série). Autorem zůstal Ta-Nehisi Coates, kreslířem byl Daniel Acuña. V roce 2018 byly také vydávány dvě šestidílná minisérie. První byla \"Black Panther: Long Live The King\", jejímiž autory byli Nnedi Okorafor, Aaron Covington a kreslíři Andre Lima Araujo, Mario Del Pennino. Druhou minisérií byla \"Rise of the Black Panther\", na sérii se podíleli autoři Evan Narcisse, Ta-Nehisi Coates a kreslíři Paul Renaud, Javier Pina.\n\n\nBlack Panther je ceremoniální titul udělovaný náčelníkovi kmene Panterů, který má za úkol chránit obyvatele afrického státu Wakanda. Jedná se o oficiální diplomatický titul, který je navázán na dědické právo, nicméně aspirant si ho musí zasloužit.\n\nPůvodní příběhy vypráví o dávném pádu meteoritu bohatého na unikátní kov vibranium, který dopadl v oblasti nyní nazývané Wakanda. Bývalý vládce a Black Panther T'Chaka se stejně jako jeho předci usilovně snažil s pomocí vibrania izolovat Wakandu (a její futuristické technologie) od zbytku světa. T'Chaka byl zabit Ulyssesem Klawem, který se snažil ukrást zásoby vibrania, novým vládcem se tak musel stát T'Chakův syn a následovník T'Challa. Než si zasloužil titul Black Panthera, byla role ochránce Wakandy udělena jeho strýci S'yanovi. T'Challa musel nejdříve porazit nejlepší z wakandských bojovníků, aby prokázal svůj nárok na roli ochránce Wakandy. Poté, co se úspěšně stal Black Pantherem, vykázal do exilu elitní tajnou jednotku Hatut Zeraze a jejího vůdce, svého nevlastního bratra známého jako Hunter the White Wolf.\n\nV dalších příbězích se stal členem týmu Avengers a působil v USA i ve Wakandě.\n\n\n"}
{"id": "1364381", "url": "https://cs.wikipedia.org/wiki?curid=1364381", "title": "Marie Nikolajevna Ruská", "text": "Marie Nikolajevna Ruská\n\nMarie Nikolajevna Ruská (18. srpna 1819 – 21. února 1876) se narodila jako dcera ruského cara Mikuláše I. a jeho manželky Šarloty Pruské. Sňatkem s Maximilianem de Beauharnais se stala vévodkyní z Lechtenburgu. Byla sběratelkou umění a prezidentkou Císařské akademie umění v Petrohradu.\n\nVelkokněžna Marie Nikolajevna se narodila 18. srpna 1819 v Petrohradě jako druhé dítě a nejstarší dcera ze sedmi potomků careviče Mikuláše, pozdějšího ruského cara Mikuláše I., a jeho manželky Alexandry Fjodorovny, rozené pruské princezny Šarloty. Vyrůstala ve velké, šťastné rodině – soužití jejích rodičů bylo jedním z těch manželství v historii politicko-dynastických spojení, v němž panovala láska a vzájemná úcta. Rodiče byli vřelí a láskyplní, ale vyhýbali se přehnanému styku se svými dětmi. Po večerech hrála Alexandra Fjodorovna s dětmi hry, včetně hádanek a šarád. Car s nimi rád sborově zpíval. Blízké rodinné pouto, v němž sourozenci vyrůstali, jim zůstalo po celý život.\n\nMarie Nikolajevna vyrůstala společně se svými sestrami Olgou a Alexandrou, do pěti let pod dohledem chůvy Marji Vasiljevny Kajsovské. Jejich pokoje, nacházející se v přízemí Zimního paláce, byly skromné a prosté přepychu. Dívky měly předepsáno chodit v každém ročním období na čerstvý vzduch a lékaři kontrolovali jejich jídelníček. Vyučování začínalo v osm hodin ráno. Na Mariino vzdělání dohlížel liberální poradce a básník Vasilij Andrejevič Žukovskij, který byl dříve ruským učitelem Alexandry Fjodorovny. Žukovskij zůstal v těsné blízkosti svých urozených svěřenců až do své smrti. Všechny tři sestry měly hudební nadání a zúčastňovaly se dobročinných aktivit. Marie a její sestry dostávaly lekce tance, hudby a kreslení. Dochoval se Mariin dětský skicák (1826 – 1830), který je v držení jejích potomků žijících ve Spojených státech. Velkokněžna Marie kreslila docela dobře a později tvořila vodovými barvami. Lásku k umění nikdy neztratila a stala se jeho mecenáškou a sběratelkou. Brzy projevila zájem o interiérový design a zdobila pokoje svým osobním stylem. Ze svého paláce v Petrohradu udělala jedno z nejkrásnějších sídel ve městě. Od roku 1835 byla velkokněžna Marie aktivním členem vlastenecké společnosti založené carevnou Jelizavetou Alexejevnou. Společnost se příležitostně setkávala na schůzích v Mariině salónu v Zimním paláci.\n\nVelkokněžna Marie byla proslulá svou impozantní osobností, důvtipem a silným charakterem. Její sestra Olga si do svého dívčího deníku zapsala, že Marie byla \"temperamentní, pozorná a štědrá vůči chudým, účastná k dobrým skutkům, ale nesnášela přetvářku nátlaku. Je stokrát ctnostnější než já, energičtější, než nás všech sedm; postrádá jen smysl pro povinnost.\"\n\nMarie Nikolajevna byla odvážná a vynalézavá, vážila si originality, často byla lhostejná k názorům vysoké společnosti. Byla živá, energická, talentovaná a spontánní. Ve vzhledu a charakteru byla jako otec, jehož byla oblíbeným dítětem. Stejně jako on byla vážná a přísná. Po otci zdědila také hrozivý upřený pohled. Její fyzická podobnost s otcem je patrná na portrétech a fotografiích.\n\nCarevna Alexandra Fjodorovna se obávala hledání vhodného manžela pro svou nejnadanější emocionální dceru. Marie Nikolajevna nechtěla po sňatku opustit Rusko ani změnit víru.\n\nV roce 1837 poslal král Ludvík I. Bavorský svého synovce Maximiliana de Beauharnais, vévodu z Leuchtenbergu k účasti na manévrech jezdectva v Rusku. Maxmilian byl jediným žijícím synem Evžena de Beauharnais a vnukem francouzské císařovny Josefíny. Byl pohledný, vzdělaný a zajímal se o kulturu. O rok později, v roce 1838, navštívil Rusko podruhé. Svým vzhledem a dobrými způsoby zapůsobil na Marii Nikolajevnu, jak si zaznamenala velkokněžna Olga do deníkuː \"Za čtyři dny bylo zcela jasné, že Max a Marie byli stvořeni jeden pro druhého.\"\n\nMaxmilian však nebyl žádoucí partií pro dceru ruského cara, sňatek s ním byl pod její úroveň: jako člen vedlejší větve bavorské dynastie byl pod postavením královského rodu, měl pouze titul Výsost; kromě toho byl katolík. I jeho vlastní rodina, konkrétně matka Augusta Bavorská, byla proti tomuto sňatku. Maximilian byl poslední z rodiny Leuchtenberg-Beauharnais a jeho matka se obávala, že jeho potomci, vychováni v pravoslavné víře, budou plně poruštělí. Řekla, že historie bude vinit jejího syna. Kromě toho rodina Bonaparte byla letitým úhlavním nepřítelem Ruska. \n\nPřes všechny tyto skutečnosti car sňatek povolil, avšak pod podmínkou, že jeho dcera neopustí Rusko a nebude žít v zahraničí. Vzhledem k tomu, že vévoda z Leuchtenbergu nebyl členem vládnoucí rodiny, nebyla tato podmínka pro něj zásadní a bylo pro něj snadné ubytovat se v Petrohradu, jeho postavení však nebylo lehké a bylo vnímáno jako ponižující.\n\nSvatba se konala 2. července 1839 v majestátní kapli Zimního paláce. Obřad byl detailně popsán markýzem de Custine, který v té době navštívil Petrohrad. Vychvaloval velkokněžnu pro její půvab, ale neměl rád vévodu z Leuchtenbergu. Mikuláš I. na svatbě své dcery nešetřil a slavnosti trvaly dva týdny. Účastnilo se jich velké množství hostí z řad šlechty a zahraničních diplomatů, chyběli však na nich příbuzní vévody i knížata z panovnických domů spřízněných s Romanovci. \n\nPár zůstal v Rusku; novomanželé se usadili v jižním pavilonu Malé Ermitáže, kde pobývali do dokončení úprav Mariinského paláce v centru Petrohradu, který dostala Marie od svého otce k svatbě.\n\nVýnosem ze dne 2./14. července roku 1839 udělil car Maximilianovi titul Jeho imperátorské výsosti a výnosem ze dne 6./18. prosince roku 1852 udělil potomkům Maximiliana a Marie Nikolajevny titul a jméno knížat Romanovských. Děti páru byly křtěny v pravoslaví a v této víře i vychovávány u dvora Mikuláše I. v kruhu carské rodiny. Později je Mikulášův nástupce, Mariin bratr Alexandr II. začlenil do Ruské imperátorské rodiny. V důsledku toho tato větev imperátorského domu nosila dvě příjmení – vévodů Leuchtenburských a knížat Romanovských.\n\nMarie s manželem milovali umění a byli aktivní také v dobročinné činnosti. Maximilian se také zajímal o techniku a stal se členem akademie věd, v roce 1843 pak prezidentem umělecké akademie. Marie byla na manželovy úspěchy hrdá.\n\nKoncem 40. let 19. století se však manželství rozpadlo. Oba manželé žili odděleně a měli mimomanželské vztahy. Maximilian se stal známým sukničkářem a Marie měla dlouhý vztah s hrabětem Grigorijem Alexandrovičem Stroganovem. Dokonce se mluvilo o jeho otcovství Mariina nejmladšího syna Jiřího. \n\nBěhem návštěvy průmyslových závodů na Urale v roce 1845 se Maximilian prochladil a následně onemocněl tuberkulózou. Snahy o zlepšení jeho zdraví, včetně pobytů v teplejším zahraničí, byly neúspěšné a Maximilian de Beauharnais 1. listopadu 1852 zemřel.\n\nVelkokněžna byla náruživou sběratelkou umění a po manželově smrti jej nahradila na postu prezidenta akademie umění. Od té doby se Marie věnovala svým sbírkám s ještě větší vášní. Hodně utrácela a její finanční zdroje se tenčily, zejména po otcově smrti. Alexandr II., přestože si byl se sestrou blízký, ji udržoval na přísném rozpočtu.\n\n13./25. listopadu roku 1853 se Marie Nikolajevna provdala podruhé, a to za hraběte Grigorije Alexandroviče Stroganova (16. června 1824 – 13. března 1879). Jestli byl Mariin první sňatek považován za málo vhodný pro carskou dceru, manželství s pouhým hrabětem bylo již zcela nepřípustné. Tento morganatický sňatek byl tedy uzavřen v tajnosti ještě za života jejího otce, za účasti jejího bratra Alexandra a jeho ženy Alexandry Fjodorovny. Ruská dvořanka Anna Tjutčeva se o tom vyjádřilaː \"\"Kdyby se o tom car dověděl, manželství by roztrhl, Mášu by poslal do kláštera a hraběte na Kavkaz.\"\" Laskavější bratr Alexandr, nová hlava rodiny, po svém nástupu na trůn uznal manželství zvláštním zákonem ze dne 12./24. září roku 1856, který podepsal on a jeho manželka Alexandra Fjodorovna, podmínky však byly velmi tvrdé: sňatek i nadále musel zůstat tajným, manželé se na veřejnosti směli stýkat jen jako cizí lidé, třebaže Marie prosila, aby car její druhé manželství uznal veřejně a dovolil jim spolu žít v Rusku. Alexandr si nedovolil to připustit; namísto toho navrhl, aby Marie žila v zahraničí a on se mohl navenek tvářit, že o ničem neví. Protože její nové manželství nemohl veřejně uznat, věnoval zvláštní pozornost jejím dětem z prvního manželství, které v důsledku této situace žily v Petrohradě bez matky.\n\nMarie v druhém manželství nenašla štěstí a v roce 1862 se usadila ve Florencii ve vile Quarto, která patřila Jérômovi Bonaparte, a ustavila svým poradcem malíře a sběratele Karla Lipharda. Téměř denně chodili do muzeí, dívat se na soukromé sbírky a starožitnosti. V Itálii byla velkokněžna horlivě nakupovala malby, sochy a nábytek pro kompletní rekonstrukci svého sídla.\n\nVelkokněžna trpěla buď křečovými žilami nebo nějakým typem kostní nemoci, protože na konci života se stala invalidní. Zemřela po dlouhém utrpení 21. února 1876 v Petrohradě.\n\nVelkokněžna Marie Nikolajevna měla se svým prvním manželem, vévodou z Leuchtenbergu, sedm dětíː\n\n\nZ druhého manželství s hrabětem Stroganovem se narodily dvě dětiː\n\n"}
{"id": "1364382", "url": "https://cs.wikipedia.org/wiki?curid=1364382", "title": "Římskokatolická farnost Ohrozim", "text": "Římskokatolická farnost Ohrozim\n\nŘímskokatolická farnost Ohrozim je územní společenství římských katolíků v Ohrozimi a blízkém okolí. Do roku 2004 byla farnost součástí děkanátu Konice, dnes spadá do děkanátu Prostějov.\n\nPrvní zmínka o Ohrozimi pochází z roku 1131 z kupních smluv olomoucké kapituly. Samostatná fara je zmíněna roku 1350. Za třicetileté války však samostatná farnost zanikla a byla připojena k Mostkovicím. K částečnému osamostatnění došlo po roce 1785 a roku 1858 byla kuracie povýšena na farnost. Nová fara byla postavena roku 1785. Kněží zde sídlili do 80. let 20. století. Po smrti P. Novobilského zde krátce bydlela správkyně Horová, ale poté zůstala fara opuštěna a v roce 1996 byla pronajata novým nájemníkům. Farnost byla roku 2004 přesunuta z konického děkanátu do děkanátu Prostějov.\n\nBěhem existence farnosti postihlo Ohrozim několik ničivých požárů. Např. za napoleonských válek byla celá Ohrozim vypálena vojskem, roku 1822 vznikl velký požár zrovna když byli všichni farníci na slavnosti Těla a Krve Páně v Mostkovicích. Celá obec kromě jediného domu lehla popelem. Na upomínku tohoto neštěstí byla roku 1828 postavena socha sv. Floriána.\n\nRoku 1893 vznikl ve farnosti Čtenářsko-pěvecký spolek \"Sušil\" vedený farářem Tomášem Dadákem. V září 1898 se konaly lidové misie vedené redemptoristy z Červenky u Litovle. Misie byly opakovány ještě v letech 1938–1939. Další duchovní obnova se konala až roku 1999, kdy přijel paulín Bogdan Stępień. 18. července 1909 zde sloužil primiční mši sv. ohrozimský rodák František Vaněk. Nástup komunismu po II. světové válce znamenal potlačení náboženského života. Poslední průvod Božího Těla se veřejně konal v 50. letech. Roku 1989 se ve farnosti konala primice M. Mlčocha, který byl vysvěcen v Rakousku a navštívit vlast mu bylo dovoleno až po pádu komunistického režimu. Roku 1994 bylo v Kostelci na Hané biřmováno 13 farníků Mons. Janem Graubnerem.\n\nSeznam kněží, kteří působili ve farnosti:\n"}
{"id": "1364388", "url": "https://cs.wikipedia.org/wiki?curid=1364388", "title": "Kšaft umírající matky Jednoty bratrské", "text": "Kšaft umírající matky Jednoty bratrské\n\nKšaft umírající matky Jednoty bratrské je dílo Jana Amose Komenského, jež je myšleno jako závěť této církve v situaci třicetileté války. Komenský napsal toto dílo roku 1650, snad zklamán z výsledků Vestfálského míru.\n\nV díle jsou osloveni členové Jednoty jako „synové“ a jim je adresována tato závěť. Ta je rozdělena do 20 očíslovaných bodů.\n\n\nV díle dochází i k určité personifikaci právě Jednoty jako matky. Je ale také možné, že byl Komenský při psaní ovlivněn i nedávným úmrtím druhé manželky Marie.\n\n\n"}
{"id": "1364392", "url": "https://cs.wikipedia.org/wiki?curid=1364392", "title": "Jaroslav Feistauer", "text": "Jaroslav Feistauer\n\nJaroslav Feistauer (12. května 1909, Zlatá Olešnice) byl všestranný československý lyžař. Jeho bratrem byl lyžař Josef Feistauer.\n\nNa III. ZOH v Lake Placid 1932 skončil ve skocích na lyžích na 26. místě, v severské kombinaci na 13. místě, v běhu na lyžích na 18 km skončil na 20. místě a v běhu na 50 km na 13. místě.\n\n"}
{"id": "1364393", "url": "https://cs.wikipedia.org/wiki?curid=1364393", "title": "Římskokatolická farnost Otaslavice", "text": "Římskokatolická farnost Otaslavice\n\nŘímskokatolická farnost Otaslavice je územní společenství římských katolíků v Otaslavicích, v rámci prostějovského děkanátu Olomoucké arcidiecéze s farním kostelem svatého Archanděla Michaela.\n\nStarobylá fara byla poprvé zmíněna roku 1330 za prvního faráře Jana. Dalšími duchovními správci byli Vavřinec, Václav (1350) a Mikuláš z Otaslavic, který obdržel manuscript \"Moralia\" od papeže Řehoře I. Velikého. Rukopis se dnes nachází v olomoucké univerzitní knihovně. Katoličtí faráři zde byli do roku 1580. O prvním luteránském knězi je zmínka roku 1560, další sem docházeli nebo bydleli s rodinami na faře. Katoličtí duchovní se vrátili po roce 1653. V letech 1808–1812 farnost spravoval František Štěpán Hanke, doktor medicíny a teologie. Musel utéct z Vídně kvůli členství v tajném spolku. Kněz František Uličný (1872–1900) založil farní kroniku, Ignác Sitta zde po říjnu 1918 sloužil jen české mše. Ve farnosti působili také Karel Hnízdil, František Klos, za nějž byl pořízen umělecký betlém z Kutné Hory.\nFara je památkově chráněná.\n\nOd července 2016 je administrátorem excurrendo R. D. Mgr. Pavel Šíra.\n\n"}
{"id": "1364397", "url": "https://cs.wikipedia.org/wiki?curid=1364397", "title": "Biatlon na Zimních olympijských hrách 2018 – vytrvalostní závod muži", "text": "Biatlon na Zimních olympijských hrách 2018 – vytrvalostní závod muži\n\nMužský biatlonový vytrvalostní (individuální) závod na 20 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 15. února 2018. Zlato z minulých olympijských her obhajoval Francouz Martin Fourcade.\n\nV závodě zvítězil i přes dva nezasažené terče favorizovaný Nor Johannes Thingnes Bø. Stříbrnou a bronzovou medaili získali bezchybně střílející Slovinec Jakov Fak a Rakušan Dominik Landertinger.\n\nOndřej Moravec střílel od počátku závodu čistě, ale pomaleji běžel a tak se před něj dostávali později startující závodníci. Jedním z nich byl Nor Johannes Thingnes Bø, který měl absolutně nejrychlejší běžecký čas, ale udělal po jedné chybě při první a poslední střelbě. Nedlouho po něm startoval Francouz Martin Fourcade, který střílel čistě a průběžně se udržoval v čele. Na poslední položce však udělal dvě chyby a dojel skoro tři čtvrtě minuty za Norem. Před Fourcada se pak dostal čistě střílející Rakušan Dominik Landertinger a s jednou chybou i překvapivý medailista ze stíhacího závodu Švéd Sebastian Samuelsson. Po něm startoval ještě Slovinec Jakov Fak, který neudělala ani jednu chybu a z poslední střelby odjížděl jako druhý čtyři vteřiny za Landertingerem. Toho dokázal předjet, ale jel pomaleji než Bø a v cíli skončil 5,5 sekundy za ním. Na poslední střelbu pak přijel jako druhý dosud čistě střílející Švéd Jesper Nelin, který zde však udělal tři chyby a propadl se až do třetí desítky.\n\nMoravec nezasáhl jeden terč při poslední střelbě, klesal pořadím v cíli a nakonec skončil na 12. místě. Jako jeden z posledních favoritů startoval Michal Krčmář, který solidně běžel, ale velmi pomalu střílel a s jednou chybou při druhé položce dojel sedmý. Michal Šlesingr se s čtyřmi chybami na střelnici umístil na 45. místě, Adam Václavík s rychlejším během, ale šesti nezasaženými terči skončil o 22 pozic za ním.\n\nLegenda:\n"}
{"id": "1364398", "url": "https://cs.wikipedia.org/wiki?curid=1364398", "title": "Josef Feistauer", "text": "Josef Feistauer\n\nJosef Feistauer (6. srpna 1893 Benecko – 1972) byl všestranný československý lyžař. V roce 1913 byl účastníkem závodu, při kterém zahynuli Bohumil Hanč a Václav Vrbata. Jeho mladším bratrem byl lyžař Jaroslav Feistauer.\n\nNa mistrovství světa v klasickém lyžování 1927 skončil na 11. místě v běhu na 18 km a na 7. místě v běhu na 50 km.\n\nNa II. ZOH ve Svatém Mořici 1928 se účastnil závodu v běhu na lyžích na 50 km, který však nedokončil, přičemž na 38. kilometru byl s časem 4:24:30 na 22. místě se ztrátou 43 minut na vedoucího Pera-Erika Hedlunda.\n\nNa mistrovství světa v klasickém lyžování 1929 byl 12. v běhu na 18 km.\n\n"}
{"id": "1364401", "url": "https://cs.wikipedia.org/wiki?curid=1364401", "title": "Marie Maxmilianovna z Leuchtenbergu", "text": "Marie Maxmilianovna z Leuchtenbergu\n\nMarie Maxmilianovna z Leuchtenbergu (16. října 1841 – 16. února 1914) byla členkou ruského panovnického rodu (s titulem \"\"Imperátorská Výsost\"\"). Narodila se jako dcera Maximiliana de Beauharnais, vévody z Leuchtenbergu, a jeho manželky, ruské velkokněžny Marie Nikolajevny Ruské. Sňatkem s Vilémem Bádenským se stala bádenskou princeznou.\n\nMariin otec, leuchtenburský vévoda Maximilian de Beauharnais, jako mladý muž přijel v roce 1837 do Petrohradu na manévry jezdectva, kde se seznámil s nejstarší dcerou cara Mikuláše I., velkokněžnou Marií a posléze získal její ruku, třebaže pro velkokněžnu, dceru jednoho z nejmocnějších panovníků Evropy, to byl sňatek pod její úroveň. Manželství bylo uzavřeno roku 1839 a vévodovi byl udělen titul \"Imperátorská Výsost\", roku 1852 pak výnosem byly jeho potomkům uděleny titul a jméno knížat Romanovských. \n\nJako s dětmi ruské velkokněžny bylo s Marií (\"Marusja\") a jejími sourozenci (Mikulášem, Evženem, Evženií, Sergejem a Jiřím) vždy zacházeno jako s velkoknížaty s titulem \"Imperátorská Výsost\". Otec v roce 1852 zemřel a matka se dva roky na to morganaticky provdala za hraběte Grigorije Alexandroviče Stroganova. Sňatek byl uzavřen v tajnosti ještě za vlády Mikuláše I., avšak bez jeho vědomí. Mariin strýc Alexandr II. existenci tohoto svazku uznal, avšak pod podmínkou, že zůstane nadále v tajnosti; pokud chtěla velkokněžna Marie Nikolajevna žít se svým manželem, musela opustit Rusko. Alexandr nicméně se svou mladší sestrou soucítil a věnoval zvláštní pozornost dětem z jejího prvního manželství, které náhle v Petrohradě zůstaly nejen jako sirotci bez otce, ale i bez matky.\n\nMarii se dostalo vynikajícího domácího vzdělání a výchovy pod vedením Varvary Pavlovny Barykovovoé († 1861). Podle současníků zdědila mnoho po své matce, byla stejně půvabná, ale přívětivější a otevřenější. \n\n4. dubna 1866 doprovázela Marie s bratrem Mikulášem strýce, cara Alexandra II. na procházce v petrohradském Letním sadu v okamžiku, když byl na něj spáchán pokus o atentát. Alexandr se zastavil, aby si oblékl kabát, než vstoupí do kočáru, když na něj atentátník Dmitrij Karakozov namířil pistoli a vystřelil; jen rychlá akce poblíž stojícího rolníka Osipa Komissarova, který zadržel útočníkovu ruku ve vzduchu, zachránila carovi život.\n\nMarie měla různé nabídky k sňatku. Koncem roku 1858 ji velmi obletoval přítel cara Alexandra Petr Andrejevič Šuvalov a nebyl by proti tomu oženit se s ní, to se však nepodařilo. Velkokněžna Marie si velmi zakládala na svém vysokém postavení a rozhodla se, že se provdá pouze za prince patřičného původu, neboť jí nikterak nelákal příklad matky, jež se provdala sice z lásky, ale pod svou úroveň. \n\n11. února 1863 v kapli Zimního paláce se Marie provdala za prince Viléma Bádenského (1829–1897), třetího syna bádenského velkovévody Leopolda I. a jeho manželky Sofie Švédské.\n\nPrezident Spojených států amerických Abraham Lincoln napsal dopis Vilémovu bratru Fridrichovi I., bádenskému velkovévodoviː \"Podílím se na spokojenosti této šťastné události a modlím se, aby k této příležitosti Vaše královská Výsost přijala mé upřímné blahopřání společně s ujištěním mé nejhlubší úcty\".\n\nMarie měla s Vilémem dvě dětiː\n\nPo svatbě trávila Marie většinu času v Německu v Karlsruhe, v létě v Baden-Badenu; Rusko navštívila jen vzácně. Marie začala s povinnostmi novomanželky už brzy po svatbě, například zastupovala manželovu příbuznou, bádenskou velkovévodkyni Luisu při křtu dcery prince z Leiningenu. Během Prusko-francouzské války sloužil Vilém v pruské armádě pod vedením Viléma I. 29. července Marie a její manžel pobývali s korunním princem Fridrichem a podle princových pamětí \"\"nás na okamžik rozptýlili od úzkostí současnosti\"\".\n\nPrinc Vilém zemřel 27. dubna 1897. Po jeho smrti Marie založila novou organizaci pod názvem \"Německé sdružení pro boj proti nemorálnosti\", jejímž cílem bylo zamezit nemravnému chování a neřesti vyšších vrstev společnosti. Marie s pomocí hesenské velkovévodkyně a württemberské královny vyčlenila fond určený k výrobě brožury s výzvou všem královským osobnostem, aby byly příkladem morálky; rozeslala rovněž dopisy všem svým příbuzným a přátelům, v nichž je prosila, aby se zdrželi amorálního konání po dobu jednoho roku. \n\nPrincezna Marie zůstala vdovou až do své vlastní smrti 16. února 1914 v Karlsruhe. Stejně jako dvůr v Petrohradu pohroužila Mariina smrt do smutku i dvůr berlínský, což narušilo plánované slavnosti. Pochována byla v kryptě pravoslavného Preobraženského chrámu v Baden-Badenu.\n\n"}
{"id": "1364406", "url": "https://cs.wikipedia.org/wiki?curid=1364406", "title": "Stephen W. Parsons", "text": "Stephen W. Parsons\n\nStephen W. „Snips“ Parsons (* 19. června 1951 Bridlington) je anglický zpěvák, hudební skladatel a režisér.\n\nSvou hudební kariéru zahájil v roce 1968 a v následujících čtyřech letech působil v několika lokálních skupinách. V roce 1972 se stal členem své první profesionální skupiny Sharks, v níž dále působil například kytarista Chris Spedding. Kapela se rozpadla po vydání dvou alb v roce 1974. Roku 1975 se Parsons stal členem skupiny Baker Gurvitz Army, s níž nahrál dvě studiová alba – \"Elysian Encounter\" (1975) a \"Hearts on Fire\" (1976). V roce 1978 vydal své první sólové album \"Video Kings\", na jehož produkci se podílel Steve Lillywhite. Svou druhou a poslední sólovou desku \"La Rocca!\" vydal v roce 1981. Produkci měl tentokrát na starost Chris Spedding.\n\nNásledně se začal věnovat skládání filmové hudby a režírování videoklipů. Složil například hudbu k filmům \"Zlomek sekundy\" (1992) a \"Brána do pekla\" (2009). V devadesátých letech nahrál jedno album a krátce též vystupoval s obnovenou skupinou Sharks. V letech 2011 až 2012 byl spolu se Speddingem a dalšími hudebníky členem skupiny King Mob, s níž vydal jednu desku. V roce 2015 se jako spoluautor, koproducent a zpěvák podílel na Speddingově albu \"Joyland\". Později byla rovněž obnovena skupina Sharks. V roce 2007 Parsons režíroval celovečerní hororový film \"Wishbaby\".\n\n\n"}
{"id": "1364410", "url": "https://cs.wikipedia.org/wiki?curid=1364410", "title": "Musa Çelebi", "text": "Musa Çelebi\n\nMusa Çelebi (? – 5. července 1413) byl osmanský princ a spoluvládce osmanské říše po dobu tří let během Osmanského interregna. Jméno \"Çelebi \"byl osmanský titul znamenající gentleman. \n\nMusa byl jedním ze synů sultána Bayezida I. O původu jeho matky nejsou dochovány žádné záznamy. Byla buď dcera jednoho z tureckých beyů a nebo byzantská princezna. Po bitvě u Ankary, byl jeho otec sesazen z trůnu Tamerlánem a oba byli zajati. Po smrti Bayezida byl v roce 1403 Musa propuštěn. Vrátil se do Osmanské říše, kde stále trvalo interregnum. Snažil se získat trůn v Burse, hlavním městě Anatolie. Nicméně i jeho tři bratři se snažili o trůn; v Asii to byl İsa Çelebi ve městě Balıkesir, pozdější sultán Mehmed I. v Amasyi a Süleyman Çelebi v Edirne, hlavním městě evropské části říše (říše měla do rozpadu Byzantské říše 2 hlavní města, která se pak rozpadla na další dvě osmanské části říše). \n\nİsa svrhl Musu a obsadil Bursu. Musa se usadil v provincii Germiyanid, kde čekal na vhodnou příležitost bojovat dál. V roce 1406 Mehmed svrhl İsu a získal tím anatolskou část říše. Nemohl však bojovat se Süleymanem, který byl na opačné straně říše. Mehmeda a Musa se setkali v Kırşehiru, v centru Anatolie a zformovali alianci proti Süleymanovi. Většina beyliksů z Anatolie tuto alianci podporovali. Podle domluvy Musa odcestoval do Valašska přes Černé moře, kde získal podporu knížete Mirceji. Süleyman musel bojovat se dvěma frontami ze dvou stran; z jedné strany šel Mehmed z Anatolie a z druhé Musa z Evropy. Tato strategie byla úspěšná stejně jako rychlá pomoc Süleymanových vojáků a příznivců. Nakonec byl schopen Musu porazit. Napříč tomu se Musa stále snažit o porážku Süleymana a to až do roku 1410. V roce 1411 se konečně Musovi podařilo Süleymana porazit a získal moc nad Edirne. Süleyman se snažil utéct do Byzantské říše, ale tam byl zadržen a v únoru 1411 zabit. Musa se pak prohlásil za spoluvládce říše. \n\nDetaily o předešlé alianci Mehmeta a Musy nejsou známé. Musa se prohlásil za sultána evropské části říše, zatímco Mehmet ho viděl jako svého otroka. V bojích se Süleymanem mu významně pomohla Byzantská říše. Konstantinopol (dnešní Istanbul) daroval Manuelovi II. Palaiologosovi jako odměnu za pomoc při bojích. Mehmet se na Manuela obrátil s tím, že by chtěl pomoci k získání trůnu a vytvořili společně novou alianci. \n\nV roce 1411 a 1412 Mehmetovi plány selhaly a v obou případech, kdy se ho pokoušel porazit byl poraženým on. V roce 1413 požádal Mehmet o pomoc srbského monarchu Stefana Lazareviće a turecké beye z Dulkadiru\n\nMusova smrt ukončila Osmanské interregnum. Jeho bratr Mehmed se stal sultánem. Nicméně v roce 1416 se šejk Bedrettin, jeden ze zakladatelů Musovi aliance, snažil znovu vést boj proti Mehmedovi. Ostatní události naznačovali, že interregnum bude pokračovat, jelikož jeho bratr Mustafa Çelebi se schoval v Anatolii. Mustafa byl v pořadí pátým následníkem trůnu a znovu bojoval jak s princem Mehmedem, tak s jeho synovce Muratem II., v obou případech však neúspěšně.\n\nMusa měl 2 manželky:\n"}
{"id": "1364414", "url": "https://cs.wikipedia.org/wiki?curid=1364414", "title": "Une femme coquette", "text": "Une femme coquette\n\nUne femme coquette je francouzský krátkometrážní film, který natočil režisér Jean-Luc Godard podle povídky \"Le Signe\" od Guye de Maupassanta. Jde o režisérův vůbec první film. Jde o černobílý film, který dosahuje délky 9 minut. Roli ženy v něm ztvárnila Maria Lysandre, zatímco muže hrál Roland Tolma. Menší roli v něm měl i sám režisér. Řadu let byl snímek filmovými odborníky považován za ztracený. Film byl ve skutečnosti dostupný pouze s Godardovým svolením. V roce 2017 jej filmový archivář David Heslin nahrál na YouTube.\n"}
{"id": "1364417", "url": "https://cs.wikipedia.org/wiki?curid=1364417", "title": "The Sun", "text": "The Sun\n\nThe Sun jsou bulvární noviny vycházející šest dní v týdnu ve Spojeném království a Irsku. Deník byl založen v roce 1964, v roce 1969 noviny koupilo vydavatelství News UK vlastněné společností News Corp australského miliardáře Ruperta Murdocha, které prosadilo posun novin směrem k bulváru. \n\nŠlo o nejprodávanější noviny ve Spojeném království, ale v roce 2013 se propadly na druhé místo za \"Daily Mail\". V březnu 2014 dosáhly prodeje výši 2,2 milionu výtisků. Zhruba 41 % čtenářů tvoří ženy a 59 % muži. The Sun byl během své existence zapleten do mnoha kontroverzí. Regionální mutace vychází ve Skotsku, Severním Irsku a Irsku. \n\nV roce 2012 začal vycházet nedělník The Sun on Sunday, který nahradil ukončený nedělník News of the World.\n\n"}
{"id": "1364418", "url": "https://cs.wikipedia.org/wiki?curid=1364418", "title": "Tesla Semi", "text": "Tesla Semi\n\nTesla Semi je prototyp tahače třídy 8 s elektrickým pohonem, který byl odhalen 16. listopadu 2017 firmou Tesla v prostorách SpaceX v kalifornském Hawthorne. Jeho výroba je naplánovaná na rok 2019. Tento tahač ujede na jedno nabití 805 km, přičemž 80 % jeho baterie lze dobít solární nabíjecí stanicí „Tesla Megacharger“ do 30 minut. Tahač bude standardně vybaven autopilotem Tesla Autopilot, který umožňuje z části automatizovanou jízdu po dálnici.\n\nPrvní informace o tahači Tesla Semi se objevily v plánech firmy Tesla v roce 2016. Tehdy Tesla uvedla, že existuje funkční prototyp, který používá několik elektrických motorů Tesla Model 3. Samotný prototyp tahače Tesla Semi byl odhalen až na tiskové konferenci 16. listopadu roku 2017 v prostorách SpaceX v kalifornském Hawthorne. Ve stejný den bylo uveřejněno také krátké představující video.\n\nProvoz tahače Tesla Semi má být o dvacet procent levnější než provoz dieselového tahače. Při plném naložení ujede 805 km, přičemž utáhne až 36 300 kg. Očekávaná cena sériově vyráběných verzí s baterií pro dojezd 483 km a 805 km bude 150 tisíc amerických dolarů a 180 tisíc dolarů (v přepočtu 3 215 000 Kč nebo 3 860 000 Kč bez započtení daní). Společnost také nabídne speciální edici pod označením Founders Series. Její cena bude 200 tisíc dolarů a zájemcům o tento model společnost zaručí získání jednoho z prvního tisíce vyrobených tahačů. Žádné další výhody nejsou známy. \n\nTesla v listopadu roku 2017 uvedla, že tahač Tesla Semi bude poháněn čtyřmi elektromotory stejného typu jako má Tesla model 3. V plánu jsou dvě konfigurace baterií s dojezdem 483 km a 805 km, které budou umístěné v podlaze kabiny. Zrychlení tahače z 0 na 100 km bude za 5 sekund (klasický tahač to zvládne za 15 s), v případě plně naloženého tahače pak za 20 sekund (klasickému tahači to trvá minutu). Společnost nabídne záruku dojezdu 1,6 miliónů kilometrů.\n\nV předvedeném prototypu se sedadlo řidiče nacházelo uprostřed prostorné kabiny. Kabina nebyla tak protažená jako u klasického tahače. Kolem sedadla byly umístěné dva dotykové panely, nic víc. K dispozici bylo i odnímatelné vyklápěcí sedadlo pro dalšího cestujícího. Místo na spaní nebylo přítomné. Generální ředitel Tesly Elon Musk mimo jiné uvedl, že čelní sklo bude odolné proti výbuchu. Místo zpětných zrcátek používá tahač kamery, což zajistí také jeho lepší aerodynamičnost. Ta dokonce překonává sporťák Bugatti Chiron. Tesla má koeficient aerodynamického odporu 0,36, Bugatti Chiron 0,38. \n\nStandardním vybavením tahače Tesla Semi má být pokročilý autopilot (Enhanced Autopilot), který mu dodá poloautonomní schopnosti. Použití více radarových zařízení a kamer než mají Tesla auta, tahači dovolí bez zásahu řidiče zůstat na dálnici ve vlastním pruhu a v bezpečné vzdálenosti od ostatních vozidel. Tahač bude schopen sám nouzově zpomalit nebo upozornit řidiče na případná nebezpečí v blízkosti vozidla.\n\nMusk dále uvedl, že autopilotní systém dovolí jízdu několika tahačů v konvoji za sebou. Řidič musí být přítomen pouze v prvním z nich. To by z této dopravy udělalo levnější alternativu dokonce i k železniční dopravě. Taková jízda v kolonách je však momentálně povolena např. jen v 8 amerických státech a ve všech je třeba řidiče v každém z tahačů. Uskutečnění této vize tedy předpokládá změnu legislativy. \n\nVýhodnost provozu tahače Tesla Semi má ale i další háčky. Cena samotného provozu tahače je závislá na ceně elektřiny v místě nabíjení. Dražší elektřina může výhodu levnějšího provozu snadno smazat. Výhodnost tahačů zpochybnili i výzkumníci z prestižní Carnegie Mellon University. Ti na základě analýz zjistili, že by tahače Tesla Semi musely jezdit v konvojích minimálně 7 vozů, aby byly ekonomicky konkurenceschopné. \n\nTahač Tesla Semi si lze objednat v USA, Kanadě, Velké Británii, Norsku a Nizozemsku. S dodávkami na evropský trh se počítá až v roce 2020.\n\n\n"}
{"id": "1364422", "url": "https://cs.wikipedia.org/wiki?curid=1364422", "title": "Newyjou", "text": "Newyjou\n\nNewyjou byla country skupina vedená Jiřím Hoškem, činná v letech 1979 až 2000.\n\nPředchůdcem \"Newyjou\" bylo bluegrassové trio \"Wyjou\", založené v roce 1975 studenty pražské konzervatoře. V roce 1976 získalo jednu z hlavních cen na festivalu Porta. \"Wyjou\" se rozpadli v roce 1978.\n\nV roce 1979 Jiří Hošek na činnost tria navázal novou skupinou \"Newyjou\". Skupina se postupně rozšířila do formátu velké moderní country, měla až deset stálých členů, od založení se ve formaci vystřídalo několik desítek hudebníků. Od roku 1985 působila skupina profesionálně a vystupovala mimo jiné i v televizi. Hrála jak původní písničky komponované převážně kapelníkem Jiřím Hoškem, tak i přetextované písně moderní americké country music. Nejvíce textů pro skupinu napsal Jaroslav Kratěna. V roce 1982 \"Newyjou\" získali jednu z hlavních cen na Portě, a v letech 1987, 1989 a 1990 získali ceny na festivalu Děčínská kotva. Před rokem 1989 byla sólovou zpěvačkou skupiny Milena Soukupová. Od roku 1989 do roku 1996 byla sólovou zpěvačkou Šárka Rezková. Skupina, která byla průkopníkem české moderní country, ukončila činnost v roce 2000.\n\n\n\n"}
{"id": "1364426", "url": "https://cs.wikipedia.org/wiki?curid=1364426", "title": "Rudolf Leuckart", "text": "Rudolf Leuckart\n\nKarl Georg Friedrich Rudolf Leuckart (7. října 1822 – 22. února 1898) byl německý zoolog a parazitolog. Vystudoval na universitě v Göttingenu. Působil jako profesor zoologie v Giessenu a poté na univerzitě v Lipsku. Zabýval se především bezobratlými živočichy. Objasnil a popsal vývojové cykly tasemnice bezbranné, tasemnice dlouhočlenné, trichinel či motolice jaterní.\n"}
{"id": "1364428", "url": "https://cs.wikipedia.org/wiki?curid=1364428", "title": "Přemyšlování o dokonalosti křesťanské", "text": "Přemyšlování o dokonalosti křesťanské\n\nKomenského Přemyšlování o dokonalosti křesťanské, kterouž Bůh vyvoleným svým v slovu svém ukazuje, Duchem svým vnitř vnuká a ji v nich k nevypravitedlnému jejich potěšení rozličnými potěšitedlnými i odpornými věcmi rozněcuje a k plnosti přivodí je dle samotného Komenského traktát o tom, jak Pán Bůh vede člověka jeho životem a v čem spočívá ona křesťanská dokonalost.<br>\nPoprvé bylo toto dílo vydáno buďto v Náměšti nad Oslavou kralickým tiskařem Václavem Elamem nebo v Praze (patrně u Judity Bylinové)\n\nDílo, které bylo vydáno roku 1622, Komenský dedikoval své první manželce Magdaleně, od níž byl tehdy kvůli náboženské perzekuci odloučen. Není jisté, zda se dílo jeho manželce dostalo do rukou před její smrtí v průběhu morové epidemie roku 1622.\n\nDílo je rozděleno do úvodu o vzniku, 12 kapitol, závěru a modlitby.\n\n\nDruhé vydání \"Přemyšlování\" bylo vydáno jako exilový tisk v Halle roku 1765 péčí kazatele Jana Elsnera. Potřetí vyšlo roku 1843 v Pešti zásluhou Jana Kadavého. Čtvrté vydání vyšlo roku 1864 v Karlíně.\n\n"}
{"id": "1364430", "url": "https://cs.wikipedia.org/wiki?curid=1364430", "title": "Spodek (Katovice)", "text": "Spodek (Katovice)\n\nSpodek (v polštině znamená „podšálek\") je víceúčelová aréna stojící v centru polských Katovic. Mimo hlavní dóm komplex zahrnuje také kluziště, hotel, tři parkovací domy a posilovnu. Aréna byla od roku 1971, kdy byla postavena, do roku 2014, kdy byla překonána Tauron Arénou Kraków, vůbec největším zastřešeným krytým místem v Polsku. Stavba ve stylu brutalismu je v literatuře známá pod původním názvem \"Wojewódzka Hala Widowiskowo-Sportowa w Katowicach\". \n\nHala je využívána ke kulturním a sportovním účelům, konají se zde hudební, sportovní i obchodní události. Hraje se zde hokej, basketbal i například tenis. Maximální kapacita je 11 500 lidí.\n"}
{"id": "1364435", "url": "https://cs.wikipedia.org/wiki?curid=1364435", "title": "Vlastimil Dlab (matematik)", "text": "Vlastimil Dlab (matematik)\n\nVlastimil Dlab (* 5. srpna 1932 Bzí) je český matematik, žijící v Kanadě. Jako matematik a přednášející pracoval v Československé akademii věd a na Carletonově univerzitě v Ottavě.\n\nNarodil se 5. srpna 1932 v obci Bzí. Absolvoval Matematicko-fyzikální fakultu Univerzity Karlovy. Od roku 1956 krátce pracoval na Československé akademii věd. Na Matematicko-fyzikální fakultě se postupně vypracoval na místo docenta. V letech 1954-1964 pracoval na univerzitě v súdánském Chartúmu. V roce 1964 se na rok vrátil na Matematicko-fyzikální fakultu Univerzity Karlovy a od roku 1965 do roku 1968 působil na vysoké škole \"Institute of Advanced Studies\" v australské Canberře. V roce 1968 při návratu do Československa se dozvěděl o invazi vojsk Varšavské smlouvy do Československa a tak v Londýně změnil názor a odcestoval do Kanady, kde přijal nabídku Cartotonské univerzity v Ottavě, kde pracoval až do odchodu do penze v roce 1997. \n\nV letech 1971-1974 na Carltonově univerzitě vybudoval a vedl moderní katedru matematiky, jež ziskala celosvětový vliv na algebru, pravděpodobnost a statistiku. Do Československa se vrátil v době, kdy se chtěl setkat se svým smrtelně nemocným otcem. Komunistický režim nežádal o milost, raději zaplatil několik tisíc dolarů, aby se vyplatil. Na Matematicko-fyzikální fakultě Univerzity Karlovy přednášel těsně před sametovou revolucí, profesoru zde získal roku 1992.\n\nBěhem života v Kanadě byl také šéfredaktorem časopisů a vedoucím mnoha dalších institucí souvisejících s matematikou. V roce 1977 byl jmenován členem kanadské akademie věd \"The Royal Society of Canada\". Studoval jako postdoktorální student českého matematika Eduarda Čecha a naopak vychoval nové studenty. Spoluautorem mnoha z Dlabových nejcitovanějších děl o algebře byl německý matematik Claus Michael Ringel.\n\nV posledních desetiletích se intenzivně zabýval způsoby, jak zlepšit výuku matematiky na školách nižších stupňů. Zdůrazňoval důležitost kvalitních učitelů a stal se poměrně často tázanou autoritou, která je skeptická vůči novým metodám, například metodám Milana Hejného.\n\n"}
{"id": "1364437", "url": "https://cs.wikipedia.org/wiki?curid=1364437", "title": "Saně na Zimních olympijských hrách 2018 – smíšená družstva", "text": "Saně na Zimních olympijských hrách 2018 – smíšená družstva\n\nZávod na saních týmových štafet na Zimních olympijských hrách 2018 proběhl 15. února 2018 na dráze sáňkařského centra Alpensia Sliding Centre.\n"}
{"id": "1364439", "url": "https://cs.wikipedia.org/wiki?curid=1364439", "title": "Ztracená léta života v důsledku nemoci", "text": "Ztracená léta života v důsledku nemoci\n\nZtracená léta života v důsledku nemoci (z anglického DALY - Disability Adjusted Life Year) je měřítko či ukazatel míry zátěže způsobené nemocí v lidské populaci. Parametr byl vyvinut na Harvardově univerzitě na zakázku Světové banky. Hodnota jednoho DALY, dle výkladu WHO, znamená jeden ztracený rok zdravého života. Ztrátou života se zde nerozumí pouze úmrtí, ale rovněž poškození kvality života nemocí.\n\n"}
{"id": "1364440", "url": "https://cs.wikipedia.org/wiki?curid=1364440", "title": "Daly", "text": "Daly\n\nDaly je příjmení, vzniklé poangličtěním irského jména Ó Dálaigh. Nositeli jsou:\n\n\n\n"}
{"id": "1364443", "url": "https://cs.wikipedia.org/wiki?curid=1364443", "title": "Francesco Cacucci", "text": "Francesco Cacucci\n\nFrancesco Cacucci (* 26. dubna 1943, Bari) je italský římskokatolický kněz a od roku 1993 metropolitní arcibiskup v Bari-Bitontu.\n"}
{"id": "1364445", "url": "https://cs.wikipedia.org/wiki?curid=1364445", "title": "Lassee", "text": "Lassee\n\nLassee je městys v Rakousku ve spolkové zemi Dolní Rakousy v okrese Gänserndorf.\n\nLassee se nachází ve spolkové zemi Dolní Rakousy v regionu Weinviertel. Rozloha území městyse činí 55,63 km², z nichž 7,5 % je zalesněných.\n\nÚzemí městyse Lassee se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Lassee je Karl Grammanitsch ze strany ÖVP.\n\n"}
{"id": "1364454", "url": "https://cs.wikipedia.org/wiki?curid=1364454", "title": "Samsung Galaxy", "text": "Samsung Galaxy\n\nSamsung Galaxy je řada mobilních počítačových zařízení navržených, vyráběných a prodávaných společností Samsung Electronics. Produktová řada zahrnuje řadu smartphonů Galaxy S, řadu tabletů Galaxy Tab, Galaxy Note (phablety s přidanou funkcí stylusu) a první verzi inteligentního nositelného zařízení Galaxy Gear. V novějších verzích nositelných zařízení Samsung upustil od přídomku Galaxy.\n\nZařízení Samsung Galaxy používají operační systém Android, který vyvíjí společnost Google, obvykle s uživatelským rozhraním Samsung Experience (dříve TouchWiz). Tradice výhradní licence Android pro tuto sérii byla v CES 2016 přerušena s oznámením prvního Galaxy zařízení s operačním systémem Windows 10, Samsung Galaxy TabPro S.\n\nZařízení Galaxy S7, S8, Note FE a Note8 jsou dodávána s předinstalovanou aplikací pro přenos souborů (Smart Switch) bez ikony aplikace. Smart Switch funguje se všemi zařízeními Galaxy, od modelu Galaxy S2 až po současné modely.\n\n\n\n\n\nSamsung představil řadu Galaxy C v Číně se spuštěním modelů C5 a C7. Oba tyto smartphony mají kovový design a běží na operačním systému Android 6.0 Marshmallow. Oba smartphony jsou k dispozici ve variantách 32 GB a 64 GB.\n\nV polovině roku 2016 zahájila společnost Samsung prodej Galaxy C5 a C7 v Hongkongu a Macau. Také ve stejném období začala společnost C9 Pro v dalších zemích jihovýchodní Asie.\n\nZařízení Samsung Galaxy C zahrnují:\n\nSérie Samsung Galaxy J (J znamená \"Joy\") je řada přístrojů střední třídy začínajících na \"J\" od roku 2013.\n\nZařízení Samsung Galaxy J zahrnují:\n\n\nSérie Samsung Galaxy E (Elegant, česky Elegantní) je řada středních mobilních zařízení, která byla spuštěna v roce 2015. Tato série byla nahrazena sériemi Galaxy C a A.\n\nZařízení v řadě Samsung Galaxy E zahrnují:\n\nSérie Galaxy Core/Grand jsou řady středních přístrojů vydaných od roku 2013 do roku 2015.\n\nTyto série byla později nahrazeny řadou Samsung Galaxy J.\n\n\n\n\n\n\nPrvním zařízením v řadě Samsung Galaxy Y bylo Samsung Galaxy Y, které bylo vydáno v roce 2011. V roce 2013 byl vydán jeho nástupce Samsung Galaxy Young. Nástupce Samsungu Galaxy Young je Samsung Galaxy Young 2, který byl vydán v roce 2014.\n\n\n\nŘada Samsung Z je řada zařízení s operačním systémem střední velikosti Tizen od roku 2015.\n\nSérie Samsung Galaxy Book je řada počítačů se systémem 2 v 1 se systémem Windows 10. Samsung Galaxy Book 10.6 bylo vydáno v roce 2017 jako nástupce Samsung Galaxy Tab Pro S z roku 2016.\n\n\n\n\n\n\n\n\n\n\n\nSamsung oznámil hodinky Samsung Galaxy Gear se systémem Android 4.3 dne 4. září 2013. Galaxy Gear byly jediné chytré hodinky společnosti Samsung s přídomkem \"Galaxy\". Pozdější chytré hodinky a chytré náramky značky Samsung používají přídomek Samsung Gear.\n\nV aktualizaci softwaru společnost Samsung nahradila operační systém Galaxy Gear z platformy Android na Tizen.\n\n"}
{"id": "1364461", "url": "https://cs.wikipedia.org/wiki?curid=1364461", "title": "Cyril Ramaphosa", "text": "Cyril Ramaphosa\n\nCyril Ramaphosa (* 17. listopadu 1952 Soweto) je jihoafrický politik a podnikatel, který byl po rezignaci Jacoba Zumy 14. února 2018 zvolen 5. prezidentem Jihoafrické republiky (JAR).\n\nNarodil se roku 1952 v Sowetu, které je lidnatým předměstím Johannesburgu. Má za sebou dlouhé působení ve veřejném životě. V roce 1974 a 1976 byl vězněn pro své opoziční aktivity proti systému apartheidu. Od roku 1982 byl předákem odborového svazu pracovníků v hornickém průmyslu. Roku 1990 zasedal ve výboru, který organizoval propuštění Nelsona Mandely z vězení. V roce 1994 usedl do parlamentu, kde předsedal ústavnímu výboru. V roce 1997 se dočasně vzdálil z politiky a věnoval se podnikání, přičemž se stal jedním z nejbohatších jihoafrických byznysmanů.\n\nOd roku 2014 zastával úřad viceprezidenta Jihoafrické republiky. V prosinci 2017 se stal předsedou Afrického národního kongresu. V této funkci nahradil Jacoba Zumu, kterého v únoru 2018 vystřídal i na postu prezidenta Jihoafrické republiky. Při nástupu do funkce deklaroval, že hodlá očistit reputaci Afrického národního kongresu a bojovat proti korupci. Právě korupční skandály byly důvodem vynucené rezignace předchozího prezidenta Zumy.\n\nPo vítězství strany ANC v parlamentních volbách v květnu 2019 legitimizoval Ramaphosa svoje působení ve funkci prezidenta a byl následně Národním shromážděním zvolen do svého prvního oficiálního období.\n"}
{"id": "1364466", "url": "https://cs.wikipedia.org/wiki?curid=1364466", "title": "Plánované nepohodlí", "text": "Plánované nepohodlí\n\nVýraz plánované nepohodlí má více významů:\n\n\n"}
{"id": "1364469", "url": "https://cs.wikipedia.org/wiki?curid=1364469", "title": "Qatar Total Open 2018", "text": "Qatar Total Open 2018\n\nQatar Total Open 2018 byl tenisový turnaj pořádaný jako součást ženského okruhu WTA Tour, který se odehrával na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 12. až 18. únorem 2018 ve katarském hlavním městě Dauhá jako šestnáctý ročník turnaje.\n\nUdálost s rozpočtem 3 173 000 dolarů patřila do kategorie WTA Premier 5. Do soutěže dvouhry nastoupilo padesát šest hráček a čtyřhry se účastní dvacet osm párů.\n\nNejvýše nasazenou hráčkou ve dvouhře se stala světová jednička Caroline Wozniacká z Dánska. Jako poslední přímá účastnice do dvouhry zasáhla rumunská 56. hráčka žebříčku Mihaela Buzărnescuová.\n\nDvacátý druhý singlový titul na okruhu WTA Tour získala Češka Petra Kvitová, kterou bodový zisk posunul poprvé od června 2016 do elitní světové desítky, když na desátém místě vystřídala Görgesovou. Po finále držela již 13zápasovou neporazitelnost. První společný titul ze čtyřhry si odvezl kanadsko-lotyšský pár Gabriela Dabrowská a Jeļena Ostapenková.\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1364470", "url": "https://cs.wikipedia.org/wiki?curid=1364470", "title": "Vila Landhaus", "text": "Vila Landhaus\n\nVila Landhaus, česky Zemský dům je neobarokní stavba stojící v ulici Pod Doubravkou v Teplicích. Postavena byla zřejmě v druhé polovině 19. století, neboť v 80. letech téhož století si ji pronajímala nizozemská královna. V roce 1902 byla kompletně přestavěna významným teplickým architektem Reinholdem Blaschkem starším v neobarokním stylu. Jeho pozdní díla se vyznačovala až velmi nestřídmou dekorativitou, nejinak je tomu u vily Landhaus. Východní průčelí jednopatrové budovy s půdorysem do písmene U je členěn ryzalitem, který nad korunní římsou přechází ve vížku s cibulí, uliční průčelí je souměrné se vchodem, nad nímž se nachází balkon.\n\nMezi lety 1939-45 v budově bydlel významný německý muzikolog Walther Hensel. V 90. letech 20. století v budově sídlilo mj. teplické Salesiánské středisko mládeže.\n\nVila je součástí městské památkové zóny, která byla prohlášena v roce 1992.\n"}
{"id": "1364474", "url": "https://cs.wikipedia.org/wiki?curid=1364474", "title": "Gorice (Cres)", "text": "Gorice (Cres)\n\nGorice (648 m n. m.) je hora v severní části chorvatského ostrova Cres. Nachází se na území opčiny Cres v Přímořsko-gorskokotarské župě. Leží ve výrazném hřebeni 3,7 km jihovýchodně od osady Dragozetići a 13,9 km severo-severozápadně od města Cres. Na jihovýchodě sousedí s vrcholem Sis (639 m). Gorice je nejvyšší horou ostrova a druhou nejvyšší horou chorvatských ostrovů. Vrchol poskytuje daleké výhledy na celý ostrov a na pohoří Učka na Istrijském poloostrově.\n\nVýstup na vrchol lze uskutečnit ze silničního sedla Križič (asi 2 h).\n\n"}
{"id": "1364487", "url": "https://cs.wikipedia.org/wiki?curid=1364487", "title": "Muzeum řeznictví Valašské Meziříčí", "text": "Muzeum řeznictví Valašské Meziříčí\n\nMuzeum řeznictví Valašské Meziříčí je výstavní expozice zpřístupněná v tomto městě na východě České republiky přibližující návštěvníkům tradici zpracování masa ve zdejším regionu. Současně má nalákat možné pracovníky do oboru zpracování masa a výroby masných výrobků. Otevřeno bylo 20. června 2015 při Dnu otevřených dveří Masokombinátu Krásno, v jehož areálu se nachází. Finanční pomoc na jeho vybudování ve výši přesahující 11 milionů korun poskytla ze svých fondů Evropská unie.\n\nExpozice nabízí návštěvníkům seznámení s postupem výroby masa. Prohlédnout si mohou stroje používané při této činnosti v Československu na počátku dvacátého století a mohou zhlédnout filmový snímek \"Jak dnes vypadá masná průmyslová výroba\", který tvůrci připravovali přímo v provozu masozávodu, tedy v částech, kam nemají návštěvníci běžně přístup. Dále jsou prezentovány fotografie doplněné informačními texty zachycující výrobu masných výrobků. Ve výstavních prostorách je také zbudován ukázkový obchod, jehož součástí je skromná dílna zpracovávající maso, a návštěvníci si mohou prohlédnout i venkovskou zabijačku.\n\n"}
{"id": "1364489", "url": "https://cs.wikipedia.org/wiki?curid=1364489", "title": "Hornolužická společnost věd", "text": "Hornolužická společnost věd\n\nHornolužická společnost věd (\"Oberlausitzische Gesellschaft der Wissenschaften e.V.\") se sídlem ve Zhořelci (Görlitz) je jednou z nejstarších dosud existujících učených společností ve Střední Evropě. Založena byla 21. dubna 1779 historikem a jazykovědcem Karlem Gottlobem Antonem, šlechticem a přírodovědcem Adolfem Traugottem von Gersdorff a osmnácti dalšími hornolužickými učenci. Cílem společnosti je podpora historických a přírodních věd v rámci regionu. V počátečních letech bylo těžištěm jejího zájmu zemědělství v Horní Lužici.\n\nHornolužická společnost věd vznikla z okruhu osvícenských učenců, kteří již kolem roku 1738 ve Zhořelci vyvíjeli kooperativní spolkovou činnost a od roku 1741 vydávali již zaniklý časopis \"Ober-Lausitzischer Beytrag zur Gelahrtheit und deren Historie\". V roce 1779 pojali zhořelecký právník a úředník Karl Gottlob Anton (1751–1818) stejně jako šlechtic Adolf Traugott von Gersdorff (1744–1807) společný záměr založit učenou společnost. Jejich předobrazem byla jakási akademie věd, umění a ekonomie, kterou chtěli natrvalo zřídit v markrabství Horní Lužice. Skrze tuto Hornolužickou společnost věd se v 18. století stalo město Zhořelec nadregionálním centrem pozdního osvícenství. Bezprostředně po svém založení společnost sídlila v domě Karla Gottloba Antona ve zhořelecké ulici Langenstraße, po té se přesunula do domu na Horním rynku (Obermarkt 29), než se v roce 1804 nakonec odstěhovala do barokního domu v ulici Neißstraße 30, kde sídlí dodnes. V této budově organizovali členové početná shromáždění, což je zvyk, který se stále udržuje. Přednostním cílem společnosti bylo motivovat vědecká studia. Proto byli členové nabádáni k tomu, aby předkládali pravidelné písemné výstupy. Část těchto textů byla publikována v časopise \"Oberlausitzische Gesellschaft\", \"Lausitzisches Magazin\", později \"Lausitzische Monatsschrift\" a konečně \"Neues Lausitzisches Magazin\". Většina se ovšem dostala do dodnes zachovaného archivu. Ještě na sklonku 18. století zažila společnost svůj rozkvět. Její členové podnikali rozsáhlé výzkumné cesty po Střední Evropě. Adolf Traugott von Gersdorff a Karl Andreas von Meyer zu Knonow (1744–1797) se společně vydali na výzkumnou cestu do Švýcarska, kde se zajímali o geologii a vznik Švýcarských Alp, ale také o botaniku, etnologii, archeologii a fyziku. V srpnu 1786 se stali očitými svědky prvního výstupu na Montblanc, přičemž se seznámili i s dotyčným horolezcem Michelem-Gabrielem Paccardem. Výsledkem této cesty byl více než tisícistránkový cestovní žurnál, řada skic s pohledem na horský masiv, četné zkoušky minerálů a další vědecké objekty, které jsou dnes k vidění v Kulturně-historickém Muzeu. Po smrti generace zakladatelů zažila Hornolužická společnost věd období stagnace. Teprve ve třicátých letech 19. století opět navázala na dobu své slávy. Členy společnosti se stali například: Johann Gottlieb Fichte, Abraham Gottlob Werner, August Heinrich Hoffmann von Fallersleben, Jacob Grimm, Alexander von Humboldt, z Lužických Srbů např. Handrij Zejler, Jan Hórčanski a Jan Jurij Vogel, z českého prostředí mimo jiné: Josef Dobrovský, Václav Hanka, František Palacký a Bohumír Jan Dlabač. V letech 1888–1945 byl sekretářem společnosti a hlavním hybatelem všech jejích aktivit historik města Zhořelce a Horní Lužice Richard Jecht (1858–1945).\nV posledních letech druhé světové války společnost zastavila veškerou činnost. Sympozia a publikace po roce 1950 a péče o sbírky chránily společnost před zapomenutím, takže v roce 1990 mohla být znovu založena. Roku 2004 se konaly oslavy jejího 225letého trvání. Dnes má Hornolužická společnost věd kolem 200 členů z Německa a zahraničí. Vedle výzkumu dějin Horní Lužice sleduje, podobně jako ve své počáteční fázi, záměr podpořit regionální rozvoj prostřednictvím vědecké výměny včetně spolupráce se sousedními regiony Polska a České republiky. Publikačním orgánem společnosti je časopis \"Neues Lausitzisches Magazin\", který vycházel v letech 1821–1942 a od roku 1998 ho opět vydává Prezidium společnosti. Výsledky práce společnosti jsou prezentovány na konferencích a přednáškách.\n\n\"Hermann-Knothe-Preis\" je vědeckou cenou Hornolužické společnosti věd, která je udělována od roku 2007. Hermann Knothe (1821–1903), po němž je cena pojmenována, byl regionálním historikem Horní Lužice. Určena je především mladým vědcům, kteří předložili inovativní studii o Horní Lužici. Tyto studie mohou být zaměřeny na historické i umělecké a kulturní otázky stejně jako např. na oblast životního prostředí, kulturní krajiny, technologie, obchodu, společnosti, rodiny, demografie nebo politiky. Cena je dotována částkou 700 eur.\n\n\"Jacob-Böhme-Preis\" je společnou vědeckou cenou Hornolužické společnosti věd a Mezinárodního institutu Jacoba Böhma ve Zhořelci, která je udělována každé dva roky. Cena je určena studentům a absolventům vysokých škol, stejně jako postgraduálním studentům, kteří předkládají vědeckou práci o díle a působení Jakoba Böhma (1575–1624).\n\nDalšími významnými členy Hornolužické společnosti věd byli: Gustav Aubin, Walter von Boetticher, Johann Gottfried Bönisch, Leonhard Dorst von Schatzberg, Christian Gottlieb Geyser, Karl Haupt, Richard Jecht, Hugo Jentsch, Johann Gottlieb Korschelt, Johannes Paul Langer, Hermann Knothe, Karl Heinrich Adelbert Lipsius, Alfred Meiche, Joseph Theodor Müller, Johann Wilhelm Neumann, Gottlob Adolf Ernst von Nostitz und Jänkendorf, Theodor Paur, Christian Adolph Pescheck, Karl Benjamin Preusker, Johann Justus Röhde, Friedrich Wilhelm Ehrenfried Rost, Carl Adolph Gottlob von Schachmann, Otto Theodor von Seydewitz, Karl Gottfried Siebelis, Gerhard Heinrich Jacobjan Stöckhardt, Heinrich Robert Stöckhardt, Andreas Tamm, Benjamin Gottfried Weinart, Johann Gottlob Worbs, Walter Heinich a Hermann Freiherr von Salza und Lichtenau.\n\n\n\n"}
{"id": "1364490", "url": "https://cs.wikipedia.org/wiki?curid=1364490", "title": "ABN AMRO World Tennis Tournament 2018", "text": "ABN AMRO World Tennis Tournament 2018\n\nABN AMRO World Tennis Tournament 2018 byl tenisový turnaj pořádaný jako součást mužského okruhu ATP World Tour, který se odehrával v aréně Ahoy Rotterdam na krytých dvorcích s tvrdým povrchem Pro Flex. Konal se mezi 12. až 18. únorem 2018 v nizozemském Rotterdamu jako čtyřicátý šestý ročník turnaje.\n\nTurnaj s rozpočtem 1 996 245 eur patřil do kategorie ATP World Tour 500. Nejvýše nasazeným hráčem ve dvouhře se stal druhý tenista světa Roger Federer ze Švýcarska, který po žádosti obdržel od pořadatelů divokou kartu. Jako poslední přímý účastník hlavní singlové soutěže nastoupil portugalský 57. hráč žebříčku João Sousa. \n\nNa programu byly také soutěže dvouhry a čtyřhry vozíčkářů, turnaje kategorie ITF 1 okruhu UNIQLO Tour s odměnami ve výši 32 tisíc dolarů. V singlu triumfoval Argentinec Gustavo Fernández a deblovou soutěž vyhrála belgicko-švédská dvojice Joachim Gérard a Stefan Olsson.\n\nPotřetí v kariéře rotterdamskou dvouhru ovládl Švýcar Roger Federer, který již 12zápasovou neporazitelností získal 97. singlový titul na okruhu ATP Tour, respektive 146. finále. Postup do semifinále mu zajistil návrat na pozici světové jedničky, kde 19. února 2018 započal rekordní 303 týden kariéry. Zároveň se v 36 let, 6 měsících a 11 dnech stal nejstarší mužskou světovou jedničkou, když překonal věkový rekord tehdy 33letého Andreho Agassiho. Jedenáctý společný titul ze čtyřher túry ATP vybojoval francouzský pár Pierre-Hugues Herbert a Nicolas Mahut.\n\nNásledující hráči obdrželi divokou kartu do hlavní soutěže:\n\nNásledující hráč obdržel po finálové účasti na předcházícím turnaji zvláštní vájimku:\n\nNásledující hráči postoupili z kvalifikace:\n\nNásledující hráči postoupili jako tzv. šťastní poražení:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\n"}
{"id": "1364494", "url": "https://cs.wikipedia.org/wiki?curid=1364494", "title": "Spodek", "text": "Spodek\n\nSlovo spodek může znamenat:\nv dopravě:\n"}
{"id": "1364496", "url": "https://cs.wikipedia.org/wiki?curid=1364496", "title": "Cajamarca", "text": "Cajamarca\n\nCajamarca je město v severním Peru, centrum stejnojmenného správního regionu. Žije v něm obyvatel. Leží v andském údolí v nadmořské výšce 2750 m, protéká jím řeka Mashcón. \n\nMísto bylo osídleno předkolumbovskými civilizacemi, v roce 1460 se stalo součástí Incké říše. Dne 16. listopadu 1532 město dobyli španělští conquistadoři vedení Franciscem Pizarrem a zajali zde posledního inckého panovníka Atahualpu. Ačkoli dal inka svým věznitelům za slíbené propuštění 2700 kg zlata, byl ve vykonstrovaném procesu odsouzen k smrti a 29. srpna 1533 na cajamarckém náměstí uškrcen. Turistickou atrakcí je dům \"El Cuarto del Rescate\", označovaný za Atahualpovo údajné vězení. Povýšena na město byla Cajamarca v roce 1802. \n\nNedaleko města se nacházejí léčivé termální prameny Los Baños del Inca, archeologický komplex Cumbemayo a zlatý důl Yanacocha. Okolní kraj se vyznačuje mírným klimatem a množstvím pastvin, město je známé produkcí masa a mléčných výrobků, pěstují se brambory, kukuřice a obilí, typickým pokrmem je zeleninová polévka \"chupe verde\". V centru Cajamarcy se nachází množství památek barokní architektury, jako je katedrála svaté Kateřiny a kláštery Recoleta a Belén, sídlí zde také vysoká škola Universidad Nacional de Cajamarca.\n\n"}
{"id": "1364497", "url": "https://cs.wikipedia.org/wiki?curid=1364497", "title": "Nové Sedliště (zámek)", "text": "Nové Sedliště (zámek)\n\nNové Sedliště je pozdně barokní zámek ve stejnojmenné vesnici u Starého Sedliště v okrese Tachov. Založen byl koncem osmnáctého století podnikatelem Františkem Kollerem. Zámecký areál je chráněný jako kulturní památka ČR.\n\nPůvodním panským sídlem v Novém Sedlišti byla stará tvrz, která zanikla na počátku třicetileté války. Roku 1787 prodala Josefina Schirndingerová ze Schirndingu novosedlišťský statek sklářskému podnikateli Františku Kollerovi, kterému patřila sklárna v zaniklé osadě Střeble u Rozvadova. Nový majitel si v sousedství zaniklé tvrze nechal roku 1792 postavit zámek, na kterém žil do roku 1796. Po něm se na zámku vystřídala řada majitelů. Ve druhé polovině dvacátého století zámeckou budovu využíval Státní statek Tachov.\n\nJednopatrový zámek má obdélný půdorys a mansardovou střechu. Střed vstupního průčelí zdůrazňuje štít s trojúhelným tympanonem a v obou severních nárožích stojí hranolovité věže. Fasády jsou členěné lizénovými rámy a obdélníkovými okny s lištovými šambránami s uchy. Některé místnosti v přízemí jsou zaklenuté plackovými klenbami. Součástí památkově chráněného areálu je také park se skleníkem a ohradní zdí.\n\n"}
{"id": "1364503", "url": "https://cs.wikipedia.org/wiki?curid=1364503", "title": "Sveti Vid", "text": "Sveti Vid\n\nSveti Vid (česky \"Svatý Vít\", 349 m n. m.) je hora v centrální části chorvatského ostrova Pag. Nachází se na území opčiny Pag v Zadarské župě. Leží ve výrazném hřebeni nad osadou Šimuni asi 5 km severozápadně od města Pag. Na vrcholu se nachází betonový geodetický sloup a zřícenina kaple sv. Víta. Sveti Vid je nejvyšší horou ostrova.\n\n\n"}
{"id": "1364504", "url": "https://cs.wikipedia.org/wiki?curid=1364504", "title": "Městský pivovar (Český Krumlov)", "text": "Městský pivovar (Český Krumlov)\n\nMěstský pivovar (nyní \"Egon Schiele Art Centrum\") je renesanční objekt bývalého pivovaru, založeného obcí, umístěný v Široké ulici v Českém Krumlově. Objekt sestává ze dvou domů. Široká čp. 70 a 71. Druhý objekt vznikl renesanční přestavbou středověkých domů v letech 1578–1605 podle návrhu italského architekta Domenica Benedetta Comety z Eckthurmu. Stavitelem byl Hans Haas. Budova pod číslem popisným 70 pak byla připojena po přestavbě jiného domu v letech 1875–1876 a soužila jako lednice. Objekt byl přestaven v 70. letech 19. století a byly k němu doplněny další budovy v Hradební ulici. V 90. letech 20. století pak proběhla rekonstrukce.\n\nPivovar zahájil svojí činnost v roce 1605. Pivovar pak fungoval až do roku 1949, kdy byl jeho provoz ukončen. Po zrušení pivovaru zde bylo skladiště.\n"}
{"id": "1364506", "url": "https://cs.wikipedia.org/wiki?curid=1364506", "title": "Budova Státní odborné školy koželužské v Hradci Králové", "text": "Budova Státní odborné školy koželužské v Hradci Králové\n\nBudova Státní odborné školy koželužské v Hradci Králové se nachází na rohu ulic Hradecké a Brněnské v Hradci Králové. Jedná se o objekt v němž v současné době sídlí Střední průmyslová škola Hradec Králové (součástí SPŠ, SOŠ a SOU Hradec Králové). Tomuto institutu předcházelo soukromé učiliště koželužské vzniklé na konci 19. století, ale po krátké době zaniklo pro nedostatečnou finanční podporu. Obnovy se dočkalo po první světové válce. V roce 1924 byla postavena budova Státní průmyslové školy koželužské.\n\nPůvodní budova se skládá ze 3 částí. Vlastní budova školy, vila ředitele (dnes vedení školy) a cvičná koželužna (dílny). Později byla ve třech etapách provedeno rozšíření komplexu následované ještě doplněním o nové dílny. Autorem stavby je Josef Gočár. Stavba je zástupcem z období Gočárovi tvorby, během kterého došlo k přerodu z dekorativismu k funkcionalismu. Na stavbě je patrné, že autor hledá vyváženost slohu ve kterém tvoří a uklidňuje přebujelost dekorativistických fasád. Je to mezistupeň vedoucí k jednoduchosti funkcionalistických linií, ke kterým má však tento exemplář ještě daleko. Pro budovu je charakteristické režné zdivo, ke kterému autora táhla jednak blízkost k Janu Kotěrovi, (který byl velkým propagátorem režného zdiva) jehož byl studentem, stejně jako okouzlení architekturou Holandska a v neposlední řadě také inspirace stavbami starého Hradce Králové.\n\nBudova leží asi tři sta metrů od historického jádra města, směrem na městskou část Třebeš, na rohu Hradecké a Brněnské ulice, naproti vědecké knihovně, na levém břehu řeky Orlice. Umístění budovy souvisí s okolnostmi doby jejího vzniku. Budova je vzdálena od historického centra, protože byla vystavěna až po zbourání městských hradeb. Její umístění nebylo náhodné, stojí v místě bývalého dobytčího tržiště u Moravského mostu. V blízkosti dříve také stála jatka, z kterých bylo možné odebírat kůže. Dnes na místě bývalých jatek stojí hasičský záchranný sbor Královéhradeckého kraje.\n\nNa konci 50. let 19. století vybízel kuklenský lékař a národohospodář doktor František Cyril Kampelík ke zřízení průmyslové školy v Hradci Králové. Školství Hradce Králové bylo orientováno humanitním směrem, průmyslové obory zde chyběly. V Hradci Králové byl ustanoven Sbor pro zřízení a vydržování české školy koželužské. Sbor usiloval o zřízení odborného koželužského učiliště, protože bylo nutné vychovávat odborníky v oblasti koželužského průmyslu. Škola tohoto typu se nacházela nejblíže ve Vídni – zde bylo zřízeno koželužské oddělení při průmyslové škole, které ale nebylo dostatečně vybaveno. Sbor využil peněz z dobrovolných sbírek a za 20 000 zlatých zřídil roku 1897 v Hradci Králové soukromé učiliště koželužské. Tehdy ho vedl inženýr Jettmar. Výuka probíhala pouze v občasných kurzech a praktický výcvik žáci absolvovali v místních továrnách. Toto učiliště bohužel po čtyřech letech svého působení zaniklo, protože nebylo finančně podporováno veřejnými zdroji.\n\nPočátkem 20. století probíhaly snahy zřídit koželužské kurzy při pražském technologickém muzeu nebo při pražské státní průmyslové škole. K jejich uskutečnění nedošlo. I starosta Hradce Králové František Ulrich usiloval o opětovné zavedení koželužských kurzů v Hradci Králové při městském průmyslovém muzeu. K uskutečnění ale nedošlo pro nedostatek peněžních prostředků i odborných pracovníků.\n\nV období po první světové válce došlo k rychlému vzestupu koželužské výroby, ve snaze kompenzovat vyčerpání tohoto odvětví válkou. Byla zřízena celostátní organizace koželužského průmyslu. Tento rozvoj koželužského průmyslu ještě více poukazoval na nutnost výchovy řádně technicky vzdělaných pracovníků, také na potřebu laboratoří a vědeckého zázemí pro výzkum metod, které by nahradily staré empirické vzorce, které nebyly vždy spolehlivé. Volání po zřízení tohoto typu školy přicházelo také z řad průmyslníků z nedalekých továren, například: Koželužna v Kuklenách, Březhradu, Jaroměři, Třebechovicích pod Orebem, Žamberku, Sezemicích, Novém Městě nad Metují, Týništi nad Orlicí, Kostelci nad Orlicí, Plotišti nad Labem a Solnici. Nově zřízená organizace koželužského průmyslu si proto vytyčila cíl co nejdříve zřídit odbornou školu koželužskou.  K jejímu vzniku dopomohlo také město Hradec Králové pod vedením starosty Františka Ulricha , který věděl, jaký význam by pro tento kraj mělo umístění koželužské školy v Hradci Králové. František Ulrich se spolu s městskou radou dohodl na věnování potřebného pozemku pro výstavbu školy. Sekce průmyslu koželužského se zavázala vystavět budovy školy včetně dílen a požadovala po ministerstvu školství a národní osvěty, aby zafinancovalo strojní zařízení a vnitřní vybavení školy. Ministerstvo školství a národní osvěty tento návrh přijalo a do rozpočtu na rok 1923 zařadilo příslušnou položku. Náklady na celé vybudování byly odhadnuty na 7 000 000 Kč (návrh podán dne 22. března 1922). Do konce roku 1922 byly vykonány přípravné práce a po schválení rozpočtu na rok 1923 Národním shromážděním, kde byla uvedena zmiňovaná položka ministerstva školství a národní osvěty, byla v květnu téhož roku započata stavba podle návrhu architekta Josefa Gočára. Na začátku srpna příštího roku byla stavba dokončena a 31. srpna 1924 slavnostně předána školským úřadům s věnováním, aby budova školy, postavená na náklady Sekce průmyslu koželužského při Ústředním svazu průmyslníků v Praze v letech 1923-1924, trvale sloužila rozvoji a povznesení koželužského průmyslu odbornou výchovou dorostu.\n\nPodle návrhu doktora Františka Ulricha věnovalo město Hradec Králové rozhodnutím zastupitelstva ze dne 6. prosince 1921 potřebný pozemek pro budovu školy (parcela č. k. 230/6) a zavázalo se provést ve škole na své náklady instalaci elektrického vedení. Pozemek školy se nachází na levém břehu řeky Orlice.\n\nStavba budovy začala 21. května 1923 podle návrhu významného českého architekta Josefa Gočára a byla dokončena 31. srpna 1924. Jednalo se o komplex tří budov. Největší byla budova vlastní školy, dále cvičná koželužna s halovým prostorem s kotelnou a obytný dům ředitele a dvou dílovedoucích (školní vila).      \n\nV roce 1930 vytvořil hradecký sochař Josef Škoda dvě pískovcové sochy, které byly umístěny při vchodu do budovy školy a nacházejí se zde dodnes. Jedna ze soch znázorňuje koželuha a druhá jircháře. Josef Gočár původně o sochách neuvažoval a ve výkresech neměl zakreslené ani podstavce. I tak byly nakonec podstavce vyzděny, ale v den slavnostního otevření školy zely prázdnotou. Teprve po šesti letech zhotovil Josef Škoda sochy koželuha a jircháře, které zdobí původní hlavní vstup do školy.       \n\nV červenci 1947 vypracoval architekt Jaroslav Hájek plán na stavbu provizorního skladiště třísla ve dvoře školy. Jednalo se o dřevěnou stavbu o rozměrech 12x6 m.  \n\nV 70. letech byla postupně provedena rekonstrukce systému ústředního topení a rozvodů vody. Díky tomu mohlo dojít k likvidaci staré kotelny.\n\nV roce 1975 vypracoval architekt Karel Schmied z královéhradeckého podniku Stavoprojekt studii na dostavbu školy, kterou rozdělil do tří etap. V první etapě byly zřízeny dvě laboratoře pro technologická a strojnická měření, respirium a také proběhla rekonstrukce školní vily. Byla též vybudována školní tělocvična, přilehlé prostory pro odbornou výuku a dílenské sklady, to vše za pomoci studentů a vyučujících. Žáci a pedagogové odpracovali celkem 87 tisíc brigádnických hodin (v rámci akce Z). Celé akci pomáhaly patronátní podniky a místní vojenský útvar. Byly též využity sklepní prostory v původní budově, kde byla umístěna laboratoř automatizace. Dále byly z hlavní budovy přesunuty do zrekonstruované školní vily kanceláře, sborovny, zasedací místnosti a ředitelství školy. Tím škola získala v původní budově další dvě učebny. K propojení školní vily s hlavní budovou byl vystavěn spojovací objekt s novými šatnami. To hodně změnilo vnější podobu školy a možná i poškodilo celkový koncept stavby. Tato etapa byla dokončena v roce 1979.   \n\nVe druhé etapě byl vybudován objekt pro mimoškolní činnost žáků, spojující chodby a byly provedeny terénní úpravy. Vše bylo dokončeno roku 1981. Třetí etapa začala na jaře 1981. Jednalo se o výstavbu pavilonu laboratoří a rýsoven, která byla dokončena v roce 1984.\n\nVýstavba nových školních dílen byla započata v roce 1988 (opět v rámci akce Z). Dílny byly zkolaudovány 30. října 1992. Realizaci prováděl Průmstav Pardubice. Dílny měly plochu 2 000 metrů čtverečních a připomínaly malý závod. Na terénní úpravy město uvolnilo 1 milion korun. Začátkem roku 1993 byla postavena gymnastická hala a hřiště.  \n\nBudova vznikala v době kdy autor začal opouštět od přebujelé dekorativistické zdobnosti a směřuje k klidnějším formám funkcionalismu, v zahraničí též označovaného internacionál style (mezinárodní styl).\n\nKomplex je rozdělen do tří budov: Budova vlastní školy, dílny a cvičná koželužna s kotelnou, obytný dům ředitele.\nVlastní budova školy: má tvar písmena „L“, má suterén a tři nadzemní podlaží. Z ní se na rohu Hradecké a Brněnské ulice tyčí věž s atikovým cimbuřím, která je dominantou celého komplexu a v jejích vrchních podlažích byl umístěn vodní rezervoár (o objemu 10m3), současné době využíván jako sklad. Do těchto prostor vede točité schodiště. Směrem do Brněnské ulice je k ní přidružen byt pro školníka, ve kterém se dnes nachází jedna z učeben školy. Všechny její části jsou zastřešeny plochou střechou.\n\nBudova dílen: má dvě nadzemní podlaží. Je to budova halového typu s řadou nosných pilířů uprostřed, která je rovněž zastřešena plochou střechou. \n\nŠkolní vila: (dnes prostor sekretariátu ředitelství) má dvě nadzemní podlaží a podkroví. Směrem do školního dvora vybíhá rizalit, ve kterém je umístěno schodiště. Celá budova je zastřešena valbovou střechou, jenž měla původně skládanou krytinou. Směrem do Brněnské ulice je v první patře umístěn arkýř. Dominantní plochu fasády tvoří režné zdivo doplněno čtyřmi bílými římsami korunní, dvěma patrovými a jednou nadokenní a soklem. \n\nPrůčelí: Vstup do budovy školy býval vedle nárožní věže směrem na jih ztvárněn portálem se zádveřím taktéž z režného zdiva s bílou plochou střechou, ustupující z průčelí dovnitř. V něm jsou umístěny dvoukřídlé dřevěné dveře. A nad ním je, velmi výrazně, v bílé barvě, plasticky ztvárněn vertikální pruh tvořený meziokenními pilířky převazovanými nadokenními a podokenními římsami a dvěma menšími římsami vždy ve středu podlaží. Tento prvek je asi nejdekorativnější částí celého objektu a ukazuje že Josef Gočár ač přistupující opět modernějším formám, se ve své tvorbě určité zdobnosti a dynamiky průčelí, nedokáže ještě zcela vzdát.\n\nSeverní průčelí budovy je jako všechny z režného zdiva s bílým soklem a dává dojem převládající horizontality neb je vodorovně členěno bílými římsami a u horního okraje zakončeno robustní korunní římsou podporovanou konzolkami v barvě římsy. Na oknech do brněnské ulice jsou, plasticky vystupujícími cihlami, ztvárněny šambrány. Na nárožní věži můžeme pozorovat lizény, směrem do Brněnské ulice přerušeny kaskádou okenních otvorů kopírující schodiště v interiéru. Na západní fasádě hlavní školní budovy pak mezi pravidelnou sítí oken vidíme svislé členění lizénami. Taktéž jsou lizény pozorovatelné na spojovacím objektu mezi cvičnou koželužnou a hlavní budovou školy, zde jsou však lizény ještě převázány podokenními římsami. V obdélnících vznikajících vertikálně mezi okny jsou plasticky vystupující obdélníky v barvě zdiva. \n\nZápadní a východní průčelí budovy dílen jsou svisle členěny polosloupy,možná lépe polopilíři (sloupy/pilíře vystupující z hmoty zdiva jen částešně, polovinou) z režného zdiva nesoucími bílou hlavní římsu. Toto vertikální členění má trochu klasicizující nádech. Dále je na těchto průčelích pravidelná síť oken s bílými rámy. Suprafenestra těchto oken je tvořena pouze bíle zvýrazněným překladem. Obdobně vypadá i jižní průčelí dílen avšak vertikální členění mezi okny je provedeno formou lizén. Dominantní plochu fasády školní vily tvoří režné zdivo doplněno čtyřmi bílými římsami korunní,dvěma patrovými a jednou nadokenní a soklem.\n\nSochařská výzdoba: na piedestalech navazujících na nízkou zídku před bývalým vstupem do budovy, jsou umístěny dvě pískovcové sochy. Sochy zachycují jircháře a koželuha při práci s kůžemi. Autorem tohoto sochařského díla je hradecký sochař Josef Škoda. Sochy byly k budově doplněny dodatečně v roce 1930.\n\nZáklady školní budovy byly vykopány průměrně 8 m pod úrovní terénu až na únosný štěrk. Základy tovární budovy (cvičné koželužny) byly vykopány do hloubky 7,5 m a provedeny z betonu s rozšířením patek až na 2 m vzhledem k očekávanému značnému zatížení prvního podlaží. \n\nPři stavbě budovy školy byl uplatněn koncept horizontálních nosných železobetonových konstrukcí v kombinaci s cihelným zdivem. Stropy jsou železobetonové s vložkami Symplex. následně doplněné o podhled z akulitových desek. V nárožní věži se nachází původní pilířové schodiště s žulovými stupni, kde jsou schodnice uloženy na podestových nosnících podporovaných pilíři s cihelným povrchem.\n\nCvičná koželužna s halovým prostorem měla ryze průmyslovou funkci, která byla demonstrována přiznaným železobetonovým skeletem. Jednalo se o dvoutraktovou halu s nosnými železobetonovými pilíři bez střední zdi.  \n"}
{"id": "1364512", "url": "https://cs.wikipedia.org/wiki?curid=1364512", "title": "Arcidiecéze Bari-Bitonto", "text": "Arcidiecéze Bari-Bitonto\n\nArcidiecéze Bari-Bitonto je katolický metropolitní stolec v Itálii, která je začleněna do Církevní oblasti Apulie. Arcibiskupským sídlem je město Bari s katedrálou svatého Sabina; konkatedrálou je dóm sv. Valentina v Bitontu. Současným arcibiskupem je Francesco Cacucci.\nPrvní historické doklady o biskupství v Bari jsou ze 3. století, v roce 530 se stala arcibiskupstvím podřízeným Konstantinopolskému patriarchátu a používala i byzantský ritus. Po zničení města Canosa v roce 844 se tamní biskup odebral do Bari a následně byla obě biskupství spojena, arcibiskupové až do roku 1986 používali titul arcibiskupové z Bari a Canosy. V roce 1087 byly do Bari přeneseny ostatky svatého Mikuláše a byla postavena jeho bazilika. V důsledku konkordátu mezi Svatým stolcem a Královstvím obojí Sicílie v roce 1818 byla k Bari přičleněna zaniklá Diecéze Bitetto.\n\nDiecéze Bitonto zřejmě vznikla v 5. století, později byla sufragánní k Bari, v roce 1818 k ní byla připojena Diecéze Ruvo. Až v roce 1982 byla tato diecéze znovu oddělena a vznikla spojená Diecéze Molfetta-Ruvo-Giovinazzo-Terlizzi.\n\nV roce 1986 byly spojeny obě diecéze Bari a Bitonto, a vznikla tak současná arcidiecéze.\n\nArcidiecéze je metropolitní a náležejí k ní následující sufragánní diecéze:\n\n\n"}
{"id": "1364518", "url": "https://cs.wikipedia.org/wiki?curid=1364518", "title": "Fehaíd Al Díhání", "text": "Fehaíd Al Díhání\n\nFehaíd Al Díhání (Fehaid Al-Deehani, فهيد الديحاني‎, * 11. října 1966 Kuvajt) je kuvajtský reprezentant ve sportovní střelbě, specialista na brokové disciplíny. Startoval na šesti olympijských hrách: v roce 1992 obsadil 29. místo v trapu, 1996 20. místo v trapu a 10. místo v double trapu, 2000 získal bronz v double trapu, 2004 byl osmý v double trapu, 2012 byl třetí v trapu a čtvrtý v double trapu a na olympiádě 2016 vyhrál double trap. Vítězství získal pod olympijskou vlajkou, protože Mezinárodní olympijský výbor před hrami suspendoval Kuvajt kvůli zákonu umožňujícímu státní zásahy do fungování národního olympijského výboru. Je také bronzovým medailistou v double trapu z mistrovství světa ve sportovní střelbě 1999 a dvojnásobným vítězem Asijských her. Je ženatý a má čtyři děti, povoláním je důstojník kuvajtské armády.\n\n"}
{"id": "1364526", "url": "https://cs.wikipedia.org/wiki?curid=1364526", "title": "Franco Croci", "text": "Franco Croci\n\nFranco Croci (* 25. června 1930, Milano) je italský římskokatolický kněz a od roku 1999 titulární biskup, činný v Římské kurii.\n"}
{"id": "1364529", "url": "https://cs.wikipedia.org/wiki?curid=1364529", "title": "Hashimotova tyroiditida", "text": "Hashimotova tyroiditida\n\nHashimotova tyroiditida, také známá jako Hashimotova nemoc či chronická autoimunitní tyroiditida, je orgánově specifické autoimunitní onemocnění, chronický zánět štítné žlázy. Při tomto onemocnění dochází k napadání buněk štítné žlázy vlastním imunitním systémem. Jedná se o multifaktoriální onemocnění, ve kterém mohou hrát roli genetické predispozice, vlivy vnějšího prostředí a další faktory. Prevalence onemocnění v populaci dosahuje 5 %, je to tedy jedno z nejčastějších autoimunitních onemocnění, jedna z nejčastějších příčin hypotyreózy (snížené funkce štítné žlázy) a také nejběžnější endokrinní porucha. Hashimotova tyreoiditida postihuje převážně ženy, které tvoří 5x až 10x více pacientů než muži.\n\nRozvoj nemoci bývá pozvolný, než se objeví závažnější příznaky, může uplynout i řada let. Symptomy nemoci mohou odpovídat i dalším onemocněním, proto je nutné podezření na Hashimotovu tyreoiditidu ověřit krevními testy.\n\nKe klinickým obtížím spojeným s Hashimotovou tyreoiditidou se řadí:\n\nPrevalence Hashimotovy tyreoiditidy je v evropské populaci přibližně 5 %, jedná se převážně o ženy. U mladých žen je pozorována vůbec nejvyšší incidence onemocnění. Hashimotova tyreoiditida je nejběžnější endokrinní onemocnění dětí . Významnou roli v rozvoji nemoci hraje dědičnost, například u nositelů alely HLA-DR5 je relativní riziko rozvoje Hashimotovy tyreoiditidy 3,2krát vyšší než u jedinců, kteří tuto alelu nenesou. Další alely asociované s Hashimotou tyreoiditidou jsou HLA-DR3 a HLA-DR4. Naopak spíše protektivní vliv, co se týče rozvoje nemoci, mají alely HLA-DR7 a HLA-DR13. U jednovaječných dvojčat je pozorována konkordance Hashimotovy tyreoiditidy v 50–70 %, u dvojvaječných dvojčat je tomu tak v 3–25 % případů. Častější výskyt Hashimotovy tyreoiditidy je také u pacientů trpících dalším autoimunitním onemocněním, jako je například diabetes 1. typu, revmatoidní artritida nebo systémový lupus erytematodes. Vyšší prevalence je také u jedinců s Downovým syndromem, Klinefelterovým syndromem nebo Turnerovým syndromem. V případě Turnerova syndromu má Hashimotovu tyreoiditidu téměř každá druhá žena.\n\nIncidence onemocnění je v posledních letech na vzestupu. Příčinou však mohou být citlivější testy i lepší povědomí o nemoci a spolupráce pacientů. Nárůst incidence autoimunitních chorob je však obecným trendem nehledě na tyto možné faktory.\n\nGenetické predispozice jsou nutnou podmínkou rozvoje Hashimotovy tyreoiditidy, ale nejsou dostačující. K manifestaci nemoci dochází pod vlivem působení faktorů vnějšího prostředí, jako je například výživa, infekce, stres, léky nebo ozáření (např. při ozařování štítné žlázy coby nádorové terapii může dojít k odkrytí antigenů a namíření imunitního systému vůči tymocytům).\n\nSuplementace jódu byla podle některých studií asociována s rozvojem Hashimotovy tyreoiditidy. V souvislosti s nemocí se také zkoumá význam konzumace lepku, nedostatek selenu a vitamínu D.\n\nPřesný mechanismus, který vede k rozvoji Hashimotovy tyreoiditidy, není zcela známý. Hashimotova tyreoiditida je řazena mezi imunopatologie IV. typu, což jsou nemoci zprostředkované senzibilizovanými Th lymfocyty. Na základě genetických předpokladů a faktorů vnějšího prostředí může dojít ke ztrátě imunologické tolerance vůči vlastním tkáním. Autoreaktivní T-lymfocyty infiltrují štítnou žlázu a převáží Th1 lymfocyty, které pomohou aktivovat makrofágy. Tyto subpopulace buněk jsou zdrojem cytokinů významných pro cytotoxické T lymfocyty, které se podílí na destrukci tkáně štítné žlázy. Do imunopatologického procesu jsou zapojené také B buňky, zodpovědné za produkci pro Hashimotovu tyreoiditidu typických protilátek.\n\nK laboratornímu vyšetření mohou vést symptomy provázející Hashimotovu tyreoiditidu či rodinná anamnéza. Laboratorní diagnostika je založená na stanovení koncentrace tyreoidálního stimulačního hormonu (TSH), tyroxinu (T4) a trijodtyroninu (T3) v krvi a na detekci protilátek proti tyreoidální peroxidáze (TPOAb) a tyreoglobulinu (TgAb). Nezbytné je také vyšetření pomocí ultrazvuku, díky kterému je možné posoudit velikost štítné žlázy, přítomnost zvětšených mízních uzlin v okolí atd.\n\nJelikož je důsledkem onemocnění destrukce tkáně štítné žlázy a tedy snížení produkce jejích hormonů, spočívá léčba v doplňování jejich hladiny. Podávají se syntetické hormony (levotyroxin) obsažené v lécích jako je Euthyrox, Letrox a dalších.\n\nV některých případech, především pokud je na místě podezření na nádor štítné žlázy nebo kvůli kosmetickým účelům (struma), je zvoleno chirurgické řešení, tedy odstranění štítné žlázy.\n"}
{"id": "1364544", "url": "https://cs.wikipedia.org/wiki?curid=1364544", "title": "Hamerský vrch", "text": "Hamerský vrch\n\nNázev Hamerský vrch má více kopců:\n\n"}
{"id": "1364553", "url": "https://cs.wikipedia.org/wiki?curid=1364553", "title": "Josef Šnajdr (fotbalista)", "text": "Josef Šnajdr (fotbalista)\n\nJosef Šnajdr (26. března 1921 – 19. února 2016) byl český fotbalový útočník, záložník a od roku 1950 také obránce. Přezdívku Perák měl z dob svého působení v Rokycanech. Na začátku roku 2016 byl nejstarším žijícím prvoligovým hráčem plzeňské Viktorie. Byl také jedním ze zakladatelů „Staré gardy“ plzeňských fotbalistů.\n\nZačínal roku 1930 v Dobřanech, už v žákovském věku přestoupil do Viktorie Plzeň. Hostoval ve Zlíně a v Rokycanech. V nejvyšší soutěži hrál ve Viktorii/Škodě/ZVIL Plzeň.\n\nNastupoval také za SK Hulín a Olympii Plzeň.\n\nPoslední říjnový den roku 1948 hrála v Bratislavě reprezentace Československa s reprezentací Rakouska. K mezistátnímu utkání byl za své výkony nominován také Josef Šnajdr. Nakonec k utkání nenastoupil, přednost dostal Vlastimil Pokorný ze Sokola NV Bratislava (dobový název Slovanu). Reprezentanti Československa nad Rakouskem zvítězili 3:1. Jednalo se o první domácí utkání reprezentačního A-mužstva Československa, které se nehrálo v Praze.\n\n"}
{"id": "1364554", "url": "https://cs.wikipedia.org/wiki?curid=1364554", "title": "Zgoda", "text": "Zgoda\n\nPříjmení Zgoda, přechýleně Zgodová, nosí více osobností:\n\n"}
{"id": "1364555", "url": "https://cs.wikipedia.org/wiki?curid=1364555", "title": "Sasumata", "text": "Sasumata\n\nSasumata je japonský donucovací prostředek sloužící k zadržení ozbrojeného útočníka s charakteristickou vidlicí ve tvaru písmene U na delší vyztužené tyči. \n\nToto vidlicovité kopí bylo používáno feudální policií společně s tlačící tyčí (cukubó), či zamotávačem rukávů (sodegarami). Zmíněné zbraně měly dřevěnou násadu vyztuženou železem, neb policisté museli zasahovat i proti meči ozbrojeným samurajům. Sasumaty se typicky využívalo k pacifikaci končetin či krku útočníka. \n\nHistorická provedení mají na sobě i trny. Moderní hliníkové verze bývají vybaveny pro změnu poboční vidlicí pro podrážení či mechanismy pro zachyceni za pas.\n"}
{"id": "1364562", "url": "https://cs.wikipedia.org/wiki?curid=1364562", "title": "Mezinárodní letiště Li-ťiang San-i", "text": "Mezinárodní letiště Li-ťiang San-i\n\nMezinárodní letiště Li-ťiang San-i (, IATA: LJG, ICAO: ZPLJ) je mezinárodní letiště u Li-ťiangu v provincii Jün-nan v Čínské lidové republice. Leží ve vzdálenosti přibližně pětadvaceti kilometrů jižně od centra Li-ťiangu.\n\nV období druhé světové války sloužilo letiště spojeneckým letounům, které odtud v rámci druhé čínsko-japonské války bojovaly proti Japonskému císařství.\n"}
{"id": "1364565", "url": "https://cs.wikipedia.org/wiki?curid=1364565", "title": "Jan Cífka", "text": "Jan Cífka\n\nJan Cífka (12. dubna 1909, České Budějovice – 21. srpna 1978) byl československý lyžař.\n\nNa III. ZOH v Lake Placid 1932 skončil ve skocích na lyžích na 24. místě, v severské kombinaci na 11. místě, v běhu na lyžích na 18 km skončil na 22. místě a v běhu na 50 km na 14. místě.\n\n"}
{"id": "1364581", "url": "https://cs.wikipedia.org/wiki?curid=1364581", "title": "Ernest P. Worrell", "text": "Ernest P. Worrell\n\nErnest Powertools Worrell je fiktivní postava ztvárněná americkým hercem Jimem Varneyem, která se objevila v řadě reklam, televizních seriálů a filmů.\n\nErnest, téměř vždy oblečený do džínové vesty a baseballové čepice, se objevil u dveří nevídaného a zdánlivě neochotného souseda jménem Vern. Scény byla strukturovány způsobem, který umožňoval divákovi „být“ Vernem, protože se Varney vždy díval do kamery, když byl Vern adresován. Ernest vedl s Vernem zdánlivě zbytečné rozhovory, které, vzhledem k tomu, že se jich Vern nikdy aktivně neúčastnil, byly spíše monology. Hlavním účelem těchto hovorů bylo představit divákům nabízený produkt, a řeč byla vždy zakončena Ernestovým heslem „KnowhutImean?“, tedy doslova „Víš, co mám na mysli?“.\n"}
{"id": "1364582", "url": "https://cs.wikipedia.org/wiki?curid=1364582", "title": "J. Warner Wallace", "text": "J. Warner Wallace\n\nJames („Jim“) Warner Wallace (* 16. června 1961, Torrance) je americký policejní detektiv, specializující se na neobjasněné vraždy, křesťanský apologeta a publicista.\n\nPůvodně ateista, konvertoval roku 1996 ke křesťanství. V oblasti křesťanské apologetiky uplatňuje metody policejního vyšetřování.\n\nJe autorem např. publikací \"Cold-Case Christianity\", \"God's Crime Scene\" či \"Forensic Faith\".\n\n"}
{"id": "1364586", "url": "https://cs.wikipedia.org/wiki?curid=1364586", "title": "Tunel Pohůrka", "text": "Tunel Pohůrka\n\nTunel Pohůrka je plánovaný tunel na dálnici D3 na obchvatu Českých Budějovic mezi městem a obcí Dobrá Voda u Českých Budějovic.\nHloubený tunel délky 995,5 m se skládá ze dvou tubusů, ve kterých bude vozovka šířky T 11,75 m. Tunel bude podcházet silnici na Dobrou Vodu, Dobrovodský potok, dvě místní komunikace a silnici II/157.\n\nVzhledem ke geologickým podmínkám a vysoké hladině podzemní vody budou nejprve vybudovány podzemní stěny (milánské stěny) a stropní deska a teprve poté bude hlouben vlastní tunel. Zahájení je předpokládáno na konci roku 2018, zprovoznění v roce 2022.\n\nU severního, pražského, portálu bude umístěn provozně technický objekt. U obou portálů budou umístěny plochy pro zásah záchranných složek a podzemní požární nádrže.\n"}
{"id": "1364590", "url": "https://cs.wikipedia.org/wiki?curid=1364590", "title": "Alois Bučánek", "text": "Alois Bučánek\n\nAlois Bučánek (6. září 1897, Slavičín část Mladotice – 9. května 1945, Terezín) byl český sochař a legionář.\n\nAlois Bučánek se narodil v Mladoticích, části města Slavičíně v chudé rodině Michala Bučánka. Ještě před válkou se učil v kamenické dílně v Bílovci. V osmnácti letech musel narukovat k rakousko-uherské armádě do kroměřížského 25. zeměbraneckého pěšího pluku a byl poslán na frontu v Haliči. Po bitvě u Zborova se přidal k československým legionářům. Byl přidělen do telefonního oddělení v rámci štábu právě vznikající 1. střelecké divize Husitské.\nDalší cesta legionářů do vlasti vedla do Vladivostoku. Zde se Bučánek nalodil osmnáctým transportem na americkou loď Sheridan, která 28. února 1920 odplula přes japonskou Osaku, malajský Singapur, jemenský Aden a italský Terst zpět do Československa.\n\nTeprve po válce mohl studovat na sochařské škole v Hořicích (1920–1923) a poté na Akademii výtvarných umění v Praze u profesora Štursy (1923-1926). Po studiích se usadil v Praze. Dařilo se mu získávat veřejné zakázky na portréty veřejných činitelů a pomníků.\n\nV roce 1938 při mobilizaci se hlásil ke svému pluku. Po mobilizaci se vrátil domů a pracoval na kamenném pomníku Mrtvého oráče, jako symbolu pokořeného národa. Po udání byl Alois Bučánek ve svém domě v noci z 24. na 25. ledna 1945 zatčen gestapem, odvezen na Pankrác k výslechu a odtud 13. února odeslán do Terezína. Na samém konci války přijelo do Terezína okolo 15 tisíc lidí z jiných koncentračních táborů rušených postupující frontou. Ti s sebou přinesli epidemii skvrnitého tyfu. \"\"Po osvobození Terezína mohl se Bučánek vrátit domů, ale zdržel ho tam zájem umělecký. V pavilonu tyfem nemocných zahlédl několik zajímavých typů, které si chtěl nakreslit a vymodelovat. Přitom se nakazil a krátce na to zemřel…“\" Zemřel 9. května 1945.\n\nBěhem studií na akademii se v roce 1926 účastnil srpnové výstavy Sdružení výtvarných umělců moravských (SVUM) v Hodoníně jako jeden z mladých hlásící se do řad sdružení. Záhy se stal členem také Jednoty umělců výtvarných (JUV). V roce 1927 získal zakázku na vybudování \"pomníku obětem první světové války ve Velkých Opatovicích\". Zde je patrný vliv veřejných realizací Antoina Bourdella.\n\nV roce 1927 vymodeloval \"portrét ministra dr. Milana Hodži\", který byl zhotoven k ministrovým padesátinám a který byl ministrovi předán Národní radou československou na slavnostní schůzi.\n\nNa Bučánkových výstavách se hojně objevovaly také další portréty, které postupně vytvořily, spolu s monumentální tvorbou, hlavní část jeho profesní činnosti.\n\nV říjnu 1926 poslal žádost o portrétování prezidenta Masaryka pro \"pomník v Holešově\". Této žádosti nebylo ihned vyhověno pro velké množství umělců majících stejný záměr. Teprve v roce 1928 byla Bučánkovi umožněna tři sezení na přelomu ledna a února na Pražském hradě pro zhotovení \"busty pro halu v nové budově Masarykovy studentské koleje\" v Dejvicích.\n\nV roce 1929 se uskutečnila soutěž na \"pomník prezidenta Masaryka v Hodoníně\". Partnerem mu zde byl architekt Vilém Kvasnička z Prahy. Tato rozsáhlá zakázka byla pro Bučánka prestižní záležitostí a stala se jeho nejvýznamnější realizací, která se však ve své úplnosti do dnešní doby nedochovala. Podařilo se zachránit jen sochu prezidenta Masaryka. Celý reliéfní cyklus vzal za své v totalitních režimech, které za nedlouho po jeho slavnostním odhalení následovaly. Pomník zažil do dnešní doby čtyři instalace (1931, 1945, 1968, 1990), tři odstraňování (1940, 1961, 1977) a dvě doplňování reliéfních částí (1950, 2008) a je tak svědkem dramatických proměn 20. století, které zažily i další Bučánkovy veřejné realizace vážící se k české státnosti.\n\nDíky těmto zakázkám si mohl mladý sochař dovolit začít budovat vlastní ateliér v Praze-Braníku podle vlastního návrhu. V jeho projektu počítal s možností realizace rozměrných veřejných zakázek, což zanedlouho využil k vytvoření tří \"pomníků předsedy vlády Antonína Švehly\" v Přelouči (1936), Říčanech (1937) a Německém (Havlíčkově) Brodu (1938).\n\nDo dnešní doby se dochoval pouze pomník v Říčanech a je dokladem Bučánkova mistrovského zvládnutí tohoto sochařského oboru\nJeště v posledních letech předválečných (1938) portrétoval Bučánek také \"prezidenta Dr. Edvarda Beneše\", který sochaři také umožnil sezení.\n\n\n\n"}
{"id": "1364593", "url": "https://cs.wikipedia.org/wiki?curid=1364593", "title": "Spendee", "text": "Spendee\n\nSpendee je mobilní aplikace na správu osobních a rodinných financí. Interaktivní grafy a infografiky přehledně zobrazují vstupní a výstupní finanční toky. Na začátku roku 2020 má aplikace přes 2 miliony registrovaných uživatelů z víc než 170 zemí. \n\nPřehled základních funkcí:\n\nVětšina funkcí je zdarma, náročnější uživatele za asi 2 eura měsíčně mohou využít placenou službu Spendee Premium, která nabízí:\n\nSpendee je i název společnosti založené v březnu 2017, která aplikaci vyvíjí, původně vznikla ve vývojářském studiu Cleevio s.r.o. v roce 2013.\nV roce 2017 společnost Google zařadila Spendee mezi 33 nadějných firem světa a vybrala ho do svého programu na podporu inovativních firem Launchpad Accelerator. Pozvání do fintech inovačního centra WeXelerate ve Vídni dostala firma Spendee v listopadu 2017. Další úspěchy:\n\n"}
{"id": "1364594", "url": "https://cs.wikipedia.org/wiki?curid=1364594", "title": "Leopold Bambula", "text": "Leopold Bambula\n\nLeopold Bambula byl v letech 2002–2014 starostou města Pelhřimova za Občanskou demokratickou stranu. Byl nejdéle sloužícím starostou v kraji Vysočina. V roce 2014 obdržel Cenu města Pelhřimova.. \n\nNarodil se v Horní Olešné na Jindřichohradecku a v Jindřichově Hradci vystudoval vyšší hospodářskou školu. Od roku 1963 žije v Pelhřimově, kde původně pracoval jako vedoucího finančního odboru bývalého Okresního úřadu. Je ženatý a má 2 dcery, 1 vnučku a 2 vnuky.\n"}
{"id": "1364596", "url": "https://cs.wikipedia.org/wiki?curid=1364596", "title": "Piotr Macierzyński", "text": "Piotr Macierzyński\n\nPiotr Macierzyński (* 1971) je polský básník žijící v Lodži.\n\nZe svého soukromí mnoho nezveřejňuje, v medailoncích svých knih uvádí pouze výčet dosavadních děl, protože \"\"autor není zajímavý - mnohem zajímavější je text.\"\nDebutoval v roce 1993 v literárním a uměleckém časopise nesoucí název \"\"Titul\"\". Také publikoval v dalších literárních časopisech včetně \"\"Czasie Kultury\", \"Kwartalniku Artystycznym\", \"Studium\", \"Akcencie\", \"Opcjach\", \"Lampie\"\" a mnoha dalších. \nZa svou literární činnost získal ocenění v mnoha celostátních literárních soutěžích. Jeho básně byly přeloženy do mnoha jazyků, včetně italštiny, chorvatštiny, slovinštiny, češtiny, slovenštiny, němčiny, španělštiny, litevštiny, francouzštiny nebo například Katalánštiny.\n\nJedná se o poezii týkající se problematiky druhé světové války s důrazem na koncentrační tábor v Osvětimi. Autor se snaží zprostředkovat pohledy nejen obětí, ale také hlavních vůdců tohoto tábora, obrací se na přeživší i na ty, kteří brány tábora nikdy neopustili. Básníkovi se podařilo zpracovat velmi obtížné a náročné téma ve veršované podobě, což se do té doby zdálo až nemožné. Záporně tedy tímto dílem reaguje na dotaz, zda můžeme nalézt témata, jež by neměla být obsahem poezie. Na události naší historie bychom nikdy neměly zapomenout, a právě tato básnická sbírka je adekvátním připomenutím.\n"}
{"id": "1364603", "url": "https://cs.wikipedia.org/wiki?curid=1364603", "title": "Snowboarding na Zimních olympijských hrách 2018 – snowboardcross ženy", "text": "Snowboarding na Zimních olympijských hrách 2018 – snowboardcross ženy\n\nSnowboardcross žen v Snowboardingu na Zimních olympijských hrách 2018 proběhl 16. února 2018 v parku Bokwang Phoenix v Pchjongčchangu, Jižní Koreji.\n\nReference: \n\n\n\n\nReference: \n\n\nReference: \n"}
{"id": "1364604", "url": "https://cs.wikipedia.org/wiki?curid=1364604", "title": "Mira Magen", "text": "Mira Magen\n\nMira Magen (* 1950, Kfar Saba, Izrael) je izraelská spisovatelka píšící v hebrejštině.\n\nMira Magen se narodila na začátku 50. let 20. století v Kfar Sabě v ortodoxní židovské rodině. Je řazena mezi nábožensky založené spisovatele, jedná se tedy o autorku praktikující židovské náboženství. Vystudovala psychologii a sociologii na univerzitě v Beer Ševě, několik let pracovala jako učitelka, poté byla zaměstnána v izraelské národní agentuře sociálního zabezpečení. Dlouho dobu se věnovala také práci ve zdravotnictví a svou literární tvorbu zahájila až v 90. letech. V současnosti žije v Jeruzalémě a přednáší na Hebrejské univerzitě, kde vede kurz tvůrčího psaní.\nZa svou literární činnost získala v roce 2005 Cenu předsedy vlády. \n\nV roce 1994 jí vyšla první sbírka povídek pod názvem \"Dopnuti až ke krku\", avšak její další literární krovy jí zavedly k tvorbě románové. Její knihy byly přeloženy do němčiny, francouzštiny, italštiny.\n\n\n\nRomán \"Motýli v dešti\" byl vydán v roce 2005 a autorka za něj získala Cenu předsedy vlády. Tématem románu jsou události, které měly být zapomenuty, avšak náhlý návrat blízké osoby, která byla jejich hlavním strůjcem, znovu otevírá bránu minulosti. Kniha zachycuje tři dny Uria Adama, řadového lékaře, který je velmi neprůbojný, což se projevuje jak v jeho osobním, tak pracovním životě. Jednoho rána je však ze svého stereotypu vyrušen vzkazem na záznamníku, kde mu matka oznámila, že se s ním chce setkat, i přesto, že se s ní Uria Adam již dávno rozloučil po jejím odchodu v jeho dětství.\nBěhem následujících tří dní po obdržení vzkazu se hlavní hlavní hrdina ponoří do svých myšlenek, kde se obrací ke svému dětství a vzpomíná na dobu před i po odchodu matky. Uria Adam celý život řídil heslem: \"Samota je osudem každého z nás\".\nSpisovatelka vložila do knihy kontrastní postavu Uriovy přítelkyně, která je naopak velmi ambiciózní a obdivovaná lékařka pracující na chirurgii. Ač se to hlavnímu hrdinovi zdá nemožné, jeho přítelkyně je jeho matce velice podobná.\nZe vzpomínek můžeme usoudit, že jediná osoba, který Uriu skutečně miluje, je jeho babička, která je však po mozkové mrtvici upoutána na lůžko. Právě tento fakt utvrzuje Uriu v jeho myšlence, že pocit samoty nemůže nikdo obejít.\nRomán je zasazen do současného Izraele, avšak autorka se snažila vymanit ze zařazení její osoby do tzv. náboženského literárního proudu, proto není děj románu vázán na žádnou náboženskou ideologii.\nMira Magen využila v knize své dlouholeté zkušenosti získané při práci zdravotní sestry, proto je právě toto prostředí velmi autenticky popisováno.\n\nI v tomto díle se autorka nevyhnula opakujícímu se motivu svých knih, kdy opět zdůrazňuje vztah mezi mužem a ženou, avšak více než na rozdíly vnímání obou pohlaví apeluje na jejich podobnost. \n"}
{"id": "1364611", "url": "https://cs.wikipedia.org/wiki?curid=1364611", "title": "Rouchovanská madona", "text": "Rouchovanská madona\n\nRouchovanská madona (první polovina 14. století) patří k nejvýznamnějším dílům gotického sochařství 14. století. Historici se přiklání k názoru, že nevznikla v Čechách, ale pochází z Porýní. Ze Zbraslavské kroniky se dovídáme, že česká královna Eliška věnovala rouchovanský kostel zbraslavskému klášteru. To vede k úvaze, že Madonu pořídili zbraslavští cisterciáci a pak ji věnovali do Rouchovan.\nOriginál sochy je umístěn ve stálé expozici Středověké umění v Čechách a střední Evropě umístěné v klášteře sv. Anežky České v Praze. Je vyřezána z lipového dřeva v životní velikosti a v kostele v Rouchovanech byla od roku 1325. Od roku 1935 je gotická socha v Národní galerii v Praze.\n\nO záchranu vzácné gotické madony se zasloužil rouchovanský badatel Vratislav Bělík.\nVratislav Bělík na sochu upozornil Zemské muzeum v Brně, jednání ovšem nikam nevedla. Zájem však projevilo Národní muzeum v Praze, které Madonu zakoupilo do svých sbírek.\n\nV kostele Nanebevzetí Panny Marie v Rouchovanech se nachází přesná kopie madony vytvořené na základě snahy tamní farnosti. Kopii zhotovil akademický malíř a restaurátor Radomír Surma.\n\nPři příležitosti slavnostního umístění kopie gotické sochy Rouchovanské madony v rouchovanském kostele se konal 8. června 2011 v 18 hodin koncert Duo Variant. Klavíristka Jiřina Kolmanová (nar. 1937) je profesorkou Janáčkovy akademie v Brně. Houslista, rouchovanský rodák, Jozef Bělík byl členem Státní filharmonie v Brně, v roce 1969 odešel na angažmá do Nizozemí.\n\nV neděli 14. srpna 2011, o pouti na svátek Nanebevzetí Panny Marie, patronky kostela, byla kopie madony slavnostně posvěcena novoříšským opatem Marianem Kosíkem.\n\n\n\n"}
{"id": "1364620", "url": "https://cs.wikipedia.org/wiki?curid=1364620", "title": "Mari Yonehara", "text": "Mari Yonehara\n\nMari Yonehara také Mari Jonehara (jap. 米原 万里, 29. dubna 1950 Tokio – 25. května 2006 Kamakura) byla japonská spisovatelka a překladatelka, která v letech 1959–1964 žila v Praze.\n\nNarodila do komunisticky smýšlející rodiny, její otec byl aktivním členem Komunistické strany Japonska. V roce 1959 společně s otcem odcestovala do Prahy, kde nejdříve studovala český jazyk, avšak poté byla otcem umístěna do mezinárodní školy vedené Sovětským svazem. V roce 1964 se vrátila do Japonska, kde absolvovala Tokijskou univerzitu. Především se věnovala studiu ruštiny, což jí později pomohlo k získání práce tlumočnice a překladatelky. Dále svou pozornost soustředila především na literární tvorbu. Pracovala také jako výkonná ředitelka v rámci japonského PEN Klubu a zasloužila se o propagaci jazyka a japonské kultury v zahraničí.\n\nHned po ukončení studia vyučovala rusky v Tokijském ruském jazykovém institutu a pracovala na částečný úvazek jako tlumočnice a předkladatelka. V roce 1980 založila asociaci tlumočníků ruského jazyka.\n\nZemřela na rakovinu vaječníků v Kamakura v prefektuře Kanagawe, ve svých 56 letech.\n\nJe autorkou esejí a novel, kde se často objevuje prostředí Prahy a v nichž prokazuje svou znalost sovětských a českých reálií. Pro její díla je typickým znakem smysl pro humor, který se nezalekne žádného tématu, i přesto, že jsou často považována za tabuizovaná. Velmi často se jedná o přímočarou a neochvějnou kritikou.\n\nZ ruského originálu přeložila do japonštiny knihu \"Jak se učím cizí jazyk\".\n"}
{"id": "1364625", "url": "https://cs.wikipedia.org/wiki?curid=1364625", "title": "Koutammakou", "text": "Koutammakou\n\nKoutammakou je oblast o rozloze 500 km², nacházející se v regionu Kara na severovýchodě Toga poblíž beninské hranice. Krajinu tvoří kopcovitá savana s řídkými akáciovými lesy. Žijí zde animisté z kmene Tammariů (také \"Batammariba\"), budující opevněné vesnice s patrovými hliněnými válcovitými věžemi krytými slámou, zvanými \"takyenta\". Domorodci se živí samozásobitelským pěstováním čiroku, fonia a arašídů nebo pastevectvím. V roce 2004 bylo Koutammakou zapsáno na seznam Světové dědictví jako příklad kulturní krajiny, kde lidé žijí v harmonii s přírodou a udržují staré tradice, folklór a mytologii. \n\n"}
{"id": "1364627", "url": "https://cs.wikipedia.org/wiki?curid=1364627", "title": "Matthew Antoine", "text": "Matthew Antoine\n\nMatthew Antoine (* 2. dubna 1985 Prairie du Chien, Wisconsin) je americký skeletonista.\n\nNa Mistrovství světa 2012 získal zlatou medaili v závodě smíšených družstev. Ze Zimních olympijských her 2014 si přivezl bronzovou medaili. V sezóně 2013/2014 se v celkové klasifikaci Světového poháru umístil na třetím místě. Zúčastnil se také ZOH 2018, kde skončil na 11. příčce.\n"}
{"id": "1364629", "url": "https://cs.wikipedia.org/wiki?curid=1364629", "title": "Metropolitan (vlak)", "text": "Metropolitan (vlak)\n\nMetropolitan je od 10. prosince 2017 souhrnné označení vlakových spojů na části linky Ex3 v úseku Praha – Budapešť provozovaných společností České dráhy.\n\nJedná se o bývalé názvy vlaků Petrov, Csárdás, Jaroslav Hašek, Slovan, Danubius a Jan Jesenius. Vlakům Hungaria a Slovenská strela byla jejich jména z nostalgických důvodů zachována, avšak vlak Slovenská strela nese přídomek Metropolitan, celým jménem Metropolitan Slovenská strela.\n"}
{"id": "1364635", "url": "https://cs.wikipedia.org/wiki?curid=1364635", "title": "Běh na lyžích na Zimních olympijských hrách 2018 – 15 km volně muži", "text": "Běh na lyžích na Zimních olympijských hrách 2018 – 15 km volně muži\n\nBěh na 15 km volně mužů, běžecká disciplína z programu Zimních olympijských her 2018, se konal 16. února 2018 v 15:00 místního času (7:00 CET) v Běžeckém centru Alpensia v Pchjongčchangu. Vítězem se stal Švýcar Dario Cologna, který obhájil zlaté medaile na této trati ze ZOH 2010 v kanadském Vancouveru a ze ZOH 2014 v ruském Soči. Stříbrný dojel vítěz skiatlonu Nor Simen Hegstad Krüger, bronz vybojoval Rus Denis Spicov.\n\nZávod odstartoval v 15:00.\n\n"}
{"id": "1364646", "url": "https://cs.wikipedia.org/wiki?curid=1364646", "title": "Miroslav Koval", "text": "Miroslav Koval\n\nMiroslav Koval (* 26. listopadu 1944 Havlíčkův Brod) je český fotograf, malíř, kreslíř a kurátor.\n\nMiroslav Koval se narodil v Havlíčkově Brodě jako druhý syn manželů Katzerových. Rodiče se po válce přestěhovali do Litoměřic a změnili příjmení na Kovalovi. Otec byl právník, od roku 1947 soudce krajského soudu v Ústí nad Labem, po únoru 1948 horník. Oba rodiče byli katolíci a spolupracovali s biskupem Trochtou při akci duchovní obnovy. Matku komunisté zatkli a roku 1952 odsoudili ve zinscenovaném procesu s \"vatikánskými špiony\" za velezradu na 14 let vězení, otce spoluobvinili a odsoudili na 7 let. Miroslav Koval se starším bratrem vyrůstali v dětském domově až do roku 1960, kdy matku propustili na amnestii a rodina se znovu sešla v Litoměřicích. Přestože Miroslav Koval složil zkoušky na výtvarnou školu, jako syn \"třídních nepřátel\" na ni nesměl nastoupit a vyučil se v chemičce a maturitu složil na večerní škole v kaučukárně v Kralupech.\n\nV letech 1965-1971 studoval na Akademii výtvarných umění v Praze v ateliéru Františka Jiroudka. Duchovně ho více přitahovala večerní kreslířská škola Jiřího Johna. K jeho spolužákům a přátelům patřil Michal Ranný, Svatopluk Slovenčík, Vladimír Gebauer, Vladimír Říha, Petr Šmaha, Marie Blabolilová. Od roku 1974 žije trvale v Sobotíně, kde zhruba deset let spolupracoval na sochách svého tchána Jiřího Jílka. Ty pak průběžně i fotograficky zdokumentoval. Za normalizace měl autorské výstavy pouze v roce 1982, ve třech malých moravských galeriích. Počátkem 90. let byl členem výtvarného spolku Kruh v Kostelci nad Černými Lesy, od roku 1991 Spolku olomouckých výtvarníků (později hostem obojího).\n\nOd listopadu roku 1994 je dramaturgem výstav Galerie Jiřího Jílka v Šumperku, autorem textů k výstavám a podoby tisků k nim, instalací a úvodních slov. Jeho manželka, malířka Anežka Kovalová je spoluautorkou instalací a jejich fotodokumentaristkou.\nMiroslav Koval již během studia postupně tlumil barevnost. Od olejomalby přešel v jeho polovině k vaječné tempeře a poslední malířské období na AVU bylo převážně bílé. Součástí diplomové práce byl téměř monochromní obraz ateliéru, dnes v majetku Galerie výtvarného umění v Litoměřicích. Po ukončení školy začal kolem roku 1973 dokumentovat detaily přírody i pomocí fotografie a jeho kresby zachycující přírodní struktury a jejich rytmické členění byly původně určeny jako příprava k obrazům. Kresby se však postupně osamostatnily a nakonec se staly finálním dílem. Malbu Koval nakonec zcela opustil. Jeho poslední obrazy z doby kolem roku 1984 jsou reliéfní a téměř monochromní struktury malované kaseinovou temperou, bělobou, černí a do jemna třenými a štětcem nanášenými zemitými písky (Moře, 1984).\n\nZ prvních kreseb lze ještě vyčíst vizuální kvality zobrazeného výchozího fenoménu (soubor \"Zem\", 1978-1979). Malíř postupně hledal obecné charakteristické rytmické prvky v krajině nebo detailech trávy a obilí. Jeho kresebný záznam se ve snaze vyhnout jakémukoli lyrizování postupně stal robustnější (1983). V následujícím období ztrácí význam přímá souvztažnost s určitými prvky přírody a Kovalova kresba směřuje k zobecnění, vícevýznamovosti a vzájemné zaměnitelnosti objektů. Syntézou této zkušenosti je soubor velkoformátových kreseb z let 1986-1987. Po roce 1989 se kresba stává dynamickou a zahrnuje kruhové motivy víření, zamotávání či ovíjení. Po roce 1991 se součástí kresby stává geometrické vymezení prostoru, v němž se struktury rozvíjejí.\n\nKresby se postupně radikálně redukují na jednoduché křivky a zároveň vzniká potřeba zdůraznit přímé sepětí s přírodou. Miroslav Koval již nekreslí perem, ale používá nejrůznější přirozené přírodní materiály, které zanechávají měkkou stopu - stonky česneku nebo denivky. Dominantní charakteristikou kreseb je měkká horizontální a vertikální symetrie, prostorové vztahy vymezují jednoduché linie.\n\nVýchodiskem tvorby Miroslava Kovala je příroda, ale hledá v ní něco obecnějšího, co přesahuje jednotlivou zkušenost a směřuje k úhrnnosti. V tomto smyslu souvisí s konceptuálními projekty sedmdesátých let, které vycházely z fotografických či kresebných záznamů konkrétních jevů a transformovaly je do netradičně koncipované nové reality. Jednotlivé přírodní situace nejsou podnětem k reflexi vlastní senzibility, ale pouze podřízenou složkou, ke kterým hledá výtvarné paralely. Podstatou jeho tvorby je hledání a zviditelňování metafyzického řádu přírody. Jednotlivé práce jsou pouze různými řešeními stejného problému a proto je třeba Kovalovo dílo vnímat jako celek.\n\nAutor sám své dílo komentuje:\n\n\"Kresba je způsobem doptávání se po rytmické skladbě prapůvodních tvarů, účelem nespoutaného řádu přírody a každodenním novým pokusem o přiblížení se k němu – potvrzením si, že ještě vidím a cítím… že ještě jsem. Je životní nezbytností, posledním útočištěm. Zmatky světa do ní nevpouštím\".\n\n\n"}
{"id": "1364652", "url": "https://cs.wikipedia.org/wiki?curid=1364652", "title": "Kakistokracie", "text": "Kakistokracie\n\nKakistokracie je forma vlády, kterou ovládají ti nejhorší, nejméně kvalifikovaní či nejbezskrupulóznější z občanů. Jedná se o neologismus z složený řeckého \"kakistos\" (κάκιστος; nejhorší) a \"kratos\" (κράτος; vláda). Používá se jako kritické vyjádření o určité konkrétní vládě, spíše než jako politologický pojem. \n"}
{"id": "1364653", "url": "https://cs.wikipedia.org/wiki?curid=1364653", "title": "Viktor Bojarskij", "text": "Viktor Bojarskij\n\nViktor Iljič Bojarskij (Ви́ктор Ильи́ч Боя́рский, * 16. září 1950 Rybinsk) je ruský polárník. Absolvoval Petrohradskou elektrotechnickou univerzitu, od roku 1973 pracoval v Arktickém a antarktickém výzkumném institutu, v letech 1998 až 2016 byl ředitelem Muzea Arktidy a Antarktidy v Petrohradu. Přešel na lyžích Grónsko ze severu na jih, v letech 1989 až 1990 se zúčastnil mezinárodní transantarktické expedice, která jako první urazila bez použití motorových vozidel 6300 km dlouhou trasu z Antarktického poloostrova přes jižní pól do stanice Mirnyj. V roce 1995 spolu s Američanem Willem Stegerem překonal na psím spřežení Severní ledový oceán, v roce 2002 stanul na vrcholu Kilimandžára, více než šedesátkrát navštívil severní pól. Je ředitelem firmy VIKAAR, která pořádá komerční zájezdy do Arktidy a buduje v blízkosti severního pólu každoročně základnu Barneo, členem Ruské zeměpisné společnosti a jako autor řady cestopisných knih byl přijat do Svazu spisovatelů Ruska, v roce 2002 mu byl udělen Řád za zásluhy o vlast.\n\n"}
{"id": "1364657", "url": "https://cs.wikipedia.org/wiki?curid=1364657", "title": "Metropolitan", "text": "Metropolitan\n\nMetropolitan může znamenat:\n\n\n\n\n"}
{"id": "1364660", "url": "https://cs.wikipedia.org/wiki?curid=1364660", "title": "Dlouhý pochod 1D", "text": "Dlouhý pochod 1D\n\nDlouhý pochod 1D je vylepšená verze rakety DP - 1.\n\n"}
{"id": "1364661", "url": "https://cs.wikipedia.org/wiki?curid=1364661", "title": "Expres.cz", "text": "Expres.cz\n\nExpres.cz je internetový projekt mediálního domu MAFRA. Web kombinuje zpravodajství se společenskými tématy, rozčleněný do rubrik Zprávy, Celebrity, Svět, Virál a Video. Pro další kategorizaci článků používá štítky v podobě hashtagů, nejpoužívanější zobrazuje v záhlaví. Nabádá ke čtenářskému hodnocení prostřednictvím kreslených emotikonů podle emocí, které konkrétní text vzbuzuje.\n\n\"Expres.cz\" je jedním z největších webů v České republice ve svém segmentu, měsíčně jej navštěvuje více než 1,5 milionu čtenářů.. Vede ho Petr Konečný, který šéfoval internetové verzi bulvárního \"Blesk.cz\" konkurenčního vydavatelství Czech News Center. Hlavní editorkou je Barbora Koukalová. Mezi autory jsou Karen Mchitarjan či Kateřina Pifflová.\n"}
{"id": "1364672", "url": "https://cs.wikipedia.org/wiki?curid=1364672", "title": "Frank Asaro", "text": "Frank Asaro\n\nFrank Asaro (narozen jako Francesco Asaro; 31. července 1927 – 10. června 2014) byl americký chemik, který se proslavil zejména jako spoluobjevitel „iridiové stopy“ v jílové vrstvě horniny z období přelomu křídy a paleocénu (hranice K-T nebo nověji K-Pg, datovaná do doby před 66 miliony let). Stal se tak roku 1980 spolu s Luisem Alvarezem, Walterem Alvarezem a Helem Michelovou tvůrcem impaktní teorie o vyhynutí dinosaurů - myšlenky, že vymírání na konci křídy způsobil dopad velké planetky z vesmíru. Asaro byl od 50. let 20. století specialistou na datování archeologických a paleontologických objektů a nálezů (hornin, soch, keramiky apod.) za pomoci moderních chemicko-fyzikálních laboratorních metod. Po celý svůj život žil a působil v Kalifornii a jeho jméno je spojeno s Kalifornskou univerzitou v Berkeley.\n\n"}
{"id": "1364675", "url": "https://cs.wikipedia.org/wiki?curid=1364675", "title": "Ivana Dobrakovová", "text": "Ivana Dobrakovová\n\nIvana Dobrakovová (* 1982 Bratislava) je slovenská spisovatelka. \n\nIvana Dobrakovová se narodila 17. dubna 1982 v Bratislavě. Od roku 2005 žije v Turíně v Itálii. Ivana Dobrakovová vystudovala gymnázium v Bratislavě (1996-2000), dále překladatelství a tlumočnictví anglického a francouzského jazyka na Filozofické fakultě Univerzity Komenského v Bratislavě. Mezi její překlady patří \"Sníh\" od Maxence Fermina, \"Vymazaný muž\" od Françoisa Soulagea a \"Ruský román\" od Emmanuela Carrèra. V roce 2007 vyhrála literární soutěž mladých prozaiků Jašíkové kysuce a rok na to literární soutěž Poviedka 2008 (povídka \"Žít s Petrem)\". Mezi její nejznámější knihy patří \"Bellevue (2010)\", ve které je hlavní hrdinkou devatenáctiletá dívka, která pracuje jako dobrovolnice u fyzicky postižených lidí ve zdravotnickém centru. Sbírka krátkých příběhů s názvem \"Toxo (2013)\", jejichž hlavními hrdiny jsou převážně Slováci, kteří hledají své místo v životě skrz vztahy s lidmi, které potkávají v zahraničí. V současné době je Ivana Dobrakovová spisovatelkou na volné noze.\n"}
{"id": "1364678", "url": "https://cs.wikipedia.org/wiki?curid=1364678", "title": "Donor-specifické protilátky", "text": "Donor-specifické protilátky\n\nRejekce zprostředkovaná protilátkami zahrnuje aktivaci B lymfocytů a plasmatických buněk, což vede k tvorbě donor-specifických protilátek (DSA), které se váží na HLA a/nebo non-HLA molekuly na endotelu. Preformované donor-specifické protilátky, které vedou k hyperakutnímu odmítnutí, byly poprvé detekovány v roce 1969 cytotoxickým na komplementu závislým cross-match testem. Přítomnost preformovaných a de novo (nově vzniklých) DSA jsou hlavními rizikovými faktory pro vznik rejekce zprostředkované protilátkami, která má za následek jak akutní, tak i chronické poškození transplantátu a je primární příčinou časné i pozdní ztráty aloštěpu. Téměř třetina pacientů, kteří jsou zařazeni na čekací listinu v rámci transplantace, může mít určitý podíl protilátek proti HLA. Obvyklý způsob pro senzibilizaci proti HLA antigenům nastává ve třech případech: těhotenství, transfuze po transplantaci a předchozí transplantace. Předem vytvořené protilátky zvyšují šanci na selhání aloštepu tím, že způsobují pozitivní cross-match test a také snižují šanci na nalezení vhodného dárce. U senzitizovaných pacientů je úspěšná transplantace možná použitím metody jako je desenzitizace, párová výměna a také určitá přijatelná míra neshody. \n\nStupeň cytotoxicity je vyjádřen jako procento PRA (panel reagujících protilátek). Jedná se o metodu, kterou lze použít k odhadnutí rizika, že daný příjemce má pozitivní cross-match. Omezení této metody spočívají v tom, že procenta PRA nemusí korespondovat s typem nebo množstvím daných protilátek. To do značné míry závisí na použitém buněčném panelu, který je komerčně vyráběn a nemusí skutečně reprezentovat populaci. Také by měly být zohledněny HLA frekvence a rasové rozdíly, avšak to nelze provést. Kromě toho může dojít také k falešně pozitivním výsledkům z důvodu výskytu non-HLA protilátek, autoprotilátek a nespecifických IgM protilátek. Podobně mohou být výsledky i falešně negativní, jelikož je tato metoda závislá na komplementu, a ten k aktivaci vyžaduje vyšší titr protilátek. Nedostatečná aktivace komplementu způsobená nízkým titrem může ukrýt skutečnou protilátku.\n\nPatel a Terasaki v roce 1969 prokázali účinnost komplement-dependentního lymfocytotoxického cross-match testu při definování imunologického rizika při transplantaci ledviny. Cross-match test se stal standardní metodou, která se dnes používá i pro alokaci štěpu. Pokud PRA test identifikuje několik protilátek proti potenciálním skupinám dárců, cross-match test zjistí, zda příjemce měl protilátky vůči určitému konkrétnímu dárci. Časem se ale ukázalo, že pomocí tohoto testu nelze určit všechny již existující HLA-specifické protilátky specifické pro dárce (HLA-DSA). V posledních letech se techniky detekce protilátek HLA staly citlivějšími se zavedením testů na pevné fázi, včetně například testu ELISA.\n"}
{"id": "1364680", "url": "https://cs.wikipedia.org/wiki?curid=1364680", "title": "E. W. Scripps", "text": "E. W. Scripps\n\nEdward Willis („E. W.“) Scripps (18. června 1854, Rushvillle, Illinois – 12. března 1926, Monrovia, Libérie) byl americký vydavatel novin, zakladatel mediálního konglomerátu E. W. Scripps Company a též zpravodajské agentury United Press, nyní známou pod názvem United Press International, která vznikla v roce 1958 po spojení s International News Service. V roce 1903 založil výzkumné centrum oceánů s názvem Scripps Institution of Oceanography (SIO). Po E. W. Scrippsovi je pojmenována na Ohijské univerzitě Škola žurnalistiky.\n"}
{"id": "1364712", "url": "https://cs.wikipedia.org/wiki?curid=1364712", "title": "Leopoldsdorf im Marchfelde", "text": "Leopoldsdorf im Marchfelde\n\nLeopoldsdorf im Marchfelde je městys v Rakousku ve spolkové zemi Dolní Rakousy v okrese Gänserndorf.\n\nLeopoldsdorf im Marchfelde se nachází ve spolkové zemi Dolní Rakousy v regionu Weinviertel. Rozloha území městyse činí 28,95 km², z nichž 6,3 % je zalesněných.\n\nÚzemí městyse Leopoldsdorf im Marchfelde se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 21 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Leopoldsdorf im Marchfelde je Thomas Nentwich ze strany SPÖ.\n\n"}
{"id": "1364721", "url": "https://cs.wikipedia.org/wiki?curid=1364721", "title": "Küçük Mustafa", "text": "Küçük Mustafa\n\nKüçük Mustafa (cca 1409 – 1422), v překladu \"Malý Mustafa\", byl osmanský princ, který se v roce 1422 ucházel o trůn. V kronikách se uvádí, že byl poražen svým strýcem Mustafou Çelebim, který se také o trůn ucházel. \n\nMustafa se narodil kolem roku 1409. Byl druhým synem sultána Mehmeda I. V té době bylo zvykem, aby princové byli guvernéry v provinciích a tím se připravovali na vládu. Malí princové žili s rodinou v hlavním městě. Mustafova provincie byla Hamideli (dnešní Isparta v Turecku). Nicméně po smrti jeho otce se bál o svůj život, který byl v rukou jeho bratrů a utekl do znepřáteleného státu Karamanid. V Karamanu byl odhalen osmanským pašou Şaraptarem, který pomáhal v bojích jeho bratrovi, novému sultánovi Muradovi II.\n\nI po získání trůnu byl Murad ohrožen povstáními jeho strýce Mustafy Çelebiho. Po té, co Mustafu porazil, napadl Konstantinopol (dnešní Istanbul), aby Byzantská říše nadále Mustafu nepodporovala. Mustafa ale viděl tyto události jako vhodnou příležitost pro povstání. Společně s jeho podporovateli z Karamanu zabral anatolské území říše. Když viděl jeho sílu byzantský císař, rozhodl se toto povstání podpořit. I když jeho snahy byly neúspěšné, podařilo se mu získat Nikaiu, další významné anatolské město. \n\nPo tom, co se Murad dozvěděl o povstání, vydal se do Anatolie. Vedl tajnou korespondenci s Şaraptar İlyas, který mu podával přesné informace o Mustafově poloze a plánovaných krocích. I když se Mustafa snažil utéct, byl zatčen a popraven.\n"}
{"id": "1364722", "url": "https://cs.wikipedia.org/wiki?curid=1364722", "title": "Richard Knoll", "text": "Richard Knoll\n\nRichard Knoll (17. listopadu 1893 Rouchovany – 3. května 1973) byl český kynolog, věnoval se zejména německým krátkosrstým ohařům.\n\nJako kynolog začínal s fenkou výmarského ohaře, ale hlavně se věnoval německým krátkosrstým ohařům. Ve své chovatelské stanici Tišnov (ve stejnojmenném městě) odchoval sto dvacet vrhů německých krátkosrstých ohařů. 50 let vykonával funkci poradce chovu, podílel se na tvorbě zkušebních řádů, byl rozhodčím pro všechna lovecká plemena.\n\nCelkem pětkrát zvítězil v Memoriálu Karla Podhajského.\n\nMemoriál Richarda Knolla, pořádaný na jeho počest, je vrcholná soutěž ohařů České republiky o titul Všestranný vítěz ČR. Memoriál má mnohaletou tradici, koná se od roku 1975.\n\n\n"}
{"id": "1364726", "url": "https://cs.wikipedia.org/wiki?curid=1364726", "title": "Kostel Stětí svatého Jana Křtitele (Vyšehrad)", "text": "Kostel Stětí svatého Jana Křtitele (Vyšehrad)\n\nKostel Stětí svatého Jana Křtitele je zrušený kostel v Praze 2-Vyšehradě v areálu pevnosti za kaplí Panny Marie Šancovské. Je chráněn jako kulturní památka České republiky. Není volně přístupný. Je ve správě NKP Vyšehrad.\n\nNejstarší záznam o existenci kostela je z roku 1380. Za husitských válek v listopadu 1420 byla vyšehradská pevnost pobořena, ale kostelík zůstal a byl ještě v 15. století obnoven. Původně dvoulodní farní kostel stál na východní straně na skalce, na náměstí před radnicí a masnými krámy.\n\nPři stavbě barokního opevnění, které započalo roku 1654, byl obestavěn kurtinou XXXIII-XXXIV tak, že zůstaly pouze jeho vnitřní prostory. Zvenku byl zasypán, oboustranně zkrácen a jeho boční stěny sníženy. Také nový strop byl nižší a zaklenutý. Roku 1764 získal přístavbou na severní straně sakristii a průchod do nově postavené kaple Panny Marie Šancovské.\n\nVnitřek kostela na obdélném půdorysu má mělký trojboký závěr. Je rozdělen na tři lodě čtyřmi pilíři, které nesou křížové klenby. Tyto klenby přecházejí na západní straně do pětibokých výsečí. Presbytář má šikmé stěny s konchou zaklenutými nikami. V jeho závěru je obdélníková nika pro oltář. Podzemní kobka v severovýchodní částí kostela je zaklenuta valenou klenbou eliptického průřezu s trojúhelníkovými a pětibokými výsečemi.\n\nZbytky kostela byly odkryty v letech 1974–1975 při archeologických vykopávkách. V letech 1994–1995 sloužily prostory jako výstavní síň a lapidárium. Roku 2013 prošel jeho interiér opravou.\n\n\n"}
{"id": "1364727", "url": "https://cs.wikipedia.org/wiki?curid=1364727", "title": "It's Love That Really Counts", "text": "It's Love That Really Counts\n\nIt's Love That Really Counts je píseň nahraná roku 1962 americkou soulovou dívčí skupinou The Shirelles.\n\nPíseň byla vydaná na straně \"A\" se singlem \"Stop The Music\" na straně \"B\" u vydavatelství Scepter Records. Autorem hudby je Burt Bacharach a textařem Hal David.\n\n\n"}
{"id": "1364729", "url": "https://cs.wikipedia.org/wiki?curid=1364729", "title": "Alex Lawther", "text": "Alex Lawther\n\nAlex Lawther (* 4. května 1995, Petersfield, Hampshire) je britský herec. Proslavil se rolí mladého Alana Turinga ve filmu \"Kód Enigmy\", za kterou získal cenu London Film Critics' Circle Award v kategorii nejlepší mladý britský herec. Dále ztvárnil hlavní roli Jamese v seriálu \"The End of the F***ing World\" a Kennyho ve třetí epizodě třetí série sci-fi seriálu \"Černé zrcadlo\".\n\nNarodil se v Petersfieldu v Hampshiru a má dva starší sourozence. Podle svých slov mu fascinaci herectvím přinesly hry, kterými se zabavoval v dětství. Oba jeho rodiče pracují jako právníci, jeho starší bratr Cameron je filmový producent a starší sestra Ellie pracuje ve veřejné správě. \n\nNestudoval žádnou střední či vysokou školu ve specializaci na herectví. Před svou první hereckou prací studoval historii na King's College v Londýně. Vystupoval s National Youth Theatre.\n\nJeho první herecká role přišla v šestnácti letech, kdy se objevil v roli Johna Blakemora ve hře Davida Hara \"South Downs\". V roce 2014 přišel jeho filmový debut ve snímku \"Kód Enigmy\". Za roli mladého Alana Turinga získal cenu London Film Critics' Circle Award v kategorii nejlepší britský mladý umělec. O rok později se objevil ve snímku \"X+Y\". V roce 2016 získal svou první hlavní roli ve filmu, kdy ztvárnil Elliota ve filmu \"Odjezd\", kterým debutoval režisér Andrew Steggall.\n\nZahrál si roli Kennyho v epizodě seriálu \"Černé zrcadlo\". V roce 2017 se objevil v hlavní roli seriálu \"The End of the F***ing World\", za který sklidil pochvalné recenze od kritiků. \n\n"}
{"id": "1364732", "url": "https://cs.wikipedia.org/wiki?curid=1364732", "title": "Unlucky", "text": "Unlucky\n\nUnlucky je píseň nahraná roku 1961 americkou soulovou dívčí skupinou The Shirelles.\n\nPíseň byla vydaná na jejich albu \"Tonight's The Night\" u vydavatelství Scepter Records. Autorem hudby je Bobby Banks a textařkou Lillian Shockley.\n\nRoku 1963 nazpívala tuto píseň na svém prvním albu \"Presenting Dionne Warwick\" americká zpěvačka Dionne Warwick. Byla umístěna jako třetí skladba alba na straně \"B\".\n"}
{"id": "1364733", "url": "https://cs.wikipedia.org/wiki?curid=1364733", "title": "Hvězdná brána: Třetí říše", "text": "Hvězdná brána: Třetí říše\n\nHvězdná brána: Třetí říše (v anglickém originále Stargate Origins) je americký sci-fi webový seriál z roku 2018, vydávaný na webové platformě Stargate Command. Vytvořen byl jako prequel celovečerního filmu \"Hvězdná brána\" z roku 1994 a televizního seriálu \"Hvězdná brána\" z let 1997–2007. Objednáno bylo deset dílů o desetiminutové délce. O několik měsíců později byl vydán sestřih celého seriálu v podobě 104minutového celovečerního filmu (\"Stargate Origins: Catherine\"). Ten měl v Česku premiéru 11. října 2019 na stanici Prima Cool.\n\nProfesor Paul Langford objeví společně se svou dcerou Catherine v roce 1928 v poušti v egyptské Gíze záhadný kruh, který začne zkoumat. O deset let později zajme profesora nacistický důstojník Brücke, jenž studuje pro Hitlera okultismus a jenž disponuje určitými poznámkami o tomto předmětu. Kruh zprovozní a vytvoří průchod na jinou planetu, kam se Brücker se svými pomocníky a zajatým profesorem vydá. Catherine to vše sleduje a následně musí se svými přáteli, kapitánem Bealem a poručíkem Khanem, odhalit tajemství tzv. hvězdné brány, aby zachránila svého otce a zabránila nacistům najít spojence.\n\n\n"}
{"id": "1364735", "url": "https://cs.wikipedia.org/wiki?curid=1364735", "title": "I Smiled Yesterday", "text": "I Smiled Yesterday\n\nI Smiled Yesterday je píseň nahraná roku 1962 americkou soulovou zpěvačkou Dionne Warwick.\n\nPíseň byla vydaná jako singl nastraně \"A\" s písní \"Don't Make Me Over\" (strana \"B\") a roku 1963 na jejím prvním albu \"Presenting Dionne Warwick\" u společnosti Scepter Records. Autorem hudby je Burt Bacharach a textařem Hal David. Byla umístěna jako čtvrtá skladba alba na straně \"B\".\n\n\nRoku 1969 nahrála tuto píseň zpěvačka Marta Kubišová, český text s názvem „Oči měl netečný“ napsal Pavel Vrba. Píseň byla vydána na singlu na straně \"B\" s písní \"„Zlý dlouhý půst“\" na straně \"A\".\n\n"}
{"id": "1364739", "url": "https://cs.wikipedia.org/wiki?curid=1364739", "title": "Nikola Kavaja", "text": "Nikola Kavaja\n\nNikola Kavaja (v srbské cyrilici Никола Каваја; 3. října 1932, Peć, Království Jugoslávie – 10. listopadu 2008, Bělehrad, Srbsko) byl srbský nacionalista a antikomunista. Čtyřikrát se pokusil spáchat (neúspěšně) atentát na Josipa Broze Tita, hlavu státu socialistické Jugoslávie. \n\nNikola se narodil na území dnešního Kosova do rodiny, která přišla do Peći původně z Černé Hory (vesnice Dobrsko Selo u Cetinje). Nikolův otec bojoval v různých střetech s Kačaky. Po skončení války celá rodina odešla na území dnešní Vojvodiny. Gymnázium proto Nikola vystudoval v Somboru. Později studoval na letecké škole v Pančevu a získal hodnost podporučíka. \n\nBěhem vojenské služby, kterou vykonával rovněž ve vojvodinském Somboru zjistil, že byli jeho příbuzní zatčeni tajnou policií UDBa a internováni v táboře Goli otok. Proto se Nikola rozhodl připojit se k tajné protikomunistické skupině, která existovala v kasárnách Jugoslávské lidové armády v Somboru. Skupina nejprve namalovala na stěnách kasárny nápis \"Smrt Josipu Brozu Titovi a Komunistické straně Jugoslávie\". Při následném hledání viníků byli sice odhaleni někteří antikomunisté, na samotného Kavaju však nepadlo podezření. V červnu 1953 Kavaja sabotoval sklad paliv na místním letišti. O nějakou dobu později odešel z armády. \n\nKavaja byl poprvé zatčen jugoslávskými bezpečnostními orgány při pokusu o nelegálním přechodu hranice do Rakouska. Vojenský soud Páté vojenské oblasti v Lublani jej odsoudil na 18 a půl let vězení. Po čtyřech letech trestu se Kavajovi podařilo uprchnout při transportu z mariborské věznice a uprchl do Rakouska. Tam byl později také zatčen, rozhodl se nicméně spolupracovat s CIA a plnit úkoly, které byly namířené proti jugoslávskému státu. Tyto akce zahrnovaly špionáž, rozkrývání dvojitých agentů a atentáty. \n\nKavaja se podílel na atentátu na Josipa Broze, ke kterému mělo dojít při Titově návštěvě Brazílie. Vzhledem k tomu, že se jugoslávská hlava státu rozhodla podstatnou část své návštěvy trávit v připravené rezidenci, však byly šance na případný útok minimální. Další příležitosti k útoku měl Kavaja ještě při Titových návštěvách Chile, Mexika a USA. V 70. letech žil v New Jersey v USA a pracoval jako mechanik. \n\nKavaja byl v roce 1978 spolu s asi stovkou dalších srbských nacionalistů zatčen v New Yorku. Po zaplacení kauce ve výši 250 tisíc dolarů se však dostal na svobodu. Během cesty letadlem z New Yorku do Chicaga unesl letadlo a požadoval propuštění svého kolegy Stojiljka Kajeviće. Na palubu letadla propašoval bombu. Po získání letadla pod svojí kontrolu zamýšlel odletět do Jugoslávie a letoun navést do věže Ušće, kde se nacházelo sídlo komunistické strany. Nakonec se mu podařilo odletět pouze zpět do New Yorku, neboť mu vydání Kajeviće nebylo přislíbeno. V Chicagu Kavaja propustil cestující a nechal si na palubě jen několik lidí, včetně svého právníka. Na jeho radu odcestoval do Irska, kde však doufal v politický azyl, Irsko jej ale vydalo zpět do USA. Ve Spojených státech byl odsouzen na 65 let vězení. V roce 1997 byl podmínečně propuštěn, nakonec však odcestoval do Srbska. Zemřel v roce 2008 v Bělehradě. \n\nV roce 1994 byl natočen o Kavajově životním příběhu dokumentární film. \n"}
{"id": "1364741", "url": "https://cs.wikipedia.org/wiki?curid=1364741", "title": "Indolamin 2,3-dioxygenáza", "text": "Indolamin 2,3-dioxygenáza\n\nIndolamin 2,3-dioxygenáza (IDO nebo INDO EC 1.13.11.52) je enzym obsahující hemovou skupinu, který za fyziologických podmínek exprimuje řada tkání, mezi které patří například tenké střevo, plíce, ženský pohlavní trakt či placenta. U lidí je kódován genem \"IDO1.\" Tento enzym se účastní metabolismu tryptofanu, přičemž katalyzuje první limitující krok přeměny tryptofanu na formylkynurenin. K enzymům zahajujícím takzvanou kynureninovou dráhu metabolismu tryptofanu patří také indolamin 2,3–dioxygenáza–like protein (IDO2) a tryptofan 2,3-dioxygenáza (TDO). IDO je důležitou součástí přirozené obrany těla proti patogenům. Má imunosupresivní funkci a jeho působení může vést k anergii efektorových T lymfocytů, aktivaci T regulačních buněk a může stimulovat dendritické buňky k diferenciaci na imunosupresivní fenotyp. Exprese IDO byla prokázána také u různých typů nádorových linií, jako jsou akutní myeloidní leukémie, rakovina vaječníků či kolorektální karcinom.\n\nEnzym IDO hraje důležitou roli v imunitním systému a zároveň je jedním z mechanismů maligní transformace přispívajícím ke vzniku nádorového bujení. Exprese IDO je indukovaná IFNγ, což vysvětluje, proč je jeho aktivita zvýšená při zánětlivých onemocněních, jak infekčních, tak autoimunitních, stejně jako při tumorigenezi. Jelikož je tryptofan pro přežití patogenů nezbytný, působení IDO je dokáže spolehlivě zničit. Mezi mikroorganismy citlivé na nedostatek tryptofanu patří například bakterie rodu \"Streptococcus\" nebo viry jako herpes simplex nebo spalničky. IDO je důležitá molekula v mechanismech tolerance a mezi jeho fyziologické funkce patří potlačení potenciálně nebezpečných zánětlivých procesů v těle. Tento enzym může být produkován alternativně aktivovanými M2 makrofágy a jinými imunoregulačními buňkami. Aktivita IDO inhibuje funkci a proliferaci cytotoxických T lymfocytů, stimuluje T regulační lymfocyty a také aktivuje myeloidní supresorové buňky, velmi často přítomné v nádoru.\n\nDnes již s jistotou víme, že exprese IDO umožňuje nádorovým buňkám uniknout imunitnímu systému dvěma hlavními mechanismy. Prvním z nich je deplece tryptofanu z nádorového mikroprostředí, druhým je pak produkce katabolických produktů, takzvaných kynureninů, které působí cytotoxicky nejen na T lymfocyty, ale například i NK buňky. Nadměrnou expresi lidského enzymu IDO (hIDO) pozorujeme u celé řady lidských nádorových linií a tato skutečnost je často spojována s horší prognózou pacientů. Mezi nádory spojovanými se zvýšenou produkcí IDO patří například karcinom prostaty, vaječníků či pankreatu, nádory žaludku, hlavy, plic anebo akutní myeloidní leukémie. V nádorových buňkách je exprese IDO za normálních podmínek řízena genem \"Bin1\", který je nádorovou transformací poškozen. Dnes již existují klinické studie, které naznačují, že kombinací inhibitorů IDO s klasickou chemoterapií a radioterapií, by mohlo být dosaženo obnovení imunitní kontroly a zajištění terapeutické odezvy jinak rezistentních nádorů.\n\nNorharman vykazuje neuroprotektivní vlastnosti prostřednictvím inhibice IDO a zabráněním vzniku neurotoxických metabolitů, jako je kyselina chinolinová, 3-hydroxy-kynurenin a syntáza oxidu dusnatého. Kyselina rosmarinová inhibuje expresi IDO prostřednictvím inhibice cyklooxygenázy. Inhibitory COX2 snižují aktivitu IDO, což vede ke snížení hladiny kynureninů a aktivity prozánětlivých cytokinů. Racemická směs 1-methyltryptofanu je dobrým inhibitorem IDO, ale přímé porovnání stereoizomerů v myších experimentálních modelech ukázalo, že D forma 1-methyltryptofanu lépe brání supresi T lymfocytů a je tedy vhodnější k posílení protinádorové imunitní odpovědi. 1-methyl-D-tryptofan označovaný také jako indoximod je běžně používanou látkou v klinických studiích různých typů lidských malignit. Mezi další inhibitory aktivity IDO patří látky epacadostat (INCB024360), navoximod (GDC-0919) a BMS-986205, které byly nebo právě jsou testovány v první či druhé fázi klinických zkoušek. Některé se dostaly dokonce do třetí fáze klinických testů a v kombinaci s moderní imunoterapií či klasickou léčbou představují nový způsob kombinované protinádorové terapie.\n"}
{"id": "1364743", "url": "https://cs.wikipedia.org/wiki?curid=1364743", "title": "Make It Easy on Yourself", "text": "Make It Easy on Yourself\n\nMake It Easy on Yourself je píseň nahraná roku 1962 americkým soulovým zpěvákem Jerry Butlerem.\n\nPíseň byla vydaná jako singl na straně \"A\" s písní \"It's Too Late\" (strana \"B\") a roku 1963 na jeho albu \"Need To Belong\" u společnosti Vee Jay Records. Autorem hudby je Burt Bacharach a textařem Hal David. Byla umístěna jako druhá skladba alba na straně \"A\".\n\n\nMezi dalšími zpěváky kteří nazpívali tuto píseň jsou např. Rick Astley, Long John Baldry, Rick Astley, Michael Henderson, Tony Bennett, the Four Seasons, Connie Francis, Jackie Trent, Sarah Vaughan nebo Bobby Vee.\n\n"}
{"id": "1364750", "url": "https://cs.wikipedia.org/wiki?curid=1364750", "title": "The Love of a Boy", "text": "The Love of a Boy\n\nThe Love of a Boy je píseň nahraná roku 1962 americké zpěvačky Timi Yuro.\n\nPíseň byla vydaná jako singl nastraně \"A\" s písní \"I Aint Gonna Cry No More\" (strana \"B\") u společnosti Liberty Records. Autorem hudby je Burt Bacharach a textařem Hal David.\n\n\n"}
{"id": "1364756", "url": "https://cs.wikipedia.org/wiki?curid=1364756", "title": "Anyone Who Had a Heart (album)", "text": "Anyone Who Had a Heart (album)\n\nAnyone Who Had a Heart je druhé album americké zpěvačky Dionne Warwick, vydané roku 1964 ve vydavatelství Scepter Records. Producenty byl Burt Bacharach a Hal David.\n\nAlbum je pozoruhodné pro začlenění titulní písně \"Anyone Who Had a Heart\" která se stala první písní v desítce v Billboard Hot 100.\n\nStrana A:\n\nStrana B:\n\n"}
{"id": "1364767", "url": "https://cs.wikipedia.org/wiki?curid=1364767", "title": "Matomo (software)", "text": "Matomo (software)\n\nMatomo, dříve Piwik je svobodný a open source software pro webovou analytiku vyvíjena společností Innocraft a mezinárodním týmem dobrovolníků. Aplikace běží na PHP/MySQL webserveru. Zaznamenává online návštěvy jednoho nebo více webů a zobrazuje reporty pro další analýzu. K červenci 2017 používalo Matomo přes jeden milion webových stránek. Aplikace byla již přeložena do 54 jazyků. Vývojáři vydávají nové verze pravidelně.\n\nMatomo (Piwik) byl vydán v roce 2007 jako náhrada za phpMyVisites, s plnou podporou API, čistějším UI (uživatelské rozhraní), moderními grafy, lepší architekturou a výkonem.\n\nDne 21. listopadu 2008 oznámil SourceForge.net dostupnost aplikace Matomo.\n\nMatomo bylo vybráno společností SourceForge.net jako Projekt měsíce a to konkrétně v červenci 2009.\n\nV prosinci 2012 vývojáři Matomo spustili crowdfundingovou kampaň a žádali peníze na vývoj nových funkcionalit.\n\nV lednu 2018 se projekt Piwik přejmenoval na Matomo, aby se odlišila tato svobodná aplikace od placené verze Piwik PRO.\n\n"}
{"id": "1364772", "url": "https://cs.wikipedia.org/wiki?curid=1364772", "title": "Malkoçoğlu Balı Bey", "text": "Malkoçoğlu Balı Bey\n\nMalkoçoğlu Bali Bey známý také jako Malkoç Bey (1495–1555) byl osmanský vojenský velitel a guvernér, sloužící sultánovi Sulejmanovi I. \n\nByl synem Malkoçoğlu Yayi Paši, který sloužil jako bejlerbej v Anatolii a Rumelii. Jeho mladším bratrem byl Malkoçoğlu Mehmet Bey. Když se oženil s dcerou sultána Bájezída II., tak dosáhl funkce vezíra. Nejvíce se proslavil bitvou u Moháče (1526), kde byl velitelem akindžiů. Jako odměnu za válečné služby spravoval po bitvě Budínský ejálet. \n\nPostava Malkoçoğlu Bali Beye se objevila v tureckém seriálu \"Velkolepé století\" (2011–14), kde ji ztvárnil Burak Özçivit.\n"}
{"id": "1364786", "url": "https://cs.wikipedia.org/wiki?curid=1364786", "title": "Leonaert Bramer", "text": "Leonaert Bramer\n\nLeonaert Bramer, také Leendert nebo Leonard (24. prosince 1596 – pohřben 10. února 1674) byl nizozemský malíř. Je známý především svými žánrovými obrázky, maloval obrazy s náboženskými a historickými tématy, S oblibou zobrazoval nočních scény s exotickými detaily. Velmi plodný byl také jako návrhář. Maloval také fresky, což nebylo severně od Alp obvyklé. Fresky se nedochovaly, stejně jako nástěnné malby na plátně, z nichž existuje jen málo. Bramer je jednou z nejzajímavějších osobností v nizozemském umění 17. století.\n\nBramer se narodil v Delftách. V roce 1614, ve věku 18 let, se rozhodl cestovat. V roce 1616 dorazil přes francouzská města Arras či Atrecht, Amiens, Paříž, Aix- en-Provence (Aix, únor 1616), Marseille, italský Janov a Livorno do Říma. V Římě se stal jedním ze zakladatelů umělecké skupiny Bentvueghels. Dostal přezdívku \"Nestelghat\" (Neposeda). Žil s nizozemským malířem Wouterem Pietersz. Crabethem II. (1594 – kolem 18. června 1644). Dostal se do sporu s Claudem Lorrainem. Věnoval báseň malíři Wybrandem Simonsz. de Geestem z Fríska (16. srpna 1592 - kolem 1661). Bramer žil v Římě přerušovaně do října 1627, navštěvoval Mantovu a Benátky, často z důvodu dodávek či setkání s Domenicem Fettim. V Itálii Bramer získal přezdívku \"Leonardo della Notte\" (\"Leonardo noci\"). V roce 1628 se vrátil do Delftu, kde vstoupil do uměleckého spolku Cechu svatého Lukáše. V roce 1629 se stal členem \"schutterij\" – dobrovolné městské stráže nebo občanské milice ve středověkém a raném Nizozemsku, jejichž cílem bylo chránit město před útokem a jednat v případě vzpoury nebo požáru. Mezi jeho četnými patrony byli členové dynastie Nasavských, která hrála ústřední roli v politice a vládě Nizozemska. Jeho obrazy si ve velkém množství kupovali také přední měšťané, radní či soudci. Byl to všestranný umělec, navrhoval tapisérie pro firmy v Delftu, maloval nástěnné malby a stropy, z nichž některé jsou v iluzionistickém stylu. Vytvořil fresky v Domě občanské gardy, v blízkých místodržitelských palácích v Honselersdijku, Rijswijku a v paláci Prinsenhof v Delftu. Vzhledem k nizozemskému klimatu se nedochovaly. V roce 1648 Bramer odcestoval podruhé do Říma.\n\nSvým malířským stylem se Leonaert Bramer přikláněl spíše k italské než holandské malbě. Vybíral si náměty mytologické, alegorické, historické či biblické scény (jako je \"Zapření sv. Petra\", Rijksmuseum, Amsterdam). Jeho obrazy málokdy ukazují typické nizozemské motivy, jako jsou krajiny, zátiší, portréty či žánrové scény a jen zřídka maloval pastorální italské scény oblíbené u utrechtských caravaggistů. Jeho styl je nervózní, ale jeho technika, zvláště se světlem je úchvatná. Jeho práci ovlivnil Adam Elsheimer a Agostino Tassi. Po jeho smrti v roce 1649 byla jeho díla nabízena podle inzerátu v regionálních novinách \"Haarlems Dagblad\" v nizozemském Haarlemu k prodeji. Bylo to pravděpodobně zaviněno neutěšenou ekonomickou situací v Nizozemsku.\n\nText inzerátu:\nPřeklad:\n"}
{"id": "1364799", "url": "https://cs.wikipedia.org/wiki?curid=1364799", "title": "Dlouhý pochod 2D", "text": "Dlouhý pochod 2D\n\nDlouhý pochod 2D je čínská orbitální raketa používaná hlavně k vynášení nákladů na nízkou a slunečně synchronní oběžnou dráhu. Jedná se o dvoustupňovou verzi Dlouhého pochodu 4.\n"}
{"id": "1364800", "url": "https://cs.wikipedia.org/wiki?curid=1364800", "title": "Rituximab", "text": "Rituximab\n\nRituximab je chimérická (myší/lidská) monoklonální protilátka proti povrchovému receptoru CD20 blokující B-lymfocyty. Rituximab se skládá ze dvou těžkých řetězců o délce 451 aminokyselin a dvou lehkých řetězců o 213 aminokyselinách o molekulové hmotnosti 145 kD. CD20 reguluje počáteční kroky aktivačního procesu pro zahájení a diferenciaci buněčného cyklu a případně funguje jako kanál pro vápenaté ionty. Antigen CD20 je vysoce exprimován na povrchu B lymfocytů stejně jako u většiny B-buněčných lymfomů, ale chybí na povrchu hematopoetických kmenových buněk, diferencovaných plazmatických buňkách a dalších zdravých tkáních, což umožňuje specifické zaměření na požadované buňky. Působí tak, že zpomaluje nebo zastavuje růst rakovinných buněk. Volný CD20 antigen se nenachází v krevním oběhu. Takže lék, který reaguje s CD20, není neutralizován před vazbou na cílovou buňku.\n\nJe prokázáno, že samotná vazba monoklonální protilátky na membrány může způsobit jejich destabilizaci, ústící až v apoptotickou smrt. Jsou zapojeny i mechanismy imunity, kdy vazba protilátky na povrchové struktury buňky je schopna aktivovat komplement klasickou dráhou a zesilovat také interakce s odpovídajícími receptory pro Fc fragment, které jsou vyjádřeny na prakticky všech typech buněčného substrátu imunity. Výsledkem je cytotoxické poškození těchto buněk a jejich následná eliminace.\n\nRituximab se používá k léčbě B-buněčných malignit a autoimunitních onemocnění. Konkrétně u non-Hodgkinových B-buněčných lymfomů, které mají na svém povrchu CD20 receptory. Používá se u opakujících se lymfomů, které byly léčeny jinými metodami, nebo nereagujících na jiné typy terapie. Také se využívá pro léčbu chronické lymfocytární leukémie. Pomocí rituximabu se léčí i revmatoidní artritida, kdy může snížit bolesti a otoky kloubů. Dále se používá také k léčbě některých typů onemocnění cév jako je například Wegenerova granulomatóza.\n\nSvé využití má i u transplantací. Může působit přímou eliminací B-lymfocytů. B-lymfocyty jsou velmi účinné antigen prezentující buňky, zvláště poté, co byly aktivovány. Tato aktivace může nastat v době rejekce. Rychlost, kterou rituximab eliminuje cirkulující a pravděpodobně tkáňové CD20+ B lymfocyty, je v souladu s tímto mechanismem účinku. Potlačení rejekce nastane v důsledku ztráty prezentace antigenu B-lymfocyty, což vede k nižší stimulaci T-lymfocytů. Také se eliminuje produkce cytokinů B-lymfocyty, které jinak buď přímo poškozují orgán nebo stimulují jiné efektorové buňky, které pak působí poškozujícími mechanismy.\n"}
{"id": "1364801", "url": "https://cs.wikipedia.org/wiki?curid=1364801", "title": "Historie ochrany přírody Brd", "text": "Historie ochrany přírody Brd\n\nOchrana přírody pohoří Brdy, součásti Brdské vrchoviny, má stoletou historii. Neobývaná lesnatá krajina je v současnosti chráněna v rozsáhlé Chráněné krajinné oblasti Brdy, kterou doplňují v okrajových částech přírodní park Třemšín, přírodní park Trhoň a na severovýchodním okraji přírodní park Hřebeny.\n\nJiž v roce 1921 přišla skupina poslanců Sněmovny s návrhem vyhlásit v Brdech národní park. Návrh přijat nebyl a naopak v roce 1926 vláda ČSR rozhodla o zřízení dělostřelecké střelnice, z té se později stal vojenský újezd Brdy.\n\nTzv. Jižní Brdy odpovídající Třemšínské vrchovině a nacházející se jižně od silnice I/19 nebyly součástí vojenských prostorů a historie ochrany přírody v nich je odlišná. První přírodní rezervací se staly Chynínské buky, které byly vyhlášeny rozhodnutím Ministerstva školství a národní osvěty v roce 1933 na ochranu původních, nedotčených bučin. Od roku 1955 je vyhlášena rezervace Fajmanovy skály a Klenky s reliktními bory a jedlobučinami a rezervace Kokšín se zbytky květnatých bučin a jedlobučin. V roce 1964 byla vyhlášena přírodní památka Hřebenec se skalním hřbetem, kamenným mořem a reliktním borem. O dva roky později byla vyhlášena rezervace Na skalách s bukojedlovým porostem a přírodní památka Třemešný vrch s hojným lýkovcem jedovatým (\"Daphne mezereum\") a zbytky původního svahového lesa. Současně byla v roce 1966 vyhlášena dvojice rezervací Getsemanka I. a II. s fragmenty přirozených porostů horských bučin, olšin a suťových lesů; od roku 2013 jsou rezervace spojeny pod názvem Getsemanka v jedinou. Posledním maloplošným chráněným územím se v roce 1990 stala přírodní památka Míšovské buky se zbytkem kyselé bukové bučiny a jedlobučiny.\n\nV devadesátých letech 20. století byly vyhlášeny přírodní parky: na části ležící v Plzeňském kraji v roce 1992 Přírodní park Brdy a na části ležící ve Středočeském kraji v roce 1997 Přírodní park Třemšín. CHKO Brdy vznikla na jejich území, přičemž Přírodní park Brdy zanikl a Přírodní park Třemšín se zmenšil.\n\nO záměru na zrušení vojenského újezdu a o případné formě ochrany přírodního území se znovu začalo diskutovat v souvislosti se zrušením vojenských prostorů Ralsko, Mladá a Dobrá Voda začátkem 90. let 20. století. V té době odbor životního prostředí okresního národního výboru v Příbrami navrhl vyhlášení CHKO Brdy a zahájil v té věci řadu aktivit. Výsledkem zvýšeného zájmu o poznání Brd bylo několik odborných konferencí a dosud asi nejkomplexnější odborná publikace na toto téma – v roce 2005 kniha \"Střední Brdy\" autorského kolektivu pod vedením RNDr. Václava Cílka, která doporučila speciální formu ochrany brdské přírody. Mezitím však bylo rušení dalších vojenských újezdů pozastaveno a na čas převážila teze, že samotný režim vojenských újezdů představuje pro přírodu na jejich území dostatečnou ochranu. Od dalšího rušení vojenských újezdů odrazovala také zkušenost s obtížností a nedokonalostí pyrotechnické očisty, zkušenost s vyhlášením CHKO na části vojenského újezdu Boletice a kolize této ochrany s vojenským výcvikem i hospodářským využíváním lesa. V roce 2005 přišla rokycanská okresní hospodářská komora s návrhem na odvojenštění a civilní využití Brd zejména pro turistické, rekreační a sportovní účely, bez důrazu na ochranu přírody. Protireakcí byl vznik občanského sdružení BRDY – Res publica a jeho protinávrh, tzv. Projekt Brdy, který rovněž navrhoval zrušení VÚ Brdy, ale na jeho místě navrhoval zřídit národní park a v dalších částech Brdské vrchoviny chráněnou krajinnou oblast. OHK Rokycany od svého návrhu ustoupila ve prospěch konkurenčního projektu, ale ministerstvo obrany oba návrhy striktně odmítlo s tím, že VÚ Brdy je perspektivní a nezbytný pro výcvik AČR a složek integrovaného záchranného systému. Občanské sdružení ve svých návrzích pokračovalo, ale zmírnilo je na požadavek zřízení CHKO, což by nevylučovalo ani koexistenci s vojenským újezdem – i to však ministerstvo obrany odmítalo.\n\nV letech 2006–2009 se stal politickým tématem plán na výstavbu radaru americké protiraketové obrany v Brdech. To přitáhlo k otázce Brd pozornost, jejímž důsledkem bylo i zpřístupnění některých okrajových částí újezdu od roku 2007 a zvýšená vstřícnost ministerstva obrany vůči veřejnosti. Záměr na zřízení CHKO získával politickou podporu zejména u obcí na Plzeňsku, zatímco na Příbramsku, kde převládaly jiné politické preference, byl převážně ignorován. Zkušenosti z pyrotechnické asanace v bývalém VÚ Dobrá Voda byly již lepší než z újezdů po sovětské armádě, a také nástup světové finančně-hospodářské krize v roce 2009 vedl ministerstvo obrany k přehodnocení priorit. V roce 2010 zpracovalo Bílou knihu o obraně, v níž se objevil návrh na tzv. optimalizaci vojenských újezdů, spočívající především v redukci jejich rozlohy a úplném zrušení jednoho z nich. Byla sestavena Komise pro optimalizaci vojenských újezdů.\n\nMinisterstvo obrany oznámilo 6. dubna 2011 svůj záměr zrušit některý z vojenských újezdů, přičemž nejpravděpodobněji to měl být vojenský újezd Brdy. Současně s tím byl zmiňován i záměr zajistit vhodným stupněm ochrany uchování zdejšího přírodního bohatství a zdrojů pitné vody.\n\nNa jednání v červenci 2011 v Jincích, jehož se účastnil i ministr obrany a ministr životního prostředí, byla nastíněna představa, že by na místě zrušeného vojenského újezdu vzniknout CHKO. Tuto myšlenku v září 2011 ve Strašicích naprostou většinou přítomných podpořil reprezentativně obsazený seminář „O ochraně Brd povojenských“. V letech 2011 a 2012 byly v diskusích zvažovány dva modely – vyhlášení přírodního parku, nebo CHKO, přičemž postupně převážila myšlenka CHKO, kterou podporovalo i ministerstvo obrany, mj. i na základě pozitivních zkušeností ze zrušeného újezdu Dobrá Voda.\n\nMinisterstvo životního prostředí zadalo Agentuře ochrany přírody a krajiny vypracovat analýzu, jaký režim ochrany přírody má být na území dosavadního újezdu zvolen. Agentura navrhla dvě varianty, buď přírodní park a síť maloplošných zvláště chráněných území, nebo vyhlásit chráněnou krajinnou oblast, která by kromě dosavadního újezdu zahrnovala i území dnešních přírodních parků Hřebeny a Třemšín ve Středočeském kraji a Radeč a Trhoň v Plzeňském kraji. Území má na Příbramsku zasáhnout do katastrálních území řady obcí (například Příbram, Jince, Hluboš, Obecnice, Podlesí, Bohutín) i mimo stávající přírodní parky, zatímco na Dobříšsku, Mníšecku, Berounsku ani Rokycansku se území ochrany rozšiřovat nemá. Agentura preferovala variantu zřízení CHKO. Návrh zřídit národní park byl také zvažován, avšak byl zamítnut, protože pro tuto formu ochrany nesplňuje území potřebné parametry. Původní návrhy uvažovaly zahrnout do přírodního parku či do CHKO i Jižní Brdy včetně některých okolních vesnic i samotného města Rožmitál pod Třemšínem, zredukovaný plán již do CHKO žádné větší sídelní celky nezahrnoval. Nepreferovaná varianta zřízení přírodního parku Brdy počítala se zřízením 47 maloplošných chráněných území včetně deseti tzv. evropsky významných lokalit uvnitř velkoplošného území a dalších 7 maloplošných lokalit v jeho blízkosti.\n\nKe zřízení CHKO Brdy se přiklánělo i občanské sdružení BRDY – Res publica i hejtmani Středočeského a Plzeňského kraje a ministr životního prostředí Tomáš Chalupa. Ministerstvo obrany navrhovalo, aby lesy zůstaly ve správě státního podniku Vojenské lesy a statky ČR. Ministr Alexandr Vondra na jaře 2011 sliboval, že armáda nedopustí rozprodání Brd developerům ani devastaci tamější přírody. Ředitel AOPK ČR František Pelc v dopise starostům vyzdvihl kromě ochrany přírody též přínos CHKO pro cestovní ruch včetně lepšího přístupu k dotacím a zpřístupnění některých cest. Výstavba rekreačních objektů má být mimo I. zónu možná, pokud nenaruší ráz krajiny a nebude mít negativní vliv na přírodně cenné lokality.\n\nNegativy pro obce mohou být omezení ve výstavbě silnic a sídelních celků či v zimní údržbě silnic (zákaz solení) a zvýšený provoz. Starosta Příbrami se obával, aby nebyla ohrožena výstavba jihovýchodního obchvatu Příbrami a na něj navazujícího spojení na západ směrem na Plzeň a údolím Litavky směrem k dálnici D5. Ochrana by omezila chov nepůvodní zvěře (bažanti, mufloni, daňci) i například konání automobilových a motocyklových soutěží. Problémem bylo také rozdělení území mezi obce. Středočeský kraj a skupina obcí z Příbramska požadovaly zachovat celé území dosavadního vojenského újezdu ve Středočeském kraji, zatímco Plzeňský kraj a jeho obce si nárokovaly části jeho území přiléhající k území kraje.\n\nMinisterstvo životního prostředí rozeslalo obcím po obvodu újezdu k připomínkování a vyjádření předběžný návrh na vyhlášení CHKO. Podle výsledku pak měl být buď zahájen proces vyhlašování CHKO, nebo by kraje vyhlásily přírodní parky. 17. ledna 2012 uveřejnil server iDnes.cz zprávu o jednání ministra životního prostředí s obcemi, podle níž se vedle záměru zřízení CHKO opět zvažovaly i varianty zřízení více menších chráněných území. V květnu 2013 byly průzkum a připomínky obcí vyhodnoceny, většina z nich byla pro variantu CHKO a kolem srpna 2013 byl proto oficiálně zahájen proces jejího vyhlašování. Proti zrušení vojenského újezdu bojovalo dřívější vedení města Příbram, teprve nové vedení města po komunálních volbách v roce 2014, koalice ANO a TOP 09, se jasně vyjadřovala ve prospěch zrušení VÚ Brdy a vyhlášení CHKO.\n\nPřestože v nové vládní koalici měli velký vliv odpůrci zrušení vojenského újezdu, což vedlo ke zbrždění přípravy zákona, Poslanecká sněmovna na svém zasedání v pátek 12. prosince 2014 odsouhlasila návrh zákona, kterým je od 1. ledna 2016 zrušen vojenský újezd Brdy, stanoveny hranice vojenských újezdů a změněny hranice krajů. Pro schválení zákona se vyslovilo 99 ze 176 přítomných poslanců, 45 poslanců bylo proti. Dne 14. ledna 2015 byl uvedený návrh zákona schválen i Senátem, poté jej podepsal prezident republiky Miloš Zeman a ve Sbírce zákonů vyšel pod č. 15/2015. V návaznosti na to vláda 12. října 2015 schválila nařízení, kterým na území bývalého vojenského újezdu vyhlásila chráněnou krajinnou oblast.\n"}
{"id": "1364805", "url": "https://cs.wikipedia.org/wiki?curid=1364805", "title": "Městská nemocnice Ostrava", "text": "Městská nemocnice Ostrava\n\nMěstská nemocnice Ostrava je největší nefakultní nemocnicí v České republice. Poskytuje širokospektrální zdravotní péči pro Ostravu a široké okolí. Péče je realizována jak na lůžkových odděleních, tak prostřednictvím ambulantní péče. Od roku 1992 je příspěvkovou organizací statutárního města Ostravy.\n\nMěstská nemocnice Ostrava je se svými 2 006 zaměstnanci (údaje k 31.12.2016) jedním z největších zaměstnavatelů v Ostravě. Jedná se o pracoviště, které je akreditované ČAK.\nNemocnice prochází v současné době rozsáhlou rekonstrukcí. Rekonstrukce celé nemocnice je naplánována do několik etap, přičemž by měla být hotova do roku 2030.\n\n"}
{"id": "1364808", "url": "https://cs.wikipedia.org/wiki?curid=1364808", "title": "Akrobatické lyžování na Zimních olympijských hrách 2018 – akrobatické skoky ženy", "text": "Akrobatické lyžování na Zimních olympijských hrách 2018 – akrobatické skoky ženy\n\nZávody v akrobatickém lyžování v akrobatických skocích žen na Zimních olympijských hrách 2018 proběhly 15. a 16. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n\n\nReference: \n\nReference: \n\n\nReference: \n"}
{"id": "1364810", "url": "https://cs.wikipedia.org/wiki?curid=1364810", "title": "Pobřežnice jednokvětá", "text": "Pobřežnice jednokvětá\n\nPobřežnice jednokvětá (\"Littorella uniflora\") je drobná, víceletá, stálezelená bylina s jednopohlavnými květy. Je jediný druh z málo početného rodu pobřežnice rostoucí v České republice. Vyskytuje se ve dvou formách, vodní a pevninské, je schopná růst zcela ponořená ve vodě nebo na vlhké půdě. Má specifické ekologické požadavky, pro které se ji v české přírodě nevede a je považována za rostlinu blízkou vyhynutí.\n\nVyskytuje se téměř v celé Evropě, nejvíce v západní části, na Britských ostrovech, ve Francii, Beneluxu a Německu, na severu nesahá za Baltské moře. Směrem na jih a východ kontinentu se její hustota snižuje a končí zhruba na hranici s Asií, byla též zpozorována na severozápadě Afriky v Maroku.\n\nV ČR rostla v minulosti v rybničních oblastech na desítkách vodních ploch, převážné na jihu a západě Čech. V současnosti je známa pouze z osmi míst, což jsou hlavně vodárenské nádrže a rybníky v okresech Jindřichův Hradec, Jihlava a Příbram.\n\nVyskytuje se nejčastěji na obnažovaných rybničních dnech, podél písčitých břehů stojatých vod nebo v pravidelně zaplavovaných příkopech a kanálech. Potřebuje vysokou průhlednost vody, je přizpůsobená na pomalý růst ve vodách s minimem živin, nejlépe se ji daří na místech s písčitým nebo štěrkovitým substrátem ve kterém koření. Může růst ve vodním sloupci až 2 m vysokém, ideální hloubka je 40 až 60 cm. Je rostlinou schopnou žít ponořeně nebo střídavě obojživelně v závislosti na aktuální výšce hladiny. Zimní období přežívá se zelenými listy ponořená ve vodě v nezamrzné hloubce.\n\nPři ponoření nekvete a proto potřebuje občasné vyschnutí vody, při kterém se vyvinou lodyhy s květy, vykvete a vytvoří se semena. Dochází k tomu například při letnění rybníků, vyschnutí odvodňovacích kanálů nebo snížení hladiny při delším suchu a zvýšeném vypařování. Terestrická forma může přežívat ve vlhku v blízkosti vody, kde kvete nejčastěji v květnu a červnu, rostlina rostoucí ve vodě vykvétá s poklesem vodní hladiny, obvykle v červenci až září. Vyskytují se i populace, které nekvetou a rozšiřují se pouze vegetativně.\n\nPobřežnice jednokvětá zajímavě zachází s kyslíkem a oxidem uhličitým. Kyslík transportuje do kořenů, tam způsobuje v okolí oxidaci a tím snáze přijímá živiny ze sedimentu. Naopak kořeny jímá ze sedimentu oxid uhličitý vznikající při rozkladu organických látek a využívá jej při fotosyntéze. Ploidie druhu je 2n = 24.\n\nVytrvalá, stálezelená, jednopohlavná, jednodomá bylina s krátkým, tlustým oddenkem s mnoha tenkými kořínky. Z oddenku roste přízemní růžice šikmo vystoupavých, čárkovitých, zelených listů. Rostlina rostoucí pod hladinou vytváří dlouhé výběžky a dokáže vytvořit hustou spleť až do hloubky 4 m, listy má světlezelené, dlouhé až 12 cm a jen 3 mm široké. Rostlině na pevné zemi, s tmavozelenými listy dlouhými až 5 cm a širokými do 2 mm, vyrůstají z paždí listů kořenící plazivé výběžky.\n\nKvete jen vynořená rostlina, například vyrostlá ze semene při obnažení dna. Z úžlabí listů rostou krátké lodyhy, asi stejně dlouhé jako listy. Lodyha má na bázi dva vstřícně postavené samičí květy s kopinatými listeny a na vrcholu jeden květ samčí s vejčitým listenem uprostřed lodyhy. Květy jsou čtyřčetné, mají kalich, bělavou korunu a bývají 3 až 5 mm velké, samčí jsou o něco málo větší. Samčí květ s baňkovitou korunou má čtyři, až 2 cm dlouhé, ven čnící tyčinky se žlutými prašníky. Samičí květ s trubkovitou korunou má až 12 mm dlouhou čnělku přecházející v nitkovitou bliznu a dvoupouzdrý semeník, ve kterém dorůstá jediné vajíčko.\n\nPlod je elipsoidní, tvrdá, hnědá nažka dlouhá 2,5 mm obalená zaschlým okvětím se zbytkem čnělky. Obsahuje několik asi 1,5 mm velkých semen.\n\nKromě rozmnožováni semeny s dlouhou dobou životnosti se množí i vegetativně. Ponořené rostliny se šíří četnými výběžky, na jejichž koncích volně splývají drobné růžice dceřiných rostlin, při vlnobití se odtrhnou a jinde vytvoří novou kolonii. Obdobnými výběžky, tvořící na koncích kořenící růžice, se množí i pozemní rostliny.\n\nPokud je rostlina pod hladinou, nekvete. Je-li vynořená a ve vlhku, kvete v období od května do září, tehdy jedna rostlina vytvoří až 20 plodů. Semena jsou po krátkém vyschnutí schopna vyklíčit v následném roce, klíči pouze na světle. Rostlina nemusí kvést každý rok, semena si podržují životaschopnost i 30 let.\n\nPobřežnice jednokvětá je druh s úzkou ekologickou amplitudou. její výskyt je ohrožován zejména kvalitou vody a povolným zarůstáním stanoviště jinou vegetací. Intenzivní obhospodařování rybníků a vodohospodářské úpravy břehů ji silně ohrožují. Neprospívá ji eutrofizace vody, při které ona sama živiny z vody špatně přijímá, ale zato řasy a sinice intenzivně rostou a snižuji průsvitnost vody. Narůstající sediment pohřbívá semena do hloubky a ta při vyschnutí vody nejsou na světle a nevyklíčí.\n\nJe ohrožená chovem ryb, kdy kapr obecný nebo lín obecný při hledání potravy ryjí ve dně a poškozují jemnou kořenovou strukturu. Ryby také čeří vodu a kal se usazuje na listech a snižuje množství přijímaného světla. Býložravý amur bílý se pobřežnicí jednokvětou dokonce s oblibou živí. Pro další přežití je nevhodná i krátká doba letnění rybníků, které by mělo trvat minimálně čtyři měsíce. První dva měsíce jsou nutné pro kvetení rostlin, další dva pro dozrání semen. Na ochranu před jejím úplným vyhynutím je ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\" a také v \"Červeném seznamu cévnatých rostlin České republiky\" z roku 2012 zařazena mezi kriticky ohrožené druhy (C1t, §1).\n\n"}
{"id": "1364812", "url": "https://cs.wikipedia.org/wiki?curid=1364812", "title": "Centrální evidence exekucí", "text": "Centrální evidence exekucí\n\nCentrální evidence exekucí (CEE) je veřejný seznam, který je veden a provozován Exekutorskou komorou ČR podle exekučního řádu a vyhlášky Ministerstva spravedlnosti. Veřejnou součástí Centrální evidence exekucí je Portál dražeb. Část CEE je tak k dispozici zdarma. Tento portál však nabízí jen malou část informací CEE, a to nemovitosti a movité věci právě nabízené v dražbě.\n\nDo evidence exekutoři zapisují\n\nÚdaje o exekuci mají být z databáze vymazány do 15 dnů poté, co bylo exekuční řízení zcela skončeno. \n\nCEE evidují pouze pravomocně nařízené exekuce. Příslušné údaje zapisuje do CEE exekutor pověřený provedením exekuce, a to do 3 dnů poté, co se o právní moci usnesení soudu o nařízení exekuce dozví. V praxi ale často nastává situace, kdy je vydáno usnesení soudu o nařízení exekuce, proti kterému se dlužník odvolá. V takovém případě nenabude usnesení o nařízení exekuce právní moci, a není tak ani zapsáno do CEE.\n\nCEE rovněž neobsahuje údaje o výkonech rozhodnutí vedených soudy, orgány státní správy a samosprávy, finančními orgány ani zdravotními pojišťovnami.\n\nInformaci z centrální evidence exekucí (lustrace) je možné získat \n\n\nNahlížení do systému CEE je dle vyhlášky č. 329/2008 Sb. zpoplatněno za každé poskytnutí el. údaje. Pro získání výpisu stačí kromě poplatku znát pouze jméno a datum narození nebo rodné číslo. Žadatel nemusí chtít jen svůj výpis, může si objednat i výpis jiné osoby. V CEE je možno též trvale sledovat změny u vybraného dlužníka.\n\nCEE může například využít věřitel, ale i soud při vymáhání pohledávky. Pokud totiž věřitel zahájil svým návrhem exekuční řízení a soud zjistí, že jde již o několikátou exekuci a dlužník je nemajetný, pak takový věřitel může hradit náklady řízení, protože svou neopatrností zavinil vedení nadbytečného řízení.\n\nKromě toho, některé právní úkony lidí v exekuci jsou neplatné. Když se někdo do evidence nepodívá třeba před koupí družstevního bytu nebo automobilu od člověka v exekuci, riskuje neplatnost převodu a zabavení neplatně zakoupené věci ve prospěch věřitelů.\n\nDále může být registr užitečný například bankám, které před poskytnutím půjčky prověřují platební schopnost klienta. Ale také občanům, kteří se rozhodují zda půjčit peníze známému. \n\nKdo pronajímá nemovitost, měl by CEE také používat, protože v pronajímaném bytě může být po právu proveden soupis movitých věcí. Na jejich majiteli pak je, aby s exekutorem začal situaci řešit a doložil mu, že sepsané věci jsou výhradně v jeho vlastnictví.\n\nPřestože registr disponuje citlivými údaji občanů, spravuje ho soukromá firma Neutrics. Údaje o tom, kolik provoz databáze stojí a kolik za poplatky ročně inkasuje, Exekutorská komora odmítla sdělit.\n"}
{"id": "1364814", "url": "https://cs.wikipedia.org/wiki?curid=1364814", "title": "Přenosový vůz", "text": "Přenosový vůz\n\nPřenosový vůz je speciální vozidlo, postavené na podvozku nákladního automobilu nebo autobusu. Slouží k přenosu televizního signálu z místa jeho natočení na televizní vysílač, přenášející signál k televizním přijímačům.\nModerní přenosový vůz sestává ze tří základních komponentů:\n\nTelevize je založena na třech principech formulovaných skotským hodinářem Alexandrem Bainem v roce 1843: obraz je třeba rozložit na řádky a světelné body. Světelné body převést na elektrické impulzy a naopak, rozkládání a skládání musí probíhat synchronizovaně. Tyto principy umožňují přenos obrazu na dálku tak, že se speciálním zařízením – kamerou - obraz nasnímá, na dálku se přenese a zobrazí na stínítku – obrazovce. Televize měla výrazný rozvojový potenciál. Mohla přenášet aktuální obrazové zprávy v témž čase, ve kterém vznikaly. A proto se tvůrcům televizních pořadů zdálo brzy málo jen číst zprávy ve studiu, i když mohly být doprovázeny pohybem moderátora nebo ilustrativními obrázky. Chtěli víc. Chtěli záběry z ulic, sportovišť, krajiny.\n\nPrvní doložené pokusy o zařazení aktuálních záběrů jsou z Olympijských her 1936 v Německu. Aktuální šoty z dějišť se natáčely na film, u stadionu byl přistaven autobus s laboratoří a tam se hned filmové záběry vyvolaly. Pak se film fyzicky převezl a přenesl do studia a večer byl zařazen do zpravodajství jako aktuální záběry. Zřejmě tak vznikl nový žánrový pojem „televizní přenos“. V té době se v televizním vysílání střetávaly dvě technologie – starší Bairdova metoda mechanického přenosu s novější Marconiho metodou používající elektronický přenos obrazu. Elektronický přenos umožnil televizi „přestřihnout pupeční šňůru“, spojující ji s kamenným studiem. Signál se přenášel vzduchem. Stále bylo ale třeba dodávat kamerám energii a průběžně kontrolovat co snímají. Tak se zrodil přenosový vůz.\n\nPrvní přenosový vůz vznikl pravděpodobně v roce 1937 v Anglii z iniciativy studia BBC. Sestával vlastně ze tří vozů – kontrolního vozu (\"scanner\" ) kontrolujícího co se nahrává a co se vysílá, vozu přenášejícího signál (\"transmiter van\") a vozu nesoucího generátor (\"power van\"). Celá soustava se nazývala MCR – Mobile kontrol room a byla přesnou replikou studiového vybavení studia v Alexandra Palace. Vznikla v dílnách výrobce autobusů AEC, které sídlily na londýnském předměstí Southall, nedaleko od studia BBC. Do vnitřního prostoru autobusu tvořícího kontrolní vůz byly na jednu stranu umístěny řídící jednotky pro tři kamery Emitron, na protější straně bylo umístěno ostatní vybavení. Na konci uličky byly umístěny dva monitory, jeden náhledový a jeden TX, tedy ukazující přenášený obraz. Na náhledový monitor mohl být přenesen obraz každé ze tří kamer a režisér si vybral, který obraz bude vysílat. Byl však vidět vždy jen obraz z jedné kamery. Vůz pro přenos signálu byl vybaven anténní soustavou, která umožňovala přesměrovat signál na televizní vysílač. Generátorová jednotka dokázala zajistit proud pro všechna zařízení na dobu několika hodin. Premiéru MCR měla při přenosu korunovace krále Jiřího VI. 12. května 1937. Po korunovaci se MCR přesunula do Wimbledonu, odkud až do konce června přinášela reportáže z nejslavnějšího tenisového klání. Koncept mobilních přenosových jednotek začala kopírovat všechna televizní studia. Postupem času došlo k integraci kontrolního a přenosového vozu do jednoho, generátorové jednotky však zůstávaly nadále samostatným vozidlem. To mělo svůj praktický důvod. V případě delšího přenosu bylo možné použít více generátorových vozů a připojovat je postupně. Přenosové vozy byly vždy stavěny jako speciální vozidla. Vzhledem k váze vybavení byla využívána šasi autobusů. Kapoty vycházely také z tvaru autobusů, avšak byly upravovány na míru. Aby bylo možné na střechu vozidla umístit anténní systém, byl přidáván nosný rám podpírající střechu. V období konce světové války začalo francouzské televizní studio Dumont využívat přenosový vůz s pochozí zpevněnou střechou, na kterou bylo možné vynést kamery a natáčet záběry z výšky. \n\nV poválečné ČSR začala Československá televize pravidelně vysílat 1. května 1953. Studio bylo v budově Měšťanské besedy (Vladislavova ul.), v počátcích byl dál signál veden kabelem na Petřín a odtud pak přes vysílač šířen do Prahy a okolí. I naše televize si prožila své „dětské“ studiové období. Významným mezníkem v jejím vývoji byl leden 1955, kdy se v ČSR realizoval „první dálkový televizní přenos reálného děje“. Čs. televize tehdy získala dva tříkamerové přenosové vozy a přenos se uskutečnil z pražské Štvanice. Jednalo se o reálný průběh hokejového zápasu Československo-Švédsko, který skončil vítězstvím Československa 5:3. Rázem bylo v tehdejší Čs. veřejnosti o čem psát a diskutovat, z prodejen byly vykoupeny všechny televizory, nastal silný společenský tlak na výrobce i dovozce televizorů, který trval několik let. Přenosové vozy se rozjely po Čechách sbírat aktuální zprávy. První československé přenosové vozy vznikly modifikací autobusů Škoda 706 RTO, do kterých bylo zabudováno vybavení značky Tesla. Tento typ přenosového vozu měl již generátorovou jednotku vestavěnou přímo v zadní části vozidla, i když bylo možné využít též přídavný generátor, který mohl být vlečen za vozidlem. Uvnitř vozu byly umístěny příhledové monitory pro všechny tři kamery a TX monitor. Dále zde byl integrován kontrolní mixážní pult, umožňující mix obrazových a zvukových stop, které se tehdy stále natáčely odděleně. Podle vzpomínek pamětníků však neměly tyto přenosové vozy ideální zvukovou izolaci, takže uvnitř byly slyšet zvuky z ulice. Pracovní prostor nebyl z počátku vytápěn, takže pokud se čekalo na zahájení přenosu, bylo uvnitř velmi chladno. Jakmile se však spustila technika, dokázala v krátké době vytopit interiér pracoviště na saunovací teplotu.\n\nPo roce 1968 byly jako přenosové vozy využívány vozy značky LiAZ-677, vyráběné v Likinském autobusovém závodě v tehdejším SSSR. Stále však byl zachován princip „na míru“ stavěné nástavby na autobusovém podvozku. V roce 1982 se začala vyrábět modernizovaná verze LiAZ-677M, která měla lepší brzdový systém, modernější tvar s hranatými světly a byla vybavena modernější technikou, stále však tuzemské značky Tesla. Poslední přenosový vůz tohoto typu byl Československé televizi dodán v roce 1983.\n\nOd svých počátků prodělaly televizní přenosy dlouhý a složitý vývoj. Na ten je možno nahlížet jednak z hlediska technologického (elektronické systémy, stupeň rozvoje techniky atd.) a jednak z hlediska použití obrazových vyjadřovacích prostředků (kamerové a režijní pojetí, střih atd.) Televizní přenosy se však stále realizují prostřednictvím přenosového vozu. Jejich programová kapacita je udávána počtem kamer, protože na ně je většinou navázána složitost a kvalita ostatního vybavení. Škála přenosových vozů je dnes velmi různorodá – od jednokamerových až po multikamerové vozy. Od toho se odvíjí jejich velikost. Malé přenosové vozy se staví na platformě dodávkových automobilů, pro složité přenosy se používají vozy stavěné jako nástavby nákladních automobilů.\n\nČeská televize dnes používá z velkých přenosových vozů např. typ PV HD 3, což je na míru stavěný návěs, který lze připojit za tahač a přemisťovat. Špičkovou elektronikou jej vybavily firmy Elektronika Bratislava a Broadcast Solutions a dokáže obsloužit až 16 kamer současně. Dále disponuje osmikamerovým (výrobce Elektronika, SR) a šestikamerovým přenosovým vozem HDTV (výrobce KIT digital Czech), stále slouží několik starších velkých přenosových vozů, pro zpravodajské účely jsou užívány kompaktní satelitní vozy (SNG) Volkswagen a nejnovějším trendem je přenos pomocí handycam nebo smartphone zařízení pomocí wifi sítě.\n"}
{"id": "1364817", "url": "https://cs.wikipedia.org/wiki?curid=1364817", "title": "Mistrovství světa juniorů v orientačním běhu 2018", "text": "Mistrovství světa juniorů v orientačním běhu 2018\n\n29. Mistrovství světa juniorů v orientačním běhu se uskutečnilo v Maďarsku ve městě Kecskemét ve dnech 8. až 14. července 2018.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\n\nPořadí zúčastněných zemí dané součtem umístění prvních tří závodníků dané země v každé kategorii ve finálových závodech.\nPořadí zúčastněných zemí podle získaných medailí v jednotlivých závodech mistrovství (tzv. olympijské hodnocení).\n\nČesko reprezentovalo 6 mužů a 6 žen.\n\n"}
{"id": "1364821", "url": "https://cs.wikipedia.org/wiki?curid=1364821", "title": "Skeleton na Zimních olympijských hrách 2018 – jednotlivci", "text": "Skeleton na Zimních olympijských hrách 2018 – jednotlivci\n\nZávody na skeletonu mužů na Zimních olympijských hrách 2018 proběhly 15. a 16. února 2018 na dráze centra Alpensia Sliding Centre.\n\n\nReference: \n"}
{"id": "1364822", "url": "https://cs.wikipedia.org/wiki?curid=1364822", "title": "Římskokatolická farnost Žichlínek", "text": "Římskokatolická farnost Žichlínek\n\nŘímskokatolická farnost Žichlínek je územním společenstvím římských katolíků v orlickoústeckém vikariátu královéhradecké diecéze.\n\nPlebánie a kostel v Žichlínku jsou poprvé doloženy v roce 1380. Plebánie však později zanikla, zůstal pouze kostel, který je doložen ještě v 70. letech 17. století jako dřevěný. V roce 1725 byl vystavěn kostel nový, již zděný. Roku 1769 byla ve vsi zřízena lokálie. Ta byla posléze v roce 1859 povýšena na samostatnou farnost. Po roce 1945 bylo ze Žichlínku vysídleno původní německojazyčné obyvatelstvo a přišlo obyvatelstvo české. Někdy v této době také přestala být farnost obsazována sídelním duchovním správcem. Katalog královéhradecké diecéze z přelomu let 1970 a 1971 uvádí místní farnost jako administrovanou excurrendo z Lanškrouna s tím, že bohoslužby ve farním kostele jsou již pouze 2x měsíčně. V roce 2005 byla žichlínská fara adaptována na bydlení pro dvě pěstounské rodiny.\n\nFarnost je administrována excurrendo z Lanškrouna, fara stále slouží účelu, pro který byla v roce 2005 adaptována.\n\n"}
{"id": "1364826", "url": "https://cs.wikipedia.org/wiki?curid=1364826", "title": "Jim Varney", "text": "Jim Varney\n\nJames Albert \"Jim\" Varney, Jr. (15. června 1949, Lexington, Kentucky, USA – 10. února 2000, White House, Tennessee, USA) byl americký komik, herec a spisovatel. Nejvíce byl známý pro svojí postavou Ernesta P. Worrella, který se objevil v řadě televizních reklamách a komerčních akcích a s níž získal slávu po celém světě. Je držitelel ceny Daytime Emmy. Další úspěch získal postavou Jeda Clampetta ve filmu \"The Beverly Hillbillies\". Svůj hlas propůjčil jezevčíkovi Slinkovi v animovaném filmu a .\n\n"}
{"id": "1364827", "url": "https://cs.wikipedia.org/wiki?curid=1364827", "title": "White House (Tennessee)", "text": "White House (Tennessee)\n\nWhite House je město ve státě Tennessee ve Spojených státech amerických. Leží na území okresů Sumner County a Robertson County 40 km severně od Nashville. Díky dostupnosti hlavního města státu vzrostl počet obyvatel ze 7 220 v roce 2000 na 11 388 (odhad 2016).\n\nV roce 1829 zde Richard Wilks zřídil hostinec na cestě Louisville and Nashville Turnpike, zvaný podle bílých zdí „White House Inn“, kolem něhož byla roku 1835 založena stejnojmenná osada. Původní Bílý dům byl v roce 1951 zbořen, v roce 1986 vyrostla jeho replika sloužící jako muzeum. \nOd roku 1921 má White House samosprávu jako „incorporated city“. \n\n"}
{"id": "1364839", "url": "https://cs.wikipedia.org/wiki?curid=1364839", "title": "Krasobruslení na Zimních olympijských hrách 2018 – jednotlivci", "text": "Krasobruslení na Zimních olympijských hrách 2018 – jednotlivci\n\nSoutěže v krasobruslení mužů na Zimních olympijských hrách 2018 proběhly 16. a 17. února 2018 ve sportovní hale Gangneung Ice Arena v Kangnungu.\n\n\nReference: \n\n\nReference: \n"}
{"id": "1364842", "url": "https://cs.wikipedia.org/wiki?curid=1364842", "title": "Akrobatické lyžování na Zimních olympijských hrách 2018 – slopestyle ženy", "text": "Akrobatické lyžování na Zimních olympijských hrách 2018 – slopestyle ženy\n\nZávody v akrobatickém lyžování v sloopestylu žen na Zimních olympijských hrách 2018 proběhly 17. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n"}
{"id": "1364845", "url": "https://cs.wikipedia.org/wiki?curid=1364845", "title": "Halové mistrovství České republiky v atletice 2018", "text": "Halové mistrovství České republiky v atletice 2018\n\nHalové mistrovství ČR v atletice 2018 se uskutečnilo ve dnech 17. února - 18. února 2018 v hale Otakara Jandery v Praze ve Stromovce. \n\n"}
{"id": "1364846", "url": "https://cs.wikipedia.org/wiki?curid=1364846", "title": "Teorie objektních vztahů", "text": "Teorie objektních vztahů\n\nTeorie objektních vztahů je psychoanalytická teorie, která zdůrazňuje mezilidské vztahy, především v rodině, zejména mezi matkou a dítětem. \n\nZákladní koncepty:\n\n\nProudy teorie objektních vztahů:\n\nOsobnosti, které se zabývaly teorií objektních vztahů:\n\n"}
{"id": "1364850", "url": "https://cs.wikipedia.org/wiki?curid=1364850", "title": "Magnezitovce", "text": "Magnezitovce\n\nMagnezitovce jsou obec na Slovensku v okrese Revúca. Obec vznikla sloučením obce Kopráš a obce Mníšany. První písemná zmínka pochází z roku 1427.\n\nV části Mníšany se nachází moderní evangelický kostel s prvky secese z roku 1933, který byl postaven na místě staršího tolerančního kostela.\n\n"}
{"id": "1364851", "url": "https://cs.wikipedia.org/wiki?curid=1364851", "title": "Mikromusic", "text": "Mikromusic\n\nMikromusic je polská hudební skupina, založená v roce 2002 Natalií Grosiak a Davidem Karbaczyńskim. Hraje trip hop s jazzovými vlivy. Současnými členy skupiny (2018) jsou Natalia Grosiak, Dawid Korbaczyński, Robert Szydło, Adam Lepka, Robert Jarmużek, Łukasz Sobolak a Piotr Pluta.\n\nV roce 2004 se skupina Mikromusic dostala do finále Krajowego Festiwalu Piosenki Polskiej w Opolu. V roce 2006 vydala své debutové album \"Mikromusic\".\n\n\n"}
{"id": "1364852", "url": "https://cs.wikipedia.org/wiki?curid=1364852", "title": "Gyula Gömbös", "text": "Gyula Gömbös\n\nGyula Gömbös de Jákfa (26. prosince 1886 Murga – 6. října 1936 Mnichov) byl maďarský šlechtic, politik a premiér Maďarského království v letech 1932 až 1936.\n\nNarodil se do maďarské šlechtické rodiny Gyulovi Gömbösovi st. a jeho manželce Marii Weitzel. Dětství strávil v obci Murga, která se nachází v župě Tolna. Jeho rodina se hlásila k luteránství.\n\nJako mladý vstoupil do rakousko-uherské armády a účastnil se bojů I. světové války. Po roce 1919 se angažoval v boji proti představitelům komunistické Maďarské republiky rad, jenž dočasně existovala od 21. března do 1. srpna 1919. Byl jedním z čelných představitelů tzv. Bílého teroru.Po porážce komunistů a vzniku Maďarského království se stal významnou politickou osobností nového státu. V roce 1929 byl jmenován generálmajorem a zaujal místo maďarského ministra obrany. V říjnu 1932 nahradil v premiérském úřadě nevýrazného Gyulu Károlyiho a zahájil sbližování Maďarska s fašistickou Itálii. Jeho politický program, nesoucí jméno \"Národní pracovní plán\", měl celkem 95 bodů, k nimž patřil například odklon od demokratických principů či revize Trianonské mírové smlouvy z roku 1920. Roku 1934 Gömbös navštívil Itálii, kde spolu s Mussolinim a rakouským kancléřem Dollfußem uzavřel tzv. Římské protokoly, jejichž cílem bylo oslabit pozice států Malé dohody a tím dosáhnout budoucí možné revize Pařížských předměstských smluv. Gömbös se též snažil udržovat dobré vztahy s nacistickým Německem. Byl prvním zahraničním politikem, který v Berlíně navštívil nového kancléře Adolfa Hitlera. Ten však Gömböse příliš nepodporoval a na rozdíl od Mussoliniho nesouhlasil ani s Gömbösovými ambiciozními plány na rozšíření maďarské armády.\n\nSnahy Gyuly Gömböse o přeměnu Maďarska na totalitní diktaturu narážely na odpor konzervativních kruhů, v jejichž čele stál tehdejší regent Maďarského království Miklós Horthy. \n\nV průběhu roku 1935 těžce onemocněl rakovinou varlat, které v říjnu 1936 podlehl. Pohřben byl na hřbitově Kerepesi v Budapešti. Novým maďarským premiérem se stal Kálmán Darányi, jeden z představitelů konzervativní politiky.\n"}
{"id": "1364854", "url": "https://cs.wikipedia.org/wiki?curid=1364854", "title": "Smetanovo nábřeží", "text": "Smetanovo nábřeží\n\nSmetanovo nábřeží na Starém Městě v Praze prochází u pravého břehu Vltavy od mostu Legií ke Karlovu mostu. Nazváno je podle světoznámého českého skladatele Bedřicha Smetany, který zde v paláci Lažanských měl v letech 1868–1869 hudební školu. Nábřeží je součást protipovodňové ochrany Prahy, v etapě 0001 v letech 1999-2000 tu umístili mobilní stěny, které při povodni v roce 2002 zachránily Staré Město před zaplavením. Součást nábřeží je řada historických budov zvaná Novotného lávka, kde byly mlýny nad hladinou Vltavy, staroměstská vodárenská věž a kde v novorenesanční Whielově budově sídlí Muzeum Bedřicha Smetany.\n\nNábřeží v dnešní podobě vybudovali v letech 1841-45 po výstavbě řetězového mostu (dnes most Legií) a názvy se měnili:\n\n"}
{"id": "1364859", "url": "https://cs.wikipedia.org/wiki?curid=1364859", "title": "Vstup Slovenska do Evropské unie", "text": "Vstup Slovenska do Evropské unie\n\nK vstupu Slovenska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litva, Lotyšsko, Maďarsko, Malta, Polsko a Slovinsko.\n\nVstupu Slovenska do EU předcházelo referendum, v kterém se 51,5 % obyvatel vyslovilo 93,7% většinou pro vstup.\n\n1. ledna 2009 vstoupilo Slovensko do Eurozóny.\n"}
{"id": "1364862", "url": "https://cs.wikipedia.org/wiki?curid=1364862", "title": "Běh na lyžích na Zimních olympijských hrách 2018 – štafeta ženy", "text": "Běh na lyžích na Zimních olympijských hrách 2018 – štafeta ženy\n\nŠtafeta 4×5 km žen, běžecká disciplína z programu Zimních olympijských her 2018, se konala 17. února 2018 v 15:00 místního času (7:00 CET) v Běžeckém centru Alpensia v Pchjongčchangu. První dva úseky se jako obvykle běžely klasickou technikou, druhé dva úseky volně. Vítězem závodu se stala štafeta Norska, když finišmenka Marit Bjørgenová měla v cílové rovince více sil než vítězka sprintu Švédka Stina Nilssonová. Pro bronz si už s větším odstupem dojely Rusky.\n\nZávod odstartoval v 15:00.\n\n"}
{"id": "1364866", "url": "https://cs.wikipedia.org/wiki?curid=1364866", "title": "Neukirch/Lausitz", "text": "Neukirch/Lausitz\n\nNeukirch/Lausitz () je obec v německé spolkové zemi Sasko. Nachází se v zemském okrese Budyšín a má obyvatel.\n\nObec se rozkládá ve Šluknovské pahorkatině na úpatí vrchu Valtenberg (587 m). Na kopci pramení řeka Wesenitz, která Neukirchem protéká. V obci se nachází dvě železniční zastávky \"Neukirch (Lausitz) Ost\" a \"Neukirch (Lausitz) West\". V druhé se stýkají železniční trati Neukirch West – Bischofswerda a Budyšín – Bad Schandau.\n\nNeukirch byl založen kolem roku 1200 franskými osadníky jako lesně-lánová ves. Poprvé je písemně zmiňován roku 1222 jako \"Neinkirgen\". V roce 1813 se v blízkosti Neukirchu odehrála bitva mezi francouzskými a ruskými vojsky známá jako bitva u Budyšína. Obec vznikala v letech 1923-1928 postupným slučováním do té doby čtyř samostatných obcí \"Niederneukirch\"; \"Oberneukirch, Steinigtwolmsdorfer Anteil\" (Oberneukirch St. A.); \"Oberneukirch, Oberlausitzer Seite\" (Oberneukirch L. S.) a \"Oberneukirch, Amtsanteil\" (Stolpener Anteil; Oberneukirch A. A.). Roku 1923 zavedený název obce \"Neukirch am Hohwald\" se následujícího roku změnil na \"Neukirch/Lausitz\".\n\nNeukirch se dělí na 2 místní části:\n\n\n\n\n"}
{"id": "1364868", "url": "https://cs.wikipedia.org/wiki?curid=1364868", "title": "Mokrá Lúka", "text": "Mokrá Lúka\n\nMokrá Lúka je obec na Slovensku v okrese Revúca ležící 3 km jihovýchodně od města Revúca. První písemná zmínka pochází z roku 1427.\n\nV obci se nachází klasicistní evangelický kostel z roku 1785 a barokní římskokatolický kostel Navštívení Panny Marie z roku 1735.\n\n"}
{"id": "1364870", "url": "https://cs.wikipedia.org/wiki?curid=1364870", "title": "Biatlon na Zimních olympijských hrách 2018 – závod s hromadným startem ženy", "text": "Biatlon na Zimních olympijských hrách 2018 – závod s hromadným startem ženy\n\nŽenský biatlonový závod s hromadným startem na 12,5 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 17. února 2018. Zlatou medaili z minulých olympijských her obhajovala Běloruska Darja Domračevová.\n\nPředevším díky rychlému běhu v něm zvítězila Slovenka Anastasia Kuzminová, která se tak stala nejúspěšnějším slovenským sportovcem na olympijských hrách. Stříbrnou medaili vybojovala s náskokem Darja Domračevová, bronzovou získala Norka Tiril Eckhoffová.\n\nV závodě, který se jel za velmi dobrých povětrnostních podmínek, vedla od začátku Slovenka Anastasia Kuzminová. Po první střelbě, kterou většina závodnic zastřílela čistě, se odpoutala od ostatních, nadále střílela čistě a nejrychlejším během ze všech závodnic svůj náskok neustále zvyšovala. K poslední střelbě přijela s náskokem 50 sekund. První čtyři terče zasáhla bez chyby a v rytmu, ale poslední střelu několikrát odložila a ani poté terč nezasáhla. Přesto odjížděla do posledního kola s náskokem 25 sekund a dojela si pro jisté vítězství před Běloruskou Darjou Domračevovou, která jako jediná z šesti pronásledovatelek Kuzminové neudělala při poslední střelbě chybu. Bronzovou medaili vybojovala s náskokem Norka Tiril Eckhoffová, která běžela také velmi rychle, ale na střelnici udělala celkem dvě chyby.\n\nVeronika Vítková střílela první tři položky čistě, ale pomalejším během ztrácela. Přesto na poslední střelbu přijížděla jako sedmá, poslední z pronásledovatelek Kuzminové. Při ní udělala jednu chybu, ale nevšimla si zásahu posledního terče a odjela dvě trestná kola. „Viděla jsem, že mi poslední dva terče nespadly. Pokaždé se ještě pro kontrolu otáčím, ale tentokrát jsem to neudělala,“ popsala pak sklesle situaci v rozhovoru pro Českou televizi. Trenér Zdeněk Vítek to pak doplnil: „Verča už měla flintu na zádech a nevšimla si, že jeden z terčů se postupně sklápěl. Být to druhá nebo třetí rána, závodník si toho mrknutím všimne. Jenže šlo o poslední ránu.” Vítková pak dokončila závod na 14. místě. Do závodu s hromadným startem se – poprvé na vrcholné úrovni – probojovala Markéta Davidová. Běžela rychleji, ale nezasáhla celkem tři terče a dojela o čtyři místa za Vítkovou.\n\nLegenda:\n"}
{"id": "1364874", "url": "https://cs.wikipedia.org/wiki?curid=1364874", "title": "Anyone Who Had a Heart", "text": "Anyone Who Had a Heart\n\nAnyone Who Had a Heart je píseň nahraná roku 1963 americkou soulovou zpěvačkou Dionne Warwick.\n\nPíseň byla vydaná jako singl s písní \"The Love of a Boy\" (strana \"B\") a roku 1964 na jejím druhém albu \"Anyone Who Had a Heart\" u společnosti Scepter Records. Autorem hudby je Burt Bacharach a textařem Hal David. Byla umístěna jako první skladba alba na straně \"A\" a stala se titulní písní alba.\n\nSeznam obsahuje jen některé coververze.\n\nRoku 1967 nahrála tuto píseň zpěvačka Marta Kubišová, český text s názvem \"Denně čekám\" napsal Pavel Vrba.\n\n"}
{"id": "1364876", "url": "https://cs.wikipedia.org/wiki?curid=1364876", "title": "Vydřík hbitý", "text": "Vydřík hbitý\n\nVydřík hbitý (\"Potamogale velox\") je druh semiakvatického afrosoricida obývajícího rovníkovou Afriku (konkrétně Nigérii, Kamerun, Čad, Gabon, Středoafrickou republiku, Kongo, Demokratickou republiku Kongo, Jižní Súdán, severní Angolu, Ugandu, Zambii, Keňu a Tanzanii). Dosahuje délky až 35 cm (s ocasem přes 60 cm) a váží 300 gramů až 1 kilogram. Jeho ocas je velmi svalnatý a ze stran zploštělý, díky čemuž plave podobným stylem jako krokodýli (a tím se liší od jiných vodních savců). Je největším žijícím afrosoricidem. Vzhledem a způsobem života připomíná vydry, s nimiž však není nijak příbuzný, jde o případ adaptace na obdobné životní podmínky. Žije v deštných pralesích do nadmořské výšky 1 800 metrů. Obývá oblasti podél menších vodních toků, okolí jezírek a bažiny. Hloubí si nory v bahnitých březích, obvykle pod stromem. Umí velmi rychle a obratně plavat. Kořist loví v noci, živí se kraby, rybami, krevetami, obojživelníky a hmyzem. Je samotářským teritoriálním živočichem, rozmnožování probíhá v období dešťů, ve vrhu je jedno nebo častěji dvě mláďata. O životě vydříků se dosud ví jen málo, odchov v zajetí se nedaří. IUCN vede tento druh jako málo dotčený, nicméně s ubývající populací. Hlavní hrozbou je pro něj ztráta biotopů vinou odlesňování.\n\n"}
{"id": "1364880", "url": "https://cs.wikipedia.org/wiki?curid=1364880", "title": "Olympicen", "text": "Olympicen\n\nOlympicen je polyaromatický uhlovodík s pěti šestičlennými kruhy, z nichž jsou čtyři benzenová jádra, v cyklu spojenými do tvaru olympijských kruhů.\n\nTato molekula byla v březnu 2010 navržena Grahamem Richardsem z  Oxfordské univerzity a Antonym Williamsem jako způsob oslavy letních olympijských her 2012. Poprvé ji syntetizovali Anish Mistry a David Fox z Univerzity ve Warwicku ve Spojeném království. Relativní energie olympicenu a jeho izomerů poprvé předpověděli na základě kvantových výpočtů elektronové struktury Andrew Valentine a David Mazziotti z Chicagské univerzity.\n\nSyntéza olympicenu začíná Wittigovou reakcí karboxaldehydu pyrenu. K získání potřebného ylidu se využívá reakce trifenylfosfinu s ethylbromacetátem za vzniku fosfoniové soli; po působení slabé zásady na tuto sůl následně může reagovat s aldehydem v toluenu. Po hydrogenaci α,β nenasycené karbonylové sloučeniny za použití vodíku a palladia v ethylacetátu je ester přeměněn na acylchlorid reakcí kyseliny s hydroxidem sodným a vzniklé soli s thionylchloridem. Friedelovou-Craftsovou reakcí za použití chloridu hlinitého v dichlormethanu vzniká keton. Redukcí tohoto ketonu hydridem lithno-hlinitým se získá alkohol 3,4-dihydro-5\"H\"-benzo[\"cd\"]pyren-5-ol, jenž reaguje s kyselinou ve formě iontoměničové pryskyřice, čímž se získá výsledný produkt.\n"}
{"id": "1364882", "url": "https://cs.wikipedia.org/wiki?curid=1364882", "title": "Kostel svaté Barbory (Pacov)", "text": "Kostel svaté Barbory (Pacov)\n\nKostel sv. Barbory se nalézá na hřbitově města Pacova a je vystavěn v barokním slohu. Vznikl původně jako osmiboká barokní věžovitá kaple na novém pacovském hřbitově patrně před rokem 1680. V letech 1681 a 1682 ho nechala rozšířit a značně přestavět vdova po majiteli pacovského panství Zikmundu Janu Myslíkovi z Hyršova hraběnka Johana Eusebie Barbora ze Žďáru. Kostel byl zasvěcen kultu svaté Barbory a připomíná i jméno hraběnky.\nOsmiboká kaple byla rozšířena o podélnou loď délky 19,25 metrů, šířky 9,1 metrů. Nad kaplí byla vystavěna dvoupatrová věž s malými elipsovitými okny. V prostorách bývalé kaple byl zřízen presbytář o úhlopříčce 5,75 metrů. Stěny lodi i presbytáře jsou členěny půlkruhovými okny podobajícím se oknům původním. Na severní zdi lodi je umístěn raně barokní pravoúhlý portál, na kterém je uveden letopočet 1681 a původně se zde nacházela i terakotová soška sv. Barbory. O jejím osudu není nic zatím nic známo. Na straně jižní je umístěna obdélná sakristie a vstupní předsíň. V roce 1682 zhotovil pro tento kostel pražský zvonař Mikuláš Loewe zvon, který byl v témže roce instalován. Na severní stranu kostela byly umístěny náhrobky z let 1818–1840, které jsou také památkově chráněny.\n\nV původní kapli byl zřízen presbytář. Od ostatního prostoru ho odděluje půlkruhový vítězný oblouk. V interiéru nalezneme dva oltáře. Hlavní oltář z roku 1681 je barokní, je vyzdoben oltářním obrazem sv. Barbory, který namaloval Bedřich Kamarýt a byl instalován v roce 1899. Boční oltář je rokokový a pochází z poloviny 18. století. K původnímu vybavení ještě patří kazatelna a varhany asi z poloviny 18. století. Kruchta byla vestavěna v roce 1831.\n\nHřbitovní kostel sv. Barbory je památkově chráněn od 3. května 1958. Od devadesátých let minulého století se postupně opravuje. Je přístupný po dohodě s majitelem.\n\n"}
{"id": "1364886", "url": "https://cs.wikipedia.org/wiki?curid=1364886", "title": "Mediha Sultan", "text": "Mediha Sultan\n\nMediha Sultan (30. července 1856 - 7. ledna 1928) byla osmanská princezna, dcera sultána Abdulmecida I. Byla také sestrou sultána Mehmeda VI. a nevlastní sestra sultánů Murada V., Abdulhamida II. a Mehmeda V.\n\nNarodila se v červenci 1856 v paláci Dolmabahçe. Její matkou byla Gülüstü Hanımefendi, dcera prince Tahira Beye Chachby a Afise Lakerby. Po smrti její matky ji vychovávala jiná sultánova manželka, Verdicenan Kadınefendi. \n\nSnažila se žít v evropském stylu. Oblékala si dlouhé šaty se spoustou doplňků, které byli součástí evropské módy. Měla světlou bílou kůži a černé oči, které měl i její otec. Byla přátelská, atraktivní a stejně jako její sestra Seniha Sultan měla hlasitý projev se smyslem pro humor. \n\nKdyž dospěla, zamilovala se do Necipa Paši, syna šejka Necipzadeho Sami Beye, kterého náhodně potkala. Abdulhamid, který nevycházel s rodinou Necipa dobře, ho poslal do Paříže. Tehdy její matka Verdicena prosila další sultánovu ženu Rahime Perestu Sultan, aby ho zavolala zpět. Po jejho návratu se z něho stal paša a v lednu 1879 v paláci Yıldız se konala svatba. Měla s ním syna, prince Samiho Beye, který se později stal služebníkem Abdulhamida a složil v legii Ertuğrul. Jako člen dynastie se každý pátek účastnil modlitby v královské mešitě, společně s Abdulhamidem. Po tom, co Necip Paša zemřel, provdal Abdulhamid Medihu za Ferida Pašu. Svatba se konala v dubnu 1886, ale z tohoto manželství nevzešli žádní potomci. V roce 1899 navštívila německou císařovnu Augustu Viktorii. \n\nPo tom, co v roce 1924 osmanská dynastie odešla do exilu, se vydala do Francie, kde v lednu 1928 v Nice zemřela.\n"}
{"id": "1364887", "url": "https://cs.wikipedia.org/wiki?curid=1364887", "title": "Parlamentní volby v Itálii 2018", "text": "Parlamentní volby v Itálii 2018\n\nParlamentní volby v Itálii v roce 2018 se konaly 4. března 2018, pět let po volbách v roce 2013. Zvoleno v nich bylo nové obsazení skoro celého italského parlamentu, tedy všech 630 poslanců poslanecké sněmovny a 315 členů senátu (ten má ještě několik doživotních senátorů). Italský prezident Sergio Mattarella určil termín konání voleb v dekretu vydaném 28. prosince 2017.\n\nVolby neměly jednoznačného vítěze, protože žádný ze třech velkých koaličních bloků nezískal absolutní většinu parlamentních křesel.\n\nVe volbách zvítězilo Hnutí pěti hvězd (M5S), které získalo 227 mandátů. Na druhém místě skončila středolevicová Demokratická strana se 112 mandáty. Na třetím místě skončila padánská Liga severu, která získala 124 mandátů. Na čtvrtém místě znovuobnovená strana Vzhůru Itálie expremiéra Silvia Berlusconiho se 106 mandáty. Do sněmovny pronikla ještě krajně pravicová strana Bratři Itálie s 32 mandáty a levicová Svoboda a rovnost se 14 mandáty. Vládu nakonec sestavilo vítězné Hnutí pěti hvězd a Liga severu. \n\nVe volbách do Senátu, kdy se volilo 315 senátorů zvítězilo Hnutí pěti hvězd se 112 mandáty. \nPodle průzkumů z počátku února 2018 mířily k největšímu volebnímu zisku Hnutí pěti hvězd, které vedl Luigi Di Maio a průzkumy \nmu odhadovaly kolem 28 %, Demokratická strana, kterou vedl Matteo Renzi a podle průzkumů měla získat přibližně 23 % hlasů, Vzhůru Itálie, kterou vedl Silvio Berlusconi a její očekávaný zisk byl kolem 16 %, a Liga Severu, kterou vedl Matteo Salvini, měla získat 13-14 % a byla součástí středopravé koalice se stranou Vzhůru Itálie.\n\nZ menších stran měla uspět strana Svobodní a rovní, kterou vedl Pietro Grasso a průzkumy jí přisuzovaly přes 6 %, a strana Bratři Itálie, kterou vedla Giorgia Meloniová a do parlamentu se měla dostat s necelými 5 %.\n"}
{"id": "1364889", "url": "https://cs.wikipedia.org/wiki?curid=1364889", "title": "Inter Fútbol Sala", "text": "Inter Fútbol Sala\n\nInter Fútbol Sala nebo také Inter Movistar je španělský futsalový klub. Domácí zápasy hraje v hale Pabellón Jorge Garbajosa ve městě Torrejón de Ardoz nedaleko Madridu. Založil ho v roce 1977 sportovní novinář José María García pod názvem \"Hora XXV\" jako tým bývalých fotbalových hvězd hrajících dobročinné exhibiční zápasy. Od roku 1979 byl hlavním sponzorem časopis \"Interviú\", od roku 2008 klub patří telekomunikační společnosti Movistar. V roce 1989 byl zakládajícím členem nejvyšší španělské futsalové soutěže Primera División de Futsal, kterou vyhrál dvanáctkrát (1989-1990, 1990-1991, 1995-1996, 2001-2002, 2002-2003, 2003-2004, 2004-2005, 2007-2008, 2013-2014, 2014-2015, 2015-2016 a 2016-2017). Je nejúspěšnějším účastníkem Ligy mistrů ve futsalu, kterou čtyřikrát vyhrál (2004, 2006, 2009 a 2017) a třikrát byl poraženým finalistou (2007, 2010 a 2016), také je pětinásobným vítězem Interkontinentálního poháru ve futsalu (2005, 2006, 2007, 2008 a 2011). Klub hraje v zelených dresech a má přezdívku \"La Máquina Verde\" (Zelená mašina).\n\n"}
{"id": "1364891", "url": "https://cs.wikipedia.org/wiki?curid=1364891", "title": "Homografový útok", "text": "Homografový útok\n\nHomografový útok je označení pro počítačový útok, který využívá vnější podobnost různých znaků či slov, tedy existenci povolených homoglyfů (byť vžitý název útoku odkazuje k homografům) v jménech internetových domén. Uživateli je tedy útočníkem podstrčen hypertextový odkaz, který zdánlivě vede na doménu, kterou uživatel považuje za bezpečnou a bude na ní bez obav komunikovat včetně důvěrných údajů (například na ní zadá své heslo), ale ve skutečnosti se jedná o doménu v moci útočníka, který tak ony důvěrné údaje zjistí.\n\nHomografové útoky byly možné už v prvních verzích systému doménových jmen (DNS), neboť i v základní sadě povolených znaků vycházejících z latinky, přesněji v povolené podmnožině znaků tabulky ASCII, se vyskytují homoglyfy \"l\"/\"i\"/\"1\" nebo \"0\"/\"O\". Jejich výraznější rozvoj nastal ale až po začátku zavádění IDN, doménových jmen v národních abecedách, které nabídly z hlediska homoglyfů útočníkům daleko širší možnosti. Zároveň je také jedním z hlavních důvodů, proč správci některých domén nejvyššího řádu IDN nezavedli a zavést neplánují, nebo s jeho zavedením váhají.\n\nNa straně klientů, zejména webových prohlížečů, je snaha uživatele na problematická doménová jména upozornit. Tedy například u doménových jmen složených ze znaků z různých abeced může prohlížeč uživatele varovat, nebo místo normálního zobrazení nelatinkových znaků zobrazit jiné kódování, například punycode. Útokům může rovněž bránit správce daného prostoru doménových jmen, který nepovolí registraci vzhledově podobných domén. Například ICANN takto dbá na nezaměnitelnost domén nejvyššího řádu.\n\n"}
{"id": "1364892", "url": "https://cs.wikipedia.org/wiki?curid=1364892", "title": "Římskokatolická farnost Luková", "text": "Římskokatolická farnost Luková\n\nŘímskokatolická farnost Luková je územním společenstvím římských katolíků v orlickoústeckém vikariátu královéhradecké diecéze.\n\nVes Luková se připomíná poprvé v roce 1304 jako majetek cisterciáků ze Zbraslavi u Prahy. Místní kostel byl původně dřevěný a byl počátkem 19. století nahrazen zděným kostelem novogotickým.\n\nFarnost je administrována ex currendo z Lanškrouna.\n\n"}
{"id": "1364893", "url": "https://cs.wikipedia.org/wiki?curid=1364893", "title": "Nikos Salingaros", "text": "Nikos Salingaros\n\nNikos Angelos Salingaros (; * 1952 Perth, Austrálie) je matematik a polyhistor známý svým výzkumem věnovaným teorii urbanismu, teorii architektury, teorii komplexity a filozofii designu. Je blízkým spolupracovníkem architekta Christophera Alexandera, s nímž sdílí velmi kritický názor na konvenční moderní architekturu. Společně navrhují alternativní teoretický přístup k architektuře a urbanismu, který se více přizpůsobuje lidským potřebám a aspiracím a spojuje důkladnou vědeckou analýzu s hlubokými intuitivními zkušenostmi.\n\nNež se Salingaros zaměřil na architekturu a urbanismus, publikoval výzkumy na témata jako algebra, matematická fyzika, elektromagnetická pole a termonukleární fúze. Salingaros nadále vyučuje matematiku a je profesorem matematiky na Texaské univerzitě v San Antoniu. Hostoval také na fakultách architektury na univerzitách v Itálii, Mexiku a Nizozemsku.\n\nNarodil se řeckým rodičům v Austrálii. V dětství žil v Řecku a posléze v USA. Salingaros je jediné dítě populárního skladatele Steliose Salingarose a současně synovcem operního zpěváka Spyrose Sali(n)garose.\n\nSalingaros se nejdříve věnoval umění jako malíř, ale brzy přešel k vědám. Získal bakalářský titul z fyziky na univerzitě v Miami na Floridě. V roce 1974 obdržel magisterský titul a v roce 1978 získal doktorát na Státní univerzitě v New Yorku ve Stony Brook. V roce 1982 zahájil dlouhodobou spolupráci s Christopherem Alexanderem a stal se jedním z editorů jeho čtyřsvazkové knihy \"Povaha řádu\" (\"The Nature of Order\") o  estetice, morfogenezi, designu a geometrických kvalitách v přírodě.\n\nSalingaros nastoupil na Fakultu matematiky Texaské univerzity v San Antoniu v roce 1983 a působí tam dodnes. V roce 1990 začal publikovat svůj vlastní výzkum architektonických a urbanistických forem. V roce 1997 se stal vůbec prvním oceněným vědcem, který získal cenu Nadace Alfreda P. Sloana za výzkum architektury. V roce 2003 byl zvolen do Čestného výboru Mezinárodní sítě pro tradiční výstavbu, architekturu a urbanismus (INTBAU) a stal se členem Kolegia tradicionalistických praktiků INTBAU.\n\nSalingarosovy spisy pomohly zavést dva klíčové koncepty do výzkumu morfologie měst. Jde o fraktály a sítě. Jeho kniha \"Principy městské struktury\" (\"Principles of Urban Structure\") je srovnávána s výzkumy Michaela Battyho (Velká Británie) a Pierra Frankhausera (Francie) (popis měst jako obřích fraktálů) a s nezávislými výzkumy Paula Drewea (Holandsko) a Gabriela Dupuyho (Francie) (popis měst jako obřích sítí). Salingarosova práce spojuje urbánní formy s novými koncepty, jako jsou sítě malého světa a bezškálové sítě. Michael Batty, profesor plánování na University College v Londýně, napsal o Salingarosově příspěvku: „Ukazuje nám, jak sítě, vyvíjející se zdola nahoru, vedou k měřítkově uspořádaným  hierarchiím, které jsou efektivní a dobře přizpůsobené… Jde o teorii malého světa, obsahující zárodek ideje, kterou jsme zatím nedokázali naplno zužitkovat. Ve spojovacích prvcích ve městech existuje přirozené uspořádání, od početných krátkých propojení k menšímu množství delších propojení, což lze podle mého názoru spojit s fenomény malých světů, bezškálových sítí, zákonů distribuce síly a zejména se změnami v dopravních technologiích. Salingaros je první, kdo na to upozornil.“\n\n\"Teorie architektury\" (\"A Theory of Architecture\") představuje soubor dříve publikovaných prací, jež popisují pokyny pro design, založené na vědeckých zjištěních, spojujících formy s lidským cítěním. Kniha představuje praktický architektonický systém způsobem, který může při navrhování použít jakýkoli architekt. Práce využívá Salingarosových postřehů ohledně nejvýznamnějších staveb minulosti, jež shledává nejbližšími lidskému cítění. Tato metoda a její teoretická opora sice podporuje tradiční architektonické typologie, avšak Salingaros zdůrazňuje, že architekti by měli zůstat svobodní a měli by své nápady přizpůsobit konkrétním situacím, přičemž rozhodování bude ovlivněno prostředím a zadáním. Zkoumá dále následující otázky: Jak lze odůvodnit ornament a proč je ornament nezbytný? Co jsou to měřítka a hierarchie a jak mohou posilovat propojení a krásu? Co přesně v naší biologické podstatě – nebo i v podstatě hmoty samotné – způsobuje, že v nás různé struktury vyvolávají různou odezvu a získáváme k nim specifický vztah? Salingaros nabízí teoretický rámec odpovědí na tyto otázky a využívá přitom matematický jazyk.\n\n\"Anti-architektura a dekonstrukce\" (\"Anti-Architecture and Deconstruction\") je sbírkou esejů, polemizujících se současnou „hvězdnou“ architekturou a s jejími zastánci z řad architektonické akademické obce a architektonických médií, která podle Salingarose nehledí na to, zda podporují dobrou, nebo špatnou architekturu. Salingaros definuje „špatnou architekturu“ jako takovou, jež vyvolává pocity odporu až nevolnosti a jež sleduje formální nebo ideologické zájmy místo toho, aby usilovala o přizpůsobení lidské povaze a biologickým a psychologickým potřebám uživatelů.\n\nVe svých novějších studiích Salingaros pracuje s konceptem biofilie, který pokládá za klíčovou součást navrhování obyvatelného prostředí. Připojuje se tak k následovníkům Edwarda Osborne Wilsona a stoupencům udržitelného designu.\n\n\"Sjednocená teorie architektury: Forma, jazyk, komplexita\" (\"Unified Architectural Theory: Form, Language, Complexity\") je nejčastěji překládanou knihou Nikose A. Salingarose. Lze ji číst jako  souvislé odborné pojednání i jako učebnici jedinečného kurzu pro studenty architektury, který se pod Salingarosovým vedením realizoval. Součástí knihy jsou texty dalších čelných vědců a představitelů soudobé rozpravy o architektuře, např. Edwarda O. Wilsona, Léona Kriera či Christophera Alexandera. Salingaros, s oporou v práci těchto autorů, „znovuobjevuje“ architekturu tak, že vysvětluje její zapomenutá pravidla a nabízí návod, jak se může opět propojit s přírodou a lidskou přirozeností. Vychází přitom ze tří vědeckých hledisek: z perspektivy biologie a ekologie, z moderní neurovědy a z matematiky – odtud také titul \"Sjednocená teorie\" \"architektury\". Klíčovými pojmy jsou přitom biofilie, měřítko a fraktály.\n\nSalingaros významně ovlivnil několik hlavních témat v soudobé rozpravě o architektuře. Christopher Alexander o něm napsal: „Podle mého názoru byl Nikos A. Salingaros druhým člověkem, který začal zkoumat hluboké spojení mezi vědou a architekturou… Dlouhá léta se mnou spolupracoval a pomáhal mi editovat materiál v \"Povaze řádu\" a od určitého momentu … začal psát vlastní studie nahlížející na architektonické problémy vědeckým způsobem. Následně, od druhé poloviny devadesátých let 20. století, začal významně přispívat k budování mostu mezi vědou a architekturou.“\n\nPrinc Charles, vlivný kritik současné architektury, vyjádřil Salingarosův vliv ve své vlastní předmluvě k Salingarosově \"Teorii architektury\": „Již delší dobu jsem fascinován prací profesora Salingarose. Jeho nový, provokativní vědecký pohled na architekturu otevírá řadu otázek, ať už si o současném stavu výstavby myslíme cokoli. Znáte snad autora, který by do dnešní rozpravy o architektuře vnášel více osvěžující podněty?“\n\nRoger Scruton, britský filozof, estetik a teoretik umění, napsal: „Jestliže se Salingaros zařadí k povinné četbě pro architekty, mohlo by to znamenat, že se do projektování vrátily ctnosti jako pokora, řád a smysl pro sounáležitost.“\n\nJan Michl, mezinárodně uznávaný teoretik designu českého původu, v komentáři k českému vydání Salingarosovy \"Sjednocené teorie architektury\" konstatoval: „Kniha Nikose A. Salingarose přináší do dnešního psaní o architektuře mocný závan čerstvého vzduchu. Ne nadarmo byl Salingaros před časem označen za nového Vitruvia.“\nSalingaros přispěl k Nové Athénské chartě z roku 2003, která měla nahradit původní Athénskou chartu z roku 1933, napsanou z velké části vlivným modernistickým architektem a projektantem Le Corbusierem. Le Corbusier separoval městské funkce a přispěl k poválečnému rozbujení urbanistických monokultur a tzv. sídelní kaše. Naproti tomu Salingaros volá po dovybavení předměstí a používání lidského měřítka po vzoru tradičních sídel. Jeho urbanistická doporučení ho sbližují s hnutím Nového urbanismu, který chce nahradit rozlehlé sídelní kaše kompaktními pochozími polyfunkčními obcemi.\n\nSalingaros se zapojil do vytváření sociálních sítí, aplikujících v městském plánování technologie sdílení souborů a otevřeného software z oblasti počítačové vědy. Pro toto hnutí, založené na zásadě peer-to-peer, se vžil příhodný název P2P urbanismus. Kombinuje osobní zapojení uživatele do procesu navrhování a návrhové vzorce, jak je popsal Christopher Alexander, s dalšími metodami, vhodnými pro manipulaci se složitým softwarem. Popis, definice a nejnovější články jsou publikovány na webových stránkách P2P Urbanism.\n\nSalingaros nikdy nenapsal studii přímo zaměřenou na software, ovšem dva z jeho textů komunita počítačových vědců cituje. Oba byly později otištěny jako kapitoly v knize \"Principy městské struktury\".\n\n\"Struktura jazyků vzorců\" (\"The Structure of Pattern Languages\", 2000) tvrdí, že vzorce (jeden z ústředních konceptů pro navrhování v počítačové vědě, zavedený Alexanderem) obsahují informace o opakujících se designových řešeních a lidských činnostech. Techniky pro propojení pozorovaných vzorců potvrzují existenci jazyka vzorců, vedou však k odmítnoutí stylových pravidel a tzv. anti-vzorců jakožto svévolných produktů. E. Todd, E. Kemp a C. Phillips řekli: „Salingaros ukazuje, že pouhá sbírka vzorců není systémem, protože postrádá propojení, což naznačuje, že kvalita a povaha spojení mezi vzorci je tím, co určuje, zda sbírka jazykem je, či není. Salingaros identifikuje dvě formy spojení v rámci jazyka vzorců: externí konektivitu a interní konektivitu. Tyto dvě formy spojení mají zásadní význam pro validitu jazyka vzorců. Salingaros naznačuje, že bohatství spojení mezi úrovněmi a uvnitř úrovní příslušného jazyka vzorců je faktorem determinujícím interní platnost jazyka.“\n\n\"Informační architektura měst\" (\"The Information Architecture of Cities\", spoluautorem L. Andrew Coward, 2004) popisuje města jako systémy informační architektury, ve kterých funkčnost na vysoké úrovni rozděluje systém do komunikačních modulů. Výměna informací v městských systémech zahrnuje vizuální vstup z prostředí, osobní kontakt, telekomunikace a pohyb lidí. Cesty obyvatelů města vyvolávají primární výměnu informací (jde o interakci, která je záměrem cesty). Ovšem v ideálním případě způsobují cesty sekundární výměny informací, nahodilé a přitom užitečné. Například chodec na cestě do práce navštíví obchody, vidí reklamu, zakoupí si noviny, narazí na přítele a prohodí s ním pár slov. Tato hutná, fraktální, vícevrstvá výměna informací představuje podstatnou výhodu měst. Úzce to souvisí s vytvářením ekonomického bohatství a kultury uvnitř měst.\n\nV \"Informační architektuře měst\" Salingaros také definoval užitečný pojem „fraktální narůstání“, který později rozvinul Richard Veryard, Phil Jones a další autoři v počítačové vědě.\n\nSalingaros představil model komplexity pomocí analogie s termodynamickými veličinami ve fyzice a později jej rozvinul ve spolupráci s počítačovým vědcem Allenem Klingerem. Tato práce vyšla z poznatku Herberta A. Simona, který na komplexitě zdůraznil její organizaci. Salingaros navrhl jednoduchý způsob, jak ji měřit.\n\nSalingaros je ostrým kritikem dekonstruktivismu a nekritického přenášení filozofie poststrukturalismu do architektury. V eseji Derridův virus tvrdí, že myšlenky francouzského filozofa Jacquese Derridy, aplikované nekriticky, vytvářejí informační virus, rozkládající logické myšlení a popírající znalosti. Salingaros pracuje s teorií memů, aby vysvětlil přenos myšlenek. Tímto způsobem potvrzuje starší názor filozofa Richarda Wolina, jenž pokládal Derridovu filozofiI za nihilistickou z logického pohledu. I když Salingaros používá teorii memů podobně jako Richard Dawkins, nesouhlasí s Dawkinsovým zařazením náboženství mezi memy. Spolu s Alexanderem zdůrazňuje propojení náboženství s geometrií a význam náboženské tradice pro porozumění lidskému bytí a architektonickému tvoření.\n\nV českých a slovenských textech o architektuře se sporadické odkazy k Salingarosovým studiím o městských sítích a jejich fraktálních kvalitách začaly objevovat po roce 2000, zásluhou internetu. Referencemi k Salingarosovi podpořil své argumenty česko-norský teoretik designu Jan Michl (souborně v knize Funkcionalismus, design, škola, trh: Čtrnáct textů o problémech teorie a praxe moderního designu, Brno 2012). Naopak Salingaros ve svých knihách několikrát odkázal na vybrané teze Jana Michla, publikované anglicky. Propagaci a rozvíjení Salingarosovy teorie se přibližně od roku 2005 soustavně věnuje historik a teoretik architektury Martin Horáček. Ve své knize Za krásnější svět: Tradicionalismus v architektuře 20. a 21. století (Brno 2013) zřejmě jako první využil Salingarosovy definice architektonického jazyka k výkladu dějin novější architektury. V jedné z kapitol této knihy je shrnuta celá dosavadní Salingarosova práce v oboru teorie architektury, stejně jako její historická pozice v kontextu humanistické rozpravy o architektuře. Horáček se posléze zasloužil o český překlad a vydání Salingarosovy knihy Sjednocená teorie architektury: Forma, jazyk, komplexita (Brno 2017). Doplnil originál o bohatou obrazovou přílohu, rozhovor s autorem a kritickou předmluvu. O šíření, obohacování a aplikaci myšlenek Nikose A. Salingarose a Christophera Alexandera v architektonické teorii, edukaci a praxi se zasazuje česká sekce INTBAU, založená v roce 2016.\n\nSalingaros byl zařazen do seznamu \"Padesát vizionářů, kteří mění náš svět“, publikovaného v Utne Reader v roce 2008.\n\n\n\n"}
{"id": "1364896", "url": "https://cs.wikipedia.org/wiki?curid=1364896", "title": "Ostruháček ostružinový", "text": "Ostruháček ostružinový\n\nOstruháček ostružinový (\"Callophrys rubi\") je druh denního motýla z čeledi modráskovitých (\"Lycaenidae\"). Rozpětí jeho křídel je 26 až 30 mm. Samci i samice mají hnědé zbarvení. Rub křídel u obou pohlaví je zelený. Rozlišit samce od samic lze podle přítomnosti voničkové skvrny, kterou mají samci na líci předních křídel ve středovém poli.\n\nMotýl je rozšířený od severní Afriky přes celou Evropu dále na východ přes Rusko (Sibiř) až po Čínu a Koreu. V České republice se vyskytuje poměrně hojně v nižších a středních polohách. Téměř chybí v horských oblastech na severu státu (Sudetská pohoří) a ve větší části Českomoravské vrchoviny. Obývá lesostepi, světlé háje, světliny v listnatých lesích, paseky, okraje lesů, ale i písčité bory a rašeliniště.\n\nŽivnými rostlinami ostruháčka ostružinového jsou kručinka barvířská (\"Genista tinctoria\"), vlnice chlupatá (\"Oxytropis pilosa\"), štírovník růžkatý (\"Lotus corniculatus\"), janovec metlatý (\"Cytisus scoparius\"), krušina olšová (\"Frangula alnus\"), brusnice borůvka (\"Vaccinium myrtillus\") a další rostliny z rodů ostružiník (\"Rubus\"), tolice (\"Medicago\"), vičenec (\"Onobrychis\") a devaterník (\"Helianthemum\"). Samice klade vajíčka jednotlivě na listy, stonky a květní pupeny. Housenky se živí zprvu pupeny a květy, později přijímají především květy, dozrávající plody a příležitostně i listy. Kuklí se na zemi poblíž živných rostlin. Motýl je jednogenerační (monovoltinní) a jeho letová perioda je od konce března do června. Přezimuje kukla.\n\nV České republice není tento druh ostruháčka ohrožen. Na severu Moravy však lokálně ustupuje. Vytlačuje ho především intenzivní zemědělská činnost.\n\n"}
{"id": "1364898", "url": "https://cs.wikipedia.org/wiki?curid=1364898", "title": "Třída Tacoma", "text": "Třída Tacoma\n\nTřída Tacoma byla třída protiponorkových fregat námořnictva Spojených států amerických stavěných za druhé světové války. Jednalo se o upravenou verzi kanadských fregat třídy \"River\". Celkem bylo postaveno 96 jednotek této třídy. Část jich byla za války poskytnuta Velké Británii a provozována jako třída \"Colony\". Po válce další získala námořnictva dalších zemí. Dalšími zahraničními uživateli třídy byla Argentina, Belgie, Brazílie, Dominikánská republika, Ekvádor, Francie, Japonsko, Jižní Korea, Kolumbie, Kuba, Mexiko, Nizozemsko, Peru, Sovětský svaz a Thajsko.\n\nNedostatek amerických eskortních plavidel pro službu v Atlantiku za druhé světové války vedl k rozhodnutí vyvinout novou třídu fregat, které by dokázaly stavět civilní loděnice nemající zkušenost se stavbou bojových plavidel. Plavidla vycházela z bojem ověřené kanadské třídy \"River\", jejíž konstrukce byla upravena dle amerických požadavků. Změnila se především výzbroj a další vybavení. Jako prototypy byly Kanadou dodány rozestavěné fregaty HMS \"Adur\" a HMCS \"Anna\", dokončené jako fregaty třídy \"Asheville\". Plavidla byla nejprve kategorizována jako dělové čluny (PG – \"Patrol Gunboats\"), později se označení změnilo na hlídkové fregaty (PF – \"Patrol Frigate\"). Celkem bylo v letech 1943–1945 postaveno 96 jednotek této třídy. Stavba čtyř fregat byla zrušena. Stavbu provedly americké loděnice nacházejícíc se v Kalifornii a v oblasti Velkých jezer. Byly to Kaiser v Richmondu v Kalifornii (12 ks), American Ship Building Company v Lorain (6, další 4 zrušeny) a Clevelandu (7 ks) v Ohiu, Walter Butler v Superior ve Wisconsinu (12 ks), Consolidated Steel v San Pedru v Kalifornii (18 ks), Froemming v Milwaukee (4 ks), Globe Shipbuilding v Superior ve státě Wisconsin (5 ks) a Duluth (3 ks), Letham D. Smith Shipbuilding v Superior ve Wisconsinu (8 ks) a Walsh-Kaiser Company v Providence ma Rhode Islandu (21 ks).\n\nStavební program fregat a jejich zavádění do služby provázely problémy a zpoždění. Do konce roku 1943 bylo dokončeno pouze 12 fregat. Jako špatné byly hodnoceny manévrovací schopnosti a nedostatečně výkonná ventilace, především však bylo nutné dodatečně vystužit jejich nedostatečně pevný trup.\n\nZákladní výzbroj tvořily tři 76mm kanóny, čtyři 40mm kanóny Bofors, devět 20mm kanónů Oerlikon, jeden salvový vrhač hlubinných pum Hedgehog se zásobou 178 pum, dále osm vrhačů a dvě skluzavky hlubinných pum se zásobou 100 pum. Pohonný systém o výkonu 5500 hp tvořily dva trojčinné parní stroje (VTE) a dva kotle, pohánějící dva lodní šrouby. Kormidla byla zdvojená. Nejvyšší rychlost dosahovala 20 uzlů. Dosah byl 9500 námořních mil při rychlosti 12 uzlů.\n\nCelkem 44 plavidel bylo za války využívána ke sledování počasí. Plavidla měla hlavňovou výzbroj redukovánu na dva 76mm kanóny, dva 40mm kanóny a čtyři 20mm kanóny. Ušetřený prostor byl využit pro meteorologické balóny. Posádka se zmenšila na 176 mužů.\n\n\n\n\n\n\n\n\n\n\n\n\n\n\n\n\n\n\n"}
{"id": "1364900", "url": "https://cs.wikipedia.org/wiki?curid=1364900", "title": "Gita Porák-Varna", "text": "Gita Porák-Varna\n\nMaria Margarethe (Gita) Porák-Varna (Gita Poráková-Varna, Gita Porak-Varna; 20. září 1905 Loučovice, německy \"Kienberg\", Rakousko-Uhersko – 4. března 1978 Hjo, Švédsko) byla malířka.\n\nGita pocházela z významné rodiny průmyslníků Porákových z Loučovic. Její dědeček Arnošt Porák (3. 12. 1849, Josefov – 21. 4. 1918, Loučovice) založil papírnu v Loučovicích, která patřila ve své době k nejvýznamnějším papírnám v Rakousku-Uhersku a Československu. Její otec Richard von Varna Porák (18. 3. 1874 Český Krumlov – 12. 10. 1957 Ehingen an der Donau, Německo) byl nejstarším synem Arnošta Poráka, působil v rodinných podnicích, v papírnách v Loučovicích a grafitovém dole v Českém Krumlově. V roce 1909 byl zvolen do rakouského Říšského sněmu. V roce 1910 vystoupil z firmy. Po smrti zakladatele Arnošta Poráka v roce 1918 převzal vedení firmy strýc Gity Eugen (Evžen) Porák (1892–1985).\n\nMatkou Gity byla baronka Elisabeth von Klinger (23. 7. 1880 – 22. 3. 1956).\n\nPo 2. světové válce byla rodina Porákových odsunuta, otec Gity působil v továrně na celulózu v Německu a Gita se ve věku 40 let odstěhovala do Švédska, kde žila dalších 33 let.\n\nGita Porák-Varna studovala malířství v Praze a v Linci a v obou těchto městech svá díla také vystavovala. Podnikla studijní cesty do Švýcarska a Itálie. Po roce 1945 žila a tvořila ve Švédsku. Samostatně vystavovala v Hjo, Alingsås, Skövde, Visby, Jönköpingu a Falköpingu. Její umělecká tvorba se zaměřila na krajiny a motivy zvířat, jako techniku používala akvarel nebo pastel.\n"}
{"id": "1364903", "url": "https://cs.wikipedia.org/wiki?curid=1364903", "title": "Třída Archer (1985)", "text": "Třída Archer (1985)\n\nTřída Archer (jinak též třída P2000) jsou cvičné a hlídkové čluny britského královského námořnictva. Jejich oficiální klasifikace je PBR (\"Patrol Boats Rivers\"). Celkem bylo pro Omán a Velkou Británii postaveno 17 jednotek této třídy. Britské čluny jsou využívány především k základnímu a navigačnímu výcviku, nebo návštěvám přístavu. Mohou být také bojově nasazeny jako pobřežní hlídkové čluny, ostraha přístavů apod.\n\nNa konci 70. let 20. století vyvinula britská společnost Watercraft v Shorehamu-by-Sea rychlé hlídkové čluny pro Ománskou pobřežní stráž. Ta roku 1985 odebrala pouze prototypový člun \"Dheeb Al Bahari\", neboť plavidla nedosahovala požadované rychlosti. O dekádu později na základě tohoto typu vznikly cvičné čluny, objednané v desetikusové sérii pro Royal Navy Reserve (RNR) a University Royal Navy UNIT (URNU). V průběhu stavby plavidel loděnice Watercraft zkrachovala a kontrakt převzala společnost Vosper Thornycroft (VT), přesněji její loděnice ve Woolstonu v Southamptonu. Prototypová jednotka \"Archer\" byla na vodu spuštěna v roce 1985. Následovaly \"Bitter\", \"Smiter\", \"Pursuer\", \"Blazer\", \"Dasher\", \"Puncher\", \"Charger\", \"Ranger\" a \"Trumepter\". Pro Royal Navy Auxiliary Service (RNXS) byly následně postaveny čluny \"Example\", \"Express\", \"Explorer\" a \"Exploit\", rozpoznatelné podle svého černého zbarvení. Rovným dílem se o ně podělily loděnice Watercraft a VT ve Woolstonu. Po zrušení RNXS roku 1994 byly převedeny do Royal Navy. Konečně dne 8. května 1998 byly do služby zařazeny ještě čluny \"Tracker\" a \"Raider\", postavené dle vylepšeného projektu a sloužící jako tendry při univerzitách v Oxfordu a Cambridge. Postavila je loděnice Alisa Troon.\n\nPosádku tvoří 5 osob a 13 kadetů. Čluny jsou neozbrojené, ale během války mohou být vyzbrojeny jedním 20mm kanónem a dvěma 12,7mm kulomety. Na zádi nesou malý inspekční člun Gemini. Pohonný systém tvoří dva diesely Perkins CV M800T (\"Tracker\" a \"Raider\" mají motory Rolls Royce Eagle), o celkovém výkonu 1590 bhp, pohánějící dva lodní šrouby. Nejvyšší rychlost dosahuje 22,5 uzlu.\n"}
{"id": "1364904", "url": "https://cs.wikipedia.org/wiki?curid=1364904", "title": "Třída Scimitar (2003)", "text": "Třída Scimitar (2003)\n\nTřída Scimitar jsou hlídkové čluny britského královského námořnictva. Celkem byly postaveny dvě jednotky této třídy.\n\nPostaveny byly dvě jednotky této třídy, pojmenované MV \"Grey Fox\" a MV \"Grey Wolf\". Oba postavila britská loděnice VT Halmatic v Southamptonu. Původně byly využívány k potírání terorismu v Severním Irsku. Později byly převedeny k britskému královskému námořnictvu a přejmenovány na HMS \"Scimitar\" (P284, ex \"Grey Fox\")‎ a HMS \"Sabre\" (P285, ex \"Grey Wolf\"). Dislokovány byly v Gibraltaru. \n\nVýzbroj tvoří jeden 7,62mm kulomet. Pohonný systém tvoří dva diesely MAN 2480LXE, pohánějící dva lodní šrouby. Nejvyšší rychlost dosahuje 30 uzlů.\n"}
{"id": "1364906", "url": "https://cs.wikipedia.org/wiki?curid=1364906", "title": "Muránska Dlhá Lúka", "text": "Muránska Dlhá Lúka\n\nMuránska Dlhá Lúka je obec na Slovensku v okrese Revúca ležící 5 km sverozápadně od města Revúca. První písemná zmínka pochází z roku 1357.\n\nV obci se nachází gotický římskokatolický kostel svatého Michaela archanděla ze 14. století a toleranční evangelický kostel z roku 1787.\n\n"}
{"id": "1364909", "url": "https://cs.wikipedia.org/wiki?curid=1364909", "title": "George Derwent Thomson", "text": "George Derwent Thomson\n\nGeorge Derwent Thomson (19. srpna 1903 Dulwich, Londýn – 3. února 1987 Birmingham) byl britský klasický filolog, marxistický historik a filozof, profesor staré řečtiny na Birminghamské univerzitě, zahraniční člen Československé akademie věd.\nNarodil se 19. srpna 1903 v rodině úředníka ve čtvrti West Dulwich na jižním okraji Londýna. Vystudoval klasickou filologii na King's College v Cambridgi a pak odjel na studijní pobyt na univerzitu v Dublinu (1926—7). Po krátkém působení v Cambridgi (1927—8) se vrátil do Irska a vyučoval na univerzitách v Dublinu a v Galwayi. Z této doby pocházejí jeho práce o řecké metrice (\"Greek Lyric Metre\", Cambridge 1929), dále vydání Euripidovy \"Alkestidy\" (1932) a Aischylova \"Spoutaného Prométhea\" (1933) s irskými předmluvami a komentáři. Ve 30. letech se Thomson přiklonil k marxismu a vstoupil do komunistické strany.\n\nV letech 1934–1936 vyučoval opět v Cambridgi a v roce 1937 se stal profesorem staré řečtiny na Birminghamské univerzitě. Těžištěm jeho badatelské činnosti byl výzkum řeckého dramatu, zejména tvorby Aischylovy. V roce 1938 publikoval v Cambridgi komentované vydání Aischylovy tragédie Oresteia (přepracované 2. vydání vyšlo v Praze r. 1966). Jeho nejproslulejší dílo \"Aeschylus and Athens\" (Londýn 1941) bylo po skončení druhé světové války přeloženo do řady jazyků (česky r. 1952). Na tento spis navazovala rozsáhlá práce o vývoji staré řecké společnosti \"Studies in Ancient Greek Society I. The Prehistorie Aegean\" (Londýn 1949) a její druhý díl \"Studies in Ancient Greek Society II. The First Philosophers\" (Londýn 1955). Také tato díla se záhy objevila v cizojazyčných překladech (česky 1. díl r. 1952, 2. díl r. 1958).\n\nV uvedených monografiích shromáždil Thomson rozsáhlý materiál mnohostranně osvětlující formování rané řecké společnosti, analyzoval řeckou mytologii, básnickou tradici, filozofické představy atd. Některé jeho názory vyvolaly polemiku. Např. oproti převládajícímu mínění, dle kterého byli pythagorejci aristokraté, Thomson hájil hypotézu, „že pythagoreismus byl zvláštní formou ideologie demokratů, tj. průmyslníků a obchodníků, provádějících koloniální politiku v jižní Itálii\".\n\nKromě vědeckých monografií publikoval i řadu statí v odborných časopisech o různých otázkách antické historie a kultury. Uveřejňoval však i publikace a články, v nichž se obracel na širší veřejnost. Do této kategorie patří knížka \"Marxism and Poetry\" (London — New York 1946, česky r. 1979) o obecných zákonitostech básnické tvorby a jejich vztahu ke společenskému vývoji. Problémům soudobé společnosti jsou věnovány i práce \"An Essay on Religion\" (London 1949), \"From Marx to Mao Tse-tung: A study in revolutionary dialectics\" (1971), \"Capitalism and After: The rise and fall of commodity production\" (1973); \"The Human Essence. The Sources of Science and Art\" (London 1974).\n\nGeorge Thomson udržoval intenzivní styky s československými vědci. Sám o tom napsal: „Rád bych poděkoval ... svým kolegům z katedry věd o antickém starověku Karlovy university v Praze, s nimiž jsem měl mnohé dlouhé a živé diskuse a jimž vděčím za více, než vůbec lze vyjádřit slovy.\" Z jeho podnětu byla v dubnu 1957 uspořádána v Liblicích mezinárodní konference o antickém starověku. Kromě badatelů z Československa a dalších socialistických zemí se jí zúčastnil i Thomson a jeho žák R. F. Willetts. Na konferenci byl založen \"Výbor pro podporu klasických studií v socialistických zemích\", jenž byl později podle periodika, které vydává, přejmenován na \"Komitét Eiréné\". I když Thomson nemohl být formálně členem tohoto sdružení, měl o jeho vznik značnou zásluhu. V rocu 1960 byl zvolen zahraničním členem Československé akademie věd. O tři roky později byl na Filozofické fakultě Univerzity Karlovy vydán k poctě jeho šedesátých narozenin cizojazyčný sborník \"Geras\", do něhož přispěli badatelé z Velké Británie, Československa a řady dalších zemí.\n\nV roce 1968 patřil k těm evropským levicovým intelektuálům, kteří ostře odsoudili invazi vojsk Varšavské smlouvy do Československa. V roce 1979 mu Soluňská univerzita udělila čestný doktorát. Zemřel v Birminghamu 3. února 1987.\nV roce 1966 vydalo nakladatelství Československé akademie věd Aischylovu Oresteiu s komentářem G. D. Thomsona:\n"}
{"id": "1364910", "url": "https://cs.wikipedia.org/wiki?curid=1364910", "title": "Vstup Polska do Evropské unie", "text": "Vstup Polska do Evropské unie\n\nK vstupu Polska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litva, Lotyšsko, Maďarsko, Malta, Slovensko a Slovinsko.\n\nVstupu Polska do EU předcházelo referendum, v kterém se 58,9 % obyvatel vyslovilo 77,6% většinou pro vstup.\n"}
{"id": "1364912", "url": "https://cs.wikipedia.org/wiki?curid=1364912", "title": "Vstup Litvy do Evropské unie", "text": "Vstup Litvy do Evropské unie\n\nK vstupu Litvy do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Lotyšsko, Maďarsko, Malta, Polsko, Slovensko a Slovinsko.\n\nVstupu Litvy do EU předcházelo referendum, v kterém se 63,4 % obyvatel vyslovilo 91,1% většinou pro vstup.\n\n1. ledna 2015 vstoupila Litva do Eurozóny.\n"}
{"id": "1364915", "url": "https://cs.wikipedia.org/wiki?curid=1364915", "title": "Metronom (hudební skupina)", "text": "Metronom (hudební skupina)\n\nMetronom byla karlovarská hudební skupina činná v letech 1964 až 1991. Kapelníkem skupiny byl trumpetista, hráč na klávesové nástroje, skladatel a aranžér Ivan Šendera. Po amatérských začátcích s převážně jazzovým repertoárem se v roce 1966 skupina zprofesionalizovala. Žánrově se pohybovala mezi rockovou a taneční popovou hudbou, s prvky country, jazzu i šansonu. Pro Metronom byl charakteristický vícehlasý zpěv a melodičnost, i v období kdy hrál tvrdší rock. Ve skupině se vystřídala řada hudebníků. Hlavními zpěváky skupiny byli Petr Šendera (téměř po celou dobu existence skupiny) a Jana Hornofová (v letech 1970 až 1985). Skladby Ivana Šendery a texty Jany Hornofové tvořily podstatnou část vlastní tvorby skupiny. Ze známějších hudebníků ve skupině určitou dobu působili Hana Křížková, Vlasta Koudelová a František Ringo Čech. Metronom často jezdil na turné do Polska, podle pamětníků byl tehdy v Polsku populárnější než v Československu.\n\n\n\n"}
{"id": "1364918", "url": "https://cs.wikipedia.org/wiki?curid=1364918", "title": "Kostel svatého Jakuba Většího (Příbram)", "text": "Kostel svatého Jakuba Většího (Příbram)\n\nKostel svatého Jakuba Většího, nazývaný též svatého Jakuba Staršího, je římskokatolický farní kostel. Stojí v centru staré Příbrami na náměstí T.G. Masaryka, jehož dominantu tvoří. Původně gotická stavba prošla několika přestavbami. Je chráněn jako kulturní památka České republiky.\n\nKostel byl postaven kolem poloviny 13. století, když narůstajícímu počtu přistěhovaných horníků již nestačil kostelík Marie Magdaleny v Bohutíně. Původně byl obklopen hřbitovem, který byl zrušen roku 1784. Kostel spolu s ohradní zdí plnil také obrannou funkci, ve věži kostela jsou částečně zazděné střílny z 15.-16. století. První přestavba kostela proběhla v roce 1560. V roce 1761 byla věž značně poškozena po zásahu bleskem, v roce 1795 byl kostel znovu přestavěn, již v barokním slohu.\n\nDnešní podobu dala kostelu úprava z roku 1869, tehdy přibyly věži i čtyři novogotické věžičky.\n\nKostel je v jádru gotická jednolodní stavba s polygonálně ukončeným presbytářem a hranolovou věží, ze strany přiléhají sakristie a dvě předsíně. Ze sedlové střechy nad lodí vystupuje úzká sanktusní věžička. Věž kostela je zakončena jehlancovou střechou a ozdobena čtyřmi osmibokými věžičkami, které byly zhotoveny podle vzoru pražského kostela Panny Marie před Týnem. Loď je zaklenuta valenou klenbou s výsečemi. Dva hranolové pilíře se třemi arkádovými oblouky nesou zděný chór, prostor pod chórem je zaklenutý třemi poli křížové klenby. Nástropní obrazy z let 1876–1883 jsou dílem malíře Jana Umlaufa.\n\nVětšina vnitřního vybavení je barokní. Hlavní oltář, boční oltáře a kazatelna pocházejí z kostela kláštera v Mariánské Týnici, který Josef II. zrušil v roce 1785. Hlavní oltář z červeného sliveneckého mramoru z roku 1750 je dílem Josefa Lauermanna: oltářní obraz sv. Jakuba je z roku 1935, ale dřevěné polychromované sochy po stranách, zobrazující sv. Annu a sv. Jáchyma, jsou původní díla od Ignáce Františka Platzera. Boční oltáře jsou dřevěné, napodobující mramor. Oltář Panny Marie se 14 svatými pomocníky doplňuje soška Panny Marie svatohorské a velké sochy sv. Bernarda a sv. Roberta. Protější oltář sv. Jana Nepomuckého doplňuje soška Pražského Jezulátka a velké sochy sv. Jana Křtitele a apoštola sv. Jana Evangelisty, nástavec zdobí tzv. Palladium země České. Nejcennějším předmětem kostela je cínová křtitelnice z roku 1511, zhotovená příbramským kovářem a zvonařem Janem.\n\nVe věži kostela jsou dva zvony a hodinový stroj.\n\nPři severní stěně věže kostela stojí raně barokní morový sloup se sochou sv. Jakuba, který původně stál před vchodem na hřbitov; na druhé straně stojí socha sv. Jana Nepomuckého z roku 1720.\n\nVěžní hodiny mají od roku 1842, kdy je opravoval pražský hodinář Balke, obrácenou velikost ručiček - malá ručička ukazuje minuty, velká hodiny. Za okupace to chtěli Němci upravit, ale změna by vyžadovala tak složitou změnu konstrukce, že bylo od tohoto záměru upuštěno.\n\nNa hlavním oltáři najdeme v leštěných černých plochách mramoru zkamenělé exempláře pravěkých hlavonožců orthocerů, kteří zde žili před asi 400 miliony let.\n\n"}
{"id": "1364919", "url": "https://cs.wikipedia.org/wiki?curid=1364919", "title": "Skoky na lyžích na Zimních olympijských hrách 2018 – velký můstek muži", "text": "Skoky na lyžích na Zimních olympijských hrách 2018 – velký můstek muži\n\nZávody ve skocích na lyžích na Zimních olympijských hrách 2018 na velkém můstku proběhly 16. a 17. února 2018 na můstcích skokanského střediska Alpensia Ski Jumping Centre.\n\n\n\n Anže Semenič byl za druhé kolo diskvalifikován kvůli neadekvátní velikosti kombinézi (pravidlo 4)\n\nReference: \n\n\n\n Kevin Malcev byl diskvalifikán za neadekvátní velikost bot (pravidlo 3)\n\nReference: \n"}
{"id": "1364921", "url": "https://cs.wikipedia.org/wiki?curid=1364921", "title": "Jitka Synková", "text": "Jitka Synková\n\nJitka Synková (* 20. září 1964) je česká ekonomka, manažerka a od roku 2006 starostka městské části Praha 17 – Řepy. Absolvovala Vysokou školu regionálního rozvoje, obor Management rozvoje měst a regionů. Členkou Občanské demokratické strany je od založení v roce 1991, má funkci předsedkyně Místního sdružení ODS na Praze 17. V listopadu 2014 byla na post starostky zvolena potřetí jako jediný kandidát a odpovídá za oblast školství, kultury, bezpečnosti a sociální oblast.\n\nV rozhovoru pro \"Parlamentní listy\" v roce 2016 uvedla důležité výsledky své desetileté práce starostky.\n\nV roce 2018 byla zvolena starostkou Prahy 17 na čtvrté volební období a jako priority uvedla dokončení sportovního centra s bazénem a výstavbu domu pečovatelské služby.\n\n"}
{"id": "1364923", "url": "https://cs.wikipedia.org/wiki?curid=1364923", "title": "Connemara", "text": "Connemara\n\nConnemara je historický a geografický region na západním pobřeží Irska; je rozdělen mezi Hrabství Mayo a Hrabství Galway, největším městem je Clifden. Název pochází od starého keltského kmene Conmhaícne Mara (mořští Connachtové). Connemara patří k oblastem, kde většina obyvatel hovoří irsky (Gaeltacht) a vyznačuje se také bohatým folklórem. Nachází se zde dlouhý úzký záliv Killary Harbour, pohoří Twelve Bens, jezero Lough Corrib, řeka Invermore, ostrov Inishbofin, klášter Kylemore Abbey a národní park Connemara. Obyvatelé se tradičně živí rybolovem, pastevectvím, pěstováním brambor, výrobou whiskey a těžbou ofikalcitu a rašeliny. Chudoba vedla v minulosti k rozsáhlému vystěhovalectví. Michel Sardou oslavil tuto krajinu v písni „Les Lacs du Connemara“, John Ford zde natočil film \"Tichý muž\". Podle Connemary se jmenuje Conamara Chaos na Jupiterově měsíci Europa a plemeno connemarský pony. Pocházejí odsud politička Máire Geogheganová-Quinnová, herec Peter O'Toole a spisovatel Máirtín Ó Cadhain.\n\n"}
{"id": "1364924", "url": "https://cs.wikipedia.org/wiki?curid=1364924", "title": "Likinský autobusový závod", "text": "Likinský autobusový závod\n\nLikinský autobusový závod (, \"ЛиАЗ\" – \"LiAZ\") je ruský výrobce autobusů a trolejbusů sídlící ve městě Likino-Duljovo v Moskevské oblasti.\n\nHistorie firmy až do roku 1933, kdy se sovětské úřady rozhodly postavit v Likinu továrnu zabývající se výrobou produktů ze dřeva a dřevotřísky (\"Лесохимический опытный завод облагораживания древесины\" – \"ЛОЗОД\"), ta byla postavena v roce 1937. Od roku 1944 nesla název „Likinský strojírenský závod“ (\"Ликинский машиностроительный завод\" – \"ЛиМЗ\"). Po druhé světové válce závod změnil výrobní zaměření a zahájil výrobu elektrických pil, motorů a generátorů. \n\nV roce 1959 byla s další změnou výrobního programu továrna přejmenována na dnešní název LiAZ (\"ЛиАЗ\"). Prvním vyráběným autobusem byl typ ZIL-158, který v letech 1957 až 1959 vyráběla automobilka ZIL (\"Zavod imeni Lichačeva\"). Od roku 1961 byl vyráběn modernizovaný typ \"ZIL-158V\" (\"LiAZ-158\"). Nejznámějším typem se s počtem více než 200 000 kusů stal autobus LiAZ-677. V roce 1975 byla kapacita továrny zvýšena na roční výrobu 10 000 vozidel. V roce 1976 byla společnost dekretem prezídia Nejvyššího sovětu Sovětského svazu vyznamenán Řádem rudého praporu práce.\n\nV roce 1986 začala sériová výroba typu \"LiAZ-5256\", který se v 90. letech 20. století stal stěžejním modelem firmy. Do ledna 2013 bylo vyrobeno více než 24 650 vozů tohoto typu. Po rozpadu Sovětského svazu byla produkce ve složité ekonomické situaci nejprve utlumena a v roce 1997 zastavena. V roce 1997 byla společnost v konkursu.\n\nOd roku 2000 byl LiAZ s třemi dalšími podniky součástí holdingu „Ruské autobusy“ (\"Русские автобусы\") a od roku 2005 je součástí skupiny GAZ. Od té doby jsou vyvíjeny a vyráběny nové modely. V období 2005 až 2012 byly v Likinském závodě vyráběny také trolejbusy. V roce 2012 měla firma LiAZ 2061 zaměstnanců.\n\n\n\n\n"}
{"id": "1364928", "url": "https://cs.wikipedia.org/wiki?curid=1364928", "title": "Kostel svatého Petra a Pavla (Přelíc)", "text": "Kostel svatého Petra a Pavla (Přelíc)\n\nKostel svatého Petra a Pavla v Přelíci je bývalým farním kostelem v obci Přelíc. Areál kostela leží na pozemcích parcelní číslo st 1, st 2 a 1/1 v katastrálním území Přelíc. Památkami jsou zde vlastní kostel, barokní zvonice, ohradní zeď s brankou a náhrobek mlynáře Červeného. Celý areál je chráněnou kulturní památkou České republiky.\n\nDatum stavby kostela není známo. Odhady se pohybují od druhé poloviny 11. století (Šťáva) přes konec 12. století (Podlaha) po 2. polovinu 14. století (Poche). Gotická přístavba kněžiště proběhla ve 13. nebo 14. století. Dobroslav Líbal upřesňuje stavbu presbytáře do 1. třetiny 14. století. Ve 2. polovině 16. století byla prodloužena loď a přistavěna předsíň.\n\nKostel je poprvé jako farní zmiňován v roce 1361, vlastní farnost již v roce 1352. V roce 1366 je potvrzen jako farář v Přelíci kněz Antonín. Dne 12. prosince 1379 proběhla vizitace farnosti, kterou provedl arcijáhen Pavel z Janovic. Kněz Antonín zemřel v roce 1384. Poté došlo k letitému sporu o místo přelíckého faráře, kdy místopurkrabí Pražského hradu Buzek z Přelíce a jeho bratr Lukáš z Přelíce prosazovali na faru klerika Havla. Na podací právo si ale činily nárok i další osoby a ty navrhovaly jiného kněze Havla, další pak kněze Mikuláše. Nakonec byl jako farář potvrzen kněz Havel. Z dokladů ale není jasné, který z obou navrhovaných Havlů to byl. V roce 1404 uplatnila podací právo k faře Eliška Šranková z Tuchoměřic a její syn Mikuláš. Poslední zmínka o faře je z roku 1411. Poté informace mizí a proto není známo, kdy fara zanikla. V roce 1602 je v kostele zmiňován kněz podobojí. Rekatolizace proběhla za panství Jaroslava Bořity z Martinic. Fara ale znovu nevznikla, duchovní správu zajišťovala farnost ve Smečně.\n\nV letech 1999 - 2002 proběhla generální oprava kostela, která byla financována z darů obyvatel Přelíce, Smečna, Brna a dalších mecenášů a provedena místními dobrovolníky. Kostel byl znovuotevřen mší svatou, která byla sloužena v sobotu 9. listopadu 2002.\n\nPůvodně románský kostel byl později přestavován. Kněžiště je raně gotické, zbytek kostela po barokní úpravě. Jednolodní orientovaná stavba má obdélníkovou loď o rozměrech 11,6 × 5,9 m. Hlavní vstup do kostela je z jižní strany a má opukový románský portál o šířce 33 cm, který je ozdobený 23 čtyřlistými růžemi. Portál je krytý malou předsíňkou. Druhý vstup do lodi je v západním průčelí a nad ním je oválné okno, které osvětlovalo kruchtu. Na severní straně lodi jsou patrné zbytky renesančního portálu do márnice, která byla přistavěna ke kostelu. Loď je osvětlena dvěma okny, další oválné okno je nad západním vstupem. V podlaze je náhrobní kámen o velikosti 1,84 m × 0,97 m s téměř zcela ohlazeným reliéfem. Patrná je pouze část nápisu:\n\nZ této hrobky vede podzemní chodba severním směrem. Vedle tohoto kamene jsou další dva, na kterých jsou stopy nápisů, dnes zcela nečitelné.\n\nKněžiště, oddělené od lodi vítězným obloukem o šířce 3,6 m, je stejně široké jako loď a dlouhé 6,4 m. Sestává z jednoho pole křížové klenby a pětibokého závěru. Na vnější straně je klenba podepřena osmi opěrnými pilíři. Klenební žebra o profilu 16,5 × 21 cm se sbíhají do kamenných konzol v podobě lidských hlav. Knežiště je osvětleno pěti okny. Na severní straně je zděné sanktuárium.\n\nValbová střecha je kryta taškami, nad knežištěm je barokní sanktusník.\n\nV kostele se v roce 1913 nacházel hlavní barokní oltář z 2. poloviny 18. století s obrazem svatých Petra a Pavla a sochami svatého Mikuláše a svatého Blažeje. Oltářní obraz se společně s několika zbytky původního vybavení dochoval a čeká na restaurování (2018). Dále zde byly dva boční oltáře svatého Jana Nepomuckého a Panny Marie.\n\nV západní části lodi je dřevěná kruchta. Na ní jsou patrné zbytky malované výzdoby. Na střední části zábradlí byl znak rodu Martiniců, zdola jsou patrné ornamenty s rostlinnými motivy.\nV západní části hřbitova se nachází šestiboká dřevěná zvonice ze 17. století na starší kamenné podezdívce. Zvonice je kryta šindelovou střechou. Na ní se nachází dubová zvonová stolice pro tři zvony. V roce 1913 jsou zde doloženy tyto zvony:\n\nNejvětší zvon, ulitý Bedřichem Schönfeldem v Praze v roce 1679, průměr 1 metr, výška 0,72 m, nápisy na zvonu:\n\nProstřední zvon z roku 1486, průmer 0,81 m, výška 0,65 m, na zvonu je reliéf svatého Petra o výšce 15 cm a nápis:\n\nTento nápis byl považován za nejstarší český nápis na zvonu, protože letopočet uvedený na nápisu byl chybně interpretován jako 1386. Díky tomuto chybnému čtení byl ale zvon uchráněn od zrekvírování během první i druhé světové války.\n\nNejmenší zvon z roku 1734 má průměr 0,65 m a výšku 0,46 m. Na jedné straně je reliéf svatého Josefa, na druhé straně znak rodu Martiniců.\nNa severní straně kostela před márnicí se nachází náhrobek mlynáře Červeného z 1. čtvrtiny 19. století.\n\n\n"}
{"id": "1364938", "url": "https://cs.wikipedia.org/wiki?curid=1364938", "title": "Skeleton na Zimních olympijských hrách 2018 – jednotlivkyně", "text": "Skeleton na Zimních olympijských hrách 2018 – jednotlivkyně\n\nZávody na skeletonu žen na Zimních olympijských hrách 2018 proběhly 16. a 17. února 2018 na dráze centra Alpensia Sliding Centre.\n\n\nReference: \n"}
{"id": "1364944", "url": "https://cs.wikipedia.org/wiki?curid=1364944", "title": "Tonga na Zimních olympijských hrách 2018", "text": "Tonga na Zimních olympijských hrách 2018\n\nKrálovství Tonga se účastnilo \"Zimních olympijských her 2018\" v Pchjongčchangu v Jižní Koreji od 9. do 25. února 2018. Do soutěží se kvalifikoval jediný sportovec, Pita Taufatofua, který již dříve svou zemi reprezentoval v taekwondu na Letních olympijských hrách 2016 v brazilském Rio de Janeiro. \n\nPočet sportovců startujících v jednotlivých olympijských sportech:\n\n"}
{"id": "1364948", "url": "https://cs.wikipedia.org/wiki?curid=1364948", "title": "Bitva u Rakvere", "text": "Bitva u Rakvere\n\nBitva u Rakvere či bitva u Wesenbergu proběhla 18. února 1268 mezi spojenými silami Livonského řádu, Dánského Estonska a biskupství Dorpat na straně jedné a koalicí Novgorodu a Pskova, vedenou Dimitrijem Alexandrovičem. Bitva proběhla na severu dnešního Estonska. V bitvě padl biskup Alexandr z Dorpatu. Obě strany prohlásily krvavou bitvu za svoje vítězství, ovšem ruská vojska se po bitvě stáhla z Estonska a o rok později Livonský řád a jeho spojenci vpadli na území Pskova a zle je zpustošili.\n"}
{"id": "1364949", "url": "https://cs.wikipedia.org/wiki?curid=1364949", "title": "Soutka", "text": "Soutka\n\nSoutka či soudka je architektonický prvek, úzká proluka mezi domy. Začala se využívat ve středověku, kdy podstatné části domů byly vyrobeny ze dřeva a měla fungovat jako prevence šíření požáru. Účinnost však byla omezená. Soutka může být překlenuta obloukem, který se nazývá prampouch.\n\n"}
{"id": "1364952", "url": "https://cs.wikipedia.org/wiki?curid=1364952", "title": "Eros Riccio", "text": "Eros Riccio\n\nJe mistrem světa FICGS, znám je především jako pokročilý šachový šampion a autor knihy známých šachových otevření. \n\n"}
{"id": "1364955", "url": "https://cs.wikipedia.org/wiki?curid=1364955", "title": "Dvořákovo nábřeží", "text": "Dvořákovo nábřeží\n\nDvořákovo nábřeží na Starém Městě v Praze prochází u pravého břehu Vltavy od ulice Na Rejdišti vedle Čechova mostu ke Štefánikovu mostu. Nazváno je podle světoznámého českého skladatele Antonína Dvořáka (1841-1904). Nábřeží je součást protipovodňové ochrany Prahy, v etapě 0001 v letech 1999-2000 tu umístili mobilní stěny, které při povodni v roce 2002 ochránily Staré Město před zaplavením. U Čechova mostu je přístaviště lodí firmy Prague Boats, která je největší provozovatel lodní dopravy v Praze, a proto je při Dvořákově nábřeží možné vidět víc lodí a parníků než u nábřeží ostatních.\n\nDvořákovo nábřeží začíná na křižovatce ulic Na Rejdišti a Alšovo nábřeží. Končí po asi 950 metrech u Štefánikova mostu a ulice pokračuje jako Nábřeží Ludvíka Svobody. Je orientováno přibližně z východu na západ. Na severní straně ho lemuje řeka Vltava na straně jižní pak zástavba a zeleň. Mezi ulicemi Na Rejdišti a náměstím Curieových (Čechův most) je ulice jednostranně průjezdná. Od tohoto místa dál po Štefánikův most je pak provoz obousměrný, místy i ve dvou pruzích po obou stranách.\n\nNa svém počátku začíná ulice nábřeží křižovatkou. Na sever se dá sjet na náplavku, na západ pokračovat do garáží pod náměstí Jana Palacha a na jih do ulici Na Rejdišti. To je také jediná trasa, kterou může automobil projet bez omezení. Mezi ulicí Na Rejdišti a Břehová se postupně na severní straně propadá terén k řece, na jihu jsou to budovy konzervatoře a Fakulty Jaderné Fyziky ČVUT. Za ulicí Břehovou ve směru náměstí Curieových je to pak Právnická fakulta Univerzity Karlovy. V místě konce budovy je světelná křižovatka, na sever je Čechův most na jih ulice Pařížská a 17. listopadu. Ulice zde křižuje tramvajovou trať vedoucí po mostě a po ulici 17. listopadu. Po obou stranách mostu je pěší přístup po schodech na náplavku. Za náměstím pokračuje brutalistní hotel President a poté na jih ulice Dušní. Na pravo je vidět kostel sv. Šimona a Judy bývalého kláštera milosrdných bratří a následuje nemocnice Na Františku. Zde je též semafor umožnující pěším přechod a autům odbočit do ulice Kozí. Pokračuje vpravo zeleň a souběžná ulice Na Františku, za kterou se nachází Anežský klášter se sbírkami Národní galerie.\n\nJe zde vidět zbytek staroměstského opevnění. Na sever je vjezd (s povolením) na náplavku. Na křižovatce ulici Dvořákovo nábřeží, Na Františku a Klášterská je další světelná křižovatka a nábřežní ulice se přimyká severněji k řece a klesá pod Štefánikův most. Napravo nahoře na ulici Na Františku je vidět budova Ministerstva průmyslu a obchodu. Zde u paty mostu je další nájezd na náplavku.\n\nNedaleko nemocnice Na Františku se nachází autobusová zastávka linky 207 nazvaná Nemocnice Na Františku.\n\nČást nábřeží se jmenovala \"Sanytrova dolejší\", protože patřila k Sanytrové ulici, dnešní ulici 17. listopadu. Od roku 1904 má celé nábřeží název \"Dvořákovo nábřeží\". Jiné části v okolí nemocnice Na Františku, se říkalo Na Františku. Tento název po vystavění vyvýšené ulice nábřeží, přešel na ulici. pod tím.\n\nV listopadu 2016 pražský magistrát schválil rekonstrukci nábřeží v části mezi Čechovým a Štefánikovým mostem. V plánu je obnova vozovky, chodníků a parku.\n\n"}
{"id": "1364956", "url": "https://cs.wikipedia.org/wiki?curid=1364956", "title": "Podolské nábřeží", "text": "Podolské nábřeží\n\nPodolské nábřeží ve čtvrti Podolí v Praze prochází u pravého břehu Vltavy od Dvoreckého náměstí kolem Veslařského ostrova k vyšehradskému tunelu. Za tunelem na něj navazuje Rašínovo nábřeží. Malá část nábřeží před vyšehradským tunelem patří do čtvrtě Vyšehrad. Po nábřeží vede tramvajová trať, součást tratě Palackého náměstí – Sídliště Modřany.\n\nU nábřeží je Veslařský ostrov s historickou dřevěnou budovou Yacht Klubu, jednoho z nejstarších veslařských klubů ve střední Evropě. Klub založil v roce 1893 všestranný český sportovec Josef Rössler-Ořovský.\n"}
{"id": "1364957", "url": "https://cs.wikipedia.org/wiki?curid=1364957", "title": "Rašínovo nábřeží", "text": "Rašínovo nábřeží\n\nRašínovo nábřeží je název komunikace na Novém Městě v Praze. Nábřeží je součást protipovodňové ochrany Prahy.\n\nNábřeží vede severojižním směrem podél pravého břehu Vltavy od vyšehradského tunelu k Jiráskovu mostu. Je nazváno podle českého politika a ekonoma Aloise Rašína (1867–1923). U nábřeží je náplavka, na níž jsou galerie, restaurace a přístav rekreačních lodí, ze kterého vyplouvají lodi pro turisty, organizující mj. lodní prohlídky Prahy motorovými loděmi, různých dopravních společností, například na replikách historických lodí, nebo na kolesovém parníku Vyšehrad\n\nNábřeží bylo od středověku centrální komunikací Podskalí, s postupující úpravou břehu a nástavbou kamenné navigace se začalo dělit na tři úseky s odlišnými názvy. Již počátkem 20. století po proražení tunelu Vyšehradskou skálou byl jižní úsek nábřeží podezděn, vydlážděn a nazván Vyšehradské nábřeží v úseku po Zítkovy sady. Od roku 1875 byla vybudována kamenná část nábřeží až k Jiráskovu náměstí a dostala název \"Palackého nábřeží\", jeho patronát byl ještě rozšířen Palackého mostem a Palackého pomníkem. Tyto dva úseky byly v letech 1951–1990 spojeny pod název Nábřeží Bedřicha Engelse, které bylo během roku 1990 přejmenováno na \"Rašínovo nábřeží\".. Další úsek od Jiráskova náměstí k Národnímu divadlu se v letech 1951–1990 nazýval Gottwaldovo nábřeží (nyní Masarykovo). Od roku 1911 byla část vozovky upravena pro koleje pražské tramvaje, jejíž linky byly později prodlouženy až do Braníka.\n\nNáplavka vede v úseku mezi výběžkem vyšehradského tunelu přes Výtoň a pod Jiráskovým mostem k Žofínu. Na Rašínově nábřeží se nachází hojně navštěvovaná část náplavky. V minulosti až do počátku 60. let 20. století sloužila především technickým účelům a zásobování: dřevařům k vykládce a skladování dříví, lodníkům tehdy významné nákladní říční dopravy k vykládce a skladování zboží, často písku, jehož haldy v jižním úseku sahaly někdy až k zábradlí komunikace. Dále na náplavku v zimě zajížděly povozy ledařů, kteří odtud vozili nasekaný led do restaurací a domácností. \nV současnosti se zde koná množství kulturních akcí, každou sobotu zde fungují farmářské trhy. \nOd dubna 2019 probíhá revitalizace této náplavky za 174 milionů korun dle návrhu Petra Jandy. V rámci toho došlo ke zkapacitnění toalet, přestavbě dvanácti kobek či k úpravě mobiliáře. Do kobek (nejen na tomto nábřeží) byla osázena největší otáčivá okna svého druhu na světě, vyrobena jsou ze 7 cm tlustého plexiskla. Do budoucna jsou v plánu také plovoucí lázně, které mají být realizovány v roce 2020.\n\nRašínovo nábřeží má jednotnou urbanistickou koncepci, která zahrnuje jak stavby 10.-30.let ve stylu kubismu či funkcionalismu, tak drobnou dekoraci veřejného prostoru (zábradlí, obrubníky, dlažbu, obklady). Stojí zde některé architektonicky významné objekty. Mezi nejvýznamnější patří úsek čtyř kubistických domů č. 6-10 od Josefa Chochola pod Vyšehradem a nárožní kubistická Kovařovicova vila (čp. 28). Nikoliv na nábřeží, ale za jeho nárožím se alespoň v panoramatickém pohledu nábřeží uplatňuje Sequensova vila ve Vnislavově ulici 4, se strohou formou racionální moderny. Na nároží Rašínova nábřeží a Resslovy ulice se nachází Tančící dům. \n\n\n"}
{"id": "1364974", "url": "https://cs.wikipedia.org/wiki?curid=1364974", "title": "Togo na Zimních olympijských hrách 2018", "text": "Togo na Zimních olympijských hrách 2018\n\nTogo se účastnilo Zimních olympijských her 2018 v Pchjongčchangu v Jižní Koreji od 9. do 25. února 2018.\n\nPočet sportovců startujících v jednotlivých olympijských sportech:\n\nZa Togo se kvalifikovala jedna lyžařka, Alessia Afi Dipolová, ale rozhodla se nezúčastnit.\n\nSvou zemi reprezentovala Mathilde-Amivi Petitjeanová. \n\n"}
{"id": "1364975", "url": "https://cs.wikipedia.org/wiki?curid=1364975", "title": "Jurišinka", "text": "Jurišinka\n\nJurišinka (674 m n. m.) je nejvyšší hora krasového pohoří Bukovica v severní části chorvatské Dalmácie. Nachází se nad vesnicí Zelengrad na území Zadarské župy asi 9 km jižně od města Obrovac a 12 km severovýchodně od města Benkovac. Leží v hřebeni orientovaném ve směru severozápad-jihovýchod. Na vrcholu a v jeho okolí stojí větrné elektrárny.\n\nPřístup na vrchol je možný po silničce z osady Zelengrad.\n"}
{"id": "1364978", "url": "https://cs.wikipedia.org/wiki?curid=1364978", "title": "Sentani", "text": "Sentani\n\nSentani je jezero v indonéské provincii Papua 20 km od města Jayapura. Leží v chráněné oblasti Dafonsoro v nadmořské výšce 73 metrů, má rozlohu 104 km² a maximální hloubku 52 metrů. Nacházejí se na něm četné ostrovy, největšími jsou Asei, Kensio a Yonokom. \n\nJezero je populární turistickou atrakcí díky čisté teplé vodě a častým duhám. Vyznačuje se také bohatou ichtyofaunou včetně endemických druhů jako duhovka sentaniská, duhovka lososová a \"Oxyeleotris heterodon\", žil zde i kriticky ohrožený piloun mnohozubý, který však už pravděpodobně vymizel. Kryptozoologie zkoumá legendy místních obyvatel o obřím žralokovi žijícím ve vodách jezera. Hrozbou pro místní ekosystém je invazivní rostlina tokozelka vodní hyacint. \n\nV okolí jezera žijí ve vesnicích na kůlech rybáři z kmene Sentaniů. Jsou vyhlášeni svým řezbářským uměním, každoročně se také koná festival místního folklóru. Na pobřeží jezera Sentani se nachází archeologický areál Doyo Lama. Za druhé světové války zde cvičily americké jednotky, kterým velel Douglas MacArthur.\n\n"}
{"id": "1364979", "url": "https://cs.wikipedia.org/wiki?curid=1364979", "title": "Jihoafrická republika na Zimních olympijských hrách 2018", "text": "Jihoafrická republika na Zimních olympijských hrách 2018\n\nJihoafrická republika se účastnila \"Zimních olympijských her 2018\" v Pchjongčchangu v Jižní Koreji od 9. do 25. února 2018. Reprezentoval ji jediný sportovec, sjezdař Connor Wilson.\n\nPočet sportovců startujících v jednotlivých olympijských sportech:\n\n"}
{"id": "1364984", "url": "https://cs.wikipedia.org/wiki?curid=1364984", "title": "Singapur na Zimních olympijských hrách 2018", "text": "Singapur na Zimních olympijských hrách 2018\n\nSingapur se účastnil \"Zimních olympijských her 2018\" v Pchjongčchangu v Jižní Koreji od 9. do 25. února 2018. Pro Singapur se jednalo o vůbec první účast na zimní olympiádě. Svou zemi reprezentovala osmnáctiletá studentka Cheyenne Gohová v short-tracku.\n\nPočet sportovců startujících v jednotlivých olympijských sportech:\n"}
{"id": "1364986", "url": "https://cs.wikipedia.org/wiki?curid=1364986", "title": "Zuger Kirschtorte", "text": "Zuger Kirschtorte\n\nZuger Kirschtorte (česky \"zugský třešňový dort\") je vícevrstvý dort kruhového tvaru, vyráběný ve švýcarském kantonu Zug. \n\nDort má průměr 10–28 cm a výšku 4–4,5 cm. První vrstvou dortu je tenká kruhová sněhová pusinka z bílku, cukru a mandlí, případně lískových ořechů a trochy mouky. Pusinka se potře krémem z másla, případně rostlinného tuku, cukru, vajec, třešňové pálenky Kirsch a šťávy z červené řepy (barvivo). V závislosti na výrobci bývá použit i vanilkový krém a dále drobky piškotového těsta. Další vrstvu, jádro dortu, tvoří piškot vysoký asi 2,5 cm. Ten se usadí na třešňový krém a z vrchu pokropí roztokem vody, cukru a třešňové pálenky Kirsch. V některých případech je uváděno použití i glukózového sirupu. Dort o hmotnosti 900 g a průměru 20 cm obsahuje cca 3,5 dl tohoto roztoku, přičemž podíl třešňové pálenky Kirsch je v roztoku asi 50 %. Potom, co se roztok vsákne do piškotu, je jeho povrch potřen třešňovým krémem a uzavře druhou sněhovou pusinkou. Takto vytvořený dort je na vrchu a po obvodu potřen třešňovým krémem. Krém zajišťuje, že roztok zůstane uvnitř piškotu. Dort je z boku posypán plátky pražených mandlí. Následně je dort chlazen v lednici při 5 °C po dobu asi 2 hodin. Poté je vršek dortu posypán do kosočtvercového vzoru (viz foto) směsí extra jemného prosátého moučkového cukru (97 %) a kukuřičného škrobu (3 %; škrob zabrání rozpouštění cukru).\nTento desert se konzumuje ke kávě nebo k čaji. K jeho nakrájení se doporučuje použít nejprve zubatý nůž k proříznutí vrchní sněhové pusinky a následně použít nůž s rovnou čepelí k hladkému řezu. \n\n"}
{"id": "1364988", "url": "https://cs.wikipedia.org/wiki?curid=1364988", "title": "Jun Song-pin", "text": "Jun Song-pin\n\nJun Song-pin (윤성빈, * 23. května 1994 Namhä) je jihokorejský skeletonista. Závodí od roku 2012, na Zimních olympijských hrách 2014 obsadil 16. místo. Získal stříbrnou medaili na mistrovství světa 2016, vyhrál pět závodů Světového poháru. Na domácích Zimních olympijských hrách 2018 v Pchjongčchangu vyhrál soutěž skeletonistů s náskokem 1,63 sekundy a stal se prvním olympijským vítězem z Asie v historii tohoto sportu. \n"}
{"id": "1364991", "url": "https://cs.wikipedia.org/wiki?curid=1364991", "title": "Žena oděná sluncem", "text": "Žena oděná sluncem\n\nŽena oděná sluncem (, ), také apokalyptická žena, je ústřední postava výjevu \"Zjevení sv. Jana\" (Apokalypsy), kapitoly 12.\n\nAutor \"Zjevení\", za kterého je tradičně považován Jan Evangelista, popsal zvláštní znamení na nebi, těhotnou rodící ženu, kterou ohrožoval rudý drak, který chtěl pohltit ženino dítě. Po porodu bylo dítě vzato do nebe a žena odešla na poušť. Potom proběhla válka v nebi, v které byl drak poražen.\n\nŽena ze \"Zjevení\" je nejčastěji identifikována s Pannou Marií, byť existují i jiné výklady. Popis ženy oděné sluncem v prvních verších dvanácté kapitoly měly pro mariánskou ikonografii důležitou roli. Zde se zmiňuje koruna s dvanácti hvězdami, odění sluncem se často realizovalo jako mandorla za celou postavou a podle Jana měla apokalyptická žena stát na měsíci (Maria stojící na srpku měsíce).\n\nV období protireformace v první polovině 17. století se apokalyptická žena stala vzorem pro immaculatu, zobrazení Panny Marie počaté bez neposkvrnění prvotním hříchem. Tento ikonografický typ byl hojně rozšířen v barokním malířství i sochařství.\n\nMotiv apokalyptické ženy se ve středověku objevuje na ilustraci ve \"Velislavově bibli\", na malbách v kostele Nanebevzetí Panny Marie na Karlštejně, v ambitu emauzského kláštera nebo v kostele sv. Jakuba v Libiši.\n"}
{"id": "1364996", "url": "https://cs.wikipedia.org/wiki?curid=1364996", "title": "Římskokatolická farnost Žešov", "text": "Římskokatolická farnost Žešov\n\nŘímskokatolická farnost Žešov je územní společenství římských katolíků na území Žešova, části města Prostějov v prostějovském děkanátu.\n\nPoprvé je Žešov zmíněn v olomouckých Zemských deskách roku 1348. O rok později připadla část Žešova klášteru sv. Kateřiny v Olomouci, který se o něj dělil s plumlovským panstvím. Rozdělení platilo ještě v 30. letech 19. století, kdy část patřila kožušanskému statku, druhá plumlovskému panství a zbytek metropolitní kapitule.\n\nPůvodně Žešov patřil do farnosti Určice a dlouho se zde nenacházela žádná církevní stavba. Roku 1585 nařídil kanovník Václav Chyba z Kovačova, aby obyvatelé Žešova chodili k velikonoční zpovědi do Určic a tam také odevzdávali desátky. O vznik samostatné farnosti se zasloužili hlavně dva rodáci, kněží Ječmínkové. Zejména šumperský děkan Alois Ječmínek.\n\nStavba farního kostela sv. Cyrila a Metoděje probíhala v letech 1877–1884. Fara byla postavena roku 1912 a téhož roku založil první farář Václav Švec pamětní knihu farnosti. Matriky se vedly již od roku 1788 určickými kněžími.\n\nOd července 2018 je administrátorem P. Mgr. Adam Kazimierz Cynarski SDS.\n\n"}
{"id": "1364997", "url": "https://cs.wikipedia.org/wiki?curid=1364997", "title": "Jiří Křenek (portáš)", "text": "Jiří Křenek (portáš)\n\nJiří Křenek mladší, někde také jako Jura Křenek nebo Jiřík Křenek\",\" (8. března 1721 Vidče – 20. prosince 1791 Valašská Bystřice) byl valašskobystřický fojt a \"lajtnant\" (poručík) portášského sboru v letech 1769 až 1791. Jeho působení v čele portášů je považováno za vrcholnou periodu v dějinách celého bezpečnostního sboru.\n\nNarodil se do rodiny Jiřího Křenka a Zuzany Křenkové (roz. Kovářové). Jeho otec původně pocházel z Prostřední Bečvy, odkud se přiženil do Vidče. V roce 1724 zakoupil za 120 moravských rýnských fojtství ve Valašské Bystřici (tehdy \"Hrubé Bystřici\") , kam se i s rodinou přestěhoval. \n\nO Křenkové dětství a mládí se nedochovaly žádné informace. Salvatoriánský duchovní a videčský rodák Metoděj Karel Bystřický, sice ve svém románovém díle \"Portáš Jurka\" z druhé poloviny 40. let 20. století uvádí, že mladý Křenek studoval v trinitiářském klášteře v Zašové, avšak pro toto tvrzení neexistují žádné podklady.\n\nDo řad portášského sboru vstoupil v roce 1747. Brzy si získal oblibu tehdejšího portášského poručíka Václava Černotského, jenž z Křenka učinil šikovatele a svého zástupce. Portášským lajtnantem se Křenek stal v roce 1769, krátce po Černotského smrti.\n\nBěhem Křenkova působení byli portáši vysíláni do mnoha moravských i slezských regionů, kde se podíleli na eliminaci tamních zlodějských band. Úspěchem skončil např. portášský zátah v Černé Hoře u Blanska, kde se portovním podařilo lapit čtrnáctičlennou skupinu lupičů pod vedením bratří Koudelků. V roce 1789 zasahovali jeho portáši na Těšínsku, kde pochytali několik zlodějů koní a dobytka.\n\nI přes zjevné úspěchy se Křenkovo působení v čele portášů neobešlo bez kritiky. Roku 1780 ho obvinil správce vsetínského panství Bayer z neschopnosti číst a psát v německém jazyce. Lajtnantova neznalost měla prý dopady na operativnost jednoho ze zásahů proti tajnému protestantskému duchovnímu. Křenek, nemaje po ruce písaře, musel údajně jet až ke kaplanovi, nechat si celé znění německy psaného rozkazu přečíst. Na základě tohoto nařknutí se musel podrobit zkoušce ze čtení a psaní v českém a německém jazyce. Ve zkoušce uspěl a získal na tyto své dovednosti i úřední osvědčení.\n\nFunkci portášského velitele vykonával 22 roků, až do své smrti v prosinci 1791. Novou hlavou sboru se stal jeho syn Jan Křenek.\n\nÚřad valašskobystřického fojta zastával od roku 1760. Zasloužil se o vznik nového katolického kostela Nanebevzetí Panny Marie, jehož výstavba probíhala v letech 1772-1778. Tímto krokem se Křenkovi podařilo emancipovat Valašskou Bystřici od rožnovské farnosti, kam do té doby obec spadala.\n\nRoku 1742 se v Rožnově pod Radhoštěm oženil s Marií Cibulcovou, dcerou správce žerotínského statku na Hradisku u Rožnova. Spolu měli celkem třináct dětí.\n"}
{"id": "1364998", "url": "https://cs.wikipedia.org/wiki?curid=1364998", "title": "Čavnovka", "text": "Čavnovka\n\nČavnovka (také Velika Promina, 1148 m n. m.) je nejvyšší hora vápencového pohoří Promina v severní části chorvatské Dalmácie. Nachází se na území Šibenicko-kninské župy asi 7 km severně od měsa Drniš a 13 km jižně od města Knin. Na vrcholu jsou pozůstatky bývalého vojenského komplexu a dva telekomunikační vysílače. Vrcholový sloup stojí uvnitř uzavřeného areálu a není přístupný. Na úbočí hory se nachází chata Promina, od které vede na vrchol silnička. Hora byla během války zaminována, takže pohyb mimo zmíněnou silničku se nedoporučuje.\n\n\n"}
{"id": "1364999", "url": "https://cs.wikipedia.org/wiki?curid=1364999", "title": "Short track na Zimních olympijských hrách 2018 – 1000 m muži", "text": "Short track na Zimních olympijských hrách 2018 – 1000 m muži\n\nZávody v short tracku na 1000 m mužů na Zimních olympijských hrách 2018 proběhly 13. a 17. února 2018 ve sportovní hale Gangneung Ice Arena v Kangnungu v Jižní Koreji.\n\nReference: \n\n\n\n\n\nReference: \n"}
{"id": "1365000", "url": "https://cs.wikipedia.org/wiki?curid=1365000", "title": "Parsifal (odbojová skupina)", "text": "Parsifal (odbojová skupina)\n\nSkupina Parsifal byla ilegální protinacistická odbojová skupina založená v listopadu 1938 (brzy po podepsání Mnichovské dohody) zprvu s názvem „ZAMINI v odboji“, po vánocích roku 1941 pak přejmenována na „Parsifal“. Jako součást demokratického protinacistického odboje působila na území Protektorátu Čechy a Morava po celou dobu druhé světové války a zajišťovala předávání zpravodajských informací vojenského a strategického charakteru z důvěryhodných domácích kruhů exilové vládě a zahraničnímu odboji. \n\nPříslušníci ilegální odbojové skupiny Parsifal vzešli z několika okruhů lidí, kteří byli většinou již dříve organizováni v jiných spolcích, jenž vznikly povětšinou ještě před podepsáním Mnichovské dohody. Těmito spolky byly: Táflrunda, Klub Přítomnost, Drůza a Babinec.\n\nV listopadu 1938 založil Arnošt Heidrich (na popud prezidenta dr. Edvarda Beneše, ještě před jeho odchodem do exilu v říjnu roku 1938) základ odbojové skupiny, která by předávala informace exilové vládě a zahraničnímu odboji. Tak byla založena skupina „ZAMINI v odboji“, jejíž členskou základnu tvořili zprvu osoby související s ministerstvem zahraničních věcí nebo s diplomacií. U jejího vzniku stáli:\n\nDalší členové budoucí ilegální organizace Parsifal se rekrutoval ze stolní (salónní) společnosti „Táflrunda“, jejíž vznik se datoval již do roku 1932 a jejímiž zakladateli byli Julius Firt, Karel Steinbach a Rudolf Jílovský (člen Parsifala). Mezi další členy Táflrundy patřili: Ferdinand Peroutka, Karel Poláček, Jiří Voskovec a Jan Werich, Eduard Bass, Jan Masaryk a Hugo Haas. \n\nK dalším členům odbojové skupiny Parsifal patřili: \n\n„Klub Přítomnost“ byl založen již v roce 1927 a jeho členové v něm diskutovali témata týkající se obhajoby demokracie, jakož i některé Masarykovy myšlenky či otázky úlohy a postavení Československa v Evropě. Těchto diskusí se účastnili parsifalovci: \n\nSpolek „Drúza“ byl založen v roce 1937, měl asi 30 členů a mezi jeho členy patřili: ing. Václav Maria Havel, ředitel Exportního ústavu Theodor Pistorius, prof. dr. Leopold Šauer. K pozdějším členům odbojové skupiny Parsifal náleželi: \n\nŽenský spolek „Babinec“ se scházel již od roku 1931 ponejvíce v bytech paní Mileny Herbenové a paní Vlasty Pokorné (později i jinde). Členky těchto „Babinců“ spojovaly společné zájmy, příbuzenské vztahy, politické názory i instituce, ve kterých pracovali jejich manželé. Dámy zde sdružené četly knihy, časopisy, chodily do divadel, na koncerty a kulturu se snažily i šířit. Do spolku (krom dvou již dříve zmiňovaných) patřily rovněž: Bohumila Pešlová, Stanislava Jínová, Ervína Brokešová, Anna Bořek-Dohalská, Růžena Sedmíková, Karla Rašínová a další dámy. \n\nMezi členy odbojové organizace „ZAMINI v odboji“ resp. „Parsifal“ se dále zařadili:\n\nPo 15. březnu 1939 přešla činnost odbojových skupin od schůzek, debat a vzkazů ke konkrétnímu plnění „podzemních“ úkolů. Jedním z nich bylo i zajištění ilegálních spojovacích prostředků pro pravidelnou (a navíc též utajenou) komunikaci z území protektorátu do Londýna a dalších exilových středisek nacházejících se v dosud Němci neokupovaných státech. \n\nHned po 15. březnu 1939 podnikl Zdeněk Němeček (tehdy ještě „nečlen Parsifala“, jím se stal až od druhé poloviny roku 1941) čtrnáctidenní cestu do Francie. Informace, přivezené z této cesty, varovaly občany Protektorátu Čechy a Morava před odchodem do exilu, protože v zahraniční dosud nebyly připraveny podmínky pro obdobné akce většího rozsahu. (Varování se netýkalo letců ani jednotlivých explicitně vyjmenovaných osob.) \n\nDůležitost shromažďování a předávání informací z protektorátu do rukou exilových pracovníků jakož i doručování jejich odpovědí směřujících k osobám uvnitř protektorátu si uvědomil Rudolf Jílovský, který koordinoval zpravodajskou činnost v prvních měsících německé okupace. Kontakt (hlavně se Slovenskem) v té době zajišťoval i Antonín Srba. \n\nLze konstatovat, že tehdejší ilegální skupina „ZAMINI v odboji“ úspěšně fungovala v prvních měsících po německé okupaci Čech a Moravy při plnění úkolů zpravodajského charakteru. \n\nZahájení druhé světové války (1. září 1939) přineslo do podzemní činnosti ilegálních složek zhoršené podmínky a tyto se neustále v průběhu druhé světové války komplikovaly a to tou měrou, jak Němci postupně dobývali a obsazovali území, na kterých působily československé zpravodajské spojky. Ruku v roce s touto skutečností se v protektorátu „zdokonalovala“ a sílila činnost jeho represivních složek (gestapo) i německých zpravodajců (sicherheitsdienst). \n\nNa varovném příkladu úspěšných úderů protektorátních represivních složek proti „centrálně“ organizovaným ilegálním organizacím (PÚ, ON a později PVVZ a ÚVOD) si Arnošt Heidrich uvědomoval, jak důležitá je správná proporce a míra spolupráce centra „jeho“ ilegální skupiny s jednotlivými jejími členy, kteří fungují systémem „osamělí vlci“.\n\nOblast úkolů, kterou v podzemí zajišťovala ilegální skupina „ZAMINI v odboji“, se na konci roku 1941 rozšířila i o pomoc odbojářským rodinám, postižených nacistickou persekucí v době Vánoc roku 1941. Tehdy Arnošt Heidrich poprvé osobně jednal s Rudolfem Jílovským a odbojová skupina „ZAMINI v odboji“ se pak dále nazývala již jako „Parsifal“.\n\nNástup zastupujícího říšského protektora Reinharda Heydricha (27. září 1941), zatčení ministerského předsedy Aloise Eliáše (27. září 1941), nařízení o výjimečném stavu a vyhlášení stanného práva (28. září 1941) implikovalo přerušení styku exilové vlády dr. Edvarda Beneše s dosavadní protektorátní vládou. Masivní zatýkání a popravy v řadách členů ilegálních organizací zrodily v Londýně plán na Heydrichovo odstranění. \n\nParavýsadek Anthropoid čelil problému s kontaktováním osob uvedených na záchytných adresách, ale parašutistům se podařilo navázat spojení se sokolskou organizací OSVO (později též Jindra (či Jindra-Vaněk)), v jejímž čele stál sokolský činovník Ladislav Vaněk (zvaný Jindra). Ladislav Vaněk vytušil na koho je zacíleno tajné poslání skupiny Anthropoid a na počátku roku 1942 s tím obeznámil i ilegální skupinu Parsifal (konkrétně Leopolda Chmelu a Jaroslava Kratochvíla, od něhož se to dozvěděl následně i Antonín Srba). \n\nO tom, že atentát na Reinharda Heydricha povede pravděpodobně k další vlně represí namířené do řad odbojových pracovníků (a k rozbití již tak „těžce pochroumaných“ ilegálních struktur odboje), neměli ani Arnošt Heidrich a ani Ladislav Vaněk žádných pochyb. Společně dohodli odeslání depeše do Londýna, která by vyjádřila nedůveru k plánovanému atentátu. V závěru depeše prosazoval Ladislav Vaněk myšlenku o změně osoby, na níž bude atentát cílen. Arnošt Heidrich oproti tomu chtěl varovat před provedením atentátu jako takového. Nakonec ale Ladislav Vaněk ustoupil a tak byla do Londýna odeslána depeše v následujícím znění: \n\nNásledná vlna represí po atentátu (27. května 1942) zasáhla i osoby, které s odbojovou organizací Parsifal velmi blízce spolupracovaly. Ladislav Vaněk byl zatčen pražským gestapem 4. září 1942. Byl tvrdě vyslýchán a později sepsal na gestapu sedmatřicetistránkový protokol „Jak jsem chtěl zabránit atentátu“, kde vyzradil organizační strukturu odboje. V Pardubicích se gestapo dostalo (21. června 1942) do bytu Alfréda Bartoše a nalezlo zde seznam osob, s nimiž byl v kontaktu (mezi nimi bylo i několik členů odbojové organizace Parsifal). \n\nJiní členové ilegální skupiny Parsifal byli ohroženi v souvislosti s prozrazením a se zatýkáním v jiných odbojových skupinách. Například Václav Černý se ocitl v ohrožení života po rozbití Národního revolučního výboru inteligence (NRVI). V čele NRVI stáli František Halas, Bedřich Václavek, Vladislav Vančura a právě Václav Černý. \n\nRealita roku 1942, který byl pro podzemní demokratické hnutí v protektorátu rokem obtížným, byla vyvážena navazováním nových kontaktů, které se ve výsledku projevily v urychlení při obnovování represivními složkami systematicky potírané ilegální činnosti.\n\nV létě roku 1942 navázala skupina Parsifal kontakt s budoucí demokratickou a nekomunistickou Radou tří (R3), která oficiálně vznikla ale až v září 1942 na Českomoravské vysočině a na Vysočině na torzu gestapem rozbitých odbojových organizací Obrana národa (ON) a Petiční výbor Věrni zůstaneme (PVVZ). \n\nPrvopočátek budoucího nového politického ústředí byl předznamenán navázáním spolupráce s odbojářem s krycími jmény \"Karel\" nebo \"Richard\", kterým ve skutečnosti byl Karel Štainer-Veselý (1903–1993). Pasivně zpravodajská činnost Ervíny Brokešové byla posílena pomocí, které se jí v tomto směru dostalo ze strany manželů Mainwaldových. Arnošt Heidrich pak osobně udržoval kontakty s rodinou Rašínových, kteří byli dlouhodobě odbojově činní. Přímé spojení s londýnskou exilovou vládou zajišťované ilegálními vysílačkami Sparta bylo sice přerušeno v roce 1941 jejich odhalením a zničením, ale v roce 1942 se spojení podařilo obnovit pomocí tzv. slovenské cesty a to díky kontaktům s Peterem Zaťkem, se kterým již v prvních měsících po vzniku Protektorátu Čechy a Morava spolupracoval Antonín Srba. Zprávy k Arnoštu Heidrichovi směřovaly zejména prostřednictvím paní Vlasty Pokorné a Leopolda Chmely.\nNové politické ústředí se formovalo v tzv. Přípravném národním revolučním výboru (PRNV) v jehož čele stáli: šéf činohry Národního divadla básník Jaroslav Kvapil, bývalý prezident nejvyššího soudu právník Emil Pavel Lány a bývalý ministr zahraničí Kamil Krofta. \n\nVlastní vedení PRNV ale spočívalo ponejvíce na bedrech Emila Lányho, jemuž pomáhal František Richter. Integrační snahy PRNV zahrnovaly nejen \"odboráře\" ale i ilegální struktury KSČ a díky tomu si PRNV udržel až do konce druhé světové války jistou kontinuitu. Vznik a činnost PRNV definovala nejen osudy domácího odboje nýbrž i skupiny Parsifal. \nV prvních měsících roku 1943 se začala rozvíjet pasivně zpravodajská činnost a to díky Karlu Josefu Benešovi. Podrobnější zprávy dodávala Arnoštu Heidrichovi i paní Vlasta Pokorná. \nRozpuštění III. Internacionály (15. května 1943) inspirovalo demokratické síly v odboji ke spolupráci s ilegálními strukturami KSČ v domnění, že Rusové ustupují od myšlenky podmanit si státy, které připadnou pod sovětskou sféru vlivu. Vyjednavačem mezi komunisty a demokraty byl ustanoven Václav Černý, jako spojka pak fungoval Josef Palivec. V září 1943 se Václav Černý sešel (v Praze) na jednání s Jaroslavem Kratochvílem a následně Jaroslav Kratochvíl předal návrh na spolupráci komunistů s demokraty na ÚV KSČ. Tady prošel návrh schvalovacím řízením a Jaroslav Kratochvíl byl zvolen coby zástupce KSČ v PRNV. \n\nPřes názorové rozdíly (demokraté hledali cestu k porážce Německa; komunisté k vytvoření dobrých poválečných podmínek pro realizaci zájmů své strany) byl původní program PRNV „Za svobodu“ zredukován do tzv. „Čtyř pražských bodů“. Tak se ke konci druhé světové války (na platformě PRNV) podařilo vytvořit domácí „frontě“ (tj. zástupcům všech významnějších politických stran) s komunisty určitou „koalici“ (Česká národní rada). \n\nNa jedné z větších porad členů skupiny Parsifal (v bytě paní Vlasty Pokorné) se sešly osoby z okruhu bývalé Táflrundy, ZAMINI v odboji, Drúzy, Antonín Srba a JUDr. Leopold Chmela. Kromě organizačních záležitostí (v souvislosti s vyvíjenou zpravodajskou činností) byl na programu i politický postoj členů Parsifala k Sovětskému svazu. Rudolf Jílovský otevřeně před SSSR přítomné varoval. Koncem prosince 1943 se celá skupina vyjádřila k otázce SSSR a jeho poválečného angažmá v Československu ve stanovisku zaslaném exilové vládě do Londýna: byly připuštěny sympatie k Rusku spolu s obavami z rostoucího vlivu komunismu. Členové vyjádřili názor, že v případě obsazení Československa by mělo být toto rozděleno tak, že by sféry vlivu v Československu měly kopírovat třetiny (státy Velké trojky). (Obavu z přibližujícího se východního spojence nezmenšovala ani existence dohody o vzájemné pomoci a spolupráci mezi Československem a Sovětským svazem ratifikovaná na konci roku 1943.)\n\nV dubnu 1944 využil Arnošt Heidrich pro Parsifal možnosti spolupracovat více s ideově blízkou ilegální skupinou generála Vojtěcha Luži (tj. s R3)). Dne 30. dubna 1944 se na popud Arnošta Heidricha sešel Josef Grňa s Leopoldem Chmelou na schůzce k dohodě podrobností vzájemné spolupráce a sloučení obou skupin. Arnošt Heidrich byl určen jako politický reprezentant řízení sloučené skupiny na teritoriu Prahy a v Čechách, zatímco Josef Grňa si ponechal v působnosti Moravu. V dalších bodech následné diskuze (partyzánský odboj, spolupráce při defenzivním o ofenzivním zpravodajství, otázky hospodářských opatření po válce (zde se sice shodli, ale názorově se rozešli s postoji KSČ), ...) pak došlo k oboustranné shodě. JUDr. Leopold Chmela byl na začátku června 1944 zatčen gestapem a spolupráce tak nemohla dále pokračovat. \n\nDalší se dostal do rukou gestapa Jaroslav Kratochvíl a v ohrožení zatčení se ocitl i člen protinacistického odboje napojený na Heidrichovu skupinu – kurýr V. Staller, který se urychleně přesunul na Slovensko, kam se odebral i Antonín Srba (ten se dostal na Slovensko těsně před vypuknutím SNP (29. srpen 1944) a cílem jeho jednorázové cesty bylo splnit úkol zadaný mu Arnoštem Heidrichem). \n\nPo vypuknutí SNP odešel na Slovensko Vladimír Žikeš aby se tu (v zájmu odbojové skupiny Parsifal) sešel s představiteli exilové vlády, což byla příležitost k přímé výměně názorů mezi členy zahraničního i domácího odboje. (řešily se otázky vztahů mezi Východem a Západem, poválečné politické uspořádání, dodávky zbraní ze Západu, ...) Poté, co bylo SNP na konci října 1944 (28. října 1944) potlačeno, vrátil se Vladimír Žikeš zpět do pohraničí, kde informoval své kolegy v Čechách o situaci na Slovensku. \n\nVe druhé polovině roku 1944 došlo na domácí „frontě“ k velkým raziím. Člen skupiny Parsifal Zdeněk Němeček měl přesvědčit Alberta Pražáka, aby se postavil do čela českého demokratického odboje, pokud s tím bude souhlasit PRNV (ten byl zásahy gestapa značně narušen, ale ve své činnosti pokračoval dále).\n\nNa podzim 1944 zasáhly perzekuce gestapa i R3. Generál Vojtěch Luža byl při přestřelce s protektorátními četníky zabit 2. října 1944 ve vsi Hřiště u Přibyslavi. Nástupce vojenského velitele Rady tří podplukovník Josef Svatoň (1893–1944, krycí jméno Doubek) přišel o život rovněž v podzimních dnech roku 1944. Obě tato úmrtí způsobila ztrátu odbojového spojení do oblasti na sever od Labe.\n\nZtráty postihly i některé členy odbojové skupiny Parsifal. Václav Černý spolu s Josefem Palivcem (zbylí členové užšího kruhu PRNV) udržovali kontakt se zástupcem komunistického hnutí Jaroslavem Kratochvílem, dále s vládním vojskem a v neposlední řadě s Heidrichovou skupinou. \n\nVáclav Černý byl 11. ledna 1945 zatčen gestapem a až do konce války byl vězněn a vyšetřován na Pankráci. Následovalo zatýkání dalších: Zdeněk Němeček (zatčen gestapem 22. února 1945), Josef Palivec (uvězněn v lednu 1945), Rudolf Jílovský (na jaře 1945 byl vězněn na Pankráci) a dokonce i vedoucí celé skupiny Arnošt Heidrich (od února 1945 do května 1945 vězněn v Terezíně a následně na Jenerálce). \n\nGestapo ale neuvěznilo všechny odbojáře, kteří souviseli s PRNV nebo skupinou Parsifal. Hrabě Jindřich Kolowrat-Krakowský na poslední chvíli vycestoval (s celou rodinou) do Podkrkonoší; A. Brabec se po zatčení spisovatele Zdeňka Němečka a Rudolfa Jílovského ukryl na Benešovsku (tady se vydával za lesního dělníky a tvář si zamaskoval plnovousem). Zatčení v únoru 1945 se vyhnul i Antonín Srba, který se snažil dále ilegálně pracovat a to za pomoci „Babince“, jehož členky nebyly raziemi gestapa dotčeny. Zejména díky pasivně zpravodajským službám se dařilo pronikat do zázemí státní policie. Dopaden nebyl ani režisér Jan Alfréd Holman, který odjel na Slovensko poté, co byl varován na základě motáku od Zdeňka Němečka (moták byl propašován z pankrácké věznice). \n\nJan Alfréd Holman působil na Slovensku coby vyslanec skupiny Parsifal. Na schůzce s prezidentem dr. Edvardem Benešem (ten se na začátku dubna 1945 usadil v Košicích) mu předal veškeré vzkazy od odbojářů. Skupině Parsifal blízký Vladimír Žikeš působil rovněž tou dobou na Slovensku. Jako třetí zástupce domácího odboje přijel na jednání do Košic i univerzitní profesor Josef Grňa. Josef Grňa prosazoval názory České národní rady (ČNR), která sdružovala všechny složky domácího odboje. Grňa ČNR považoval za skutečnou vládu, jenž by měla do rukou prezidenta (po skončení války a po jeho návratu z exilu) předat vedení osvobozeného Československa. Na začátku jednání s dr. Edvardem Benešem Josef Grňa upřednostňoval témata vojenská (požadoval dodání zbraní pro možnost ozbrojeného odporu, i když Grňovi i Benešovi bylo zřejmé, že požadavek přišel nejspíše poněkud pozdě a nebude asi možno jej v historicky krátké době splnit) před otázkami politickými. Jaké však bylo Grňovo překvapení, když se dozvěděl, že kromě sociálně demokratické strany má být po druhé světové válce obnovena v Československu také strana lidová a strana národně socialistická. Tento krok totiž odporoval programovému prohlášení, ve kterém se odbojáři stavěli jednoznačně proti návratu některých prvorepublikových stran. \n\nO půlnoci z 28. dubna 1945 na 29. dubna 1945 bylo v pražské pankrácké věznici shromážděno několik vězňů: Arnošt Heidrich, Zdeněk Němeček, Jaroslav Kvapil, Kamil Krofta a Ivan Dérer. Všichni jmenovaní byli přivedeni do místnosti, ze které se z věznice odjíždělo, stáli otočeni čelem ke zdi a následně byli převezeni na pražskou Jenerálku (místo pobytu jim bylo sděleno až ráno 29. dubna 1945). Druhého dne (30. dubna 1945) s nimi začal vyjednávat šéf politické sekce dr. Fuchs (ten býval obvykle přítomen i u výslechů významnějších vězňů). Fuchs vězně seznámil s postupem komunismu do Evropy a hrozbě krveprolití, ke kterému může v Praze dojít a požadoval na nich, aby obnovili své styky s evropskými státníky. Všichni zadržení (jak se již během cesty na Jenerálku dohodli) ale odkázali Fuchse na exilovou vládu. Stejné požadavky zopakoval Fuchs ještě 2. května 1945, ale obdržel od zadržených stejnou odpověď.\n\nPo vypuknutí pražského povstání (5. května 1945) byla většina zatčených odbojářů propuštěna, (toho dne byl propuštěn i Rudolf Jílovský). Na svobodu se dostali i ostatní věznění z Jenerálky, svobody se dočkal i Josef Palivec a Václav Černý. \n\nK sídlu České národní rady (ČNR) v Bartolomějské ulici se vydali Jan Jína (vrátil se z koncentračního tábora), Jindřich Kolowrat-Krakowský, Arnošt Heidrich, Josef Palivec, Rudolf Jílovský a Václav Černý. V sídle ČNR byli již přítomni: generál Karel Kutlvašr, předseda ČNR Albert Pražák a komunista Josef Smrkovský, který ovšem dal těmto příchozím najevo, že jejich přítomnost na místě není žádoucí. („Vaše přítomnost tu není nijak žádoucí. Respektujete kapitalistický svět a dnešní doba vyžaduje nové přístupy.“) Jediným členem ČNR byl z kruhu parsifalovců zvolen pouze Václav Černý, jehož se jednání Josefa Smrkovského s jeho odbojovými druhy nemile dotklo (Arnošt Heidrich, Rudolf Jílovský i Josef Palivec museli budovu opustit). Později se Václav Černý o svých zkušenostech v ČNR vyjádřil: \n\nZvolený komunistický ministr Václav Kopecký dne 12. května 1945 zamítl požadavek (vznesený ČNR po návratu exilových představitelů), jenž se týkal doplnění ČNR o účastníky domácího odboje. Tak se stalo, že ČNR zmizela z poválečného politického dění. Paradoxně tak konec druhé světové války znamenal pro členy odbojové skupiny Parsifal na jedné straně porážku Německa, ale na druhé straně nástup komunismu.\nArnošt Heidrich navázal po válce kontakt s Miladou Horákovou a spolupracoval s ní až do své emigrace (krátce po březnu 1948). Milada Horáková se jako členka parlamentní zahraničně-politické komise pokoušela po válce prohlubovat vztahy Československa se Západem, ale východoevropské i středoevropské státy ztratily pro Západ svůj strategický význam. Po roce 1948 začala Milada Horáková organizovat třetí československý odboj. \n\nPeenemünde je nejsevernější vesnice na ostrově Usedom v severovýchodní části Německa, nachází se u ústí řeky Peene. Vesnice je známá především díky přilehlému výzkumnému středisku německé Luftwaffe (\"Heeresversuchsanstalt Peenemünde\") používanému během druhé světové války. \n\nRoku 1936 Říšské ministerstvo letectví (Reichsluftfahrtministerium) odkoupilo celou severní část poloostrova Usedom a u vesnice se roku 1937 začalo budovat armádní výzkumné středisko (\"Heeresversuchsstelle\"). O rok později už bylo téměř dokončeno a jeho technickým ředitelem se stal Wernher von Braun. Během druhé světové války probíhal v Peenemünde vývoj nacistických letounových střel V-1 a raných balistických řízených střel (\"zbraní odplaty\") V-2. Ve vojenské vývojové základně pracovalo zhruba dvanáct tisíc lidí a to nejen vojenských a civilních zaměstnanců, ale též válečných zajatců, nuceně nasazených a vězňů. Součástí komplexu byl proto také malý pracovní koncentrační tábor Karlshagen, který byl pobočkou koncentračního tábora Ravensbrück.\n\nV březnu 1939 se do Protektorátu Čechy a Morava přesouvali (krom německých vojáků) i političtí, hospodářští a administrativní pracovníci, kteří nesouhlasili s hitlerovým režimem. S některými z nich se dostal do styku i Antonín Srba působící jako jeden z vedoucích pracovníků „Spolku pro chemickou a hutní výrobu“. Podnik měl styky v zahraničí a Srba se díky svojí funkci seznámil s demokratem a antinacistou Hermanem Münchem, který se ochotně zapojil do protinacistické ilegální činnosti. \n\nV roce 1943 se Spojenci i členové domácího odboje setkali s informací o zbrani hromadného ničení, kterou má údajně Adolf Hitler k dispozici a o níž se vůdce zmiňoval již v roce 1939. V souvislosti s tímto poznatkem se uváděla lokalita Peenemünde, ale špionážní lety (ani ten dubnový z roku 1943) nad touto oblastí nenaznačovaly žádné podezřelé aktivity. (Shodou okolností byla ve stejné době odpálena ze základny zkušební raketa, jejíž dolet byl téměř tři sta kilometrů.) \n\nV červenci 1943 se Antonín Srba sešel s antinacistou Heinrichem Richterem-Brohmem a s Hermanem Münchem. Na této schůzce přišel Heinrich Richter-Brohm s tím, že: Německo má k dispozici novou tajnou zbraň, která byla prominentním osobám představena v Königsbergu. Jedná se o dalekonosnou střelu, která by mohla (podle Richtera-Brohma) zasáhnout pobřeží Velké Británie a její druhá, silnější forma, která ještě zatím není uvedena do provozu, by mohla doletět až na území Spojených států. Středisko výzkumu těchto ničivých střel se nachází v Peenemünde a první využití těchto zbraní proti nepříteli je plánováno na 1. září 1943.\nAntonín Srba zprvu nevěděl, jak s touto informací naložit, ale po dlouhém váhání se rozhodl dostat ji do Londýna. K úspěšnému doručení zprávy využil redaktora Hospodářského rozhlasu Eduarda Vyškovského, který se Srbovi sám několikrát nabídl jako vhodný kandidát pro odbojovou činnost. \n\nPodle Britů objevily Peenemünde jejich průzkumné letky 12. června 1943 poté, co vyfotily velký válcovitý objekt neznámého určení. Podle Poláků k tomu přispěla hlavně jejich Zemská armáda (\"Armia Krajowa\"). \n\nAť tak či onak: V noci ze 17. na 18. srpna 1943 byla základna (a příkaz Winstona Churchilla) bombardována téměř 600 letadly britského královského letectva. Tato akce byla nazvána krycím jménem operace Hydra. Část bomb neúmyslně dopadla i na pracovní tábor asi 2,5 km od základny, kde zemřelo přes 500 civilistů, převážně deportovaných Poláků. Následně byla ale základna správně zaměřena a částečně zničena (od objevení do konce války na ni spadlo 122 tisíc tun munice). Z důvodu odhalení základny byla výroba raket na počátku roku 1944 přesunuta do podzemní továrny Mittelwerk u města Nordhausen, kde ve výrobě pokračovali vězni z koncentračního tábora Mittelbau-Dora a odpalovací zkoušky a výcvik raketových jednotek byly přesunuty do Blizny v Polsku. V Peenemünde zůstalo z původních dvanácti tisíc jen asi 400 vývojových pracovníků. Až do května 1945 probíhal průběžný přesun personálu a dělníků do středního Německa. (Dne 5. května 1945 byla základna obsazena sovětskou armádou.)\n\nDíky této operaci se prokazatelně zpomalil vývoj německých raket. Antonín Srba se o bombardování Peenemünde dozvěděl již 18. srpna 1943 z londýnského hlášení. Do této informační akce byl zapojen (z bezpečnostních důvodů) jen omezený okruh parsifalovců. (Zdeněk Němeček a Rudolf Jílovský ve své zprávě do Londýna z 31. prosince 1943 uváděli, že o odplatě novými zbraněmi, které mají Němci údajně k dispozici, se neví nic bližšího.) \n\nBritové byli o existenci vojenské vývojové základny v Peenemünde informováni, ale předpokládali, že je to pouze německá „lest“ s cílem odlákat jejich pozornost od něčeho podstatně důležitějšího. Dne 15. července 1943 se konala schůzka představitelů Velké Británie, na níž se měla přezkoumat důležitost útoku na základnu v Peenemünde. A právě v této době dorazila do Londýna Srbova depeše, která (jak se po druhé světové válce ukázalo) sehrála nemalou roli pro spuštění operace Hydra. Antonínu Srbovi se v roce 1951 (jako českému emigrantovi) dostalo za tuto informaci z britské strany neveřejného poděkování. S odstupem času lze konstatovat, že největší význam Srbovy zprávy byl v tom, že žádná jiná informace, kterou Britové o základně obdrželi, neobsahovala konkrétní datum plánovaného útoku (tj. 1. září 1943).\n\n"}
{"id": "1365002", "url": "https://cs.wikipedia.org/wiki?curid=1365002", "title": "Sára Karasová", "text": "Sára Karasová\n\nSára Karasová (* 2001) je česká pušková sportovní střelkyně ze Šenova u Ostravy, dvojnásobná juniorská mistryně Evropy v kategorii sportovní malorážka 60 ran.\n\nJejí styl střelby se vyznačuje rychlostí, kdy při závodech mnohdy využije pouze necelou polovinu určeného času. Podle ní samotné se tím eliminuje možnost nedostřílení závodu v případě poruchy zbraně. Podle trenéra je přemýšlivá, ví hodně o balistice a je na tom výborně po fyzické stránce.\n\nSportovní střelbě se věnuje naplno od roku 2013, předtím se věnovala baletu, tanci a hře na kytaru.\n\nNástřelem 300 bodů na MČR v Plzni dne 5. dubna 2014 se stala spoludržitelkou českého rekordu v kategorii \"Vzduchová puška 30 ran vleže (terč mezin. ISSF) - žákyně 13 a 14 let\".\n\nJejím největším úspěchem je zisk 1. místa na Mistrovství Evropy v kulové sportovní střelbě v ázerbájdžánském Baku v juniorské kategorii sportovní malorážky 60 ran a na stejném závodě i zisk 1. místa ve stejné disciplíně v kategorii družstev - spolu s Nikolou Foistovou a Kateřinou Kolaříkovou. A to i navzdory velmi těžkým povětrnostním podmínkám: „\"Vítr mi nadzvedával startovní číslo na zádech. A pohazoval mi i s hlavní.\"“\n\nDružstvo juniorek se na juniorském MS v Suhlu v roce 2017 (ve složení Sára Karasová, Kateřina Kolaříková a Nikola Foistová) umístilo na 5. místě v disciplíně sportovní malorážka 60 ran.\n\nNa světovém poháru juniorů 2018 v německém Suhlu se družstvo České republiky ve složení Sára Karasová, Kateřina Kolaříková a Sabina Thurnwaldová umístilo v disciplíně sportovní malorážka 60 ran na prvním místě.\n\nV roce 2016 byla oceněna starostou města Šenov za své studijní úspěchy a reprezentaci školy a města. Od roku 2016 studuje na Matičním gymnáziu v Ostravě.\n"}
{"id": "1365003", "url": "https://cs.wikipedia.org/wiki?curid=1365003", "title": "Geneviève Bujold", "text": "Geneviève Bujold\n\nGeneviève Bujold (* 1. července 1942 Montréal) je kanadská filmová a televizní herečka.\n\nNarodila se v roce 1942 v kanadském Montréalu. Navštěvovala klášterní školu, pak studovala na montréalské divadelní konzervatoři. Od roku 1965 působila ve Francii; režisér Alain Resnais si ji vybral do svého filmu \"Válka skončila\" (1966), ve Francii natočila ještě filmy \"Srdcový král\" (1966) a \"Zloděj z Paříže\" (1967) s J.-P. Belmondem v hlavní roli.\n\nPo návratu do Kanady v roce 1967 se provdala za režiséra Paula Almonda. Mezinárodní proslulosti dosáhla filmem \"Tisíc dnů s Annou\" (1969), v němž hrála po boku Richarda Burtona; role Anny Boleynové jí vynesla Zlatý glóbus pro nejlepší dramatickou herečku a nominaci na Oscara.\n\nV současnosti hraje především v nezávislých filmech.\n\n"}
{"id": "1365005", "url": "https://cs.wikipedia.org/wiki?curid=1365005", "title": "Jeremy Strong", "text": "Jeremy Strong\n\nJeremy Strong (* 25. prosince 1978 Boston, Massachusetts) je americký filmový, televizní a divadelní herec. Objevil se v mnoha filmech natočených podle skutečných událostí, jako \"30 minut po půlnoci\", \"Lincoln\", \"Nemocnice Parkland\", \"Selma\", \"\" či \"Sázka na nejistotu\".\n\nNarodil se 25. prosince 1978 v Bostonu. Chodil na státní školy v Bostonu a Sudbury. Absolvoval na Yaleově univerzitě, kde také hrál v mnoha divadelních představeních. Studoval taktéž na Royal Academy of Dramatic Art a spolupracoval se společností Steppenwolf Theatre Company v Chicagu. Jeho debut na Broadwayi přišel v roce 2008. V období tří let byl třikrát nominován na cenu pro nejlepšího herce mimo Broadway. Objevil se ve hře \"A Man For All Seasons\" a vytvořil mnoho rolí mimo broadwayská jeviště.\n\n"}
{"id": "1365006", "url": "https://cs.wikipedia.org/wiki?curid=1365006", "title": "Zimní stadion Slaný", "text": "Zimní stadion Slaný\n\nVSH Slaný (nebo také Zimní stadion Slaný) je víceúčelová sportovní hala nacházející se na jihozápadním okraji města Slaný. Má ledovou plochu s rozměry 58 x 28 metrů, kapacita hlediště je 3 200 diváků. Stadion je domovem hokejových klubů HK Lev Slaný, HC Řisuty a HC Zlonice a krasobruslařského klubu Slaný. Nachází se ve sportovním areálu zahrnující atletický stadion, fotbalová hřiště, aquapark, tělocvičnu, bowling, squash, posilovnu. V budově se nachází také hotel a ubytovna Sport s kapacitou 86 lůžek.\n\nStadion byl postaven mezi roky 1978 až 1980. Na konci 90. let došlo k mnohým přestavbám. V letech 2014 až 2015 byla rekonstruována ledová plocha za 24 milionů korun.\n\n"}
{"id": "1365008", "url": "https://cs.wikipedia.org/wiki?curid=1365008", "title": "San Marino na Zimních olympijských hrách 2018", "text": "San Marino na Zimních olympijských hrách 2018\n\nSan Marino se účastnilo \"Zimních olympijských her 2018\" v Pchjongčchangu v Jižní Koreji od 9. do 25. února 2018. Reprezentoval pouze jediný sportovec – Alessandro Mariotti v alpském lyžování.\n\nPočet sportovců startujících v jednotlivých olympijských sportech:\n"}
{"id": "1365012", "url": "https://cs.wikipedia.org/wiki?curid=1365012", "title": "Bitva u Vyškova", "text": "Bitva u Vyškova\n\nBitva u Vyškova se udála dne 28. listopadu 1805 v ulicích města Vyškova a v jeho okolí. Střetla se zde rusko-rakouská vojska postupující od Olomouce k Brnu s vojsky Napoleonovy Francie, která sem v předchozích dnech a týdnech pokročila od Vídně při svém pronásledování dosud ustupujících koaličních armád. Výsledkem střetu bylo, že jezdci Napoleonova předvoje ustoupili podél císařské silnice směrem na Brno a přesila předvoje spojeneckého postoupila k Rousínovu a dále k Holubicím, v zády s hlavními vojsky ruského cara Alexandra a rakouského císaře Františka. Jednalo se o předzvěst následné bitvy u Slavkova, k níž došlo o čtyři dny později a jíž vojensky vyvrcholila válka třetí koalice.\n\nVyškov byl v roce 1805 poddanským městem olomouckého arcibiskupa. Koncem 18. století žilo 1 212 obyvatel ve 116 domech ve vnitřním městě a dalších 1 378 ve 176 domech na předměstích. V době bitvy zde tedy bylo zhruba 2 tisíce lidí. Město leželo na významné císařské silnici z Brna do Olomouce, kromě správního centra panství sloužilo i jako sídlo poštovního úřadu.\n\nVálka s Francií do té doby probíhala daleko za hranicemi, v roce 1805 však poprvé dosáhla i na Moravu. V září 1805 procházelo po císařské cestě 55 tisíc vojáků ruské Podolské armády a 30. září se na vyškovském zámku ubytoval její vrchní velitel generál Kutuzov, jenž zde strávil pár dní a 3. října dorazil do Brna. Ruská vojska spěchala na pomoc rakouskému spojenci, jehož hlavní armáda vedená podmaršálkem Mackem však byla v říjnu z větší části obklíčena a zajata u Ulmu. Kutuzovova armáda se tedy obrátila na ústup.\n\nRakouský císař František I. se po útěku z Napoleonem obsazené Vídně uchýlil do Brna, kam 17. listopadu 1805 dorazila zpráva o prohrané bitvě u Schöngrabernu a císař ihned prchl dále do Olomouce. Nazítří 18. listopadu město opustila i špilberská vojenská posádka a ostatní rakouské jednotky, 19. listopadu do něj vkročili jezdci francouzského předvoje maršála Murata a 20. listopadu osobně císař Napoleon. Téhož dne už byly Muratovy přední hlídky umístěny severně a jižně kolem olomoucké silnice nedaleko Pozořické pošty, kde odbočovala silnice na Slavkov. Samotné město Slavkov obsadila jezdecká divize generála Margarona na příkaz maršála Soulta. Dne 21. listopadu postoupil generál Treilhard se svou lehkou jezdeckou brigádou dál k Vyškovu a toto město bez boje obsadil. Jemu v patách dorazili také jízdní myslivci generála Milhauda.\n\nO dva dny dříve, 19. listopadu se ve Vyškově setkaly dva ruské sbory – ustupující Podolská armáda generála Kutuzova s Volyňskou armádou generála Buxhöwdena, aby následujícího dne odešly směrem k Olomouci, přičemž jejich ústup kryly zadní hlídky generálporučíka Bagrationa u Brodku a podmaršálka Kienmayera u Klenovic na Hané. Oba generálové se osobně setkali 19. listopadu ve vyškovském zámku. Kutuzovova armáda čítala asi 37 tisíc mužů, Buxhöwdenova kolem 30 tisíc. V následujících dnech (24. listopadu) je doplnilo ještě 10 tisíc mužů carské gardy pod velením velkoknížete Konstantina a na cestě od ruského Grodna při hranicích s Pruskem byl sbor 40 tisíc vojáků generála Bennigsena, který však už ani do slavkovské bitvy zasáhnout nestihl. Asi 10 kilometrů jižně od Olomouce, na půli cesty k Prostějovu, vybudovala spojenecká vojska 22. listopadu opevněný tábor, s podporou olomoucké pevnosti. Rakouský císař František, jehož vojska se na celkových stavech podílela asi 15-17 tisíci, se po odchodu z Brna usídlil v olomouckém arcibiskupském paláci a vyčkával příjezdu ruského cara Alexandra I., který v Berlíně přesvědčoval pruského krále Bedřicha Viléma III. k účasti na protifrancouzské koalici. Dne 19. listopadu Alexandr dorazil do Šternberka, kam mu František přijel naproti, a poté se rovněž ubytoval v arcibiskupské rezidenci. Rakouský generálmajor Weyrother, dosavadní styčný důstojník při Volyňské armádě, byl jmenován generálním ubytovatelem spojenecké armády a zásadním způsobem ovlivnil vypracování operačního plánu pro příští dny. Dne 24. listopadu padlo rozhodnutí přejít do útoku a napadnout Napoleona před Brnem.\nNa francouzské straně se po 20. listopadu nacházelo asi 5 tisíc gardistů a 12 tisíc mužů maršála Lannese přímo v Brně a nejbližším okolí. Soultův sbor čítající 25 tisíc mužů byl vysunut východně ke Slavkovu a sbor maršála Bernadotta s asi 19 tisíci vojáky přicházel od jihozápadu mezi Znojmem a Jihlavou. Nejdál na východ postoupil Muratův předvoj, jehož 5 tisíc jezdců se umístilo mezi Vyškovem a Brnem a další muži prováděli rozptýlený průzkum po okolí. U Pohořelic bylo přes 6 tisíc mužů generála Caffarelliho a 14 tisíc vojáků maršála Davouta bylo zčásti u Bratislavy a zčásti u Vídně. Napoleon se tedy rozhodl dále na Olomouc nepostupovat a vyčkat shromáždění všech svých nejbližších vojsk. Ve čtvrtek 21. listopadu ještě osobně vyjel za předsunutá stanoviště k obhlédnutí situace a ve vyškovském zámku se setkal s generály Treilhardem a Milhaudem.\n\nUž v pondělí 25. listopadu došlo k drobné šarvátce mezi Vyškovem a Brodkem u Prostějova, v níž se potkali francouzští husaři z Treilhardovy brigády s asi 5 tisíci Bagrationovými kozáky. Vyškov tehdy ještě ubránili.\n\nDne 25. listopadu vyhledal Napoleona rakouský vyjednavač generál Gyulay spolu s hrabětem Stadionem a jednali o možném míru, zatímco císař dosud marně očekával příjezd pruského vyjednavače hraběte Haugwitze, který dorazil teprve 28. listopadu. Mezitím 26. listopadu navštívil generála Kutuzova na olomouckém předměstí Nové Sady Napoleonův vyjednavač generál Savary ve snaze navázat kontakt s ruským carem, který jej přijal, avšak bez výsledku.\n\nRusko-rakouská armáda se měla podle Weyrotherova plánu vydat na pochod k Brnu už 25. listopadu, kvůli nepřipravenosti potravin a zmatkům ve velení však vyrazila až ráno ve středu 27. listopadu, a to v pěti proudech (kolonách). Postupovala velmi pomalu a na druhý den dosáhla pozic Bagrationova předvoje u Brodku. Ten dosud mohl krýt postup hlavních sil svým setrváním v pozicích, nyní se však také dal do pohybu. Posílen 58 jezdeckými eskadronami pod vedením carova pobočníka knížete Dolgorukova, vyrazil na pochod ve třech proudech – střední postupoval po hlavní silnici na Vyškov, druhý proud vpravo od silnice přes Pustiměř na Dědice a třetí vlevo přes Moravské Prusy na vyvýšeninu Kopaniny.\n\nBagrationovi a Kienmayerovi vojáci zaútočili z několika směrů na zaskočená francouzská vojska ve Vyškově. Ta tvořilo 8 eskadron Milhaudovy brigády. Boje probíhaly zčásti přímo v ulicích města, zčásti v jeho okolí. Srážky se zúčastnil osobně i ruský car Alexandr. \n\nNapoleon sice příchod soupeřů přes Vyškov očekával, proto umístil do města jen jízdní jednotky, které měly rozkaz se stáhnout. Nečekal však patrně, že k tomu dojde již tak brzy a náhle, proto došlo i ke střetu. Vzhledem ke značné převaze a momentu překvapení spojenci Vyškov po krátkém boji obsadili. Ještě téhož dne jejich předvoj postoupil k Rousínovu a Kienmayerovy jednotky obsadily také Dražovice. \n\nPodle historika Dušana Uhlíře se nejednalo o žádné velké vítězství. V knize \"Slunce nad Slavkovem\" cituje z deníku ruského podplukovníka Jermolova: „Výnam této události byl silně zveličen a kníže Bagration, chytrý jako vždy, připsal ten úspěch knížeti Dolgorukovovi.“ Uhlíř však dále soudí, že hladký průběh této srážky povzbudil spojenecké velitele a utvrdil je v přesvědčení, že francouzská vojska se chtějí vyhnout bitvě. Napoleon oproti tomu zpozorněl, neboť do toho dne si nebyl postupu spojenecké armády vědom, a vyslal rozkazy k urychlenému stažení Bernadottova sboru od českých hranic a Davoutova sboru od Vídně a Bratislavy. \n\nVe Vyškově se 28. listopadu ubytovali oba panovníci František a Alexandr a přenocovali na zdejším zámku, který náležel olomouckému arcibiskupovi a kde za jejich účasti proběhla porada štábu. Opětovné setkání císařů na zámku je zmíněno mimo jiné v románu Lva N. Tolstého \"Vojna a mír\". Ve Vyškově strávil noc také generál Kutuzov se svým štábem a byla zde ubytována carská garda. Hlavní část vojska přenocovala mezi Lulčí, Vyškovem a Topolany.\nNapoleon se v té chvíli snažil získat čas, aby mu stihly přispět na pomoc narychlo povolané sbory. Večer 28. listopadu tedy po jednání s Haugwitzem vyrazil z Brna na Pozořickou poštu poblíž frontové linie, kde přijal svého vyjednavače Savaryho, jenž se vrátil z Olomouce. Znovu jej vyslal za carem se žádostí o osobní schůzku obou panovníků. Savary Alexandra zastihl ve Vyškově, car však svolil jen s tím, že místo sebe vyšle k Napoleonovi svého blízkého pobočníka, generála Dolgorukova. Savary byl nucen přenocovat ve Vyškově a spolu s Dolgorukovem ráno 29. listopadu odjel zpět k císaři. K setkání došlo u předních francouzských linií na císařské silnici nad Holubicemi a bylo zaznamenáno Napoleonovými pobočníky Savarym a Ségurem i historiky, spisovateli a filmaři.\n\nMezitím spojenecká vojska 29. listopadu pokračovala v jen pozvolném postupu, odbočila z hlavní silnice k jihu a zastavila se v oblasti kolem Kučerova, Bohdalic, Kozlan a Pavlovic. Panovníci nocovali v zámku hraběte Michaela Mannera v Bohdalicích, generál Kutuzov v Pavlovicích, carův bratr Konstantin v Medlovicích. Buxhöwden s Dolgorukovem a dalšími se ubytovali na faře v Kučerově. Bagrationův předvoj zůstal při silnici u Rousínova a Slavíkovic, zatímco Kienmayerův se dostal až ke Slavkovu, který týž den Francouzi vyklidili. Některé jednotky pronikly až k Židlochovicím a Hustopečím.\nV sobotu 30. listopadu spojenecká armáda postoupila ke Slavkovu a utábořila se kolem Hodějic a Křižanovic, přičemž Bagrationův předvoj na severu obsadil Pozořice a Kruh a zezadu armádní těleso uzavírala ruská garda tábořící východně od Bučovic. K drobné přestřelce došlo jen v Dražovicích, jinak se Francouzi před postupujícími armádami rychle stáhli. Panovníci strávili noc v Křižanovicích, generál Kutuzov v Hodějicích. \n\nV neděli 1. prosince pak spojenci vstoupili do Slavkova, který před dvěma dny vyklidili Soultovi vojáci. Rakouský i ruský panovnický dvůr obsadil zdejší zámek, patřící Dominiku Ondřeji z Kounic, který v té době pobýval v Pešti, a generál Kutuzov se svým štábem se usadil v Křenovicích. Armádní kolony obsadily Pratecké návrší jako nejvyšší bod v krajině a rozložily se podél jeho hřebenu, zatímco carská garda zůstala v Bučovicích a Slavkově a Bagrationův předvoj již druhým dnem stál připraven na severním okraji mezi Holubicemi, Kovalovicemi a Pozořicemi. Skončil tak pětidenní rusko-rakouský postup od Olomouce ke Slavkovu a vojska čekal rozhodující střet, k němuž došlo v pondělí 2. prosince 1805 na polích mezi Slavkovem a Brnem.\n"}
{"id": "1365014", "url": "https://cs.wikipedia.org/wiki?curid=1365014", "title": "Kosovo na Zimních olympijských hrách 2018", "text": "Kosovo na Zimních olympijských hrách 2018\n\nKosovo se účastní \"Zimních olympijských her 2018\" v Pchjongčchangu v Jižní Koreji od 9. do 25. února 2018. Šlo první účast Kosova na Olympijských hrách v historii. Reprezentoval pouze jediný sportovec – Albin Tahiri v alpském lyžování.\n\nPočet sportovců startujících v jednotlivých olympijských sportech:\n"}
{"id": "1365015", "url": "https://cs.wikipedia.org/wiki?curid=1365015", "title": "Altenmarkt", "text": "Altenmarkt\n\nAltenmarkt může označovat místa:\n"}
{"id": "1365016", "url": "https://cs.wikipedia.org/wiki?curid=1365016", "title": "Short track na Zimních olympijských hrách 2018 – 1500 m ženy", "text": "Short track na Zimních olympijských hrách 2018 – 1500 m ženy\n\nZávody v short tracku na 1500 m žen na Zimních olympijských hrách 2018 proběhly 17. února 2018 ve sportovní hale Gangneung Ice Arena v Kangnungu v Jižní Koreji.\n\nReference: \n\n\n\n\nReference: \n"}
{"id": "1365021", "url": "https://cs.wikipedia.org/wiki?curid=1365021", "title": "Betty Gilpin", "text": "Betty Gilpin\n\nBetty Gilpin (* 21. července 1986 New York, USA) je americká herečka. Ztvárnila doktorku Carrie Roman v seriálu \"Sestřička Jackie\" a Debbie „Liberty Belle“ v komediálním seriálu \"GLOW\", který se inspiroval stejnojmennou wrestlingovou profesionální zápasovou ligou z osmdesátých let. Též se objevila v menších rolích v seriálech \"\", \"Medium\", \"Hranice nemožného\", \"Mystérium sexu\" a \"\".\n\nObjevila se v mnoha hrách mimo Broadway, mimo jiné v představeních \"Heartless\", \"I'm Gonna Pray for You So Hard\" a \"We Live Here\".\n\nJejím otcem je herec Jack Gilpin.\n\n"}
{"id": "1365022", "url": "https://cs.wikipedia.org/wiki?curid=1365022", "title": "Památník revoluce lidu Moslaviny", "text": "Památník revoluce lidu Moslaviny\n\nPamátník revoluce lidu Moslaviny (chorvatsky Spomenik revolucije naroda Moslavine) je brutalistický památník, který se nachází u vesnice Podgarić v Chorvatsku. Památník má rozměry cca 10×20 m, byl zbudován z hrubého betonu s hliníkovými prvky.\n\nMísto pro památník bylo zvoleno z důvodu, že se zde v roce 1941 odehrálo povstání komunistických partyzánů proti chorvatským fašistům. V lesích regionu Moslavina se nacházelo několik partyzánských nemocnic.\n\nZadání nového památníku získal jugoslávský sochař Dušan Džamonja v roce 1965. Pro něj se jednalo o nové téma, neboť do té doby se vněoval především památníkům, které připomínaly především oběti fašistických zločinů za druhé světové války. Džamonja památník vypracoval na základě velkého počtu různých návrhů (některé z nich použil i pro další podobné památníky, které vznikaly později). Betonový památník byl nakonec navržen tak, aby vybudil pocit dynamického pohybu masy. Z centrálního bodu, který představuje střed země se masa rozebíhá do několika \"křídel\" na obou stranách památníku. Křídla měla symbolizovat dle Džamonji vítězství nad nepřítelem v druhé světové válce. Středový prvek po svém dokončení održel barvu okolní krajiny Jako motiv je \"slunce\" s křídly často v tomto případě srovnáváno s předkřesťanskými náboženskými motivy z Blízkého východu.\n\nRealizace objektu trvala dva roky. Dokončen byl v roce 1967 a Josip Broz Tito jej slavnostně odhalil dne 7. září 1967. Objekt patří k nejznámějším realizacím Džamonji.\n\nU příjezdu k památníku se nachází kostnice, kde jsou uloženy ostatky okolo 1000 bojovníků partyzánů z uvedeného místa. Její součástí je i oblouk nad příjezdovou cestou k památníku. Nachází se zde také bronzová deska, připomínající partyzánské bojovníky. V blízkosti památníku bylo rovněž vybudováno i umělé jezero, které napájí říčka Kamenjače.\n\nMozaiku středu země později Džamonja použil jako základní námět pro motiv slunce pro průčelí budovy Domu mládeže v Bělehradě. \n\nPo roce 1991 přestal být památník středobodem různých připomínkových akcí vzhledem k pádu komunistického režimu a rozpadu Jugoslávie. Zůstal tak zapomenut; ve srovnání s řadou obdobných objektů podobného typu se však nachází v poměrně nepoškozeném stavu.\n"}
{"id": "1365024", "url": "https://cs.wikipedia.org/wiki?curid=1365024", "title": "Indutiomarus", "text": "Indutiomarus\n\nIndutiomarus (1. století př. n. l. – 54/53 př. n. l. Galie) byl vůdce keltského kmene Treverů a válečník v období galských válek římského vojevůdce a prokonzula Julia Caesara. \n\nIndutiomarus byl v kmeni Treverů vůdcem protiřímsky smýšlející strany a politickým rivalem prořímského válečníka Cingetorika. V roce 54 př. n. l. se Indutiomarus připravoval na válku proti Římanům a tak evakuoval svůj lid do Arden. Nicméně když Julius Caesar cestou do Británie přišel na území Treverů, tak přední stoupenci Indutiomara opustili a tím umožnili Caesarovi průchod jejich územím bez větších potíží. Julius Caesar si pro jistotu vzal 200 rukojmích, včetně několika Indutiomarových rodinných příslušníků. Caesar také využil příležitosti a na úkor Indutiomara podpořil Cingetorika v boji o moc v kmeni Treverů.\n\nPo tomto incidentu se Indutiomarus stal ještě větším odpůrcem Římanů a čekal na příležitost, aby se pomstil. Tato příležitost nastala ve chvíli, kdy Caesar potřeboval zajistit potraviny pro všechny své vojáky a tak legie rozdělil do zimních stanovišť v různých částech Galie. Indutiomarus začal pobízet vůdce kmene Eburonů Ambiorika a Cativolca, aby zaútočili na římskou legii umístěnou na území Terverů, zatímco on by se vydal na pochod proti římskému vojevůdci Titovi Labienovi, který zimoval na území Remů, západně od Treverů (u dnešní Remeše). Znovu začal nabírat protiřímsky smýšlející Trevery a také během zimy vyslal několik treverských aristokratů do Germánie, aby hledali další spojence, včetně Senonů, Carnutů a Nerviů. Někteří se vydali i k Atuatukům mezi řekami Šeldou a Mázou.\n\nPo tomto rozhodnutí prohlásil Cingetorika za nepřítele Galů a zabavil mu jeho majetek. Se svou kavalerií se vydal k římskému táboru Tita Labiena, který poté téměř každý den s kavalérií objížděl, čímž se snažil Římany zastrašit a zároveň zjistit jejich postavení. Během těchto dnů do římského tábor dorazily další jednotky auxilianů, které jednoho dne rychlým výjezdem z tábora objíždějící kavalérii Indutiomara napadli. Indutiomarus byl během napadení zabit při překračování řeky. Jeho smrt byla příčinou hněvu a další vzpoury Treverů, kteří se v roce 54 př. n. l. přiklonili na stranu galského válečníka Ambiorika, který se s římany střetl v bitvě u Atuatuka (dnes Tongeren).\n"}
{"id": "1365025", "url": "https://cs.wikipedia.org/wiki?curid=1365025", "title": "Lucembursko na Zimních olympijských hrách 2018", "text": "Lucembursko na Zimních olympijských hrách 2018\n\nLucembursko se účastní \"Zimních olympijských her 2018\" v Pchjongčchangu v Jižní Koreji od 9. do 25. února 2018. Reprezentoval pouze jediný sportovec – Matthieu Osch v alpském lyžování.\n\nPočet sportovců startujících v jednotlivých olympijských sportech:\n\nMatthieu Osch se kvalifikoval jako jediný zástupce země, Lucembursko účastnilo sjezdařských disciplín poprvé od roku ZOH 1994 v Albertville. Lucemburský olympijský výbor totiž nastavuje kritéria účasti přísněji než jsou standardy Mezinárodní lyžařské federace.\n\nKari Peters splnil kvalifikační kritéria FIS, ale nedosáhl na limity nastavené Lucemburským olympijským výborem, proto se Olympijských her nakonec nezúčastnil.\n"}
{"id": "1365026", "url": "https://cs.wikipedia.org/wiki?curid=1365026", "title": "Joaquin Miller", "text": "Joaquin Miller\n\nJoaquin Miller, vlastním jménem Cincinnatus Heine Miller (8. září 1837 Liberty – 17. února 1913 Oakland) byl americký básník a cestovatel, kronikář dobývání Divokého západu a barvitá postava dobových bohémských kruhů.\n\nNarodil se v Indianě v kvakerské rodině, která se později přestěhovala do Willamette Valley. V době kalifornské zlaté horečky se vypravil za dobrodružstvím a bohatstvím do Shasta County. Millerův životopis je plný barvitých a pravděpodobně značně nadsazených nebo úplně smyšlených historek o tom, že se narodil v krytém voze cestou na Západ, že byl raněn v bitvě zlatokopů s domorodci, oženil se s indiánkou, jezdil pro Pony Express, byl vězněn za krádeže koní nebo že se zúčastnil dobývání Střední Ameriky s Williamem Walkerem. Jeho básnické jméno je poctou kalifornskému desperátovi Joaquinu Muriettovi.\n\nV době americké občanské války se Miller usadil v San Francisku a pracoval jako novinář a právník, v roce 1868 vydal svoji první básnickou sbírku \"Specimens\". Ve svém díle popisoval krajinu amerického Západu a tvrdý život prvních osadníků, získal přízvisko „Básník Sierry Nevady“. V roce 1870 podnikl úspěšné turné po Anglii, kde byl přirovnáván k Byronovi. Přátelil se s předními intelektuály jako Bret Harte nebo Ambrose Bierce, v divadelní hře \"The Danites\" odsoudil mormonismus, žil ve vlastnoručně postaveném srubu a později v bizarní oaklandské rezidenci The Hights, která je chráněnou historickou památkou, v roce 1897 popisoval jako první reportér zlatou horečku na Klondiku, prestižní Bohemian Club ho přijal za čestného člena.\n\n"}
{"id": "1365027", "url": "https://cs.wikipedia.org/wiki?curid=1365027", "title": "Ragnhild Hagaová", "text": "Ragnhild Hagaová\n\nRagnhild Hagaová je norská běžkyně na lyžích, dvojnásobná olympijská vítězka ze Zimních olympijských her 2018 v jihokorejském Pchjongčchangu. Specializuje se spíše na distanční závody, na ZOH 2018 triumfovala v běhu na 10  km volně a spolu se štafetou.\n\nJejím bratrem je Magne Haga, juniorský vicemistr světa ve štafetě na 4×5 km (U20) z Liberce 2013.\n\nVšechny výsledky pochází z databáze Mezinárodní lyžařské federace (FIS).\n\n\n"}
{"id": "1365028", "url": "https://cs.wikipedia.org/wiki?curid=1365028", "title": "Knihkupectví Hledající", "text": "Knihkupectví Hledající\n\nKnihkupectví Hledající je česká firma. Bylo založeno v lednu 1991. V prvních dvou letech bylo provozováno v poměrně amatérských podmínkách ve vlastním bytě, postupně pak bylo přemístěno až do současných prostor Za Pohořelcem 12, Praha 6 s plochou cca 100 m2 v členěném patrovém prostoru. V současné době má knihkupectví 2 zaměstnance (stav k 02/2018).\n\nKnihkupectví je zaměřeno na esoteriku, alternativní medicínu (ájurvéda, čínská medicína, reiki, homeopatie, léčitelství) a oblasti související (astrologie, numerologie, buddhismus, psychologie, …)\n\nV roce 2008 se projekt knihkupectví umístil na 1. místě krajského kola soutěže Živnostník roku a postoupil tak do celostátního kola. Na základě tohoto umístění byly natočeny o knihkupectví dvě reportáže Českou televizí.\n\nJiž brzy po založení knihkupectví byla zprovozněna zvláštní služba prodej knih s možností vrácení do 3 let, která spočívá v možnosti vrácení zakoupené knihy do stanovené doby od zakoupení. Při vrácení knihy je vracena zaplacená částka snížená o půjčovné.\n\nPozději přibyl ke knihkupectví též specializovaný antikvariát, jehož zvláštností je přesné stanovení odkupních cen, které je možno zjistit po zadání nabízených titulů do výkupní kalkulačky přístupné na webových stránkách knihkupectví.\n\nV roce 2010 byl antikvariát rozšířen o bezplatnou půjčovnu esoterických knih (BePEK), kde je možno si všechny knihy z antikvariátu bezplatně zapůjčit oproti zaplacení zálohy na dobu 2, resp. 4 týdnů.\n\nPodle údajů knihkupectví jsou zde též pravděpodobně nejstrmější schody ve veřejném prostoru v Praze (se sklonem 74 stupňů), po kterých lze vystoupat do čítárny \"Sokolí hnízdo\".\n\n"}
{"id": "1365034", "url": "https://cs.wikipedia.org/wiki?curid=1365034", "title": "Josh O'Connor", "text": "Josh O'Connor\n\nJosh O'Connor (* 20. května 1990, Cheltenham) je anglický herec.\n\nAbsolvoval divadelní školu britského divadla Old Vic. Před kamerou se poprvé objevil ve svých jednadvaceti letech, v roce 2012 v britském seriálu \"\"Lewis\"\". V roce 2015 hrál postavu Riche v životopisném filmovém dramatu \"\"The Program\"\" režiséra Stephena Frearse. V roce 2016 se ujal role Donaghyho ve filmu \"\"Božská Florence\"\", kde hrál po boku Meryl Streepové a Hugha Granta. V roce 2017 si zahrál postavu Johnna Saxbyho, jednu z hlavních rolí ve filmu \"\"God's Own Country\"\", za kterou obdržel britskou nezávislou filmovou cenu za nejlepší herecký výkon.\n\nV divadle hrál v řadě inscenací společnosti Royal Shakespeare Company se sídlem v Stratfordu nad Avonou.\n\n\n\n"}
{"id": "1365035", "url": "https://cs.wikipedia.org/wiki?curid=1365035", "title": "Římskokatolická farnost Česká Bělá", "text": "Římskokatolická farnost Česká Bělá\n\nŘímskokatolická farnost Česká Bělá je územním společenstvím římských katolíků v rámci havlíčkobrodského vikariátu královéhradecké diecéze.\n\nKostel v České Bělé spolu s plebánií existoval již v době gotické. Kostel byl kolem roku 1700 barokně upravován.\n\nČeskobělská farnost má sídelního duchovního správce, který je zároveň ex currendo administrátorem ve farnostech Čachotín a Dolní Krupá.\n\n"}
{"id": "1365036", "url": "https://cs.wikipedia.org/wiki?curid=1365036", "title": "Římskokatolická farnost Nížkov", "text": "Římskokatolická farnost Nížkov\n\nŘímskokatolická farnost Nížkov je územním společenstvím římských katolíků v rámci havlíčkobrodského vikariátu královéhradecké diecéze.\n\nPočátky duchovní správy v Nížkově jsou spojeny s cisterciáckými mnichy, kteří přišli v roce 1206 ze severočeského opatství v Oseku. Jan z Polné, který je do kraje pozval, je však natolik nedostatečně materiálně zabezpečil, že opat Slávek mnichům v roce 1239 nařídil návrat do oseckého kláštera. Paradoxně to bylo v době, kdy se zde mnišské komunitě po třiatřicetiletém snažení začalo jakž-takž dařit. Nížkovská filiace oseckých cisterciáků tak byla zmařena. Po mniších zde zůstal kostel sv. Mikuláše, který zde postavili, a který se jako jediná památka na někdejší klášter v Nížkově dochoval.\n\nNížkovská plebánie v průběhu času zanikla. K obnovení samostatné farnosti v místě pak došlo až v roce 1858. Prvofarářem byl ustanoven R.D. František Růžička. Plné osamostatnění farnosti se podařilo realizovat až za jeho nástupce, R.D. Eduarda Fuchse. Ten byl, mimo jiné, strýcem královéhradeckého biskupa Eduarda Brynycha.\n\n\n\nFarnost Nížkov má sídelního duchovního správce, který je zároveň výpomocným duchovním v Přibyslavi.\n\n"}
{"id": "1365037", "url": "https://cs.wikipedia.org/wiki?curid=1365037", "title": "Josef Zeman (konstruktér)", "text": "Josef Zeman (konstruktér)\n\nJosef Zeman (19. března 1922 Běloves – 31. července 1997 Praha) byl český stavební konstruktér.\n\nVystudoval Stavební fakultu Českého vysokého učení technického v Praze, na níž se specializoval na ocelové konstrukce. Během svých tamních studií, od roku 1947, byl asistentem na Ústavu ocelových konstrukcí. V roce 1951 přešel do podniku Hutní projekt Praha, kde se z projektanta postupně stal vedoucím projektantem a pak hlavním specialistou. Své působení ve společnosti ukončil roku 1982 a následující rok se stal technickým náměstkem podnikového ředitele firmy Elektroprojekta Praha. Následně odešel do důchodu a mezi roky 1984 a 1987 byl zaměstnán ve společnosti Kaučuk v Kralupech nad Vltavou. Zemřel náhle během zalévání zahrady.\n\nJe autorem stavebních realizací, a to jak na území České republiky, tak také v zahraničí. Navrhoval sportovní haly či stadiony, jichž postavil padesát. Při jejich návrzích uplatňoval řešení pomocí dvojice skloněných oblouků. Dokázal tak překlenout stometrové rozpětí. V České republice, resp. tehdejším Československu vyprojektoval Žďákovský most, jenž v době vzniku představoval největší stavbu tohoto druhu na světě, dále navrhl garáže autobusů na pražském Klíčově, jejichž užitná plocha o rozměrech 120 × 90 metrů nemá žádnou vnitřní podporu, nebo zastřešení letního kina v Ústí nad Labem či konstrukci zimního a plaveckého stadionu v tomtéž městě. Byl rovněž autorem zastřešení stadionu Luďka Čajky ve Zlíně. V zahraničí jeho realizace stojí ve španělské Valencii nebo německém Berlíně, pro něž navrhl sportovní haly.\n"}
{"id": "1365038", "url": "https://cs.wikipedia.org/wiki?curid=1365038", "title": "Římskokatolická farnost Čachotín", "text": "Římskokatolická farnost Čachotín\n\nŘímskokatolická farnost Čachotín je územním společenstvím římských katolíků v rámci havlíčkobrodského vikariátu královéhradecké diecéze.\n\nPlebánie v Čachotíně zřejmě existovala již ve středověku. Původní zdejší kostel byl gotický, byl však zničen za třicetileté války. Následně byl vystavěn nový kostel v barokním stylu s lidovými prvky. Po polovině 20. století přestal být do Čachotína ustanovován sídelní duchovní správce. Diecézní katalog z přelomu let 1970/1971 uvádí místní farnost jako spravovanou ex currendo z Dolní Krupé. Později přestala být obsazována i Dolní Krupá, a farnost byla přičleněna ex currendo k České Bělé.\n\nČachotínská farnost je administrována ex currendo z České Bělé.\n\n"}
{"id": "1365039", "url": "https://cs.wikipedia.org/wiki?curid=1365039", "title": "Versteria mustelae", "text": "Versteria mustelae\n\nVersteria mustelae (Gmelin, 1790) je tasemnice nově vytvořeného rodu \"Versteria\" parazitující ve střevech lasicovitých šelem. Mezihostitelem jsou volně žijící hlodavci, např. hraboš mokřadní či hryzec vodní. Druh se vyskytuje v Evropě, Asii a Severní Americe. Vzhledem k tomu, že byl zdokumentován atypický případ infekce u orangutana v jedné zoo v Severní Americe, spekuluje se, zda by druh nemohl mít zoonotický potenciál podobně jako \"E. multilocularis\".\n\n"}
{"id": "1365042", "url": "https://cs.wikipedia.org/wiki?curid=1365042", "title": "Taenia polyacantha", "text": "Taenia polyacantha\n\nTaenia polyacantha (Leuckart, 1856) je tasemnice čeledi Taeniidae parazitující ve střevech volně žijících psovitých šelem. Mezihostiteli jsou volně žijící hlodavci. Druh je holarktický. V Evropě je typickým definitivním hostitelem liška obecná. Hlavním mezihostitelem ve Skandinávii je např. norník rudý či hlodavci rodu \"Apodemus\".\n"}
{"id": "1365045", "url": "https://cs.wikipedia.org/wiki?curid=1365045", "title": "Mezinárodní letiště Su-nan Šuo-fang", "text": "Mezinárodní letiště Su-nan Šuo-fang\n\nMezinárodní letiště Su-nan Šuo-fang (, IATA: WUX, ICAO: ZSWX) je mezinárodní letiště u Wu-si v provincii Ťiang-su v Čínské lidové republice. Leží ve vzdálenosti přibližně dvanácti kilometrů jihovýchodně od centra Wu-si. Kromě toho slouží i Su-čou vzdálenému od letiště přibližně dvaadvacet kilometrů jihovýchodně a částečně i Šanghaji vzdálené zhruba sto kilometrů východně.\n\nLetiště vzniklo původně v roce 1955 jako vojenská letecká základna. Civilním letům začalo sloužit od roku 2004.\n"}
{"id": "1365046", "url": "https://cs.wikipedia.org/wiki?curid=1365046", "title": "Akrobatické lyžování na Zimních olympijských hrách 2018 – slopestyle muži", "text": "Akrobatické lyžování na Zimních olympijských hrách 2018 – slopestyle muži\n\nZávody v akrobatickém lyžování v sloopestylu mužů na Zimních olympijských hrách 2018 proběhly 18. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n"}
{"id": "1365056", "url": "https://cs.wikipedia.org/wiki?curid=1365056", "title": "Let Iran Aseman Airlines 3704", "text": "Let Iran Aseman Airlines 3704\n\nLet Iran Aseman Airlines 3704 byl pravidelný vnitrostátní let 18. února 2018 v Íránu spojující letiště Teherán-Mehrabád a letiště Jásúdž. Letadlo ATR 72-500 společnosti Iran Aseman Airlines 50 minut po startu v cca 16:30 narazilo do hory Dena v pohoří Zagros. Na palubě zahynulo 59 cestujících a 6 členů posádky. Letoun imatrikulace EP-ATS byl starý 24,3 let.\n\nVrak byl nalezen 19. února 2018 pátracími týmy.\n"}
{"id": "1365060", "url": "https://cs.wikipedia.org/wiki?curid=1365060", "title": "Římskokatolická farnost – děkanství Golčův Jeníkov", "text": "Římskokatolická farnost – děkanství Golčův Jeníkov\n\nŘímskokatolická farnost – děkanství Golčův Jeníkov je územním společenstvím římských katolíků v rámci havlíčkobrodského vikariátu královéhradecké diecéze.\n\nPrvní písemná zmínka o Golčově Jeníkově je od milevského opata Jarlocha z poloviny 12. století. První zmínka o zdejší farnosti (resp. plebánii) je z roku 1359. V roce 1657 byla vystavěna jezuitská rezidence, která byla později změněna na faru (děkanství). Děkanský kostel sv. Františka Serafinského je empírovou stavbou z první půle 19. století. Samostatně stojící zvonice u kostela je reliktem starší sakrální stavby, je v barokním stylu a postavena byla v letech 1660–1665. V této věži se z původní zvonové sestavy dochoval zvon jediný, nejcennější. Byl ulit v roce 1482, původně pro jiný kostel. Do Golčova Jeníkova se dostal v roce 1784 jako náhrada za místní zvony, které se roztavily při požáru zvonice.\n\n\nFarnost má sídelního duchovního správce, který zároveň spravuje ex currendo farnosti Habry a Sázavka.\n\n"}
{"id": "1365061", "url": "https://cs.wikipedia.org/wiki?curid=1365061", "title": "Johanna Kurkela", "text": "Johanna Kurkela\n\nJohanna Kurkela (* 10. dubna 1985, Lumijoki, Finsko) je finská zpěvačka známá také díky své účasti ve finském kole soutěže Eurovision Song Contest 2007. Její hudební kariéra začala o dva roky dříve vydáním debutového alba \"Hetki hiljaa\". Po účasti v Eurovision Song Contest vydala své druhé album \"Marmoritaivas\", kterého se ve Finsku prodalo přes 20 000 kopií a umístilo se na třetím místě ve finské hitparádě Suomen virallinen lista. Její další alba byla také úspěšná, \"Hyvästi, Dolores Haze\" z roku 2010 se dostalo na první příčku v Suomen virallinen lista a bylo oceněno zlatou deskou. Tu získala také alba \"Sudenmorsian\" (2012) a \"Joulun lauluja\" (2013). Prodeje kompilační desky \"Uneni kaunein – Parhaat 2005–2011\" z roku 2011 se dostaly přes 20 000 kusů ve Finsku a Kurkela tak za kompilaci dostala platinovou desku.\n\nKurkela je od roku 2015 vdaná za finského hudebníka Tuomase Holopainena.\n\n\n\n"}
{"id": "1365066", "url": "https://cs.wikipedia.org/wiki?curid=1365066", "title": "Mikaël Kingsbury", "text": "Mikaël Kingsbury\n\nMikaël Kingsbury (* 24. července 1992, Sainte-Agathe-des-Monts, Kanada) je kanadský akrobatický lyžař-boulař. Boulím se věnuje od svých osmi let. Připravuje se v lyžařském středisku Mont Saint-Sauveur nedaleko Montréalu pod vedením Roba Kobera. V kanadské reprezentaci se pohybuje od roku 2009. První vítězství ve světovém poháru zaznamenal v sezoně 2010/11. V sezoně 2011/12 vyhrál poprvé celkové hodnocení světového poháru. V roce 2014 startoval na olympijských hrách v Soči a v jízdě v boulích vybojoval stříbrnou olympijskou medaili. V roce 2018 vybojoval v jízdě v boulích zlatou olympijskou medaili na olympijských hrách v Pchjongčchangu. Je mistrem světa v jízdě v boulích z roku 2013 a mistrem světa v paralelní jízdě v boulích z roku 2015.\n\n"}
{"id": "1365067", "url": "https://cs.wikipedia.org/wiki?curid=1365067", "title": "Kostel svatého Jana Křtitele (Určice)", "text": "Kostel svatého Jana Křtitele (Určice)\n\nKostel svatého Jana Křtitele je katolický farní kostel v Určicích.\n\nMalý kamenný kostel se v Určicích nacházel snad již roku 1288. Postupně procházel stavebními úpravami. Pro kostel byla významná fundace Kateřiny z Kravař a Plumlova, která kostelu věnovala rozlehlé pozemky s cílem zabezpečit soběstačnost církevní obce. Kromě toho darovala i množství liturgických předmětů, které se v kostele nacházely až do vykradení roku 1784. Šlechtična, příslušnice významného moravského rodu pánů z Kravař, si přála být v kostele pohřbena. Koncem 20. století byla otevřena krypta s několika ostatky, ale ty patřily zdejším duchovním z 18. století.\nVěž stojící vedle kostela pochází z poloviny 15. století. Počátkem 19. století se stal kostel sv. Jana Křtitele významným poutním místem. Mariánské poutě zanikly před I. světovou válkou a byly obnoveny v 21. století. Generální opravou kostel prošel v 90. letech 20. století. Bylo třeba zpevnit základy a zamezit posunu budovy.\n\n\"   Já, Panna Kateřina z Plumlova, učinila jsem fundaci tohoto kostela městečka Určic r. 1428 při starém kostele Matky Boží, založení sv. Jana Křtitele, předně aby se v tom kostele služba Boží tím bedlivěji od kněží řádných podle Církve vykonávala. K tomu jsem se sama přičinila, a co kdy k službě Boží přináleží, to jsem svým nákladem koupiti dala.\"\n\n\"    1. Čtyři kalichy stříbrné, pozlacené, dva hrubé a dva malé, neb jsem se dívati nemohla, že kněží při mši svaté olověných užívali.\"\n\n\"    2. Kříž stříbrný, pozlacený, aby lidé pamatovali na umučení Krista Pána, ze svého udělati jsem dala.\"\n\n\"    3. Pro rozdíl kněží římských ornátů k službě Boží šest jsem najednala.\"\n\n\"    4. Kápi zlatohlavou, roucho červené i bílé.\"\n\n\"    5. Obraz sv. Prokopa, zúplna celý i vrub jeho, v křišťále stříbrem obtažený, z pokoje mého dáti jsem poručila.\"\n\n\"    6. Knih žaltářních, misálů, graduálů latinských, aby se z nich obyčejem římským v tomto kostele zpívalo bez nedostatku, za své peníze koupila jsem.\"\n\n\"    7. Kněz aby služby Boží pilen byl, procesí, mší svatých nezanedbával a dvakrát do týhodne aby votivu míval, jednu „pro fundátore“ v úterý a druhou „pro defunctis“ v pátek.\"\n\n\"Vychování toto jemu bude:\"\n\n\"    8. Dvacet kráv ode dvora dala jsem.\"\n\n\"    9. Desátek, jeden každý podle roli své.\"\n\n\"    10. Faráři šest čtvrtí rolí ode dvoru mého s Nivú nad vývozem také jsem jemu poručila.\" (asi 37ha)\n\n\"    11. K tomu tři sedláky, aby faráři robotovali, platy při sv. Václavě a sv. Jiří dáti jsem poručila až do skonání světa.\"\n\n\"    12. Louka v Sedliskách, má vlastní, faráři jest dána, aby každý čtvrtek s monstrancí kol kostela chodil.\"\n\n\"    13. Lesů 40 provázků zdéli a 40 zšíři* svobodně užívati má, též dva páry chrtů chovati a\"\n\n\"s nimi štváti svobodně má.\"\n\n\"    14. Zahradníků 9, povinovati jsou k faře robotovati a platy dávati.\"\n\n\"    Já, Panna Kateřina z Plumlova, ležím a odpočívám v prachu země v kostele Určickém, před oltářem sv. Jana kamenem přivalena.\"\n\n\"    Modlete se za mne! Amen.\" \n\nNa cestě z Určic do Prostějova stávala borovice na niž voják Bartoloměj Hrdiboský umístil obraz Panny Marie. Lidé se k obrazu přicházeli modlit za uzdravení. Když začalo docházet k zázračným uzdravením pověst obrazu se rozšířila do širšího okolí. Věřící z Určic obraz přenesli do kostela sv. Jana Křtitele v Určicích.\n"}
{"id": "1365078", "url": "https://cs.wikipedia.org/wiki?curid=1365078", "title": "Římskokatolická farnost Hruška", "text": "Římskokatolická farnost Hruška\n\nŘímskokatolická farnost Hruška je územní společenství římských katolíků v Hrušce a okolí. Organizačně spadá do Děkanátu Prostějov.\nKatolická farnost v Hrušce je připomínána již v 16. století. Později zanikla a obnovena byla roku 1653. Farní kostel sv. Jana Nepomuckého byl benedikován 20. května 1839 děkanem Antonínem Wintrem. Kostel se nachází na místě původní zvonice. \n\nFarnost je spravována z Němčic nad Hanou. Administrátorem excurrendo je od ledna 2009 R.D. Mgr. Tomáš Strogan.\n\n"}
{"id": "1365080", "url": "https://cs.wikipedia.org/wiki?curid=1365080", "title": "Mášeňka", "text": "Mášeňka\n\nMášeňka je první román ruského spisovatele Vladimira Vladimiroviče Nabokova z roku 1926.\n\nHlavním hrdinou románu je ruský emigrant \"Lev Glebovič Ganin.\" Byl zraněn v občanské válce a emigroval do Berlína. Žije společně s dalšími emigranty v penzionu, který náleží vdově Lydii Nikolajevně Dornové. Vede zde podivný život, schází se s další emigrantkou Ludmilou, kterou nemiluje a neustále řeší problém, jak se s ní rozejít. Sama Ludmila je natolik naivní, že v Ganinově chování nezaznamená nezájem. O všech emigrantech žijících v penzionu Ganin smýšlí jako o ruských stínech. Jeden večer konverzuje s Alfjorovem a zjišťuje, že za ním má do emigrace zavítat jeho žena Mášeňka, ukazuje Ganinovi její fotku, načež se hlavní hrdina zvedne a bez vysvětlení odejde. Vzápětí Ganin navštíví Ludmilu a končí s ní poměr, vysvětluje jí, že miluje jinou ženu. V souvislosti se jménem Mášeňka začíná Ganin myslet na Rusko, mění se a začíná doopravdy žít. Vzpomíná na dobu, kdy mu bylo šestnáct let a léčil se z tyfové nákazy, krátce na to potkal dívku jménem Mášeňka, do které se na první pohled zamiloval. Vkrade se do pokoje k Alfjorovovi a chce se znovu podívat na její fotku, přistihne ho ale emigrantka Klára, kamarádka Ludmily, která si na Ganina tajně myslí, a domnívá se, že chtěl odcizit příteli peníze. Ganin ji v tom nechává. Myslí si, že mu může porozumět jedině stařičký básník Podťagin, který se marně snaží získat povolení pro výjezd do Francie. Žije v Berlíně s pocitem, že se do Ruska už nikdy nevrátí, protože je příliš starý. Ganin emigraci považuje za pouhý sen, jako reálné vnímá to, co se odehrálo v Rusku. Vzpomíná na to, jak se s Mášeňkou párkrát setkali a na to, jak se do sebe zamilovali. Potom začala škola, oba odjeli z venkova do Petrohradu a vídali se méně, navíc byla zima a neměli kam jít, jejich láska chřadla. Mášeňka odjela do Moskvy. V létě se opět setkali, jel za ní kus na kole, nakonec ale došel k závěru, že ji nemiluje. Mášeňka se už neozvala. Naposledy se náhodou setkali ve vlaku a on měl pocit, že ji opět miluje. Ganin vzpomíná a je jako vyměněný, slíbí básníkovi, že mu pomůže získat povolení pro výjezd do Francie. Básník nakonec ztratí pas, což je zlé. Potom vypukla válka a Mášeňka mu psala na frontu dopisy, on jí odepisoval. Nyní čte staré dopisy a těší se na to, že ji znovu uvidí. Od jejich setkání si hodně slibuje, myslí si, že všechno bude jako dřív a že s ním Mášeňka odjede. V bojích byl raněn, emigroval a od té doby ji neviděl ani si s ní nepsal. Mášeňka pro něj znamená celé Rusko. Opije jejího manžela, aby na ni ráno zapomněl a nejel pro ni k vlaku. Alfjorov se mu v opilosti přiznává k nevěře. Ganin nakonec ale nejede na nádraží, ale odjíždí do Francie. Básník umírá. Vzpomínky na Mášeňku Ganin nechává v domě společně s umírajícím básníkem.\n\n\nMášeňka je Nabokovův první román, který byl vydán v roce 1926. Mášeňka má patrnou autobiografickou osnovu a sám Nabokov přiznal, že se prostřednictvím tohoto románu chtěl odpoutat sám od sebe a nasytit touhu po první lásce a ztracené vlasti. Tématem jeho románové prvotiny je emigrace jako ztráta domova, jistot a pevného vědomí vlastní identity. Rekonstrukce milostného románu vytrhuje hlavního hrdinu románu Ganina z letargie a nakonec přináší poznání vedoucí k opuštění ideálů mladosti. Toto rozhodnutí dává jeho životu smysl a otevírá mu dveře do budoucnosti. Název románu je do neslovanských jazyků těžko přeložitelný. Titulní postava není fyzicky přítomna v ději, figuruje zde pouze jako součást vzpomínek. Mášeňka je v podstatě literární maska a zástupný symbol poetizovaného obrazu Ruska, v němž nechybí ironická tónina. \n"}
{"id": "1365082", "url": "https://cs.wikipedia.org/wiki?curid=1365082", "title": "Kunzea", "text": "Kunzea\n\nKunzea je rod rostlin z čeledi myrtovité. Jsou to drobnolisté keře a malé stromy s pětičetnými drobnými květy s dlouhými tyčinkami. Plodem je většinou tobolka. Rod zahrnuje asi 53 druhů a je rozšířen v Austrálii, Tasmánii a na Novém Zélandu. Některé pěkně kvetoucí druhy jsou v klimaticky příhodných oblastech světa pěstovány jako okrasné keře. Druh \"Kunzea ericoides\" má význam v tradiční medicíně. \"Kunzea pomifera\" má jedlé dužnaté plody, které tvoří tradiční složku potravy Aboridžinců.\n\nZástupci rodu \"Kunzea\" jsou stálezelené, často drobnolisté keře nebo malé stromy. Některé druhy mají pod zemí hlízovitě ztlustlý kmen. Listy jsou většinou střídavé nebo řidčeji vstřícné. Květy jsou bílé, žluté, růžové nebo purpurové, pětičetné, uspořádané obvykle v pseudovrcholových, kulovitých nebo válcovitých, hlávkovitých svazečcích složených z téměř nebo zcela přisedlých květů. Řidčeji jsou květy jednotlivé a dlouze stopkaté nebo ve svazečcích po 2 až 3. U některých druhů je květenství podepřeno listeny formujícími zákrov. Volná část češule zpravidla přesahuje horní okraj semeníku. Kalich je za plodu vytrvalý. Korunní lístky jsou volné. Tyčinek je mnoho, jsou uspořádané v 1 nebo několika kruzích a většinou přesahují korunní lístky.\nSemeník je polospodní, srostlý většinou ze 2 nebo 3 plodolistů (řidčeji více) a se stejným počtem komůrek, obsahujících několik až mnoho vajíček.\nPlodem je pouzdrosečná tobolka, výjimečně je plod nepukavý nebo dužnatý (\"Kunzea pomifera\"). Semena jsou podlouhlá až vejcovitá.\n\nRod \"Kunzea\" zahrnuje asi 53 druhů. Je rozšířen v Austrálii, Tasmánii a na Novém Zélandu. V Austrálii je výskyt soustředěn do jihozápadní, východní a jihovýchodní části kontinentu. Druh \"Kunzea ericoides\" je významnou složkou alpínské keřové vegetace ve vyšších polohách Australských Alp.\nNa Novém Zélandu se vyskytují 2 druhy. Mimo rozšířeného druhu \"Kunzea ericoides\" roste na Severním ostrově endemický druh \"Kunzea sinclairii\".\n\nKvěty jsou opylovány různým hmyzem, navštěvují je také brouci z čeledi tesaříkovití a vrubounovití.\nDruhy rodu \"Kunzea\" jsou podobně jako jiní zástupci myrtovitých živnými rostlinami mandelinek rodu \"Paropsisterna\" a také housenek velké můry \"Epicoma melanospila\".\n\nRod \"Kunzea\" je v rámci čeledi myrtovité řazen do podčeledi \"Myrtoideae\" a tribu \"Leptospermeae\". Na základě výsledků molekulárních studií byl do rodu \"Kunzea\" vřazen monotypický západoaustralský rod \"Angasomyrtus\".\n\nDužnaté plody \"Kunzea baxteri\" jsou jedlé. Druh se vyskytuje v jihovýchodní Austrálii, kde tvoří tradiční a vyhledávanou složku stravy domorodých Aboridžinců. Rostlina je ve státech Viktorie a Jižní Austrálie pěstována pro plody i na komerčních plantážích.\nOdvar z kůry \"Kuntzea ericoides\" slouží jako sedativum, odvar z listů jako odčervovadlo a při onemocněních močového ústrojí. Mladé výhonky se žvýkají při úplavici.\n\nNěkteré druhy rodu \"Kunzea\" jsou v oblastech světa s odpovídajícím klimatem pěstovány jako okrasné zahradní keře. Jedním z nejčastěji pěstovaných druhů je \"Kunzea baxteri\", jejíž červená, krátce válcovitá květenství připomínají poněkud štětkovec. Podobná, spíše kulovitá květenství má i \"Kunzea pulchella\", která se navíc vyznačuje stříbřitým olistěním. Pěstuje se také drobnolistý, růžově kvetoucí druh \"Kunzea recurva\" a nažloutle kvetoucí \"Kunzea ericifolia\".\nNěkolik druhů rodu je udáváno ze sbírek Pražské botanické zahrady v Tróji, kde jsou umístěny v expozici mobilní zeleně.\n\n"}
{"id": "1365087", "url": "https://cs.wikipedia.org/wiki?curid=1365087", "title": "Eduard Marek", "text": "Eduard Marek\n\nEduard Marek (* 17. března 1917 Žižkov, dnes Praha; známý jako bratr Hroznýš) je český skaut, člen třetího odboje a politický vězeň.\n\nNarodil se a mládí prožil v Praze na Žižkově. Za druhé světové války byl v roce 1942 tři měsíce vězněn za stýkání se se Židy. Po komunistickém puči 1948 spoluzakládal odbojovou skupinu DEB, která se ovšem nestačila výrazněji projevit. Marek byl roku 1949 zatčen a odsouzen na 10 let, propuštěn byl v roce 1956. Jako dlouholetý skaut se podílel na obnovování skautské organizace v roce 1968 i po roce 1989.\n\nŽije na pražském Spořilově. V roce 2019 se stal jedním ze třech nejstarších lidí na světě, co seskočili s padákem. Eduard Marek sekočil z výšky 3200 metrů na kolínském letišti.\n\n"}
{"id": "1365095", "url": "https://cs.wikipedia.org/wiki?curid=1365095", "title": "Muránska Huta", "text": "Muránska Huta\n\nMuránska Huta je obec na Slovensku v okrese Revúca ležící na okraji Národního parku Muráňská planina. Součástí obce je místní část Predná Hora. Vesnice vznikla při sklářské huti v roce 1652.\n\nV obci se nachází klasicistní římskokatolický kostel svatého Michaela archanděla z roku 1831 a kaštel bulharského cara Ferdinanda Coburga v části Predná Hora.\n\n"}
{"id": "1365096", "url": "https://cs.wikipedia.org/wiki?curid=1365096", "title": "Batushka", "text": "Batushka\n\nBatushka (rusky ) je polská blackmetalová kapela založená v roce 2015. Témata textů odkazují na ortodoxní náboženství.\n\nSkupina 20. listopadu 2015 vydala singl „Yekteníya VII“ propagující nadcházející album. Dne 4. prosince 2015 debutovala jejich deska \"Litourgiya\", která získala pozitivní uznání mezi kritiky a fanoušky. Po premiéře alba zahájila Batushka koncertní turné na Ukrajině a v Bělorusku. Naplánované koncerty v Rusku byly kvůli výhružkám zrušeny. V roce 2016 měla skupina společně s Behemoth a Bölzer turné v Polsku s názvem „republika Unfaithful“. V roce 2017 vystoupili na festivalu Wacken Open Air a Brutal Assault.\n\n\n"}
{"id": "1365098", "url": "https://cs.wikipedia.org/wiki?curid=1365098", "title": "Biatlon na Zimních olympijských hrách 2018 – závod s hromadným startem muži", "text": "Biatlon na Zimních olympijských hrách 2018 – závod s hromadným startem muži\n\nMužský biatlonový závod s hromadným startem na 15 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensia dne 18. února 2018. Zlato z minulých her obhajoval Emil Hegle Svendsen.\n\nV závodě zvítězil až na cílové čáře Martin Fourcade před Simonem Schemppem. Bronzovou medaili vybojoval Emil Hegle Svendsen.\n\nFrancouz Martin Fourcade nezasáhl při první položce jeden terč, propadl se až do druhé skupiny závodníků, ale další čistou střelbou a tradičně rychlým během snižoval náskok vedoucí skupiny a v polovině závodu se dostal do čela. Na poslední střelbu přijížděl společně s Němci Erikem Lesserem a Simonem Schemppem. Při ní sice nezasáhl jeden terč, ale jednu chybu udělal i Schempp a Lesser dvě. Protože čtyři další závodních chybovali, odjížděli do posledního kola s náskokem Fourcade a Schempp. Francouz se dvakrát snažil nastoupit, ale Němec se stále držel v závěsu. Do cílové roviny najížděl jako první Fourcade, ale Schempp využil druhou pozici, přejel do vedlejší dráhy a Fourcada dojel, takže musela rozhodovat cílová fotografie. Fourcade po dojezdu do cíle zklamaně udeřil hůlkou do sněhu, protože si pamatoval, že ve stejném závodě před čtyřmi lety prohrál stejným způsobem s Emilem Hegle Svendsenem. Tentokrát však technika ukázala, že první byl Fourcade, který tak jako jediný biatlonista získal dvě medaile na těchto hrách. Třetí místo pak ve finiši vybojoval Nor Svendsen, který těsně před cílem předjel Lessera a Benedikta Dolla. Favorizovaný Johannes Thingnes Bø udělal tři chyby při druhé střelbě a skončil na 16. místě.\n\nZ českých reprezentantů střílel zpočátku čistě Ondřej Moravec. Pomaleji běžel, přesto se po třetí střelbě dostal na čtvrté místo. Při poslední střelbě však nezasáhl jeden terč a odjížděl na sedmém místě. V posledním kole se před něj dostali další čtyři závodníci a Moravec tak dokončil na 11. pozici. Michal Krčmář udělal celkem pět chyb na střelnici a vinou pomalejšího běhu a velmi pomalé střelby dojel do cíle na 26. místě.\n\nLegenda:\n"}
{"id": "1365100", "url": "https://cs.wikipedia.org/wiki?curid=1365100", "title": "Hrlica", "text": "Hrlica\n\nHrlica je obec na Slovensku v okrese Revúca. První písemná zmínka pochází z roku 1413.\n\nV obci se nachází neoklasicistní evangelický kostel z roku 1899.\n\n"}
{"id": "1365101", "url": "https://cs.wikipedia.org/wiki?curid=1365101", "title": "Radek Vondra", "text": "Radek Vondra\n\nRadek Vondra (* 23. června 1972) je český manažer a podnikatel, od roku 2018 zastupitel hlavního města Prahy, od roku 2010 starosta a zastupitel městské části Praha 14, člen TOP 09. Specializuje se na oblasti územního rozvoje a informatiky.\n\nVe volném čase se věnuje dobrovolnictví, pořádá dětské tábory, založil informační web Praha14jinak.cz, je předseda redakční rady časopisu Čtrnáctka atd.\n\nStudium a práce:\n\nNa Praze 14 začal projekty zapojování veřejnosti prostřednictvím Místní Agendy 21, Lokálních fór, Participačního rozpočtu a podpory Komunitních koordinátorů. Jedním z výstupů bylo komunitní centrum Plechárna pro děti a mladé lidi. Podpořil stavbu unikátní rozhledny Doubravka na Černém Mostě podle architekta Martina Rajniše. Byl členem pracovní skupiny „Územního rozvoje, struktury města a veřejné správy“ a tvorbě nového Strategického plánu HMP. V oblasti celorepublikové pak spolupracoval na projektu ministerstva práce a sociálních věcí ČR „Inovace systému kvality sociálních služeb“ a přípravě nové vyhlášky Zákona o sociálních službách. V rámci sboru ČCE (Českobratrská církev evangelická) působí v kapele, je organizátorem Nedělní školy a pořádá víkendové akce pro děti.\n\nV komunálních volbách v roce 2018 byl zvolen zastupitelem hlavního města Prahy, když kandidoval jako člen TOP 09 na 7. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". Obhájil také post zastupitele městské části Praha 14, kde byl z pozice člena TOP 09 lídrem kandidátky uskupení \"\"SPOJENÉ SÍLY PRO PRAHU 14: TOP 09, STAN a KDU-ČSL\"\".\n\n"}
{"id": "1365106", "url": "https://cs.wikipedia.org/wiki?curid=1365106", "title": "Efekt chybějícího základního tónu", "text": "Efekt chybějícího základního tónu\n\nEfekt chybějícího základního tónu je sluchový klam, jehož principem je fakt, že lidské ucho vnímá sadu alikvotních tónů jako tón určité barvy, jehož výška závisí na základní frekvenci, bez ohledu na to, zda je složka se základní frekvencí přítomná.\n\nEfekt chybějícího základního tónu je psychoakustickým jevem spočívajícím v tom, že lidské ucho je zvyklé identifikovat výšku tónu podle základní frekvence řady alikvotních tónů v něm obsažených. Bylo ale zjištěno, že člověk vnímá tón stejné výšky, i když je ze signálu odebrána základní frekvence a zůstanou pouze alikvotní tóny. Dokonce i po odebrání prvního alikvotního tónu člověk stále slyší stejný tón, ačkoliv průběh signálu je samozřejmě odlišný. \n\nTohoto poznatku je možné využít k různým účelům:\n\n\nPrincipiálně se jedná o tzv. intermodulační zkreslení, které vzniká v důsledku nelinearity lidského sluchu (nelinearitou převodu hydrodynamických dějů na nervové vzruchy v hlemýždi). Intermodulační zkreslení dvou tónů o frekvencích formula_1 a formula_2 obecně produkuje kombinační tóny formula_3. Nejzřetelnější tón produkovaný zmíněnou nelinearitou bývá formula_4.\n"}
{"id": "1365107", "url": "https://cs.wikipedia.org/wiki?curid=1365107", "title": "Sluchový klam", "text": "Sluchový klam\n\nSluchový klam je klam, který je sluchovým ekvivalentem optického klamu: posluchač buď slyší zvuky, které v podnětu nejsou přítomné, anebo „nemožné“ zvuky. Sluchové klamy obvykle zvýrazňují oblasti, v nichž se vnímání lidským sluchem a mozkem jako organickými nástroji přežití odlišuje (k lepšímu nebo horšímu) od záznamu dokonalými zvukovými receptory.\n\nPříklady sluchových klamů:\n\nSluchové klamy efektivně využívali hudební skladatelé, například Ludwig van Beethoven (Leonore), Alban Berg (Wozzek), Ernst Krenek (Spiritus Intelligentiae Sanctus), György Ligeti (Klavírní etudy, Houslový koncert, Dvojí koncert pro flétnu, hoboj a orchestr), Arthur Honegger (Pazific), Manfred Stahnke (Partota), Hans Peter Reutter (Shephardova flétna z orchestrální sady čís. 1).\n\n\n"}
{"id": "1365108", "url": "https://cs.wikipedia.org/wiki?curid=1365108", "title": "Běh na lyžích na Zimních olympijských hrách 2018 – štafeta muži", "text": "Běh na lyžích na Zimních olympijských hrách 2018 – štafeta muži\n\nŠtafeta 4×10 km mužů, běžecká disciplína z programu Zimních olympijských her 2018, se konala 18. února 2018 v 15:15 místního času (7:15 CET) v Běžeckém centru Alpensia v Pchjongčchangu. První dva úseky se jako obvykle běžely klasickou technikou, drihé dva úseky volně. Klasické úseky výborně zajeli Rusové, jejich štafeta v polovině závodu předávala s více než dvacetisekundovým náskokem na pronásledovatele v pořadí Itálie, Francie, Norsko. Na třetím úseku výborně zajel norský vítěz skiatlonu Simen Hegstad Krüger, především jeho zásluhou byl vedoucí Rus sjet a do posledního úseku už Norové předávali jako první těsně před Francouzi, Rus Denis Spicov přebíral ruskou štafetu na třetím místě se ztrátou 16,2 sekundy. Ostatní šafety už byly mimo hru o medaile. Na čele závodu se mírně taktizovalo, což Spicovovi umožnilo se dotáhnout. V závěru z vedoucí trojice nejprve odpadl Francouz Adrien Backscheider, o zlatu pro Nory pak rozhodl drtivý nástup vítěze sprintu Johannese Høsflota Klæba zhruba kilometr před cílem. Spicov dovezl Ruskou štafetu na stříbrné pozici, na Francouze zbyl bronz. \n\nZávod odstartoval v 15:15.\n\n"}
{"id": "1365110", "url": "https://cs.wikipedia.org/wiki?curid=1365110", "title": "Psychoakustika", "text": "Psychoakustika\n\nPsychoakustika je vědní odbor, který se zabývá výzkumem vnímání zvuku. Přesněji studiem a výzkumem fyziologických a psychologických reakcí na zvukové podněty, jako je řeč a hudba. Psychoakustika je jedním z podoborů psychofyziky.\n"}
{"id": "1365111", "url": "https://cs.wikipedia.org/wiki?curid=1365111", "title": "Kvaternikovo náměstí (Záhřeb)", "text": "Kvaternikovo náměstí (Záhřeb)\n\nKvaternikovo náměstí (chorvatsky Trg Eugena Kvaternika/Kvaternikov trg, lidově Kvatrić) se nachází v chorvatské metropoli Záhřebu. Umístěno je v severozápadní části města, mezi Maksimirem, Horním městem – Medveščakem a Dolním městem. \n\nKříží se zde ulice Vlaška, Dragutina Domjanića, Maksimirska, Vjekoslava Heinzela a Pavao Šubića. Jedná se o rušnou dopravní křižovatku, přestupní bod tramvají a časté místo setkávání. Představuje také tramvajovou konečnou.\n\nVzniklo při rozšiřování města na začátku 20. století na místě bývalé mýtné brány. Ta se nacházela na okraji města a obchodníci u ní platili za dovoz zboží do Záhřebu. Díky své původní okrajové lokalitě se náměstí nazývalo \"Pomezní\" (chorv. \"Međašni trg\"). Moderní městská zástavba okolo náměstí vznikla v 30. letech 20. století. Některé současné objekty vznikly až v 60. letech 20. století a tak zástavba na náměstí představuje různorodou směsici všech moderních architektonických stylů. \n\nNáměstí bylo dlouhodobě ve velmi špatném stavu a proto bylo rozhodnuto o jeho modernizaci. Přestože první soutěž byla vypsána již v roce 1980 a druhá v roce 1997, byla rekonstrukce prostranství provedena až v letech 2007–2008. Rovněž zde byly vybudovány podzemní garáže. V rámci rekonstrukce bylo nahrazeno 16 900 m vozovky a 11 100 m prostoru pro pěší. Byly rovněž kompletně nahrazeny a přeloženy veškeré inženýrské sítě. Původní nápad umístit na náměstí sochu Eugena Kvaternika, po němž získalo prostranství svůj název, nakonec nebyl realizován.\n\n"}
{"id": "1365113", "url": "https://cs.wikipedia.org/wiki?curid=1365113", "title": "Kostel Povýšení svatého Kříže (Petrovice u Štoků)", "text": "Kostel Povýšení svatého Kříže (Petrovice u Štoků)\n\nKostel Povýšení svatého Kříže je filiální kostel v římskokatolické farnosti Štoky, nachází se v centru vesnice Petrovice, která je částí městyse Štoky. Kostel je pozdně barokní stavbou s prvky klasicismu. Kostel je chráněn jako kulturní památka České republiky. Je také součástí vesnické památkové zóny Petrovice.\n\nKostel byl postaven v roce 1799. Původně byl kostel pouze kaplí, která byla přestavěna na jednolodní kostel s pravoúhlým presbytářem. Později byla ke kostelu přistavěna osmiboká věž s kůrem a předsíní.\n\n\n"}
{"id": "1365114", "url": "https://cs.wikipedia.org/wiki?curid=1365114", "title": "Všeobecné kněžství", "text": "Všeobecné kněžství\n\nVšeobecné kněžství je křesťanský teologický pojem, který znamená účast všech pokřtěných na kněžství Ježíše Krista. Každý věřící je podle církevní nauky povolaný k tomu, aby prostřednictvím svého vlastního specifického povolání zpřítomňoval Krista ve světě. Všeobecné kněžství a služebné (hierarchické) kněžství se od sebe liší, obojí však má účast na Kristově kněžství. Všeobecné kněžství znamená, že každý pokřtěný může (např. v nebezpečí smrti nebo odloučení od církevního společenství) pokřtít toho, kdo o křest projeví vážný zájem a nachází se mimo kontakt s církví. Podle Luthera je každý křtem posvěcený za \"kněze, papeže, biskupa\", to ale ještě neznamená, že každý křesťan je povolaný vykonávat úřad faráře. Všichni jsou kněžími, ale ne všichni faráři, až povolání (vocatio) činí z kněze faráře a kazatele, aby byl v církvi zachovaný pořádek. 1. Kor. 14, 40 \n\nNejvíce se toto téma ozývalo v reformaci. Zde poprvé Martin Luther v díle \"O svobodě křesťanské\" napsal, že \"\"...my všichni jsme stejně kněžími, kteříkoli jsme pokřtěni.\"\" Opírá tuto tezi o citát z 1. Petrovy 2: \"\"Ale vy jste rod vyvolený, královské kněžstvo a kněžské královstvo.\"\"\n\n"}
{"id": "1365119", "url": "https://cs.wikipedia.org/wiki?curid=1365119", "title": "Muránska Lehota", "text": "Muránska Lehota\n\nMuránska Lehota je obec na Slovensku v okrese Revúca. První písemná zmínka pochází z roku 1453.\n\nV obci se nachází klasicistní římskokatolický Kostel Narození Panny Marie z 19. století.\n\n"}
{"id": "1365127", "url": "https://cs.wikipedia.org/wiki?curid=1365127", "title": "Lenka Mechlová", "text": "Lenka Mechlová\n\nLenka Mechlová (* 9. ledna 1990, Ostrov) je česká reprezentantka v orientačním běhu a lyžařském orientačním běhu.\n\nOrientační běh vyzkoušela poprvé v osmi letech, kdy začala běhat za oddíl OK Potůčky. Během svého studia na sportovním gymnáziu v Jilemnici závodila za klub OK Jilemnice. Velkých úspěchů dosáhla již v juniorském věku. Ve dvou juniorských mistrovstvích světa (JWSOC) získala se štafetou medaili a na juniorském evropském poháru v orientačním běhu 4. místo na klasické trati. V roce 2018 byla jako osmadvacetiletá nominována na mistrovství Evropy do bulharského Velingradu, kde na klasické trati obsadila 9. místo (nejlepší z českých závodnic). V Českém poháru pravidelně obsazuje nejvyšší příčky.\n\nV současné době běhá za klub \"OK Slavia Hradec Králové.\" Vystudovala UK FTVS v Praze.\n\n"}
{"id": "1365137", "url": "https://cs.wikipedia.org/wiki?curid=1365137", "title": "Izaak Cylkow", "text": "Izaak Cylkow\n\nIzaak Cylkow (11. ledna 1841 Bieżuń – 1. prosince 1908 Varšava) byl polský rabín a kazatel, překladatel Tanachu z hebrejského do polského jazyka.\n\nNarodil se v polském městečku Bieżuń, kde jeho otec Aron Cylkow působil jako rabín. Jeho otec se hlásil k reformnímu a asimilačnímu proudu judaismu, jehož vizí bylo, aby v polské společnosti nebyli židé vnímáni jako národnostně odlišní jedinci, ale aby byli vnímání jako Poláci, kteří vyznávají Mojžíšovu víru. Sám Izaak šel v šlépějích svého otce. Nejprve absolvoval rabínskou školu ve Varšavě (\"\"), která výše uvedené asimilační vlivy jen prohloubila. Jako učitelé tam totiž působili nejenom židé, od roku 1854 mimo jiné například i Izaakův otec, ale také křesťané. Své studium na této škole ukončil v roce 1859. Nato začal studovat medicínu, ale po roce toto studium přerušil. Přijal totiž od židovské společnosti \"Lomdej Tora\" stipendium, díky němuž mohl odcestovat na studia do Německa, kde nejprve v Berlíně prohloubil své znalosti v oboru filozofie a teologie a poté v Halle získal na Univerzitě Martina Luthera doktorát z filozofie a filologie zaměřené na semitské jazyky.\n\nDo Polska se vrátil v roce 1863, a sice poté, co vypuklo lednové povstání. V roce 1865 začal působit ve varšavské Německé synagóze, kde měl na starosti kázání v německém jazyce. Protože však varšavští židé příliš německy nerozuměli, začal kázat v rozporu s nařízením úřadů i v polském jazyce. Později se stal v pořadí prvním rabínem varšavské Velké synagógy. Při jejím slavnostním otevření v roce 1878 oproti očekávání většiny shromážděných pronesl zahajovací řeč v polském jazyce. V ní apeloval, aby všichni vždy usilovali o vzájemné porozumění a náboženskou snášenlivost. Těmito slovy a svou odvahou používat polštinu významně ovlivnil veřejný život varšavských reformních židů. Kromě toho si Izaakův slavnostní projev vyslechli nejrůznější hosté. K nim patřil i Pavel Kocebu, gubernátor a rusifikátor v jedné osobě, jenž proslul tím, že usiloval o to, aby polský jazyk byl zcela vyloučen z užívání na školách a na úřadech státní správy. Tentokrát však vyslechl celý proslov nejen bez sebemenšího protestu, ale před odchodem za přednesená slova poděkoval, byť francouzsky, a provedl zápis do pamětní knihy.\n\nIzaak Cylkow se však nevěnoval pouze kazatelské a učitelské činnosti, ale velkou část svého života zasvětil literární tvorbě, z níž největší význam má jeho překlad hebrejské bible do polského jazyka. Ještě před vydáním celého tohoto díla tiskem však Cylkow umírá, a sice 1. prosince 1908 ve Varšavě na infarkt myokardu. Bylo to neočekávané úmrtí, neboť ještě 22. listopadu se zúčastnil společně s katolickými a evangelickými duchovními schůze společnosti nesoucí název Společnost praktické hygieny (\"), jež se zaobírala bojem s nemocemi, prostitucí a alkoholismem, a přijal funkci v její správě. Nad jeho tělem, jež bylo v rakvi vystaveno přímo u kazatelny varšavské Velké synagógy, pronesl smuteční proslov nejen jeho nástupce v úřadu rabína a ideový oponent Samuel Poznański, který se hlásil k sionismu, ale také Dr. Henryk Nussbaum, syn jeho přítele Hilary Nussbauma. Pohřbu se zúčastnil rekordní počet lidí, a to jak z řad židů, tak křesťanů. Izaak Cylkow je pohřben na židovském hřbitově ve Varšavě.\n\nIzaak Cylkow více než 30 let svého života zasvětil práci na překladu hebrejské bible do polského jazyka. Prvním plodem tohoto úsilí byl překlad Žalmů (\") vydaný v roce 1883. V roce 1895 byly vydány dvě edice překladu Tóry, přičemž jedna edice byla s výkladovými poznámkami a druhá bez nich. Na přelomu 19. a 20. století byly za jeho života postupně vydávány překlady dalších knih hebrejské bible. Po jeho smrti byl v redakci Samuela Poznańského vydán tiskem ještě překlad knihy Soudců, knih Samuelových a knih Králů. Zbylé překlady knihy Daniel, Ezdráš, Nehemjáš a Kronik již tiskem v důsledku vypuknutí první světové války vydány nebyly. Zůstaly pouze v rukopisech – ty však byly zničeny během druhé světové války. Nicméně celé dílo je považováno za první polský překlad Tanachu pořízený z původního hebrejského znění. V krakovském vydavatelství Austeria je od roku 2006 postupně vydáván reprint tohoto díla.\n\nV roce 1901 byla též vydána první sbírka Cylkowových kázání a vyučování, po jeho smrti pak ještě druhá sbírka, obojí pod názvem \"\", a v roce 1912 také hebrejsko-polský Machzor – reprint tohoto machzoru zvlášť k Roš ha-šana a k Jom kipur byl vydán ve vydavatelství Austeria v roce 2013.\n"}
{"id": "1365138", "url": "https://cs.wikipedia.org/wiki?curid=1365138", "title": "Padesát odstínů svobody (film)", "text": "Padesát odstínů svobody (film)\n\nPadesát odstínů svobody (v anglickém originále Fifty Shades Freed) je americký erotický dramatický romantický film z roku 2018. Námětem je stejnojmenná novela od E. L. James, scénář k filmu napsal její manžel Niall Leonard a režie se ujal James Foley. Snímek je pokračováním snímku \"Padesát odstínů temnoty\" a završením trojdílné série. Hlavní role znovu hrají Dakota Johnson a Jamie Dornan.\n\nNatáčení filmu \"Padesát odstínů svobody a\" jeho prequelu \"Padesát odstínů temnoty\" začalo společně 9. února 2016 v Paříži a Vancouveru. Ve Spojených státech měl film premiéru 9. února 2018, v České republice o den dříve. \n\nAnastasie (Ana) Steelová a Christian Grey se stávají manželi. Odjíždějí na romantické líbánky do Paříže a užívají si života v luxusu, který jim umožňuje Christianovo bohatství. Jejich líbánky ale skončí poté, kdy dostanou zprávu, že se někdo vloupal do počítačového systému Christianovy společnosti a ukradl z něj cenná data. Podle záznamu na bezpečnostních kamerách se jedná o Jacka Hydea, bývalého nadřízeného Any, který se jí dříve pokusil znásilnit a Christian jej poté nechal vyhodit z práce a zničil jeho kariéru. Ana dostává dvojici osobních strážců pro svoji ochranu.\n\nChristian mezitím koupí pro sebe a svoji ženu velký rodinný dům na venkově. Projektuje jej Gia Matteo, atraktivní mladá architektka, která s Christianem otevřeně flirtuje v přítomnosti Any. Ta si ale její chování nenechá líbit a uvede ji do patřičných mezí. Nyní již manželský pár Greyových pokračuje v sexuálním experimentování, ale po čase oznámí Ana Christianovi, že je těhotná. Ten zareaguje zlostně a oznámí Aně, že měl pro jejich vztah do blízkého budoucna jiné plány. Vrátí se domů opilý a Ana zjistí, že opět navštívil svoji bývalou milenku a \"učitelku sexu\" Elenu Lincolnovou. \n\nAna je rozlícená jeho chováním, ale brzy se objeví větší problém. Jack Hyde, který se již předtím pokusil Anu unést a skončil za to ve vězení, byl mezitím na kauci 500 000 dolarů propuštěn a nyní unesl Christianovu nevlastní sestru Miu. Vyhrožuje Aně, že ji zabije, pokud do dvou hodin nesežene 5 milionů dolarů a nepřiveze mu je sama na určené místo. Hydeovi nedobrovolně pomáhá Anina asistentka Liz, na kterou má Hyde kompromitující materiál v podobě tajné nahrávky jejich společných erotických hrátek. Ana nakonec peníze za Christianova souhlasu sežene a dostane se na místo setkání. Tam ji Hyde fyzicky napadne a kopne ji do břicha. Ana ho stihne střelit ukrytou pistolí do nohy a po následném příjezdu Christiana a policie upadne do bezvědomí.\n\nProbouzí se o tři dny později v nemocnici s vyděšeným Christianem po boku. Ukazuje se, že ona i dítě, které čeká, budou v pořádku. Christian pochopí, jak moc je dítě pro Anu důležité a nic dalšího nenamítá. Jejich vztah je ještě silnější než předtím. Ukazuje se, že Hyde byl ve stejné pěstounské rodině jako Christian a měl \"smůlu\", protože zámožná rodina Greyových si kdysi vybrala k výchově Christiana místo něho. Christian později společně s Anou přinese květiny k hrobu své matky, kde dosud nikdy nebyl.\n\nV závěru filmu vidíme o dva roky později spokojenou rodinu Greyových ve svém venkovském domě, kdy manželé již mají malého syna Theodora Raymonda a Anastasie je těhotná s jejich druhým dítětem, děvčátkem Phoebe.\n\nPo premiéře prvního filmu jeho režisérka Sam Taylor-Johnson oznámila, že sequely knihy \"Padesát odstínů temnoty\" a \"Padesát odstínů svobody\" budou mít filmové zpracování. Později v roce 2015 bylo oznámeno, že Sam Taylor-Johnson nebude režírovat další dily. V srpnu se mluvilo o potenciálních režisérech: James Foley, Rebecca Thomas, Mark Pellington a Tanya Wexler. V listopadu 2015 The Wrap potvrdil, že Foley bude režírovat oba dva sequely. 22. dubna 2015 bylo oznámeno, že manžel autorky knih Niall Leonard napíše scénáře.\n\nDne 8. února 2016 bylo oznámeno obsazení herečky Arielle Kebbel do role architektky Gii Matteo. Ten samý měsíc byl do role Jacka Hyda obsazen Eric Johnson. V únoru bylo potvrzeno obsazení Tylera Hoechlina. Dne 20. února 2016 byl obsazen do role bodyguarda Sawyera Brant Daugherty.\n\nNatáčení mělo začít v červnu 2015 ve Vancouveru, nicméně se kvůli opoždění napsání scénáře muselo natáčení přesunout na únor 2016. V listopadu 2015 Universal Studios oznámilo, že oba filmy budou natáčeny ve stejnou dobu. Natáčelo se v Paříži a Vancouveru od 9. února 2016 do 12. července 2016 pod pracovním názvem „\"Further Adventures of Max and Banks 2 & 3\"“.\n\nAlbum Fifty Shades Freed: Original Motion Picture Soundtrack bylo vydáno 9. února 2018. Hlavní skladba filmu je písnička od Liama Payneho a Rity Ory „For You“, který byl zveřejněný dne 5. ledna 2017.\n\nPremiéra filmu byla ve Spojených státech amerických 9. února 2018. V České republice byla premiéra 8. února 2018.\n\nFilm vydělal k 5. dubnu 2018 celkem 100,4 milionu dolarů ve Spojených státech amerických a 270,7 milionu dolarů v ostatních zemích, celkově tak vydělal na tržbách přesně 371 149 678 dolarů.\n\nNa recenzní stránce \"Rotten Tomatoes\" získal ze 133 započtených recenzí 11 procent s průměrným ratingem 3,1 bodů z deseti. Na serveru \"Metacritic\" snímek získal z 41 recenzí 31 bodů ze sta. Na Česko-Slovenské filmové databázi snímek získal 55%.\n"}
{"id": "1365140", "url": "https://cs.wikipedia.org/wiki?curid=1365140", "title": "Akrobatické lyžování na Zimních olympijských hrách 2018 – akrobatické skoky muži", "text": "Akrobatické lyžování na Zimních olympijských hrách 2018 – akrobatické skoky muži\n\nZávody v akrobatickém lyžování v akrobatických skocích mužů na Zimních olympijských hrách 2018 proběhly 17. a 18. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n\n\nReference: \n\nReference: \n\n\nReference: \n"}
{"id": "1365151", "url": "https://cs.wikipedia.org/wiki?curid=1365151", "title": "Stejnopohlavní manželství v Kostarice", "text": "Stejnopohlavní manželství v Kostarice\n\nStejnopohlavní manželství by mělo být v Kostarice legální po rozhodnutí Meziamerického soudu pro lidská práva z 9. ledna 2018, že všechny smluvní státy Americké úmluvy o ochraně lidských práv a základních svobod by měli umožnit párům stejného pohlaví uzavřít sňatek. Kostarická vláda v reakci na to řekla, že v dohledné době přijme příslušný zákon.\n\nPrůzkum La Nación uskutečněný od 4. do 10. ledna 2012 shledal, že 55 % Kostaričanů souhlasí s tím, že by homosexuální páry měly mít stejná práva a povinnosti jako heterosexuální páry, zatímco 41 % bylo proti. Větší podpora byla u věkových ročníků 18-34 let, v níž 60 % podpořilo rovnost.\n\nPodle průzkumu Pew Research Center uskutečněném mezi 9. listopadem a 19. prosincem 2013 podporovalo stejnopohlavní manželství pouze 29 % Kostaričanů, zatímco 61 % bylo proti.\n\nPrůzkum Centro de Investigación y Estudios Políticos (CIEP) indikoval, že 49 % Kostaričanů odmítá legalizaci sňatků pro páry stejného pohlaví, zatímco 45 % by bylo pro, 6 % nemělo jasný názor.\n\n"}
{"id": "1365152", "url": "https://cs.wikipedia.org/wiki?curid=1365152", "title": "Infliximab", "text": "Infliximab\n\nInfliximab je chimérická monoklonální protilátka namířená proti prozánětlivému cytokinu TNF-α (tumor nekrotizujícímu faktoru α). Pod obchodním názvem Remicade, Inflectra, Remsima nebo Flixabi je indikován k léčbě revmatoidní artritidy, Crohnovy nemoci, ulcerózní kolitidy nebo Bechtěrevově nemoci. Zavedení infliximabu do klinické praxe zlepšilo kvalitu života mnohým pacientům s těmito onemocněními díky indukci a udržení jejich remise. Infliximab se řadí do skupiny léků biologické léčby. V Evropě se používá od roku 1999. \n\nInfliximab je chimérická monoklonální protilátka typu IgG. Protože imunitní systém člověka vyvíjí imunitní reakci vůči myším protilátkám, byl konstantní řetězec této protilátky nahrazen lidským imunoglobulinem. Z 25 % ji tvoří myší variabilní oblast a ze 75 % je to původem lidská protilátka. Infliximab se vyznačuje vysokou afinitou (1,8x 10 kDa) a vysokou specifitou (například se neváže na TNF-β). Uchovává se ve formě prášku, ze kterého se před podáním připravuje infuzní roztok.\n\nInfliximab se řadí do lékové skupiny tzv. biologické terapie. Významná část léků je strukturně poměrně jednoduchá a lze je syntetizovat pomocí chemických postupů. Naproti tomu biologické léky (v tomto případě protilátky) se vyznačují složitou strukturou a k jejich produkci v laboratorních podmínkách slouží živé buňky. Náročná příprava se mimo jiné odráží též v ceně léku.\n\nPředpona názvu monoklonálních protilátek je variabilní, v tomto případě je to „\"inf-\".\" Slabika „\"-li-\"\" se vztahuje k imunitnímu systému, označuje, proti čemu je protilátka v těle namířená, „\"-xi-\"\" je označení pro chimérickou protilátku a „\"-mab\"“, pocházející z „monoclonal antibody\", pro monoklonální protilátku.\n\nInfliximab se váže na solubilní i transmembránový TNF-α, čímž znemožňuje jeho funkci. TNF-α je cytokin hrající klíčovou roli při zánětu, produkují ho například monocyty, makrofágy, neutrofily a endoteliální buňky. Vazba infliximabu na TNF-α navíc aktivuje komplement a tím indukuje T-lymfocyty zprostředkovanou apoptózu buněk nesoucích TNF-α na svém povrchu. TNF-α mají na povrchu například aktivované T-buňky, makrofágy nebo dendritické buňky. Tato na protilátkách závislá cytotoxicita tedy vede k jejich lýzi. Cílem léčby je dosažení remise zánětlivého onemocnění.\n\nInfliximab je určen především pro pacienty trpící aktivní nebo těžkou revmatoidní artritidou, středně závažnou až závažnou Crohnovou nemocí a ulcerózní kolitidou a aktivní, progresivní psoriatickou artritidou. Jedná se o pacienty, kterým je kontraindikována běžná léčba nebo kteří na konvenční léčbu nereagují.\n\nInfliximab se podává ve formě nitrožilních infuzí. Samotné podání trvá v případě první dávky přibližně dvě hodiny. V pořadí druhá dávka je podávána dva týdny po první dávce, další infuze následují v šesti až osmitýdenních intervalech. Množství podané protilátky závisí na charakteru onemocnění, hmotnosti pacienta a jeho reakci na léčbu. Většinou se podávají 3 až 5 mg/kg.\n\nPokud je třeba snížit riziko vzniku infuzní reakce, lze snížit rychlost infuze a pacienta předléčit například podáním antihistaminika.\n\nPokud je to možné, je výhodné léčbu infliximabem kombinovat s methotrexátem, čímž je dosaženo jejich synergistického působení. Pozorováno je delší udržení požadované hladiny infliximabu a nižší hladina CRP (C-reaktivního proteinu) v séru. Také je možné touto kombinací snížit míru produkce potenciálních protilátek proti infliximabu.\n\nPodání infliximabu je kontraindikováno například u pacientů s hypersenzitivitou na infliximab, tuberkulózou a dalšími závažnými infekcemi.\n\nMezi možné vedlejší účinky léčby patří například akutní infuzní reakce, objevit se mohou alergické reakce, kardiovaskulární potíže (hypertenze, bradykardie) nebo, jako důsledek potlačení prozánětlivých reakcí, hrozí zvýšené riziko infekcí. Léčba může zvýšit riziko rozvoje nádorového onemocnění. Léčba může vyvolat vznik protilátek namířených proti infliximabu, což může vést k snížení účinnosti léčby. Za takových okolností může narůst i množství infuzních reakcí.\n\nPři podávání infliximabu ženám během těhotenství může být snížena obranyschopnost dětí po narození. Vakcinace živými vakcínami u těchto dětí by proto měla být oddálena alespoň do věku šesti měsíců dítěte, v takové době již není infliximab v krvi dítěte detekován.\n\n\n"}
{"id": "1365153", "url": "https://cs.wikipedia.org/wiki?curid=1365153", "title": "Alexandr Almetov", "text": "Alexandr Almetov\n\nAlexandr Davletovič Almetov (Александр Давлетович Альметов, 18. ledna 1940 Kyjev – 21. září 1992 Moskva) byl sovětský hokejista. Od roku 1958 hrál za HC CSKA Moskva, s nímž se stal sedmkrát mistrem SSSR (1959–61 a 1963–66) a třikrát získal sovětský hokejový pohár (1961, 1966 a 1967). V roce 1964 byl nejlepším ligovým střelcem. Za sovětskou reprezentaci odehrál 107 mezistátních zápasů a vstřelil v nich 75 branek. Byl centrem „atomového útoku“, na jehož křídlech hráli Venjamin Alexandrov a Konstantin Loktěv. Na Zimních olympijských hrách 1960 získal bronzovou medaili, v roce 1964 se stal olympijským vítězem. Při startu na mistrovství světa v ledním hokeji získal třetí místo v roce 1961 a prvenství v letech 1963, 1965, 1966 a 1967, na šampionátech 1965 a 1967 byl zvolen do týmu all-stars. Byl mu udělen titul zasloužilý mistr sportu SSSR a Řád rudé zástavy práce. V roce 1967 byl donucen předčasně ukončit hráčskou kariéru kvůli problémům s disciplínou a životosprávou, pracoval pak jako číšník a hrobník. Zemřel na zápal plic ve věku 52 let.\n"}
{"id": "1365155", "url": "https://cs.wikipedia.org/wiki?curid=1365155", "title": "Lichtenštejnsko na Zimních olympijských hrách 2018", "text": "Lichtenštejnsko na Zimních olympijských hrách 2018\n\nLichtenštejnsko na Zimních olympijských hrách 2018 reprezentovala Tina Weiratherová, Marco Pfiffner a Martin Vögeli. Země zde získala první medaili od ZOH 1988.\n\n"}
{"id": "1365159", "url": "https://cs.wikipedia.org/wiki?curid=1365159", "title": "Ičkův dům", "text": "Ičkův dům\n\nIčkův dům (srbsky Ичкова кућа/Ičkova kuća) je kulturní památka a jeden z nejstarších domů v Zemunu. Jmenuje se podle Petra Ička. Nachází se na rozích ulic \"Bežanijska\" a \"Svetosavska\".\n\nDům byl vybudován v roce 1793. Tvoří jej sklep, přízemí a podkroví v prvním patře. Dům vznikl pod vlivem klasicistní architektury. Měl být reprezentativním domem typickým pro konec 18. století. Přízemí sloužilo jako kavárna \"Kraljević Marko\" a vyšší část budovy sloužila k obývání. Objekt byl kompletně zrekonstruován v 80. letech 20. století a od roku 1981 má status kulturní památky. V letech 1990–1991 byly na památce provedeny konzervátorské práce.\n\nDům má svůj historický význam pro dějiny Srbska stanoven tím, že v něm přebýval kupec Petar Ičko, který po zavedení vlády dahijů na přelomu 18. a 19. století musel odejít z centrálního Srbska a útočiště našel v Zemunu, který byl již na území Uher. \n"}
{"id": "1365162", "url": "https://cs.wikipedia.org/wiki?curid=1365162", "title": "Cingetorix", "text": "Cingetorix\n\nCingetorix (1. století př. n. l. - 1. století př. n. l.) byl jedním ze dvou galských válečníků, bojujících o nadvládu keltského kmene Treverů a také válečník v období galských válek římského vojevůdce a prokonzula Julia Caesara. \n\nCingetorix byl prořímsky orientovaný galský válečník, který se snažil získat vládu u Treverů, na úkor Indutiomara. Indutiomarus se v roce 54 př. n. l. snažil svůj lid přesvědčit k tomu, aby se přidali ke vzpouře Ambiorika proti Římanům. Ambiorix by vůdce Eburonů . Zrádce Cingetorika prohlásil za nepřítele Terverů a zabavil mu jeho majetek. To Cingetorika pobouřilo natolik, že se spojil s římským vojevůdcem Titem Labienem, který společně s aulixiány Indutiomara porazil a zabil. Caesar poté ve svém díle Zápisky o válce galské napsal: \"Vedení a vláda nad Trevery byla předána Cingetorikovi, který ... zůstával od loňského roku loajální\". O dalším životě Cingetorika se nedochovali žádné informace. Treveři se v roce 53 př. n. l. znovu postavili proti římským legiím vojevůdce Tita Labiena a přešli na stranu galského válečníka Ambiorika. Později se s Římany střetli v bitvě u Atuatuka (dnes Tongeren).\n"}
{"id": "1365165", "url": "https://cs.wikipedia.org/wiki?curid=1365165", "title": "Práva párů stejného pohlaví v amerických zemích", "text": "Práva párů stejného pohlaví v amerických zemích\n\nV současné době jsou Kanada a Spojené státy americké jedinými zeměmi Severní Ameriky, které umožňují homosexuálním párům uzavřít manželství celonárodně. V Mexiku můžou homosexuální páry uzavřít manželství pouze v hlavním městě a 12 státech, ačkoliv platí federální zákon, který přikazuje jednotlivým mexickým státům vzájemné uznávání homosexuálních sňatků. Místní úřady jim navíc umožňují uspořádat si svatební obřad i v těch mexických státech, které nelegalizovaly stejnopohlavní manželství. Většina obyvatel Severní i Jižní Ameriky žije ve státech, které přiznávají LGBT občanům právo na uzavření sňatku. Stejnopohlavní manželství je legální v Karibském Nizozemsku, na Bermudách (pouze dočasně, nahrazeno domácím partnerstvím), v Grónsku, francouzských zámořských departmentech - Guadeloupe, Martiniku, Svatém Bartoloměji, francouzské části Svatého Martina a Saint Pierre a Miquelon. Aruba, Curaçao a Svatý Martin uznávají stejnopohlavní manželství uzavřené v Nizozemsku. Jeden mexický stát umožňuje homosexuálním párům uzavřít registrované partnerství.\n\nDebaty na téma legalizace stejnopohlavního manželství nebo registrovaného partnerství probíhají napříč celou Jižní Amerikou. Momentálně můžou homosexuální páry v 6 z 12 jihoamerických zemí úředně stvrdit svůj svazek. Stejnopohlavní manželství je legální v Argentině, Brazílii, Kolumbii a Uruguayi,ve Francouzské Guyaně po přijetí příslušné legislativy v Metropolitní Francii a na Falklandách. Ve dvou zemích můžou homosexuální páry uzavřít registrované partnerství. Jedná se o Chile a o Ekvádor. Jižní Amerika byla prvním kontinentem, v němž většina obyvatel žila v zemi, kde je legální stejnopohlavní manželství.\n8. ledna rozhodl Meziamerický soud pro lidská práva (IACHR), že Americká úmluva o ochraně lidských práv a základních svobod zavazuje jednotlivé smluvní státy k tomu, aby bylo manželství přístupné i homosexuálním párům. Průlomový rozsudek nyní žádá po Kostarice, která byla iniciátorem příslušné žaloby, a zbývajících smluvních státech, aby přijaly zákon, který umožní stejnopohlavním párům uzavřít sňatek. Jedná se o Barbados, Bolívii, Chile, Kostariku, Dominikánskou republiku, Ekvádor, El Salvador, Nikaraguu, Haiti, Honduras, Guatemalu, Paraguay, Peru a Surinam. Kostarická vláda následně oznámila, že vyhoví požadavkům rozsudku v „celém jeho totalitním znění“. Akceptaci rozhodnutí IACHR potvrdila i panamská vláda.\n\n9. ledna 2018 vydal Meziamerický soud pro lidská práva (\"Inter-American Court of Human Rights - IACHR\") doporučující stanovisko, že by všechny smluvní státy Americké konvence o ochraně lidských práv měly garantovat homosexuálním párům stejná práva a povinnosti, jako mají heterosexuální páry, včetně možnosti uzavřít manželství. V pozadí vydání stanoviska stála intervence kostarické vlády, kterou zajímalo, jak se na práva LGBT minority pohlíží z hlediska Konvence. Rozsudek by se tak mohl stát precedentem pro všech 23 zemí, z nichž 19 ještě nelegalizovalo stejnopohlavní sňatky: Barbados, Bolívie, Chile, Kostarika, Dominika, Dominikánská republika, Ekvádor, El Salvador, Guatemala, Grenada, Haiti, Honduras, Jamajka, Mexika, Nicaragua, Panama, Paraguay, Peru a Surinam. Vyjma Jamajky, Grenady a Dominiky se zbylých 16 zemí s tímto stanoviskem ztotožnilo. Předtím než se rozhodnutí IACHR stane účinným, musí uvedené státy legalizovat stejnopohlavní manželství.\n\n Chile: 10. prosince 2014 prezentovala skupina senátorů z různých politických stran spolu s LGBT lidskoprávní skupinou MOVILH návrh zákona o stejnopohlavním manželství a homoparentálním osvojení v Kongresu. 17. února 2015 debatovali vládní právníci a zástupci MOVILH na téma možnosti legalizace stejnopohlavního manželství prostřednictvím žaloby u Meziamerického soudu pro lidská práva. Vláda však oznámila, že hodlá ustoupit od dosavadního odmítání stejnopohlavního manželství. Formálního konsensu bylo dosaženo v dubnu téhož roku, kdy se dohodlo, že právní zástupci MOVILH dají podnět k Meziamerickému soudu, pokud Chile nepřijme zákon o stejnopohlavních sňatcích. 1. července 2016 oznámila chilská vláda, že zahájí konzultace na téma návrhu zákona o stejnopohlavním manželství v září 2016 s tím, že k jeho faktickému předložení dojde do první poloviny roku 2017. V červnu 2017 oznámila chilská prezidentka Michelle Bacheletová, že předloží Kongresu vlastní návrh příslušného zákona ve druhé polovině roku 2017, což také 28. srpna 2017 udělala. Součástí prezidentského návrhu jsou i adopce dětí homosexuálními páry.\n\n Peru: 30. listopadu 2016 předložila skupina poslanců návrh zákona o registrovaném partnerství. Ten pak následně podpořil nově zvolený peruánský prezident Pedro Pablo Kuczynksi, který legalizaci registrovaného partnerství slíbil ve své předvolební kampani.\n\n Bolívie: 21. září 2015 vyzvala bolivijská LGBT organizace místní zákonodárce k předložení návrhu zákona o rodinné smlouvě pro páry stejného pohlaví. Rodinná smlouva by párům žijící v ní dala stejná práva a povinnosti, jako mají heterosexuální páry, vyjma adopcí.\n\n Bermudy: V r. 2017 předložila bermudská vláda návrh zákona rušící legalizované stejnopohlavní manželství a měnící zákon o lidských právech (\"Human Rights Act\"), který se dříve týkal i manželských záležitostí. Místo manželství bylo legalizováno domácí partnerství pro homosexuální i heterosexuální páry. Zákon začal platit 1. června 2018. \n\n\n"}
{"id": "1365175", "url": "https://cs.wikipedia.org/wiki?curid=1365175", "title": "Wiltz", "text": "Wiltz\n\nWiltz ( \"Wolz\") je město v severním Lucembursku se 6 243 obyvateli (rok 2014), správní centrum stejnojmenného kantonu. Nachází se v kopcovitém a lesnatém regionu Oesling a protéká jím řeka Wiltz. \n\nPrvní písemná zmínka o Wiltzu pochází z roku 764, roku 1240 obdržel městská práva (kamenný kříž z roku 1502 před radnicí je upomínkou na hrdelní právo). \n\nArchitektonickou památkou je zámek pánů z Wiltzu z roku 1573 (po druhé světové válce adaptovaný na domov seniorů) s okolním parkem, kde se každoročně koná mezinárodní hudební a divadelní festival. Na kopci nad městem se nachází svatyně Zjevení Panny Marie ve Fátimě, Wiltz je známý také díky vysokoškolskému kampusu a pravidelným skautským setkáním. Muzeum připomíná zdejší tradici koželužství a pivovarnictví.\n\nV srpnu 1942 ve Wiltzu vypukla generální stávka proti německým okupantům, která záhy zachvátila celé Lucembursko. Na přelomu let 1944 a 1945 se v okolí města konaly těžké boje, které vešly do historie jako Bitva v Ardenách. Padlé vojáky připomíná pomník v podobě tanku.\n\nV roce 2015 bylo k Wiltzu administrativně připojeno sousední městečko Eschweiler.\n\n\n\n \n"}
{"id": "1365177", "url": "https://cs.wikipedia.org/wiki?curid=1365177", "title": "Vstup Lotyšska do Evropské unie", "text": "Vstup Lotyšska do Evropské unie\n\nK vstupu Lotyšska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litva, Maďarsko, Malta, Polsko, Slovensko a Slovinsko.\n\nVstupu Lotyšska do EU předcházelo referendum, v kterém se 71,5 % obyvatel vyslovilo 67,5% většinou pro vstup.\n\n1. ledna 2014 vstoupilo Lotyšsko do Eurozóny.\n"}
{"id": "1365181", "url": "https://cs.wikipedia.org/wiki?curid=1365181", "title": "Peter Scherhaufer", "text": "Peter Scherhaufer\n\nPeter Scherhaufer (31. července 1942 Bratislava – 29. června 1999 Brno) byl slovenský režisér a pedagog působící na Slovensku, ale zejména v České republice. Byl jedním z předních režisérů brněnského divadla Husa na provázku.\n\nPeter Scherhaufer se narodil 31. července 1942 v Bratislavě jako nejstarší z pěti dětí. Jeho otec pracoval u železnice, matka byla švadlena a později pracovala jako zdravotnice. Peter Scherhaufer vystudoval gymnázium, poté brněnskou Vojenskou akademii Antonína Zápotockého obor letecká konstrukce, ze které však po dvou letech odešel. V roce 1963 nastoupil na Janáčkovu akademii muzických umění v Brně na obor činoherní herectví, kterou ukončil v roce 1968. Na JAMU byli jeho hlavní pedagogové Evžen Sokolovský, Bořivoj Srba, Ludvík Kundera. Z pedagogů jeho následné směřování nejvíce ovlivnil právě Bořivoj Srba. Již během studií na JAMU Evžen Sokolovský nabídl Peterovi Scherhauferovi pozici asistenta režie v divadle Večerní Brno. Zde Peter Scherhaufer uvedl svojí první režii.\n\nPetra Scherhaufera do Večerního Brna pozval jeho pedagog Evžen Sokolovský. Poprvé zde ještě jako host režíroval hru Hanibal pred bránami od Petera Karvaše (1967). Přestože inscenace nebyla příliš úspěšná, Evžen Sokolovský nabídl Peterovi Scherhauferovi stálé angažmá. Peter nejdříve dělal asistenta E. Sokolovskému, další samostatnou režii však uvedl ještě v témže roce, inscenaci s názvem Oblak v kalhotách (1967). Šlo o kompilaci fragmentů díla Vladimíra Vladimiroviče Majakovského. Od té doby již Peter Scherhaufer režíroval ve Večerním Brně pravidelně (Například Romeo a Julie, Černošský Pán Bůh).\n\nV uvolněné době šedesátých let režíroval inscenaci s názvem Procesy(í) (1968), která pracovala s tématem procesů v 50. letech. Po příjezdu vojsk Varšavské smlouvy inscenouval divadelní hru Jiřího Woskovce a Jana Wericha Kat a blázen (1968), čímž reagoval na politickou situaci, i díky tomu tato inscenace slavila obrovský úspěch u publika.\n\nS přicházející normalizací se režie Petera Scherhaufera změnily, musel inscenovat politicky méně dráždivé kusy, navíc v této době dostal režijní dozor.\n\nV roce 1970 odešel z divadla Večerní Brno, protože mu nebyla prodloužena smlouva.\n\nPeter Scherhaufer byl jedním ze zakládajících členů divadla Husa na provázku, režíroval zde již v době, kdy bylo divadlo pouze amatérské a zároveň byl angažován v divadle Večerní Brno. Dvojí angažmá se stalo záminkou pro neprodloužení smlouvy v divadle Večerní Brno. Po zprofesionalizování v roce 1972 se divadlo Husa na provázku (již pod názvem Divadlo na provázku) stalo jeho domovskou scénou.\n\nV Divadle na provázku se plně věnoval nepravidelné dramaturgii, text pro něj nebyl dominantním prvkem inscenace, ale pouze libretem, výrazně jej upravoval, používal postupy střihu a montáže. Používal výraznou hereckou stylizaci, prvky klauniády, postupy avantgardního divadla.\n\nMezi jeho nejúspěšnější režie v Divadle na provázku patřila například inscenace Commedia dell’arte (1974), kde, jak už je z názvu patrno, využíval prvky Commedie del’arte, podkladem k inscenaci byl pouze scénář, na jehož základě probíhala improvizace. Do hlavní role klauna obsadil Peter Scherhaufer Bolka Polívku. \n\nDalším velmi úspěšným počinem Peter Scherhaufera byl Shakespearovský cyklus Shakespearománie, jednalo se o tři inscenace s názvy: Veličenstvo blázni (1988), Lidé Hamleti (1990), Člověk Bouře (1992), šlo o úplně nové nastudování Shakespearova díla, kde byla i díky spojení děl v jeden cyklus odhalena nová témata.\n\nV roce 1983 uvedl další výraznou inscenaci s názvem Labyrint světa a Lusthauz srdce, která navazovala na projekt Together-Společně, jenž zahrnoval další zahraniční soubory. Tato inscenace byla uvedena v prostoru, kde diváci obklopovali herce dolem dokola. Uprostřed hrací plochy byl z pláten vystavěn labyrint, který byl silně variabilní. Peter Scherhaufer pro tuto inscenaci studoval různé verze textů a z nich nakonec dal dohromady finální verzi.\n\nPeter Scherhaufer působil v divadle Husa na Provázku až do roku 1999, kdy zemřel, jeho poslední inscenace nesla název Škola šašků.\n\nKromě výše zmíněných projektů, které zahrnovaly tvorbu jednoho souboru (například Shakespearománie) vytvářel Peter Scherhaufer také projekty přesahující jeden soubor, či jeden stát. Jednou z takových událostí byl například projekt Vesna národů (Wiosna Ludów)(1979), na kterém spolupracoval s vlastním souborem Divadla Husa na provázku a s polským divadlem Teatrum 77.\n\nProjekt se opíral o události v roce 1948, což však mohlo být diváky spojováno s aktuální politickou situací. Inscenace byla uvedena v polské Lodži, Brně, Praze a Stokholmu. Bohužel byl tento projekt brzy zastaven z moci orgánů komunistické strany.\n\nDalší podobný, však daleko rozsáhlejší projekt nesl název Together-Společně. Přípravy na tomto projektu začaly v roce 1980 a trvaly do roku 1983, kdy byl projekt uveden. Na tomto projektu se podílelo Divadlo na provázku, Teatr 77 (Polsko), Cardiff Laboratory (Wales), Den Bla Hest (Kodaň). Každý ze souborů si vybral jednu část z Komenského díla a zpracoval ji podle svého stylu. Peter Scherhaufer potom celý projekt dával dohromady. Část, kterou uvádělo Divadlo na provázku, byla upravenou inscenací Labyrint Světa a Lusthauz srdce, kterou toto divadlo uvedlo v roce 1983.\n\nProjekt Cesty uvedený v roce 1984 již nebyl mezinárodní, podílely se na něm dva soubory z Prahy – Studio Ypsilon, Divadlo Na okraji a dva z Brna – Divadlo na provázku a HaDivadlo. Každý z těchto souborů nastudoval vlastní kus na téma Cesty a ty potom byly spojeny do inscenace jedné. Tento projekt byl uveden na domovských scénách těchto divadel.\n\nProjekt Bocatius 98 byl open air projekt, který probíhal v roce 1998 a účastnilo se ho Východoslovenské divadlo a Dom production. Projekt probíhal na ulici, kde bylo šest stanovišť, pro jednotlivé výstupy a mnoho dalších zastávek s výtvarnými projekty. Všechna jednotlivá díla spojovala postava humanistického básníka Jána Bocatiuse.\n\nPod názvem Rozrazil bylo uvedeno několik inscenací, které byly uvedeny jako scénický časopis. Publicistické inscenace s využitím struktury tištěného časopisu komentovaly aktuální dění v daném roce, dvě z nich byly navíc uvedeny v přelomových letech 89-90, k nimž také hovořily. V rámci jedné z inscenací byla uvedena hra Zítra to spustíme od Václava Havla. Tradice těchto inscenací pokračovala i po smrti Petera Scherhaufera.\n\nScherhaufer se po celou dobu svého působení věnoval také práci s ochotníky, ať režii pro ochotnická divadla, nebo vzdělávání samotných režisérů. Ochotnické divadlo obliboval díky možnosti uvádět texty, které by na velkých scénách neprošly cenzurou, nezatíženost zbytečnou byrokracií, ale i možností kooperovat s jinými uměleckými druhy. V roce 1972 secvičil s ochotnickým souborem Jána Chalúpky několik inscenací se souhrnným názvem Slovenská klasika ale inak a druhý cyklus s názvem Svetová klasika ale po Slovensky. Oba tyto cykly využívaly čítankové texty v originálním režijním výkladu.\n\nS ochotníky v Martině secvičil hru s názvem Dva buchty a tři šuchy. První slovenskou hru uváděl třikrát v jednom večeru pokaždé v jiném žánru – doslovný výklad, komedie a němá groteska. S oběma těmito soubory spolupracoval pravidelně po celý svůj život.\n\nV roce 1971 vytvořil program pro dálkové školení ochotnických režisérů. Sestavil team lektorů, kteří školili režiséry jak v divadelní historii a teorii, tak i praxi. Žáky si vybíral na základě doporučení a výběrových řízení s přihlédnutím k jejich režijním zkušenostem. Tento projekt měl celkem čtyři cykly v letech 1971–1974, 1975–1979, 1980–1985, 1986–1990.\n\nKromě výuky amatérských režisérů Scherhaufer působil také jako vysokoškolský pedagog. Vyučoval historii a teorii divadla jak na Masarykově univerzitě v Brně, tak na Janáčkově akademii múzických umění, kde později zastával funkci proděkana a prorektora.\n\nVěnoval se také publikační činnosti, vydal několik knih pojednávajících o režii. Čítanka z dejin divadelnej réžie I –III (1998–1999) mapuje tvorbu napříč jednotlivými historickými obdobími a zároveň schraňuje důležité teoretické texty. Druhou významnou Scherhauferovou knihou je Kalendárium dejín divadelnej réžie (1998), které je základním přehledem vývoje postavení režie od středověku po druhou polovinu dvacátého století.\nScherhaufer se věnoval také teorii školení režisérů, o které pojednává například ve své studii Režie jako studijní obor.  \n\n\n\n"}
{"id": "1365183", "url": "https://cs.wikipedia.org/wiki?curid=1365183", "title": "Togo na Zimních olympijských hrách 2014", "text": "Togo na Zimních olympijských hrách 2014\n\nTogo na Zimních olympijských hrách 2014 reprezentovali dva sportovci (resp. sportovkyně) ve 2 druzích sportu, kteří se zúčastnili her ve dnech 7. - 23. února 2014. Jednalo se o debut Toga na zimních hrách. Výprava Toga nezískala žádnou medaili.\n"}
{"id": "1365184", "url": "https://cs.wikipedia.org/wiki?curid=1365184", "title": "Vstup Estonska do Evropské unie", "text": "Vstup Estonska do Evropské unie\n\nK vstupu Estonska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Kypr, Litva, Lotyšsko, Maďarsko, Malta, Polsko, Slovensko a Slovinsko.\n\nVstupu Estonska do EU předcházelo referendum, v kterém se 64,1 % obyvatel vyslovilo 66,8% většinou pro vstup.\n\n1. ledna 2011 vstoupilo Estonsko do Eurozóny.\n"}
{"id": "1365191", "url": "https://cs.wikipedia.org/wiki?curid=1365191", "title": "Bratři Itálie", "text": "Bratři Itálie\n\nBratři Itálie () může být\n"}
{"id": "1365193", "url": "https://cs.wikipedia.org/wiki?curid=1365193", "title": "Římskokatolická farnost Habry", "text": "Římskokatolická farnost Habry\n\nŘímskokatolická farnost Habry je územním společenstvím římských katolíků v rámci havlíčkobrodského vikariátu královéhradecké diecéze.\n\nKostel v Habrech je doložen již ve 12. století a původně byl zasvěcen svatým apoštolům Petrovi a Pavlovi. Habry díky své poloze byly v časech válek často drancovány, místní farnost v důsledku opakování těchto nešťastných událostí zanikla. Duchovní správa v místě byla obnovena až po třicetileté válce, kdy nastalo delší klidové období. V 70. letech 17. století byl místní kostel zbarokizován z iniciativy rodiny Mellisimů, majitelů vilémovského panství. Ti tak vyjadřovali vděčnost Bohu za nalezení dítěte, které se jim ztratilo a bylo nalezeno lesními dělníky nedaleko Habrů. V souvislosti s touto událostí vydalo pražské arcibiskupství svolení se změnou patrocinia kostela na Nanebevzetí Panny Marie (dítě Mellisimů bylo nalezeno 15. srpna, tedy v den tohoto svátku).\n\n\nFarnost měla až do roku 2017 sídelního duchovního správce, který od 1. července 2017 přešel jako administrátor do Golčova Jeníkova a jeho ustanovení v Habrech bylo změněno na administrátora ex currendo.\n\n"}
{"id": "1365194", "url": "https://cs.wikipedia.org/wiki?curid=1365194", "title": "Bratři Itálie (politická strana)", "text": "Bratři Itálie (politická strana)\n\nBratři Itálie () je politická strana v Itálii. Jedná se o stranu národně konzervativní, nacionalistickou a euroskeptickou. Na počátku roku 2018 byla její předsedkyní Giorgia Meloniová a strana měla dvanáct poslanců v poslanecké sněmovně a tři senátory v senátu. V parlamentních volbách 2018 měla strana dle průzkumů získat necelých 5 %, což se víceméně potvrdilo, když její volební výsledek činil 4,26 %. Ve sněmovně si Bratři Itálie polepšili na 33 poslanců, v senátu získali 16 mandátů.\n\nStrana Bratři Itálie byla založena v roce 2012 odštěpením od politické strany Lid svobody. Její název je shodný s názvem italské hymny.\n"}
{"id": "1365201", "url": "https://cs.wikipedia.org/wiki?curid=1365201", "title": "Vstup Slovinska do Evropské unie", "text": "Vstup Slovinska do Evropské unie\n\nK vstupu Slovinska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litva, Lotyšsko, Maďarsko, Malta, Polsko a Slovensko.\n\nVstupu Slovinska do EU předcházelo referendum, v kterém se 60,23 % obyvatel vyslovilo 89,61% většinou pro vstup. Druhou otázkou tohoto referenda byl vstup země do NATO, který Slovinci podpořili 66,02% většinou.\n\n1. ledna 2007 vstoupilo Slovinsko do Eurozóny.\n"}
{"id": "1365205", "url": "https://cs.wikipedia.org/wiki?curid=1365205", "title": "Tina Weiratherová", "text": "Tina Weiratherová\n\nChristina „Tina“ Weiratherová (* 24. května 1989 Vaduz) je alpská lyžařka z Lichtenštejnska. \n\nNa Zimních olympijských hrách 2018 v Pchjongčchangu získala bronzovou medaili v superobřím slalomu žen. Na Mistrovství světa 2017 ve Sv. Mořici skončila v téže disciplíně na druhém místě. Do února 2018 vyhrála osm závodů Světového poháru.\n\nJejími rodiči jsou bývalí lyžaři Harti Weirather a Hanni Wenzelová.\n"}
{"id": "1365207", "url": "https://cs.wikipedia.org/wiki?curid=1365207", "title": "Jazyky v Evropě", "text": "Jazyky v Evropě\n\nVětšina evropských jazyků spadá do indoevropské jazykové skupiny. Ta se v Evropě dělí na několik menších skupin, přičemž tři největší evropské jazykové skupiny jsou slovanské (zejména na východě a jihovýchodě), germánské (zejména na západě a severu) a na románské (zejména na jihu). Menšími jazykovými skupinami jsou např. ugrofinské, baltské a další.\n\nMezi pět nejpoužívanějších evropských jazyků patří ruština, němčina, angličtina, francouzština a italština. Mezi nejčastější jazyky evropských menšin patří arabština, jazyk především uprchlíků z Blízkého Východu a z Afriky.\n\nEvropské jazyky používají jako písmo nejčastěji latinku, cyrilici nebo řecké písmo.\n\nJazyky používané v evropských zemích lze rozdělit do následujících skupin:\n\n\n"}
{"id": "1365213", "url": "https://cs.wikipedia.org/wiki?curid=1365213", "title": "Vstup Maďarska do Evropské unie", "text": "Vstup Maďarska do Evropské unie\n\nK vstupu Maďarska do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litvy, Lotyšsko, Malta, Polsko, Slovensko a Slovinsko.\n\nVstupu Maďarska do EU předcházelo referendum, ve kterém se 45,62 % obyvatel vyslovilo 83,76% většinou pro vstup.\n"}
{"id": "1365216", "url": "https://cs.wikipedia.org/wiki?curid=1365216", "title": "Shall I Tell Him You're Not Here", "text": "Shall I Tell Him You're Not Here\n\nShall I Tell Him You're Not Here je píseň nahraná roku 1962 americkou skupinou Marci & The Mates.\n\nPíseň byla vydaná jako singl s písní \"Let Us Part For A Year\" (strana \"B\") u společnosti Bigtop Records. Autorem hudby je Doc Pomus a textařem Mort Shuman.\n\nRoku 1964 nazpívala tuto píseň Dionne Warwick a to s upraveným textem a názvem \"Shall I Tell Her\". Byla vydána na jejím druhém albu \"Anyone Who Had a Heart\" u společnosti Scepter Records. Byla umístěna jako druhá skladba alba na straně \"A\".\n\n"}
{"id": "1365220", "url": "https://cs.wikipedia.org/wiki?curid=1365220", "title": "Oleksandr Abramenko", "text": "Oleksandr Abramenko\n\nOleksandr Abramenko (* 4. května 1988 Pervomajskyj, Sovětský svaz) je ukrajinský akrobatický lyžař-skokan. Začínal s fotbalem po vzoru otce, bývalého aktivního fotbalisty. S akrobatickými skoky začínal ve 14 letech nejprve na trampolíně a později přidal skoky na lyžích do vody a na sněhu. Připravuje se v Mykolajivu pod vedením Jurije Kobelnyka. V ukrajinské reprezentaci se pohybuje od roku 2005. Na olympijských hrách v Turíně v roce 2006 a na olympijských hrách ve Vancouveru nepostoupil v akrobatických skocích z kvalifikace. V roce 2014 obsadil 6. místo na olympijských hrách v Soči. V roce 2015 vyhrál jeden závod světového poháru a za sezonu 2015/16 se stal celkovým vítězem světového poháru v akrobatických skocích. V roce 2018 vybojoval zlatou olympijskou medaili na olympijských hrách v Pchjongčchangu.\n"}
{"id": "1365221", "url": "https://cs.wikipedia.org/wiki?curid=1365221", "title": "Jiří Hemelík", "text": "Jiří Hemelík\n\nJiří Hemelík (9. prosince 1923 Hradec Králové – 3. října 1990 tamtéž) byl český fotbalový útočník.\n\nV československé lize hrál za SK České Budějovice při jejich premiérové účasti v ročníku 1947/48. Vstřelil devět prvoligových branek, čímž byl až do své smrti jedním z nejlepších střelců Českých Budějovic v historii nejvyšší soutěže (stejný počet branek dal Miroslav Šedivý).\n\n"}
{"id": "1365225", "url": "https://cs.wikipedia.org/wiki?curid=1365225", "title": "Vstup Kypru do Evropské unie", "text": "Vstup Kypru do Evropské unie\n\nK vstupu Kypru do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Litvy, Lotyšsko, Maďarsko, Malta, Polsko, Slovensko a Slovinsko.\n\n1. ledna 2008 vstoupil Kypr do Eurozóny.\n"}
{"id": "1365229", "url": "https://cs.wikipedia.org/wiki?curid=1365229", "title": "Getting Ready For The Heartbreak", "text": "Getting Ready For The Heartbreak\n\nGetting Ready For The Heartbreak je píseň nahraná roku 1962 americkým soulovým zpěvákem Chuckem Jacksonem.\n\nPíseň byla vydaná jako singl s písní \"In Between Tears\" (strana \"B\") u společnosti Wand Records. Autorem hudby je Lockie Edwards Jr. a textařem Larry Weiss.\n\nRoku 1964 nazpívala tuto píseň Dionne Warwick. Byla vydána na jejím druhém albu \"Anyone Who Had a Heart\" u společnosti Scepter Records. Byla umístěna jako pátá skladba alba na straně \"A\".\n\nMezi další interprety kteří tuto píseň nazpívali patří Iva Zanicchi, která nazpívala italskou verzi s názvem \"Credi\". Tuto verzi nazpívala roku 1966 i česká zpěvačka Yvonne Přenosilová.\n\n"}
{"id": "1365232", "url": "https://cs.wikipedia.org/wiki?curid=1365232", "title": "Vstup Malty do Evropské unie", "text": "Vstup Malty do Evropské unie\n\nK vstupu Malty do Evropské unie došlo dne 1. května 2004. Šlo o dosud největší rozšíření Evropské unie, kdy k ní přistoupilo též Česko, Estonsko, Kypr, Litva, Lotyšsko, Maďarsko, Polsko, Slovensko a Slovinsko.\n\nVstupu Malty do EU předcházelo referendum, v kterém se 90,9 % obyvatel vyslovilo 53,6% většinou pro vstup.\n\n1. ledna 2008 vstoupila Malta do Eurozóny.\n"}
{"id": "1365234", "url": "https://cs.wikipedia.org/wiki?curid=1365234", "title": "Oh Lord, What Are You Doing to Me", "text": "Oh Lord, What Are You Doing to Me\n\nOh Lord, What Are You Doing to Me je píseň nahraná roku 1964 americkou zpěvačkou Big Maybelle.\n\nPíseň byla vydaná jako singl s písní \"Same Old Story\" (strana \"B\") u společnosti Scepter Records. Autorem hudby je Luther Dixon a textařem Bert Keyes.\n\nVe stejný rok nazpívala tuto píseň Dionne Warwick. Byla vydána na jejím druhém albu \"Anyone Who Had a Heart\" u společnosti Scepter Records. Byla umístěna jako šestá skladba alba na straně \"A\".\n\n\n"}
{"id": "1365237", "url": "https://cs.wikipedia.org/wiki?curid=1365237", "title": "Ťia Cung-jang", "text": "Ťia Cung-jang\n\nŤia Cung-jang (* 1. března 1991 Fu-šun, Čína) je čínský akrobatický lyžař-skokan. Začínal s gymnastikou. Připravuje se v Šen-jangu, kde s akrobatickými skoky začínal ve věku 12 let. V čínské reprezentaci se pohybuje od roku 2007. V roce 2009 vyhrál svůj první závod světového poháru. V roce 2010 uspěl při čínské olympijské nominaci pro účast na olympijských hrách ve Vancouveru. Po vyhrané kvalifikaci obsadil ve finále 6. místo. V sezoně 2012/13 se stal celkovým vítězem světového poháru v akrobatických skocích. V roce 2014 získal na olympijských hrách v Soči bronzovou olympijskou medaili. V roce 2018 získal stříbrnou olympijskou medaili na olympijských hrách v Pchjongčchangu.\n"}
{"id": "1365239", "url": "https://cs.wikipedia.org/wiki?curid=1365239", "title": "Karel Nebert", "text": "Karel Nebert\n\nKarel Nebert (11. ledna 1890 Rouchovany – 27. února 1978 Freiburg) byl český hudebník, skladatel a kapelník.\n\nKarel Nebert se narodil v Rouchovanech v domě č. 125. Ve Vídni absolvoval vojenskou internátní školu, poté nastoupil jako hudebník k Rakousko-uherskému pěšímu regimentu č. 62 „Princ Ludvík bavorský“. v roce 1914 byl jeho pluk odvelen na ruskou\nfrontu, v roce 1916 dostal vyznamenání od Ludvíka III., krále bavorského.\nV roce 1920 vstoupil do rumunské armády kde působil jako kapelník u pěšího pluku č. 83 „Tribunul Simion Balint“ v Kluži, kde později zakládá symfonický orchestr. Jeho práce je roku 1937 oceněna rumunským králem Carolem II., který jej jmenuje členem řádu Koruny rumunské v hodnosti rytíře.\nV roce 1940 odešel Karel Nebert do penze v hodnosti kapitána, po válce v roce 1946 se rozhodl pro návrat do svého rodiště Rouchovan, kde později koupil dům č. 84.\nKarel Nebert se stal kapelníkem a učitelem hudby ve své rodné obci. Založil sokolskou kapelu, s níž se zúčastnil v roce 1948 posledního Všesokolského sletu.\nNa hodech a posvíceních hrála Nebertova dechová hudba, žákovská divadelní představení\nse rovněž bez hudby a tance neobešla, stejně tak hudební a sokolské akademie. Začátkem\nšedesátých let zkomponoval pro obecni úřad skladbu Ukolébavka, která se hrávala při\nslavnostním vítání nových občánků Rouchovan. Při těchto vystoupeních hrával na cello.\nJeho žák a zeť, houslista Jozef Bělík se stal propagátorem jeho skladeb v Česku i v cizině, kde je sám koncertně provozoval.\nV roce 1968 přijal pozvání své starší dcery Hildy na vystěhování do západního Německa.\nKarel Nebert zemřel ve Freiburgu v Breisgau a je pochován na hřbitově v městské části\nHaslach.\n\nsynové Karel, Eduard, Wilhelm a dcera Hilda.\ndcera Maria Ilona narozena 31. srpna 1938\nsynové Eduard a Wilhelm v roce 1944 zahynuli při bombardování\n\n\n\n\n"}
{"id": "1365240", "url": "https://cs.wikipedia.org/wiki?curid=1365240", "title": "Jaroslav Balzar", "text": "Jaroslav Balzar\n\nJaroslav Balzar (21. ledna 1884 Josefov – 19. srpna 1945 Praha) byl český fotograf. Proslavil se především jako ateliérový fotograf divadelních a filmových hvězd.\n\nNarodil se v Josefově, vyučil se fotografem u Karla Dvořáka v Jaroměři. Pak se vydal na zkušenou do ciziny. Pracoval ve Slezsku, Lucembursku a v letech 1912–1914 pracoval v ateliéru Léopold-Émile Reutlingera v Paříži. Po návratu do Prahy se v roce 1920 oženil. Pohyboval se ve filmových kruzích. Hrál epozodní role, například ve filmu \"Maharadžovo potěšení\" v režii Karla Antona. Byl rovněž úspěšným kouzelníkem, v této roli procestoval řadu evropských měst.\n\nV roce 1922 si otevřel fotografický ateliér v domě čp. 761 na Jungmannově náměstí 1. Využíval svých známostí z filmových kruhů a stal se oblíbeným portrétistou divadelních a filmových hvězd. Zpočátku pracoval ve stylu art deco, později přejímal módní styly ze zahraničí. Stal se blízkým spoluprcovníkem Vlasty Buriana. Své fotografie otiskoval v časopisech \"Pestrý týden\", \"Ozvěny Vlasty Buriana\" a dalších.\n\nV roce 1942 se stal předsedou Zemské jednoty společenstev fotografů v Čechách.\n\nDne 19. července 1945 ráno byla nalezena mrtvola Jaroslava Balzara v ulici 28. října v Praze. Patrně se stal jako přítel Vlasty Buriana a dalších válečných filmových hvězd obětí vyřizování účtů s podezřelými s kolaborace.\n\nJaroslav Balzar se v roce 1920 oženil s Marií, rozenou Šormovou a následujícího roku se manželům narodila dcera Julie. Marie Balzarová roku 1926 předčasně zemřela ve věku 28 let.\n\n\n\n\n"}
{"id": "1365243", "url": "https://cs.wikipedia.org/wiki?curid=1365243", "title": "Marco Pfiffner", "text": "Marco Pfiffner\n\nMarco Pfiffner (* 25. března 1994 Walenstadt) je lichtenštejnský alpský lyžař. Na Zimních olympijských hrách 2014 závodil ve slalomu, v němž se umístil na 24. místě a obřím slalomu kde obsadil 42. místo. Na Zimních olympijských hrách 2018 byl vlajkonošem lichtenštejnské výpravy. Následně závodil ve sjezdu v němž obsadil 43. místo, v super G kde dosáhl na 36. místo, alpskou kombinaci nedokončil. Obřího slalomu se nezůčastnil a ve slalomu skončil 25 místě.\n"}
{"id": "1365244", "url": "https://cs.wikipedia.org/wiki?curid=1365244", "title": "Brána svatého Martina", "text": "Brána svatého Martina\n\nBrána svatého Martina \"(Zderazská brána)\" je zaniklá brána opevnění pražského Starého Města. Stála při ústí ulice Na Perštýně do ulice Národní. Touto branou pokračovala cesta ze Starého Města dále ulicí Spálená na Zderaz a Vyšehrad. Jméno nesla po nedalekém kostele svatého Martina. Sousedními branami byly na východě brána svatého Havla a na západě brána svatého Štěpána.\n\nZdejší brána mezi čp. 360 a 343 se nazývala Zderazská (podle cesty na Zderaz) nebo podle zvyku po nejbližším kostele svatého Martina ve zdi. Stála poblíž rohového domu čp. 360 \"u Krocínů\" (u 3 zlatých kulí).\n\nBěhem července roku 1319 došlo u brány k boji mezi králem Janem Lucemburským, ke kterému se přidala šlechtická frakce Jindřicha z Lipé, a českou šlechtou vedenou Vilémem Zajícem z Valdeka, na jejíž straně stála královna Eliška Přemyslovna. Král vypálil část osady Újezd svatého Martina a zaútočil na Zderazskou bránu. Obráncům (staroměstským měšťanům) pomohli na poslední chvíli vojáci Viléma Zajíce z Valdeka a druhý den přišla Staroměstským na pomoc posila od Petra z Rožmberka. Protože síly obou stran byly vyrovnané, došlo 27. července k dohodě jednáním a boj skončil smírem.\n\nBrána byla zbořena po sloučení Starého a Nového Města z příkazu Ferdinanda I. mezi lety 1518 - 1528 spolu s některými dalšími branami a částí bývalého opevnění.\n\n\n"}
{"id": "1365246", "url": "https://cs.wikipedia.org/wiki?curid=1365246", "title": "Čchi Kuang-pchu", "text": "Čchi Kuang-pchu\n\nČchi Kuang-pchu (* 20. října 1990 Sü-čou, Čína) je čínský akrobatický lyžař-skokan. S akrobatickými skoky začínal v 10 letech v Čchang-čchunu. V čínské reprezentaci se pohybuje od roku 2006. V roce 2010 uspěl při čínské olympijské nominaci pro účast na olympijských hrách ve Vancouveru, kde obsadil ve finále 7. místo. Svůj první závod světového poháru vyhrál v sezoně 2010/11 a stal se celkovým vítězem světového poháru v akrobatických skocích. Úspěšnou sezonu 2010/11 završil druhým místem na mistrovství světa v Deer Valley. V roce 2013 se stal mistrem světa v akrobatických skocích v norském Vossu. Na olympijských hrách v Soči obsadil 4. místo, když při závěrečném skoku nezvládl dopad. Na mistrovství světa v rakouském Kreischbergu v roce 2015 obhájil titul mistra světa. V sezóně 2016/17 se stal podruhé vítězem celkového hodnocení světového poháru. V roce 2018 na olympijských hrách v Pchjongčchangu nezískal za svůj druhý finálový skok dostatek bodů a obsadil 7. místo.\n"}
{"id": "1365247", "url": "https://cs.wikipedia.org/wiki?curid=1365247", "title": "Liou Čung-čching", "text": "Liou Čung-čching\n\nLiou Čung-čching (* 10. listopadu 1985 Ta-čching, Čína) je čínský akrobatický lyžař-skokan. Začínal s gymnastikou a k akrobatickým skokům přestoupil ve 14 letech. Připravuje se v Charbinu. V čínské reprezentaci se pohybuje od roku 2003. V roce 2006 nepostoupil z kvalifikace na olympijských hrách v Turíně. V roce 2010 uspěl při čínské olympijské nominaci pro účast na olympijských hrách ve Vancouveru a vybojoval bronzovou olympijskou medaili. V olympijské sezoně 2013/14 vyhrál svůj první závod světového poháru a stal se celkovým vítězem světového poháru. Na olympijských hrách v Soči v roce 2014 však nepostoupil z kvalifikace. V roce 2018 na olympijských hrách ve Pchjongčchangu obsadil 9. místo.\n"}
{"id": "1365248", "url": "https://cs.wikipedia.org/wiki?curid=1365248", "title": "Mirko Svrček", "text": "Mirko Svrček\n\nMirko Svrček (11. října 1925 Praha – 29. dubna 2017 tamtéž) byl český botanik a mykolog. Jeho oficiální autorská botanická a mykologická zkratka je „Svrček“.\n\nPo studiu na Přírodovědecké fakultě Univerzity Karlovy (PF UK) v Praze byl jeho vědecký život spjat s Národním muzeem v Praze. Zde pracoval z počátku v botanickém oddělení, od roku 1965 působil v mykologickém oddělení. Mykologické oddělení pravidelně navštěvoval po svém odchodu do důchodu v roce 2014. Desítky tisíc herbárřových exemplářů, které shromáždil v Československu a několika dalších evropských zemích jsou uloženy v mykologickém herbáři Národního muzea (s mezinárodním kódem PRM), včétně typových sbírek taxonů, které popsal.\n\nV letech 1974 až 1992 byl vedoucím redaktorem mezinárodního vědeckeho časopisu \"Česká Mykologie\", obecně \"Czech Mycology\". Byl dlouholetým členem České vědecké společnosti pro mykologii (ČVSM).\n\nNa jeho počest byly popsány rody \"Svrcekia\" (Kubička 1970) a \"Svrcekomyces\" (J. Moravec 1976). Pét druhů hub \"Ascomycetes\" má své epitety odvozené z jeho příjmení: \"Amicodisca svrcekii\" (Raitv. & Huhtinen), \"Octospora svrcekii\" (Benkert 1998), \"Rhodophyllus svrcekii\" (Pilát 1969), \"Solenia svrcekii\" (Pilát) a \"Capronia svrcekiana\" (Réblová 1996). \n\nByl autorem popisů novych druhů, na příklad:\n\n\n"}
{"id": "1365252", "url": "https://cs.wikipedia.org/wiki?curid=1365252", "title": "Vilma Volková", "text": "Vilma Volková\n\nVilma Volková, rozená Vilma Karasová, známá též jako tetička Volková (19. srpna 1903 Brno – 3. září 1999 Valašské Meziříčí), byla spisovatelka a národopisná pracovnice, věnující se moravskému Valašsku.\n\nNarodila se roku 1903 v Brně do rodiny spisovatele Josefa Františka Karase. Matka Františka Karasová pocházela z rodiny kováře. Roku 1914 se rodina přestěhovala do Hutiska u Rožnova pod Radhoštěm, kde žila v lokalitě zvané \"Zákopčí\". Zde Vilma ukončila obecnou školu a začala studovat na škole měšťanské. Po svatbě s řezníkem Františkem Volkem mu začala vypomáhat v jeho živnosti. Posléze pracovala jako vedoucí prodejny textilu v Hutisku-Solanci.\n\nNěkolikrát spolupracovala s ostravským rozhlasem, pro jehož vysílání vytvořila řadu rozhlasových her, napsaných ve valašském dialektu. Roku 1970 založila společně s Annou Žambochovou dětský národopisný soubor Soláněk, jenž existoval až do roku 1994. Přispívala do mnoha regionálních periodik, jako byl časopis Naše Valašsko či magazín Haná.\n\nDo penze odešla v 65 letech. Zemřela roku 1999 ve Valašském Meziříčí. Její ostatky jsou pohřbeny na Valašském Slavíně v Rožnově pod Radhoštěm.\n\nVe svém díle se Vilma Volková věnovala hlavně vesnické a národopisné tematice, související s valašským regionem. Zvláště cenný je dokumentární národopisný význam jejich povídek, v nichž věrně popisuje způsob života na Valašsku v minulosti.\nJejí literární díla vycházela v lokálních magazínech a tisku.\n\nRoku 2003 vyšla kniha Richarda Sobotky s názvem \"Naše paní Vilma\", jež Volkové život mapuje.\n"}
{"id": "1365253", "url": "https://cs.wikipedia.org/wiki?curid=1365253", "title": "Keňa na Zimních olympijských hrách 2018", "text": "Keňa na Zimních olympijských hrách 2018\n\nKeňa se účastnila Zimních olympijských her 2018 v Pchjongčchangu v Jižní Koreji od 9. do 25. února 2018. Pro Keňu se jednalo o návrat na Zimní olympijské hry poté, co se předtím naposledy účastnila v roce 2006.\n\nPočet sportovců startujících v jednotlivých olympijských sportech:\n\nZa svou zemi se kvalifikovala pouze jediná závodnice, Sabrina Simaderová. Narodila se v Keni, od tří let žije v Rakousku a je první ženou a prvním sportovcem ve sjezdových disciplínách reprezentující svou zemi na zimních hrách.\n\n"}
{"id": "1365255", "url": "https://cs.wikipedia.org/wiki?curid=1365255", "title": "Denis Spicov", "text": "Denis Spicov\n\nDenis Spicov, celým jménem Denis Sergejevič Spicov (* 16. srpna 1996, Vožega, Vologdská oblast, Rusko), je ruský běžec na lyžích, trojnásobný olympijský medilista ze Zimních olympijských her 2018 v jihokorejském Pchjongčchangu. Vybojoval bronz v závodě na 15 km volně a stříbra se štafetou a ve sprintu dvojic.\n"}
{"id": "1365257", "url": "https://cs.wikipedia.org/wiki?curid=1365257", "title": "Anton Kušnir", "text": "Anton Kušnir\n\nAnton Serhijovyč Kušnir (* 13. října 1984 Rovno, Sovětský svaz) je ukrajinský akrobatický lyžař-skokan, který reprezentuje celou sportovní kariéru Bělorusko. V roce 2002 odešel z rodného Rovna do Minsku za lepšími tréninkovými podmínkami. Připravuje se pod vedením Nikolaje Kozenka. V běloruské reprezentaci se pohybuje od roku 2003. V roce 2006 obsadil 8. místo na olympijských hrách v Turíně. V olympijské sezoně 2009/10 se stal celkovým vítězem světového poháru v akrobatickém lyžování, ale na olympijských hrách ve Vancouveru nezvládl postoupit z kvalifikace. Od roku 2012 omezují jeho starty na závodech vleklá zranění. V roce 2014 se dokázal připravit na olympijských hrách v Soči, kde v závěrečném finálovém kole ustál na dopadu skok s vysokým koeficientem 5,000 (bdFFdF) a získal zlatou olympijskou medaili. V roce 2017 se vrátil k závodění po tříleté pauze. V roce 2018 nepostoupil na olympijských hrách v Pchjongčchangu z kvalifikace.\n"}
{"id": "1365258", "url": "https://cs.wikipedia.org/wiki?curid=1365258", "title": "Josef Zadina (fotbalista)", "text": "Josef Zadina (fotbalista)\n\nJosef Zadina (* 16. prosince 1942) je bývalý český fotbalový trenér. Podílel se na jediném titulu pražských Bohemians v ročníku 1982/83.\n\nV 70. letech 20. století působil v pražské Čafce.\n\nV československé lize začínal jako asistent Tomáše Pospíchala v TJ Bohemians ČKD Praha. Tamtéž později působil jako hlavní trenér (srpen–listopad 1978, leden–březen 1979 společně s Josefem Ledeckým, duben 1981, srpen–září 1982, listopad–prosinec 1982, duben–květen 1983 a červenec–prosinec 1988).\n\nV sezoně 1984/85 vedl druholigový Sklo Union Teplice. V ročníku 1985/86 vyhrál s kyperským Apollonem Limassol Kyperský fotbalový pohár a v kyperské lize se s ním umístil na bronzové příčce.\n\nPůsobil také ve Slavii Praha (v sezoně 1983/84 byli společně s Miroslavem Starým asistenty Milana Máčaly) a v Benešově.\n\n"}
{"id": "1365259", "url": "https://cs.wikipedia.org/wiki?curid=1365259", "title": "Mona Brorssonová", "text": "Mona Brorssonová\n\nMona Brorssonová (* 7. březen 1990, Järnskog, Švédsko) je švédská biatlonistka, držitelka stříbrné medaile ze štafety na Zimních olympijských hrách 2018 v Pchjongčchangu. Od roku 2013 se účastní světového poháru. Jejím nejlepším individuálním umístěním bylo dosud šesté místo ve sprintu na Mistrovství světa 2016 v Oslu.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1365262", "url": "https://cs.wikipedia.org/wiki?curid=1365262", "title": "Milan Jurenka", "text": "Milan Jurenka\n\nMilan Jurenka (* 12. ledna 1961) je bývalý slovenský fotbalový útočník a trenér.\n\nV československé lize hrál za Jednotu Trenčín, aniž by skóroval. Naposled hrál za TJ Cementár Horné Srnie.\n\nPo skončení profesionální hráčské kariéry se stal trenérem. Působil i jako hrající trenér v menším oddílu TJ Cementár Horné Srnie.\n\n"}
{"id": "1365263", "url": "https://cs.wikipedia.org/wiki?curid=1365263", "title": "Jesper Nelin", "text": "Jesper Nelin\n\nJesper Nelin (* 3. října 1992, Varnamo, Švédsko) je bývalý švédský běžec na lyžích, nyní biatlonista, od roku 2015 účastník světového poháru. Se štafetou mužů získal zlatou medaili na Zimních olympijských hrách 2018 v Pchjongčchangu.\nJeho nejlepším individuálním umístěním bylo deváté místo v závodu s hromadným startem na stejných olympijských hrách.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n"}
{"id": "1365265", "url": "https://cs.wikipedia.org/wiki?curid=1365265", "title": "Didier Lockwood", "text": "Didier Lockwood\n\nDidier Lockwood (11. února 1956 – 18. února 2018) byl francouzský houslista. V letech 1974 až 1976 působil ve skupině Magma, s níž občasně hrál i později. V roce 1979 vydal své první sólové album s názvem \"New World\". Později vydal řadu dalších alb. Během své kariéry spolupracoval s mnoha dalšími hudebníky, mezi něž patří například Billy Hart, Manu Dibango a François Bréant. Zemřel na infarkt ve věku 62 let. Svůj poslední koncert odehrál den před úmrtím.\n\nDidier Lockwood vystoupil spolu s kytaristy Christianem Escoude, Philipem Catherine jako hlavní hvězda jednoho z koncertů XV. Mezinárodního jazzového festivalu Praha dne 21. října 1984 v pražské Lucerně.\n"}
{"id": "1365266", "url": "https://cs.wikipedia.org/wiki?curid=1365266", "title": "Roman Hošták", "text": "Roman Hošták\n\nRoman Hošták (* 4. února 1961) je bývalý slovenský fotbalový záložník.\n\nV československé lize hrál za Jednotu Trenčín, aniž by skóroval. Naposled hrál za Trenčanský futbalový klub 1939 Záblatie, kam přestoupil k 1. březnu 1993.\n\n"}
{"id": "1365267", "url": "https://cs.wikipedia.org/wiki?curid=1365267", "title": "Jozef Bánovský", "text": "Jozef Bánovský\n\nJozef Bánovský [jozef bánouský] (* 14. prosince 1961) je bývalý slovenský fotbalový útočník.\n\nV československé lize hrál za Jednotu Trenčín, aniž by skóroval. Jeho posledními kluby byly OŠK Slovan Beckov a ŠK Bezovec Stará Lehota (od 1. září 1992).\n\n"}
{"id": "1365268", "url": "https://cs.wikipedia.org/wiki?curid=1365268", "title": "Beniamino Depalma", "text": "Beniamino Depalma\n\nBeniamino Depalma C.M. (* 15. května 1941, Giovinazzo) je italský římskokatolický řeholník, kněz a emeritní osobní arcibiskup v Nole.\n\nBeniamino Depalma se stal členem kongregace Lazaristů a jako takový byl v roce 1965 vysvěcen na kněze. Na sklonku roku 1990 jej papež Jan Pavel II. jmenoval arcibiskupem Arcidiecéze Amalfi-Cava de' Tirreni, o několik týdnů později přijal biskupské svěcení. V červenci 1999 byl jmenován biskupem nolánským a směl si pro svou osobu ponechat titul arcibiskupa. Papež František přijal dne 11. listopadu 2016 demisi, kterou podal z důvodu dosažené věkové hranice, a jmenoval jeho nástupce. \nBeniamino Depalma je komturem s hvězdou Řádu Božího hrobu a velkopřevorem jeho místodržitelství v jižní tyrhénské Itálii.\n\nArchbishop Beniamino Depalma, C.M. - základní údaje na catholic-hierarchy.org\n"}
{"id": "1365269", "url": "https://cs.wikipedia.org/wiki?curid=1365269", "title": "Julija Bělorukovová", "text": "Julija Bělorukovová\n\nJulija Bělorukovová, celým jménem Julija Sergejevna Bělorukovová (* 21. srpna 1995, Sosnogorsk, Komijská republika, Rusko), je ruská běžkyně na lyžích, dvojnásobná olympijská medilistka ze Zimních olympijských her 2018. V jihokorejském Pchjongčchangu vybojovala bronz ve sprintu a další bronz se štafetou. Na MS 2017 ve finském Lahti vybojovala stříbro ve sprintu dvojic.\n\n"}
{"id": "1365271", "url": "https://cs.wikipedia.org/wiki?curid=1365271", "title": "Pišťucha středozemní", "text": "Pišťucha středozemní\n\nPišťucha středozemní (\"Prolagus sardus\") je vyhynulý druh zajícovce, který obýval Sardinii a Korsiku a vyhynul v 18. nebo 19. století (ještě v roce 1774 se zmiňoval italský přírodovědec Francesco Cetti o půdě na ostrovech rozryté obřími krysami). Byl větší než žijící pišťuchy, dosahoval délky asi 25 cm a hmotnosti okolo půl kilogramu. Hlavním zdrojem informací o tomto živočichovi je kompletní kostra, nalezená roku 1967 v sardinské jeskyni Corbeddu. Za příčiny vyhynutí jsou označovány nadměrný lov, rozšiřování zemědělské půdy a zavlečení nepůvodních druhů, které se pišťuchou živily (kočka domácí) nebo byly jejím potravním konkurentem (králík divoký).\n\n"}
{"id": "1365272", "url": "https://cs.wikipedia.org/wiki?curid=1365272", "title": "Juraj Lakota", "text": "Juraj Lakota\n\nJuraj Lakota (13. ledna 1948 – 2000) byl slovenský fotbalový trenér.\n\nV československé lize vedl Duklu Banská Bystrica jako hlavní trenér v 16 zápasech (13 na podzim 1980 a 3 na podzim 1981). Tamtéž byl i asistentem trenéra. Trenérsky působil také v Ružomberku.\n\n"}
{"id": "1365273", "url": "https://cs.wikipedia.org/wiki?curid=1365273", "title": "Eugent Bushpepa", "text": "Eugent Bushpepa\n\nEugent Bushpepa (* 2. července 1984 Rrëshen, Albánie), jinak i zkráceně zvaný Gent Bushpepa, je albánský zpěvák a skladatel. Výhra v 56. ročníku albánské soutěže Festivali i Këngës s písní \"Mall\" mu zajistila reprezentaci Albánie na Eurovision Song Contest 2018 v Lisabonu. Do finále postoupil z 8. místa, ve finále se pak umístil na 11. místě se 184 body.\n\nEugent Bushpepa se narodil 2. července 1984 v albánském Rrëshenu. Začal zpívat již v útlém věku a po ukončení střední školy na několik let Albánii opustil a odešel do Itálie. Poté, co se vrátil zpět, začal v roce 2006 vystupovat v talk show v národní komerční televizní stanici Top Channel sídlící v Tiraně.\n\nZpěvák svoji kariéru zahájil právě na kanálu Top Channel. Od té doby se aktivně pohybuje na albánské hudební scéně a rychle se stal jedním z nejpopulárnějších zpěváků v Albánii. Jeho kariéra započala známou skladbou \"Maska e Madheshtise\", zveřejněná v roce 2007 během soutěže TOP FEST 4, během níž vystupoval i společně s kapelou Sunrise s písní \"Engjeli\". Po mnoha úspěších v pěvecké sféře se angažoval v několika dalších soutěžích a hudebních projektech.\n\nBushpepa si taktéž zazpíval s britskou rockovou skupinu Deep Purple během jejich vystoupení v Albánii v rámci jejich turné Rapture of the Deep tour v březnu 2007.\n\nJeho mezinárodní ambice posílily potom v roce 2011, kdy vystoupil společně s frontmanem skupiny Loaded, Duffem McKaganem, během vystoupení v Tiraně. V roce 2013 vystoupil s kytaristou skupiny Guns N' Roses, Ronem \"Bumblefootem\" Thalem, na tradičním pivním festivalu v albánském Korçë. V roce 2014 se stal čtvrtým vokalistou hudební skupiny Darkology, která si zahrála třeba na koncertě americké metalové kapely Overkill na festivalu Kill Fest 2014 během jejího turné.\n\nV květnu 2018 bude reprezentovat Albánii na 63. ročníku soutěže Eurovision Song Contest v Lisabonu. Bude soutěžit s písní \"Mall\", se kterou vyhrál 56. ročník albánské soutěže Festivali i Këngës a Albánii tak může reprezentovat. Píseň je zpívána albánsky a zkrácená verze vhodná pro samotnou Eurovizi bude představena později.\n\nEugent Bushpepa již několikrát uvedl, že pracuje na svém vlastním albu, zatím ale žádné nevydal. Zveřejnil ale řadu singlů.\n"}
{"id": "1365274", "url": "https://cs.wikipedia.org/wiki?curid=1365274", "title": "Velká nádhera", "text": "Velká nádhera\n\nVelká nádhera (v italském originále La grande bellezza) je italský film z roku 2013 režiséra Paola Sorrentina, který se podílel i na jeho scénáři. Film byl natočen a odehrává se v Římě. Premiéru měl na Filmovém festivalu v Cannes. Hlavní roli stárnoucího spisovatele a novináře Jepa Gambardelly ztvárnil Toni Servillo.\n\nMezi kritiky byl film úspěšný, získal Oscar za nejlepší cizojazyčný film, Zlatý glóbus za nejlepší cizojazyčný film, cenu BAFTA jako \nnejlepší neanglicky mluvený film i 9 Donatellových Davidů. Mnoho kritiků ho zařadilo mezi 10 nejlepších filmů roku 2013. V kinech film utržil přes 21 mil. amerických dolarů, z toho 9,5 mil. v Itálii.\n"}
{"id": "1365275", "url": "https://cs.wikipedia.org/wiki?curid=1365275", "title": "Vesna Fabjanová", "text": "Vesna Fabjanová\n\nVesna Fabjanová (* 13. března 1985, Kranj, Jugoslávie), je slovinská běžkyně na lyžích specializující se především na sprinty. Je bronzovou olympijskou medailistkou ze sprintu ze Zimních olympijských her 2014 v ruském Soči. Ve Světovém poháru působí od roku 2005, zaznamenala 2 vítězství a celkem pět pódiových umístění, většinou v individuálním sprintu.\n\n"}
{"id": "1365281", "url": "https://cs.wikipedia.org/wiki?curid=1365281", "title": "Ladislav Belanský", "text": "Ladislav Belanský\n\nLadislav Belanský [ladislau belanský] (* 7. září 1942 Hlohovec) je bývalý slovenský fotbalista a trenér. Na počátku 90. let 20. století byl prezidentem fotbalové Lokomotívy Košice.\n\nZ rodného Hlohovce ho do VSS Košice pomohl získat bývalý prvoligový brankář Ladislav Tarhaj, do prvoligového kádru se však neprosadil. V sezoně 1965/66 hrál za divizní Lokomotívu Spišská Nová Ves. Poté odešel na základní vojenskou službu, během níž hrál za Duklu Prešov.\n\nV československé lize působil v první polovině 80. let jako asistent trenéra v Lokomotívě Košice. Tři sezony byl asistentem Ondreje Ištóka (1980/81, 1981/82 a 1982/83), dále Jozefa Jankecha (1983/84 a podzim 1984). Byl rovněž asistentem Juraje Szikory ve druholigovém ročníku 1986/87.\n\n"}
{"id": "1365282", "url": "https://cs.wikipedia.org/wiki?curid=1365282", "title": "New York Open 2018", "text": "New York Open 2018\n\nNew York Open 2018 byl tenisový turnaj pořádaný jako součást mužského okruhu ATP World Tour, který se odehrával na tvrdém povrchu arény Nassau Veterans Memorial Coliseum. Stal se tak první akcí v historii ATP, kde byl položen povrch černé barvy. Konal se mezi 12. až 18. února 2018 v americkém městě Uniondale, ležícím ve státě New York, jako premiérový ročník turnaje.\n\nTurnaj s rozpočtem 748 450 dolarů patřil do kategorie ATP World Tour 250. Nejvýše nasazeným hráčem ve dvouhře se stal jedenáctý hráč světa Kevin Anderson z Jihoafrické republiky. Jako poslední přímý účastník nastoupil do hlavní singlové soutěže slovinský 97. hráč žebříčku Blaž Kavčič. \n\nČtvrtý singlový titul na okruhu ATP Tour vybojoval 31letý Jihoafričan Kevin Anderson, jenž se následně posunul na nové žebříčkové maximum, když mu patřila 9. příčka. Čtyřhru ovládla bělorusko-rakouská dvojice Max Mirnyj a Philipp Oswald, její členové získali druhou společnou trofej. 40letý Mirnyj odehrál na túře ATP jubilejní 100. deblové finále.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n"}
{"id": "1365285", "url": "https://cs.wikipedia.org/wiki?curid=1365285", "title": "Miroslav Starý", "text": "Miroslav Starý\n\nMiroslav Starý (* 17. května 1945) je český fotbalový trenér.\n\nV československé lize vedl Slavii Praha jako hlavní trenér v 15 zápasech na podzim 1981. Tamtéž byl i asistentem trenéra Milana Máčaly (jaro 1982, 1982/83 a 1983/84, v ročníku 1983/84 společně s Josefem Zadinou) a Tomáše Pospíchala (1987/88 společně s Vlastimilem Petrželou). V pražské Spartě byl jako asistent u dvou titulů mistra Československa (1989/90 jako asistent Jozefa Jarabinského a 1990/91 jako asistent Václava Ježka na podzim 1990 a Dušana Uhrina st. na jaře 1991) a jednoho druhého místa (1991/92 jako asistent Dušana Uhrina st.).\n\nVe druhé lize vedl FK Viktoria Žižkov, SK Xaverov Praha a FC Portal Příbram. V České fotbalové lize byl trenérem SK Český Brod a B-mužstva Sparty Praha, kde trénoval mj. Tomáše Rosického. Trénoval také menší oddíly.\n\nV sezoně 2017/18 působí jako hlavní trenér mladšího dorostu U-16 v FK Slavoj Vyšehrad.\n\n"}
{"id": "1365286", "url": "https://cs.wikipedia.org/wiki?curid=1365286", "title": "Argentina Open 2018", "text": "Argentina Open 2018\n\nArgentina Open 2018 byl tenisový turnaj pořádaný jako součást mužského okruhu ATP World Tour, který se odehrával v areálu Buenos Aires Lawn Tennis Clubu na otevřených antukových dvorcích. Konal se mezi 12. až 18. února 2018 v argentinském hlavním městě Buenos Aires jako dvacátý první ročník turnaje.\n\nTurnaj s rozpočtem 648 180 dolarů patřil do kategorie ATP World Tour 250. Nejvýše nasazeným hráčem ve dvouhře se stal šestý hráč světa Dominic Thiem z Rakouska. Jako poslední přímý účastník nastoupil do hlavní singlové soutěži srbský 75. hráč žebříčku Dušan Lajović.\n\nPři druhém startu na Argentina Open získal druhý singlový titul 24letý Rakušan Dominic Thiem, když na turnaji zvítězil již v roce 2016. Druhý společný titul ze čtyřhry turnajů ATP vybojoval argentinský pár Andrés Molteni a Horacio Zeballos.\n\nNásledující hráči obdrželi divokou kartu do hlavní soutěže:\n\nNásledující hráči obdrželi do hlavní soutěže zvláštní výjimku:\n\nNásledující hráč nastoupil pod žebříčkovou ochranou:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n\n"}
{"id": "1365288", "url": "https://cs.wikipedia.org/wiki?curid=1365288", "title": "Karol Kögl", "text": "Karol Kögl\n\nKarol Kögl (1. března 1939 – 26. září 2005) byl slovenský fotbalový trenér.\n\nV československé lize vedl TJ Internacionál Slovnaft ZŤS Bratislava-Petržalka jako hlavní trenér ve 40 zápasech (15 na jaře 1986 a 25 v sezoně 1987/88). Po sestupu na jaře 1986 s klubem vyhrál SNFL v ročníku 1986/87 a vrátil jej do nejvyšší soutěže. V bratislavském Interu byl také asistentem trenéra Justína Javorka na jaře 1982. V sezoně 2001/02 působil v ŠK Plavecký Štvrtok.\n\n"}
{"id": "1365289", "url": "https://cs.wikipedia.org/wiki?curid=1365289", "title": "Petr Huděc", "text": "Petr Huděc\n\nPetr Huděc (29. července 1940 Bílovec – 4. února 2005 tamtéž) byl český fotbalový a futsalový trenér. S československou reprezentací vybojoval zlaté medaile na Mistrovství Evropy ve fotbale hráčů do 16 let v roce 1990.\n\nVěnoval se také futsalu, s klubem CC Jistebník se stal vítězem futsalové ligy v sezoně 2001/02. V roce 2001 s Jistebníkem zvítezil i ve futsalovém poháru ČMFS.\n\nZa celoživotní zásluhy o rozvoj fotbalu obdržel Cenu Václava Jíry.\n\nV československé lize byl v sezonách 1984/85 a 1985/86 asistentem trenéra Josefa Kolečka v Baníku Ostrava (1984/85 společně s Miloslavem Bialkem). Trenérsky působil také v Bílovci, Novém Jičíně, Opavě a NH Ostrava.\n\n"}
{"id": "1365290", "url": "https://cs.wikipedia.org/wiki?curid=1365290", "title": "Mezinárodní letiště Jen-tchaj Pcheng-laj", "text": "Mezinárodní letiště Jen-tchaj Pcheng-laj\n\nMezinárodní letiště Jen-tchaj Pcheng-laj (, IATA: YNT, ICAO: ZSYT) je mezinárodní letiště u Jen-tchaje v provincii Šan-tung v Čínské lidové republice. Leží ve vzdálenosti přibližně třiačtyřiceti kilometrů severozápadně od centra Jen-tchaje.\n\nLetiště Jen-tchaj Pcheng-laj nahradilo ve funkci hlavního jentchajského civilního letiště starší letiště Jen-tchaj Laj-šan, kterému zůstala funkce letecké základny. Původně se mělo nazývat \"mezinárodní letiště Jen-tchaj Čchao-šuej\".\n"}
{"id": "1365292", "url": "https://cs.wikipedia.org/wiki?curid=1365292", "title": "Anthony Cumia", "text": "Anthony Cumia\n\nAnthony Cumia (* 26. dubna 1961 Elwood, New York) je americký komik, herec a zpěvák. Nejvíce se proslavil jako rozhlasová osobnost v show \"Opie and Anthony\", který se vysílal od roku 1995 do roku 2014. Od roku 2001 v pořadu vystupoval s komikem Jimem Nortonem. \n\nStudoval střední školu v Elwoodu, kterou nedokončil. Má dva bratry, Joe a Dawn. Dětství prožil se svým otcem v Kalifornii. Původně se začal živit jako mechanik klimatizačních zařízení. Byl ovlivněn Howardem Sternem a Donem Imusem. \n\n"}
{"id": "1365298", "url": "https://cs.wikipedia.org/wiki?curid=1365298", "title": "Římskokatolická farnost Sázavka", "text": "Římskokatolická farnost Sázavka\n\nŘímskokatolická farnost Sázavka je územním společenstvím římských katolíků v rámci havlíčkobrodského vikariátu královéhradecké diecéze.\n\nPlebánie v Sázavce (původním názvem ve \"Smrdově\") je poprvé doložena v roce 1352, kdy místní duchovní správa odváděla 21 grošů papežského desátku za pololetí. Patronátní právo k místnímu kostelu měli benediktinští mniši z kláštera ve Vilémově (klášter vykonával patronátní právo zřejmě až do svého zániku za husitských válek). Po polovině 20. století přestala být farnost obsazována sídelním knězem. Diecézní katalog z přelomu let 1970/1971 uvádí, že Sázavka byla tehdy administrována ex currendo z Číhoště v sousedním humpoleckém vikariátu.\n\nFarnost byla do 30. června 2017 spravována ex currendo z Habrů, od 1. července téhož roku pak spolu s Habry ex currendo z Golčova Jeníkova.\n\n"}
{"id": "1365306", "url": "https://cs.wikipedia.org/wiki?curid=1365306", "title": "Pottersville", "text": "Pottersville\n\nPottersville může být:\n\n"}
{"id": "1365307", "url": "https://cs.wikipedia.org/wiki?curid=1365307", "title": "Pottersville (film)", "text": "Pottersville (film)\n\nPottersville je americká filmová komedie, kterou natočil režisér Seth Henrikson podle scénáře Daniela Meyera. Hlavní roli majitele obchodu Maynarda Greigera v něm ztvárnil Michael Shannon a v dalších rolích se představili například Judy Greer, Ron Perlman a Christina Hendricks. Autorem originální hudby k filmu je Brando Triantafillou a dále v něm byly použity písně v podání Gene Autryho či Rosemary Clooney. Uveden byl 10. listopadu 2017 distribuční společností Echo Bridge. Server IndieWire snímek označil za jeden z nejhorších vánočních filmů, které kdy vznikly.\n\n"}
{"id": "1365310", "url": "https://cs.wikipedia.org/wiki?curid=1365310", "title": "99 Homes", "text": "99 Homes\n\n99 Homes je americké filmové drama, které natočil režisér Ramin Bahrani podle scénáře, který napsal spolu s Amirem Naderim. Děj filmu se odehrává na Floridě a hlavní roli Dennise Nashe v něm ztvárnil Andrew Garfield. Jeho rodině byl sebrán dům, a to kvůli iniciativě podnikatele Ricka Carvera (Michael Shannon). Nash později vypomáhal Carverovi s vystěhováváním ostatních lidí. V dalších rolích se ve filmu představili například Laura Dernová a Noah Lomax. Snímek byl věnován kritikovi Rogeru Ebertovi. Premiéru měl 29. srpna 2014 na 71. ročníku Benátského filmového festivalu.\n"}
{"id": "1365311", "url": "https://cs.wikipedia.org/wiki?curid=1365311", "title": "Július Polák (fotbalista)", "text": "Július Polák (fotbalista)\n\nJúlius Polák (* 14. srpna 1951) je bývalý slovenský fotbalista, útočník.\n\nV československé lize hrál za Spartak Trnava. Nastoupil v 1 ligovém utkání, gól v lize nedal. V sezóně 1970/71 získal s Trnavou mistrovský titul.\n\n\n"}
{"id": "1365313", "url": "https://cs.wikipedia.org/wiki?curid=1365313", "title": "Josef Němec (fotbalista, 1945)", "text": "Josef Němec (fotbalista, 1945)\n\nJosef Němec (* 25. ledna 1945) je bývalý český fotbalový záložník.\n\nV československé lize hrál za TJ Gottwaldov. Nastoupil ve 20 ligových utkáních. Gól v lize nedal. Z Gottwaldova odešel do Spartaku PS Přerov.\n\n\n"}
{"id": "1365314", "url": "https://cs.wikipedia.org/wiki?curid=1365314", "title": "Bourneovo ultimátum", "text": "Bourneovo ultimátum\n\nBourneovo ultimátum je americký akční film, který natočil režisér Paul Greengrass. Scénář napsali Tony Gilroy, Scott Z. Burns a George Nolfi podle stejnojmenné knihy od Roberta Ludluma. Jde o třetí film ze série o Jasonu Bourneovi. Hlavní roli v něm ztvárnil Matt Damon a dále v něm hráli například Julia Stiles, David Strathairn a Édgar Ramírez. Film měl premiéru 25. července 2007 a do amerických kin byl následně uveden 3. srpna toho roku. Stejně jako v případě předchozích filmů zazněla během závěrečných titulků píseň „Extreme Ways“ od Mobyho. Autorem originální hudby k filmu je John Powell.\n\n"}
{"id": "1365317", "url": "https://cs.wikipedia.org/wiki?curid=1365317", "title": "Tony Gilroy", "text": "Tony Gilroy\n\nTony Gilroy (* 11. září 1956) je americký scenárista a režisér. Je spoluautorem scénářů k prvním čtyřem filmů ze série o Jasonu Bourneovi. Čtvrtý film ze série (\"Bourneův odkaz\") rovněž režíroval. Dále se podílel například na scénářích k filmům \"Michael Clayton\" (2007; rovněž režie), \"Na odstřel\" (2009; rovněž režie) a \"Velká čínská zeď\" (2016). Jeho mladšími bratry jsou režisér a scenárista Dan Gilroy a filmový stříhač John Gilroy. Jejich otcem je dramatik Frank D. Gilroy.\n\n"}
{"id": "1365322", "url": "https://cs.wikipedia.org/wiki?curid=1365322", "title": "Římskokatolická farnost Svatý Kříž", "text": "Římskokatolická farnost Svatý Kříž\n\nŘímskokatolická farnost Svatý Kříž je územním společenstvím římských katolíků v rámci havlíčkobrodského vikariátu královéhradecké diecéze.\n\nVesnice Svatý Kříž byla založena ve 13. století řádem Německých rytířů při obchodní cestě do Habrů. Řád zde nechal pro duchovní potřeby obyvatel postavit kapli. Kaple byla později přestavěna na kostel, a při něm byla zřízena farnost. V místním kostele dlouhá léta vykonával službu kostelníka překladatel a grafik Jiří Reynek, syn básníka a grafika Bohuslava Reynka, který žil na zámečku v přifařeném Petrkově.\n\nFarnost je administrována ex currendo z Úsobí v sousedním humpoleckém vikariátu.\n\n"}
{"id": "1365326", "url": "https://cs.wikipedia.org/wiki?curid=1365326", "title": "25. ročník udílení Gotham Awards", "text": "25. ročník udílení Gotham Awards\n\nVyhlášení amerických cen Gotham Awards 2015 se konalo 30. listopadu 2015. Nominace byly oznámeny dne 22. října 2015. Ceremoniál moderovaly Abbi Jacobson a Llana Glazer. \n\nTučně jsou označeni vítězové.\n"}
{"id": "1365327", "url": "https://cs.wikipedia.org/wiki?curid=1365327", "title": "Milan Fuchs", "text": "Milan Fuchs\n\nMilan Fuchs (* 6. července 1948) je bývalý slovenský fotbalista, útočník.\n\nV československé lize hrál za Tatran Prešov. Nastoupil ve 12 ligových utkáních. Gól v lize nedal.\n\n\n"}
{"id": "1365329", "url": "https://cs.wikipedia.org/wiki?curid=1365329", "title": "Barneo", "text": "Barneo\n\nBarneo ( Барнео) je sezónní tábořiště, které od roku 2002 každoročně buduje Ruská zeměpisná společnost na zamrzlém povrchu Severního ledového oceánu mezi Špicberky a severním pólem nedaleko 89. rovnoběžky. Cestovatel Petr Horký ji popisuje: „Stanice Barneo je tak trochu zázrak. Nějaký Hemingway Severu by možná řekl, že je to pohyblivý svátek Arktidy, jelikož základna se v oceánu neustále hýbe, driftuje. Barneo se staví jednou ročně na měsíc až na šest týdnů kvůli vědeckému výzkumu a pro zajištění polárních výprav.“\n\nStanice se buduje každý rok znova a na jiném místě. V dubnu, když skončí polární noc, se na základě satelitních snímků vybere místo s nejpevnější vrstvou ledu, kam se ze sibiřského města Chatanga letecky dopraví veškeré vybavení. Vznikne stanové městečko se zhruba stovkou obyvatel, odkud komerční turisté vyrážejí na pól, zaměstnanci Oceánologického ústavu Ruské akademie věd zde provádějí různá měření. Barneo je evakuováno v květnu, kdy led roztaje natolik, že se pobyt na něm stává nebezpečným. \n\nBarneo je nejseverněji položeným místem, kde přebývají lidé, kvůli nestálé poloze a pouze nárazovému obydlení se však neřadí mezi nejsevernější osady světa.\n"}
{"id": "1365330", "url": "https://cs.wikipedia.org/wiki?curid=1365330", "title": "Václav Vraný", "text": "Václav Vraný\n\nVáclav Vraný (* 1. ledna 1952) je bývalý český fotbalový útočník.\n\nV československé lize hrál za Slavii Praha. Nastoupil v 1 ligovém utkání. Gól v lize nedal.\n\n"}
{"id": "1365332", "url": "https://cs.wikipedia.org/wiki?curid=1365332", "title": "London Symphony Orchestra", "text": "London Symphony Orchestra\n\nLondon Symphony Orchestra je orchestr, který sídlí v Londýně. Vznikl v roce 1904 poté, co několik hudebníků odešlo z orchestru Queen's Hall Orchestra Henryho Wooda. Původním šéfdirigentem orchestru byl Hans Richter a později se na této pozici vystřídala řada dalších dirigentů, mezi něž patří například Simon Rattle, André Previn, Pierre Monteux a Claudio Abbado. V některých obdobích neměl orchestr stálého šéfdirigenta a pracoval pouze s hostujícími dirigenty. Počínaje rokem 1982 je domovským sálem orchestru hala v kulturním centru Barbican Centre. Již od desátých let orchestr pořizoval nahrávky hudby. Orchestr také hrál na nahrávkách filmové hudby, a to například ke snímkům \"Čtyři péra\" (1939), \"Miláčku, zmenšil jsem děti\" (1989), \"Schindlerův seznam\" (1993) a \"Kód Enigmy\" (2014).\n\n"}
{"id": "1365335", "url": "https://cs.wikipedia.org/wiki?curid=1365335", "title": "Stanislav Hladčenko", "text": "Stanislav Hladčenko\n\nStanislav Hladčenko (* 14. září 1994 Minsk, Bělorusko) je běloruský akrobatický lyžař-skokan. Začínal se skoky na trampolíně a s akrobatickými skoky do vody pod vedením Vladimira Daščinského. Akrobatickým skokům na lyžím se věnuje v pod vedením Nikolaje Kozenka. V běloruské reprezentaci se pohybuje od roku 2011. Světový pohár objíždí pravidelně od sezony 2015/16. V roce 2018 obsadil 6. místo na olympijských hrách v Pchjongčchangu.\n"}
{"id": "1365339", "url": "https://cs.wikipedia.org/wiki?curid=1365339", "title": "Mlázovy (zámek)", "text": "Mlázovy (zámek)\n\nZámek Mlázovy je barokní stavba nacházející se ve vesnici Mlázovy v podhůří Šumavy v okrese Klatovy, asi šestnáct kilometrů od Klatov. Zámecký areál je chráněn jako kulturní památka ČR.\n\nVznik Mlázov se váže ke zdejšímu panství. V blízkém okolí zámku stojí od počátku 14. století také kostel svatého Jana Křtitele. Již ve stejném století se v nejbližším okolí později vystavěného zámku nacházela rovněž tvrz. Z té se dochovaly jen dva sklepy, které se nacházejí mimo objekt zámku. V roce 1694 byly v okolí tvrze poplužní dvůr, pivovar, chmelnice, zahrady nebo sady. Zámek byl vystavěn zřejmě v roce 1721 tehdejším vlastníkem tvrze Janem Vilémem Bernklauem ze Schönrehui. Na rod Šenrejtů upomíná i jejich znak na zámku, který je zde vyobrazen spolu s rokem 1721. Zámek dále vlastnilo velké množství různých vlastníků, než ho v roce 1947 prodal Dušan Zachystal obci, která ho držela do roku 2001. Zámek sloužil jako škola, kanceláře jednotného zemědělského družstva, byty a skladiště. V roce 2001 byl prodán ve zchátralém stavu současnému vlastníku, který ho postupně přestavěl v rekreační zařízení.\n\nZámek měl v původní podobě obdélníkový tvar, který byl krytý valbovou střechou a ozdobený čtyřhrannou věžičkou. Hlavní vchod byl v západním průčelí. Vstupovalo se jím do prostředního průjezdu, po jehož bocích se v přízemí rozkládají místnosti valeně zaklenuté. V patře jsou ploché stropy. V okolí zámku je anglický park, který byl původně obehnán zdmi a doplněn pavilonem. Rovněž na parku se podepsal zub času a novým vlastníkem musel být zrekonstruován. Dnes je v parku kuželník, skály a rybníček. Nedaleký kostel svatého Jana Křtitele byl později po vzoru zámku barokně upraven. Kostel ještě ve 20. století sloužil jako zámecká kaple. Areál zámku se skládá z severního klasicistního křídla, stodol, sýpky, hospodářského dvora. Rovněž zde byl pivovar a později lihovar, který byl zbourán ve dvacátém století.\n\n"}
{"id": "1365340", "url": "https://cs.wikipedia.org/wiki?curid=1365340", "title": "Josef Baar (fotbalista)", "text": "Josef Baar (fotbalista)\n\nJosef Baar (* 23. října 1946) je bývalý český fotbalový útočník.\n\nV československé lize hrál za Škodu Plzeň. Nastoupil ve 3 ligových utkáních. Gól v lize nedal. Do Škody Plzeň přišel z Jiskry Domažlice.\n\n\n"}
{"id": "1365344", "url": "https://cs.wikipedia.org/wiki?curid=1365344", "title": "Andrea Riseborough", "text": "Andrea Riseborough\n\nAndrea Riseborough (* 20. listopadu 1981 Wallsend, Spojené království) je anglická herečka. Její matka byla sekretářka, zatímco otec se věnoval prodeji automobilů. S herectvím začínala v divadle a rovněž jej studovala na Royal Academy of Dramatic Art. Později začala hrát také v televizi a filmu. Hrála například ve filmech \"Shadow Dancer\" (2012), \"Ztratili jsme Stalina\" (2017) a \"Nancy\" (2018). Na snímku \"Nancy\" se rovněž podílela coby producentka. Roku 2018 ztvárnila roli Judy Schneider v seriálu \"Waco\". Její mladší sestra Laura se rovněž věnuje herectví.\n\n"}
{"id": "1365364", "url": "https://cs.wikipedia.org/wiki?curid=1365364", "title": "Maximilien Luce", "text": "Maximilien Luce\n\nMaximilien Luce (13. března 1858 Paříž – 6. února 1941 Paříž) byl francouzský malíř a grafik. \n\nNarodil se v chudé rodině na Montparnasse, vyučil se dřevorytcem a po čtyřleté vojenské službě vystudoval Académie Suisse. Tvořil v duchu postimpresionismu a pointilismu, vystavoval na Salonu nezávislých, přátelil se s Georgesem Seuratem a Camillem Pissarrem, patřil ke skupině umělců spjatých s městem Lagny-sur-Marne. Je autorem více než dvou tisíc obrazů. \n\nByl stoupencem anarchismu, spolupracoval jako ilustrátor s časopisem \"La Guerre sociale\" a v jeho tvorbě se často objevují společenskokritické náměty, zobrazoval průmyslové krajiny nebo chudinské městské čtvrti. V roce 1894 byl po atentátu na prezidenta Marie François Sadi Carnota pro své názory krátce vězněn. V roce 1934 se stal předsedou Société des Artistes Indépendants, na funkci rezignoval v roce 1940 na protest proti vylučování židovských členů. \n\n"}
{"id": "1365368", "url": "https://cs.wikipedia.org/wiki?curid=1365368", "title": "Niklas Edin", "text": "Niklas Edin\n\nJohan Niklas Edin (* 6. července 1985 Örnsköldsvik) je švédský curler, hrající na pozici skipa.\n\nNa juniorských světových šampionátech získal v letech 2004–2007 čtyři medaile. Od roku 2009 se se svým týmem pohybuje v evropské špičce, na seniorských evropských mistrovství vybojoval v letech 2009, 2012, 2014, 2015, 2016 a 2017 kontinentální tituly. Úspěšný je také na světových šampionátech, zlaté medaile získal v letech 2013 a 2015. Ze Zimních olympijských her 2014 má bronzovou medaili, na ZOH 2018 získal stříbro.\n\n"}
{"id": "1365373", "url": "https://cs.wikipedia.org/wiki?curid=1365373", "title": "Arnošt Samek", "text": "Arnošt Samek\n\nArnošt Samek (26. října 1953 – 19. února 2011) byl český fotbalový brankář.\n\nV československé lize chytal za TŽ Třinec. Nastoupil v 1 ligovém utkání.\n\n\n"}
{"id": "1365382", "url": "https://cs.wikipedia.org/wiki?curid=1365382", "title": "Štefan Gajdoš", "text": "Štefan Gajdoš\n\nŠtefan Gajdoš (* 13. prosince 1950) je bývalý slovenský fotbalista, záložník.\n\nV československé lize hrál za Lokomotívu Košice. Nastoupil v 1 ligovém utkání, gól nedal.\n\n\n"}
{"id": "1365383", "url": "https://cs.wikipedia.org/wiki?curid=1365383", "title": "Imrich Tobiáš", "text": "Imrich Tobiáš\n\nImrich Tobiáš (* 10. března 1945) je bývalý slovenský fotbalista, útočník.\n\nV československé lize hrál za ZVL Žilina. Nastoupil v 6 ligových utkáních. Gól v lize nedal.\n\n\n"}
{"id": "1365384", "url": "https://cs.wikipedia.org/wiki?curid=1365384", "title": "Jaroslav Bayer", "text": "Jaroslav Bayer\n\nJaroslav Bayer (* 5. října 1943) je bývalý český fotbalista, obránce.\n\nV československé lize hrál v sezóně 1969/70, za SONP Kladno. Nastoupil v 1 ligovém utkání. Gól v lize nedal.\n\n\n"}
{"id": "1365388", "url": "https://cs.wikipedia.org/wiki?curid=1365388", "title": "Kao Tching-jü", "text": "Kao Tching-jü\n\nKao Tching-jü (; * 15. prosince 1997) je čínský rychlobruslař.\n\nNa mezinárodní scéně debutoval začátkem roku 2016, kdy se představil ve Světovém poháru. Následně startoval i na seniorském Mistrovství světa ve sprintu (24. místo) a na juniorském světovém šampionátu. V listopadu 2016 se ve Světovém poháru v závodu na 500 m umístil na druhém místě. Startoval také na Mistrovství světa na jednotlivých tratích 2017. Zúčastnil se Zimních olympijských her 2018, kde v závodě na 500 m získal bronzovou medaili. Z Mistrovství světa na jednotlivých tratích 2020 si přivezl stříbrnou medaili z týmového sprintu.\n"}
{"id": "1365390", "url": "https://cs.wikipedia.org/wiki?curid=1365390", "title": "Shea Whigham", "text": "Shea Whigham\n\nShea Whigham (* 5. ledna 1969 Tallahassee) je americký herec. Jeho otec byl advokátem, zatímco matka pracovala jako školní knihovnice. Studoval na Newyorské státní univerzitě v Purchase. Později se usadil v New Yorku, kde spolu se svým kamarádem Kirkem Acevedem založil divadelní soubor The Rorschach Group. V roce 1997 dostal epizodní roli v seriálu \"Ghost Stories\" a následujícího roku se představil ve filmu \"Of Love & Fantasy\". Větší roli dostal roku 2000 ve snímku \"Tábor tygrů\". Později hrál v řadě dalších filmů a seriálů. V letech 2010 až 2014 hrál Eliase Thompsona v seriálu \"Impérium – Mafie v Atlantic City\". V roce 2018 hrál agenta Mitche Deckera v seriálu \"Waco\". Mezi filmy, v nichž hrál, patří například \"Legendy z Dogtownu\" (2005), \"Vlk z Wall Street\" (2013) a \"\" (2017).\n\n"}
{"id": "1365395", "url": "https://cs.wikipedia.org/wiki?curid=1365395", "title": "Andrzej Sekuła", "text": "Andrzej Sekuła\n\nAndrzej Sekuła (* 19. prosince 1954 Vratislav) je polský kameraman. V roce 1980 emigroval do Spojených států amerických a usadil se v Los Angeles. Po několika krátkometrážních filmech debutoval v roce 1992 na celovečerním snímku \"Gauneři\" režiséra Quentina Tarantina. Později se podílel například na filmech \"Nebezpečná síť\" (1995), \"Americké psycho\" (2000) a \"Motel smrti\" (2007), stejně jako na Tarantinově filmu \"\" (1994) či jeho segmentu ve filmu \"Čtyři pokoje\" (1995). Jako režisér debutoval v roce 1998, kdy uvedl film \"Prokleté prachy\".\n\n"}
{"id": "1365399", "url": "https://cs.wikipedia.org/wiki?curid=1365399", "title": "Swatch", "text": "Swatch\n\nSwatch je švýcarská hodinářská společnost založená v roce 1983 Nicolasem Hayekem, organizačně součást společnosti Swatch Group. Produktová řada Swatch byla vytvořena jako reakce na \"quartzovou krizi\" sedmdesátých a osmdesátých let, kdy levné asijské digitální i analogové hodinky zaplavily světový trh s hodinkami.\n\nNázev \"swatch\" je zkratkou ze \"second watch\", tedy druhé hodinky, které člověk vlastní pro neformální volnočasové příležitosti, současně nejsou drahé, jsou tudíž postradatelné v případě poškození nebo ztráty. Postupem času si Swatch vybudoval renomé, díky němuž hodinky této značky lidé používají také jako své primární hodinky.\n\nV 70. letech 20. století byl švýcarský hodinářský průmysl v hluboké krizi. Asijské firmy vsadily na tehdy moderní quartzovou technologii a společnosti jako SEIKO se svými analogovými a digitálními quartzovými hodinkami válcovaly světový trh s hodinkami. Za pouhých 10 let zbankrotovalo 1000 švýcarských hodinářů, hodnota vývozu hodinek klesla na polovinu a podíl švýcarských hodinek na světovém trhu klesl ze 43 % na 15 %.\n\nA zatímco v Japonsku sjížděly z automatizovaných linek tisíce levných quartzových hodinek, byla ve švýcarském hodinářském segmentu situace úplně jiná. Zde stovky drobných hodinářů vyráběly hodinky většinou pod svou značkou a díly odebíraly od zhruba tisícovky dodavatelů.\n\nJedním z lidí, který si uvědomoval, že švýcarský hodinářský průmysl bude potřebovat radikální změnu, byl Ernst Thomke. Thomke přišel do ASUAG v roce 1978 a ihned začal se změnami. Snížil výrobní náklady, propustil 60 % zaměstnanců, zkonsolidoval výrobu strojků pod společnost ETA SA a urychlil přechod ETA na výrobu quartzových analogových hodinek.\n\nThomke si také uvědomoval, že se musí zjednodušit a sjednotit nejenom výroba strojků, ale celých hodinek, čímž vznikly ultratenké hodinky Delirium s tělem z jednoho kusu (nahrazuje pouzdro hodinek, základnu strojku a dýnko), do kterého se ukládal strojek číselníkem (stejně jako u hodinek Swatch). Plán byl začít montovat strojky ETA do hodinek (nejlépe plastových) a začít tak s masovou produkcí dostupných švýcarských hodinek, které by konkurovaly Asijské produkci.\n\nThomke měl však jeden zásadní problém — kde vzít na svůj plán peníze? Banky už byly unavené z neustálého pumpování peněz do nemocného švýcarského hodinářského průmyslu. Naštěstí se Thomke setkal s investorem Nicolasem Hayekem a ukázal mu své tajné plány.\n\nHayek, který zrovna sloučil SSIH a ASUAG a určil jim, že se mají soustředit pouze na design hodinek (ETA se měla starat o dodávky hodinek pro všechny značky skupiny), slíbil, že peníze od bank sežene. Peníze opravdu sehnal a v roce 1983 se na trhu objevily první „Swatchky“. A byl to ohromný úspěch od samého začátku, i když nikdo nevěřil, že se v tomto segmentu švýcarské hodinky opět někdy vrátí na scénu.\n\n\n"}
{"id": "1365400", "url": "https://cs.wikipedia.org/wiki?curid=1365400", "title": "Rail Cargo Carrier - Czech Republic", "text": "Rail Cargo Carrier - Czech Republic\n\nRail Cargo Carrier - Czech Republic s.r.o. (RCCCZ) je český železniční dopravce se sídlem v Praze, který je 100% dcerou maďarské společnosti Rail Cargo Carrier ze skupiny Rail Cargo Austria (RCA).\n\nSpolečnost byla založena v roce 2013 jako 100% dcera české společnosti ČSKD Intrans, po několika majetkových změnách (ale vždy v rámci skupiny RCA z holdingu ÖBB) je od 29. prosince 2014 majitelem Rail Cargo Carrier Kft. sídlící v Budapešti. \n\nSpolečnost vstoupila na trh nákladní železniční dopravy v Česku k 13. 12. 2015, kdy převzala provoz vlaků provozovaných do té doby přímou rakouskou společností Rail Cargo Austria. Od začátku se soustředila především na tranzitní dopravu mezi Polskem a Rakouskem (uhlí, koks, ocel), ale využívá ucelené vlaky rovněž pro přepravu jednotlivých zásilek a skupin vozů mezi těmito státy. Dopravce se mj. podílí na intermodální dopravě, v roce 2016 šlo např. o přepravu intermodálních vlaků mezi přístavem Koper a terminály v Polsku, v listopadu 2017 pak realizovala první kontejnerový vlak z čínského Čcheng-tu do italské Mortary.\n\nOd zahájení činnosti jako dopravce společnost soustředí svou činnost na druhý železniční koridor, neboť se specializuje na tranzit mezi Polskem a Rakouskem. V roce 2015 nahradila na českém trhu RCA, což byl v té době šestý nejvýznamnější dopravce s podílem na trhu 2,33 %. Toto postavení si RCCCZ udržel, podíl na trhu v roce 2017 činil 2,73 %.\n"}
{"id": "1365401", "url": "https://cs.wikipedia.org/wiki?curid=1365401", "title": "Hämatom", "text": "Hämatom\n\nHämatom (německy \"hematom\") je německá metalová kapela, která vznikla v roce 2004 ve Frankách. Hämatom si svůj styl vyvinul ze žánru Neue Deutsche Härte.\n\nKoncept kapely je založen na jednotě hudebních a vizuálních elementů, což vedlo k nápadu pojmenovat členy kapely po čtyřech hlavních světových stranách a schovat je pod masky. Zpočátku byly jejich texty inspirovány bajkami, což se časem změnilo a kapela se postupně začala zaměřovat na společenská, náboženská a sociálně-kritická témata.\n\nKapela vydala celkem 6 studiových alb a spostupem času se více a více objevovala v německých hitparádách. jejich singl \"„Wir Sind Gott“\" z roku 2016 se v Německu vyšplhal na 5. místo. Pro kapelu jsou nejdůležitější živá vystoupení a organizace jejích vlastních festivalů Dämonentanz, Das laute Abendmahl a Burg-Alarm, kam si zvou spřátelené kapely.\n\nV červenci 2013 předskakovali slavnějším krajanům, Rammstein, na Sofia Rocks Festivalu v Bulharsku.\n\nV České republice se poprvé představili v roce 2018, kdy jako speciální host doprovázeli českou metalovou kapelu Dymytry na části turné 15 let pod maskou. Pro velký úspěch u českého publika přijali ještě v průběhu turné pozvání na festival Rock of Sadská 2018, kde nahradili kapelu Kreyson, vypadnuvší z line-upu. V témže roce se ještě jednou představí v Praze (19. prosince), opět jako host Dymytry.\n\n</onlyinclude>\n\n\nFyzické nosiče\n\nPouze v digitální podobě\n\n"}
{"id": "1365403", "url": "https://cs.wikipedia.org/wiki?curid=1365403", "title": "Edward R. Pressman", "text": "Edward R. Pressman\n\nEdward R. Pressman (* 11. dubna 1943 New York) je americký filmový producent. Pochází z židovské rodiny. Jeho otcem byl podnikatel Jack Pressman, který založil hračkářskou firmu Pressman Toy Corporation. Jeho matka se jmenovala Lynn a rovněž pracovala v hračkářském průmyslu. Jako producent se podílel například na filmech \"Wall Street\" (1987) a \"Americké psycho\" (2000).\n"}
{"id": "1365405", "url": "https://cs.wikipedia.org/wiki?curid=1365405", "title": "Dušan Brezík", "text": "Dušan Brezík\n\nDušan Brezík (* 1958) je bývalý slovenský fotbalista. Jeho bratrem je bývalý fotbalový reprezentant Karol Brezík.\nV československé lize hrál za Inter Bratislava. Nastoupil v 1 ligovém utkání. Gól v lize nedal.\n\n\n"}
{"id": "1365406", "url": "https://cs.wikipedia.org/wiki?curid=1365406", "title": "Chris Hanley", "text": "Chris Hanley\n\nChris Hanley je americký filmový producent. Studoval literaturu a filozofii na Amherst College a rovněž byl vzděláván na Kolumbijské a Oxfordské univerzitě. Svou kariéru zahájil nejprve v hudebním průmyslu, konkrétně ve firmě Intergalactic Music, která se věnovala prodeji kytar. Počátkem osmdesátých let společnost otevřela vlastní nahrávací studio. Počínaje rokem 1984 působil ve společnosti Rock Video International, která se věnovala licencování videoklipů z MTV do ostatních zemí, například do Japonska či zemí v tehdejším evropském Východním bloku. V roce 1987 založil firmu Art Associates, která se věnovala prodeji uměleckých děl například od Andyho Warhola, Roye Lichtensteina a Jaspera Johnse. V roce 1991 založil filmovou společnost Muse Productions. Jako producent se podílel například na filmech \"Můj nejmilejší bar\" (1996), \"Americké psycho\" (2000) a \"Veronika se rozhodla zemřít\" (2009). V roce 2015 byl obviněn z použití peněz, které byly určeny pro film, k jinému účelu.\n"}
{"id": "1365409", "url": "https://cs.wikipedia.org/wiki?curid=1365409", "title": "Ploské (okres Revúca)", "text": "Ploské (okres Revúca)\n\nPloské je obec na Slovensku v okrese Revúca ležící na úpatí Muráňské planiny. První písemná zmínka pochází z roku 1413.\n"}
{"id": "1365419", "url": "https://cs.wikipedia.org/wiki?curid=1365419", "title": "František Dörfl", "text": "František Dörfl\n\nFrantišek Dörfl (23. března 1934, Černá v Pošumaví – 27. prosince 2017, Jihlava) byl český malíř a grafik. Byl členem výtvarné skupiny Vysočina (jinak též Sdružení výtvarných umělců Vysočiny), klubu Konkrétistů a TT klubu výtvarných umělců. Podnikl studijní cesty do Itálie, Německa, Francie a Nizozemska.\n\nFrantišek Dörfl se narodil v roce 1943 v Černé v Pošumaví, v roce 1953 maturoval na Střední průmyslové škole strojní v Jihlavě a přitom studoval soukromě malbu u Theodora Bechníka. V letech 1982, 1989 a 1991 obdržel Medaili za grafiku od milánské organizace Amici del Pomero.\n\nOd roku 1953 do roku 1961 se věnoval figurativní tvorbě a mezi lety 1962 a 1963 postupně přecházel na svébytný způsob tvorby, často užíval dripping nebo doplnění asamblážovým objektem. Od roku 1967 pak používal kontruktivní orientaci a tvořil reliéfy z barevných destiček perforovaného plechu či dřeva. Postupně v sedmdesátých letech přestal používat kontruktivní orientaci a začal tvořit malby s organickými tvary ve volně malovaných bodech. Tvořil také monotypy tvořené otisky geometrických útvarů a kresby s postupným skládáním geometrickým tvarů. Měl celkem 35 společných výstav a mnoho samostatných.\n\n\n\n\n\n"}
{"id": "1365421", "url": "https://cs.wikipedia.org/wiki?curid=1365421", "title": "Kumtor", "text": "Kumtor\n\nKumtor (kyrgyzsky \"Кум-Төр\") je rozsáhlý povrchový důl na těžbu zlata v pohoří Ťan-šan v Issykkulské oblasti Kyrgyzstánu. Důl vlastní a prostřednictvím své dceřiné společnosti Kumtor Gold Company provozuje kanadská společnost Centerra Gold. Inc.\n\nKumtor je po andském dole Yanacocha v peruánském regionu Cajamarca (nadmořská výška dolu je 3500-4100 metrů) v pořadí druhým nejvýše položeným dolem na těžbu zlata na světě. Základna dolu Kumtor a jeho technické zázemí se nachází v horském masívu Ak-Šijrak v nadmořské výšce 3600-3800 metrů, samotný důl a zpracovatelské provozy jsou ve výšce, přesahující 3900 metrů.Těžba probíhá necelých 60 km vzdušnou čarou směrem na jih od jezera Issyk-kul. Na opačnou stranu obdobná vzdálenost dělí důl Kumtor od hranic Kyrgyzstánu s Čínskou lidovou republikou. Od kyrgyzského hlavního města Biškeku je důl vzdálen více než 300 km směrem na jihovýchod. Nejbližšími většími sídly jsou obce Barskoon a Tamga poblíž ústí řeky Barskoon do jezera Issyk-kul. Největším městem v regionu je Karakol, vzdálený vzdušnou čarou necelých 70 km směrem na sever, avšak dostupný pouze dlouhou objížďkou přes Barskoon a dále podél jezera Issyk-kul.\n\nLožiska zlata v horském masívu Ak-Šijrak objevili členové geofyzikální vědecké expedice \"Kirgizgeologija\" («Киргизгеология») již v roce 1978. Studii proveditelnosti těžby zlata v této oblasti zpracovala organizace \"Ginalmazzoloto\" při Radě ministrů Sovětského svazu v roce 1989, avšak realizace projektu byla kvůli předpokládaným vysokým nákladům odložena.Vláda Kyrgyzstánu, který získal nezávislost v roce 1991, z několika možných investorů vybrala kanadskou společnost Cameco Corporation, jednoho z největších světových producentů uranu a 4. prosince 1992 zástupci obou stran podepsali v Torontu příslušnou smlouvu o projektu Kumtor Gold (anglicky \"Kumtor Gold Project\", rusky \"проект «Кумторзолото»\"). Po několika letech investic a příprav byla v roce 1997 zahájena těžba. V roce 2004 došlo k restruktualizaci původního projektu. Vznikla společnost Centerra Gold Inc., s níž 22. června 2004 představitelé Kyrgyzstánu podepsali novou investiční smlouvu. \n\nV roce 1998, rok po zahájení průmyslové těžby, byl získán první milión uncí zlata. V roce 2002 produkce zlata překročila 100 tun (3,2 miliónů uncí) . Při tehdejších cenách 320 USD za trojskou unci to to množství zlata představovalo hodnotu kolem jedné miliardy amerických dolarů. Celkem bylo za období let 1997-2010 v Kumtoru vytěženo 242,5 tun zlata. K 1. 1. 2018 měla společnost Kumtor Gold 2693 zaměstnanců, přičemž 2627 z nich bylo občany Kyrgyzské republiky.\n\nDůl Kumtor je ve vlastnictví kanadské společnosti \"Centerra Gold Inc.\" se sídlem v Torontu prostřednictvím její dceřiné společnosti \"Kumtor Gold Company\". Do roku 2016 vlastnila kyrgyzská státní společnost \"Kyrgyzaltyn\" (\"ОАО «Кыргызалтын»\") 32,1 % akcií společnosti \"Centerra Gold Inc\". Ačkoli se původně počítalo, že Kyrgyzstán svůj podíl v těžební společnosti ještě zvýší, došlo k pravému opaku. V roce 2016 společnost Centerra Gold Inc. investovala do zakoupení severoamerické těžařské společnosti \"Thompson Creek Metals Inc\". a vydala kvůli tomu další emisi akcií, takže se podíl \"Kyrgyzaltynu\" v \"Centerra Gold\" v důsledku toho snížil na 26,6%. \n\nKritici, včetně politické opozice, od počátku poukazovali na to, že smlouva se společností Cameco byla v roce 1992 uzavřena bez jakéhokoli výběrového řízení a že v této smlouvě jsou kontroverzní ustanovení, umožňující nerespektování kyrgyzských zákonů.\n\nV roce 1998 se do řeky Barskoon zřítil nákladní vůz, který převážel kyanid sodný, vysoce jedovatou sůl kyseliny kyanovodíkové, používaný v procesu loužení zlata z Kumtoru. Kontaminovaná voda z řeky se vodovodním potrubím dostala do obcí Barskoon a Tamga, kde ji místní obyvatelé používali jednak ve svých domácnostech a také k zalévání zahrádek a zemědělských pozemků. Celkem bylo zdravotně postiženo 1161 obyvatel zmíněných obcí, přičemž jeden člověk na následky otravy zemřel. Zahynulo mnoho domácího zviřectva, vznikly škody na zemědělské půdě a zavlažovací síti a m. j. byla značně poškozena také příroda v oblasti přírodní rezervace Džeti-Oguz (Džeti-oguzská soutěska neboli \"Skály sedmi býků\", kyrgyzsky \"Жети-Өгүз\"). \n\nPo revoluci v roce 2010 byl svržený prezident Kurmanbek Bakijev obviňován z toho, že v roce 2009 záměrně podepsal s Centerra Gold pro Kyrgyzskou republiku nevýhodou smlouvu. V roce 2013 Žogorku Keneš, kyrgyzský parlament, přijal usnesení o přezkoumání smlouvy mezi Kyrgyzskou republikou a společností Centerra Gold. V květnu 2013 asi 500 obyvatel vesnic z okresu Džeti-Oguz, požadujících ukončení smlouvy s kanadskou společností, zablokovalo silnici vedoucí k dolu a posléze se jim podařilo přerušit dodávku elektrického proudu do Kumtoru. Následoval policejní zásah a vyhlášení výjimečného stavu v okrese Džeti-Oguz, protesty však pokračovaly i později. Po soudním řízení o náhradu ekologických škod, z něhož u soudu v Biškeku vyšla vítězně kyrgyzská strana, bylo za účelem náhrady těchto škod na účtu Centerry zablokováno 350 miliónů USD.\n\nVelkým problémem je skutečnost, že se důl nachází ve vysokohorské ledovcové oblasti, přičemž některé části okolních ledovců byly dokonce kvůli těžbě odstraněny. Problém představuje také kyanidové loužení zlata. Ročně je na nákladních vozech kolem druhého největšího horského jezera světa a strmými horskými soutěskami a průsmyky do dolu transportováno na 3650 tun kyanidu. V prostoru dolu se nachází nádrž s obsahem cca 60 miliónů litrů odpadní vody, kontaminované v důsledku loužení zlatonosné horniny. Poblíž kumtorského naleziště zlata je ledovcové jezero Petrov, které by mohlo v důsledku tání permafrostu nebo zemětřesení, která zde nejsou výjimkou, snadno přetéci, a ve spojení s chemickým znečištěním vody a půdy způsobit katastrofu s nedozírnými následky.\n"}
{"id": "1365424", "url": "https://cs.wikipedia.org/wiki?curid=1365424", "title": "South Uist", "text": "South Uist\n\nSouth Uist (Jižní Uist, gaelsky \"Uibhist a Deas\") je ostrov ve skotských Vnějších Hebridách. Žije zde více než 1700 obyvatel (1754 podle sčítání v roce 2013). Hlavním sídlem na ostrově je přístav Lochboisdale. Ostrov je jedním z míst, kde gaelština zůstala běžným dorozumívacím jazykem (60 % populace ve sčítacím obvodě \"South Uist a Benbecula\" v roce 2011). 90 % obyvatel je římskokatolického vyznání.\n\nSouth Uist je jediným místem na Britských ostrovech, kde byly nalezeny mumie.\n\nNa severozápadě ostrova se nalézá armádní prostor pro testování raket.\n\nŘada nálezů dokládá neolitické osídlení ostrova, mj. komorové hroby a několik menhirů, z nichž největší, 5 metrů vysoký, stojí v centru ostrova na sever od \"Beinn A’Charra\". Další nálezy jsou z období kultury zvoncových pohárů.\n\nPozději v době bronzové byl uložen mumifikovaný muž v \"Cladh Hallan\". O tři století mladší je mumie ženy ze stejné lokality. Jde o jediné mumie na Britských ostrovech. Na konci doby bronzové byla těla pohřbena a na jejich místě byly postavena řada staveb. Mumie se však uchovaly díky konzervační schopnosti rašeliny. Sídliště bylo opuštěno v době železné. Zhruba ve stejné době byl postaven broch v \"Dun Vulan\".\n\nZ přístavu Lochboisdale jezdí pravidelně trajekt do Mallaigu ve Skotsku. Ze severu ostrova vede po mostě silnice na ostrov Benbecula a dále na North Uist. Z jihu je South Uist spojen silničním mostem s ostrovem Eriskay, z něhož jezdí přívoz na ostrov Barra, a odtud pokračuje trajekt do Obanu ve Skotsku.\n"}
{"id": "1365427", "url": "https://cs.wikipedia.org/wiki?curid=1365427", "title": "Čcha Min-kju", "text": "Čcha Min-kju\n\nČcha Min-kju ( , anglický přepis: \"Cha Min-kyu\"; * 16. března 1993) je jihokorejský rychlobruslař.\n\nV roce 2012 se představil na Mistrovství světa juniorů. V dalších letech startoval, až na výjimky, pouze v národních závodech. Na mezinárodní scéně se představil v roce 2016, kdy nastoupil do seriálu Světového poháru. Na Mistrovství světa na jednotlivých tratích 2017 skončil na distanci 500 m na 12. místě. V letech 2016 a 2017 se na této trati ve Světovém poháru dvakrát umístil na stupních vítězů. Zúčastnil se Zimních olympijských her 2018, kde v závodě na 500 m získal stříbrnou medaili a na dvojnásobné distanci se umístil na 12. příčce. Z Mistrovství světa na jednotlivých tratích 2019 si přivezl stříbro z týmového sprintu. Na premiérovém Mistrovství čtyř kontinentů 2020 vyhrál týmový sprint a na světovém sprinterském šampionátu 2020 vybojoval bronzovou medaili.\n"}
{"id": "1365433", "url": "https://cs.wikipedia.org/wiki?curid=1365433", "title": "Arrondissement Thuin", "text": "Arrondissement Thuin\n\nArrondissement Thuin (francouzsky: \"Arrondissement de Thuin\"; nizozemsky: \"Arrondissement Thuin\") je jeden ze sedmi arrondissementů (okresů) v provincii Henegavsko v Belgii.\n\nObce politického okresu Thuin patří k soudnímu okresu Charleroi.\n\nPočet obyvatel k 1. lednu 2017 činil 151 699 obyvatel. Rozloha okresu činí 933,72 km².\n\nOkres Thuin sestává z těchto obcí:\n"}
{"id": "1365450", "url": "https://cs.wikipedia.org/wiki?curid=1365450", "title": "Ander (film)", "text": "Ander (film)\n\nAnder je španělský hraný film z roku 2009, který režíroval Roberto Castón podle vlastního scénáře. Film zachycuje vztah baskického farmáře a peruánského imigranta. V ČR byl uveden v roce 2010 na filmovém festivalu Febiofest.\n\nAnder žije na rodinné farmě v horách se svou mladší sestrou Aranchou a matkou. Stará se o farmu a pracuje v továrně v blízkém městě. Jeho monotónní život občas zpestří popíjení s kamarádem Peiem a návštěva prostitutky Reme. Arancha má před svatbou a právě v té době se Ander při pádu zraní a zlomí si nohu. Jeho nastávající švagr mu doporučí přijmout na výpomoc mladíka Josého z Peru, který v okolí vypomáhá na statcích víceméně za byt a stravu. Mezi oběma muži se začne vytvářet přátelství, které po čase přejde k sexuálnímu kontaktu. Ander se následně odcizí a po náhlé smrti matky se uzavře do sebe. Reme, která Adreův vztah v Josému pochopila, ho přiměje, aby Josého nechal na statku. \n"}
{"id": "1365452", "url": "https://cs.wikipedia.org/wiki?curid=1365452", "title": "Vykopni", "text": "Vykopni\n\nVykopni (\"KickOff\") je britský hraný film z roku 2009, který režíroval Rikki Beadle Blair podle vlastního scénáře. Film popisuje jeden zápas v malé kopané, během kterého se každý z hráčů musí vyrovnávat se svými problémy. Film byl věnován britskému fotbalistovi Justinovi Fashanu. Snímek byl v ČR uveden v roce 2010 na filmovém festivalu Mezipatra.\n\nFC Platoon se skládá výhradně z gayů. Po dlouhé době je čeká víkendový zápas, kam se postupně sjíždějí i se svými nejbližšími. Kapitán Archer se svým 17letým přítelem Joeyem, Kingston a Marco, kteří tvoří pár, Floyd s Benjim, kterého potkal teprve den před tím, a 17letý Maddox, kterého se ujal starší Max. Archer vymýšlí strategii proti druhému klubu, která spočívá v tom, že nikdo nesmí poznat, že jsou klubem složeném výhradně z gay hráčů. To se hned zpočátku zkomplikuje tím, když Joye vyndá dresy, které jsou v růžové barvě. Přichází rozhodčí Elton, aby jim oznámil, že plánované družstvo Peckham Pandas dostalo hromadnou otravu z krabího salátu, takže namísto nich nastoupí Bethnal Reapers – kapitán Adam, jeho bratr Jensen, brankář Kane, svalovec Fitz a hezoun Danny, kterého doprovází jeho přítelkyně Alexandria. Adam spoluhráče nabádá, aby hráli slušně, protože už měli v minulých zápasech problémy. Rozhodčí Elton je z celé situace nervózní, protože je to jeho úplně první zápas, a proto často konzultuje svá rozhodnutí s otcem po telefonu. Začátek zápasu vede FC Platoon, ovšem hra je narušována fauly urážkami. Kingston dokonce dostane žlutou kartu, za homofobní narážku na Dannyho. Další nehody ale na sebe nenechají dlouho čekat. Jensen má problémy s drogami, na hřiště přichází Donna, Marcova kamarádka, která měla sex s jeho přítelem Kingstonem. Dále přijde bývalá Adamova přítelkyně s jejich malým synem, o kterého Adam nejeví zájem. Fitz zná Benjiho, který ho na základní škole šikanoval. Kane se nemůže soustředit na hru, obzvláště ke konci zápasu, když se u hřiště objeví policie. Nakonec musí před policií utéct. Zápas i přes penalty dopadne nerozhodně. Hráči se usmíří a dohodnou odvetný zápas na příští týden.\n"}
{"id": "1365453", "url": "https://cs.wikipedia.org/wiki?curid=1365453", "title": "Lotyšsko na Zimních olympijských hrách 2018", "text": "Lotyšsko na Zimních olympijských hrách 2018\n\nLotyšsko se účastnilo Zimní olympiády 2018. Zastupovalo ji 34 sportovců v 9 sportech.\n\n"}
{"id": "1365454", "url": "https://cs.wikipedia.org/wiki?curid=1365454", "title": "1:54", "text": "1:54\n\n1:54 je kanadský hraný film z roku 2016, který režíroval Yan England podle vlastního scénáře. Film se zabývá šikanou mezi spolužáky.\n\nŠestnáctiletý Tim žije po smrti matky se svým otcem. Chodí na střední školu, kde ho baví hlavně chemie, o kterou se zajímá se svým kamarádem Francisem. Nikdo na škole netuší, že spolu s Francisem tajně chodí, nicméně jsou i přesto oba šikanováni a vysmíváni skupinou spolužáků v čele s Jeffem. Francis tento tlak nevydrží a spáchá sebevraždu. Tim se rozhodne pomstít. Začne se opět věnovat atletice, neboť jako junior vynikal v běhu. Chce porazit Jeffa, jehož snem je účast na mistrovství Kanady v běhu na 800 m. Chce uběhnout trať za 1:54. Jeff jednou na večírku tajně natočí Tima, který v opilosti masturbuje. Vyhrožuje mu, že pokud ho na kvalifikaci porazí, Jeff video zveřejní. Tim tajně trénuje a účastní se též kvalifikace. Přestože záměrně prohraje, Jeff video zveřejní, což mezi spolužáky vyvolá proti Timovi vlnu výsměchu. Ten se v zoufalství rozhodne k radikálnímu kroku.\n"}
{"id": "1365456", "url": "https://cs.wikipedia.org/wiki?curid=1365456", "title": "Kazachstán na Zimních olympijských hrách 2018", "text": "Kazachstán na Zimních olympijských hrách 2018\n\nKazachstán na Zimních olympijských hrách v roce 2018 zastupovalo 46 sportovců v 9 sportech.\n\n"}
{"id": "1365458", "url": "https://cs.wikipedia.org/wiki?curid=1365458", "title": "2:37", "text": "2:37\n\n2:37 je australský hraný film z roku 2006, který režíroval Murali K. Thalluri podle vlastního scénáře. Film zachycuje jeden den ve škole, kde někdo ve 14 hodin a 37 minut spáchá sebevraždu. Snímek měl světovou premiéru na Mezinárodním filmovém festivalu v Cannes 26. května 2006.\n\nVe 14:37 učitel a školník vypáčí uzamčené dveře na WC na škole. Za nimi se nachází mrtvé tělo osoby, která spáchala sebevraždu.\n\nFilm se vrací na začátek dne a postupně představuje šest možných kandidátů na sebevraždu. Každý ze studentů řeší závažné osobní problémy. Sean je vyoutovaný gay, který ale v rodině nenachází žádnou podporu. Jeho přítel Luke naopak vše tají a jako místní fotbalová hvězda se prezentuje jako macho. Ve skutečnosti má však neustálý strach z prozrazení. Sarah sice chodí s Lukem, ale trpí bulimií. Melody zjišťuje, že je těhotná poté, co ji znásilnil vlastní bratr Marcus. Ten je pod tlakem otce, který chce mít ze syna dokonalého studenta a nepromíjí mu sebemenší selhání. Steven trpí vrozenou inkontinencí a od narození kulhá, takže se ho každý straní. Děj filmu je prokládán rozhovory s danými studenty v dokumentárním stylu, kdy hovoří na kameru o svých problémech. Den postupuje, osudy studentů se vzájemně proplétají, jejich tajemství vyplouvají na povrch a den směřuje k času 14:37.\n"}
{"id": "1365461", "url": "https://cs.wikipedia.org/wiki?curid=1365461", "title": "Bitva na Butte aux Cailles", "text": "Bitva na Butte aux Cailles\n\nBitva na Butte aux Cailles byla jedna z bitev Krvavého týdne v závěru existence Pařížské komuny, která se odehrála v Paříži na stejnojmenném kopci ve 13. obvodu 24. a 25. května 1871. Generál Wroblewski odolával přesile versailleských vojsk, ale posléze byl donucen po zhroucení komunardské fronty u Pantheonu a jižních pařížských pevností ustoupit přes Seinu.\n\nObrana Butte aux Cailles byla založena na třech praporech komunardů – 175., 176. a především 101. praporu. Ten byl považován za jednu z nejlepších jednotek Pařížské komuny. Navíc zde Wroblewski umístil několik dělostřeleckých baterií – jednu tvořenou osmi kanóny a dvě složené ze čtyř děl. Také opevnil bulváry \"Italie\", \"Hôpital\" a \"Gare\". Jeho velitelství se nacházelo na radnici čtvrti Gobelins a další rezervy byly umístěny na \"Place d'Italie\" a \"Place Jeanne-d'Arc\" a v Bercy.\n\nOproti tomu síly vlády ve Versailles disponovaly II. armádním sborem generála Cisseya o síle 23 000 mužů. Také měl podporu několika dalších jednotek, které svými výpady donutily Wroblewského, aby nasadil své rezervy k ochraně svých boků a nemohl odrazit hlavní útok. Cissey měl k dispozici také asi padesát děl a kulometů na náměstí \"Place d'Enfer\". Dobytím jižních pevností Ivry a Bicêtre získal další.\n\nBitva začala v noci z 24. na 25. května 1871 když versailleská vojska zaútočila na celý levý břeh. První čtyři útoky selhaly a byly odraženy. 25. května bitva pokračovala, ale versailleští získali nyní výhodu dobytím Pantheonu a opanováním kopce. Wroblewski byl nucen vyčlenit část svých rezerv k ochraně barikád na \"Place Jeanne-d'Arc\" a Slavkovském mostě. Mezitím Cissey ostřeloval návrší, ale hlavní nebezpečí pro komunardy představoval postup Vinoy přes \"Rue Saint-Antoine\" směrem k Slavkovskému mostu. Druhým problémem pro Wroblewského byla evakuace jižních pařížských pevností, na které se spoléhal, že zajistí jeho levé křídlo. Versailleští následně obsadili opuštěné pozice a zabavili děla, která využili proti Butte aux Cailles. Kolem poledne začal hlavní útok. Versailleští se s šestinásobnou přesilou pokusili dobýt hlavní komunikace \"Avenue d'Italie\" a \"Avenue de Choisy\", ale byli zastaveni na barikádách. Naopak obrana \"bulváru Saint-Marcel\" chráněná požáry, ale přerušovaná mnoha zahradami, byla nakonec přemožena. Versailleští pak po třech hodinách bojů opanovali \"Rue des Cordières-Saint-Michel\". Příchod komunardů z pevnosti Ivry (asi 600 mužů) už nezvrátil výsledek boje. V 15 hodin byla bombardována věznice na \"Avenue d'Italie\" zatímco Wroblewski přenesl centrum obrany na \"Place Jeanne d'Arc\". Versailleští dobyli radnicí 13. obvodu a postupovali dál podél opevnění. Překonali také zdi zahrady nemocnice Salpêtrière, čímž umožnili průchod vojsku. Tyto přesuny zvýšily tlak na zadní voj komunardů a ohrozily Slavkovský most. Versailleští postupně obklíčili všechny jednotky komunardů nacházející se na levém břehu. Wroblewski byl tedy nucen ustoupit přes Slavkovský most na pravý břeh. Barikády umožnily bezpečný přechod řeky asi tisícovce mužů a části dělostřelectva. Na levém břehu zůstalo rozptýleno mnoho dalších komunardů, kteří byli postupně chyceni a zastřeleni. \n\nVítězná bitva na Butte aux Cailles umožnila Versailleským obsadit celý levý břeh Seiny. Komunardi byli nuceni ustoupit na pravý břeh do východních čtvrtí Paříže, kde se poslední boje odehrály mezi 26. a 28. květnem 1871.\n"}
{"id": "1365468", "url": "https://cs.wikipedia.org/wiki?curid=1365468", "title": "Španělsko na Zimních olympijských hrách 2018", "text": "Španělsko na Zimních olympijských hrách 2018\n\nŠpanělsko se účastnilo Zimní olympiády 2018. Zastupovalo ho 13 sportovců (11 mužů a 2 ženy) v 5 sportech.\n\n"}
{"id": "1365470", "url": "https://cs.wikipedia.org/wiki?curid=1365470", "title": "Dead Ringer (album)", "text": "Dead Ringer (album)\n\n\n\n"}
{"id": "1365471", "url": "https://cs.wikipedia.org/wiki?curid=1365471", "title": "Bat (Veliki Kozjak)", "text": "Bat (Veliki Kozjak)\n\nBat (1206 m n. m.) je nejvyšší hora vápencového pohoří Veliki Kozjak v severní části chorvatské Dalmácie. Nachází se nad vesnicí Kijevo na území Šibenicko-kninské župy asi 13 km jihovýchodně od města Knin a 8 km severozápadně od města Vrlika. Na severní a východní straně jsou pod vrcholem skalní stěny vysoké až 150 m. Několik desítek metrů severně od vrcholu stojí velký kovový kříž.\n\n\n"}
{"id": "1365472", "url": "https://cs.wikipedia.org/wiki?curid=1365472", "title": "Finsko na Zimních olympijských hrách 2018", "text": "Finsko na Zimních olympijských hrách 2018\n\nFinsko na Zimních olympijských hrách 2014 reprezentovalo 105 sportovců v 11 sportech.\n\n"}
{"id": "1365475", "url": "https://cs.wikipedia.org/wiki?curid=1365475", "title": "Valyrijské jazyky", "text": "Valyrijské jazyky\n\nValyrijské jazyky (méně přesně \"valyrijština\") jsou fiktivní jazyková skupina v sérii fantasy románů \"Píseň ledu a ohně\" od George R. R. Martina a v její seriálové adaptaci \"Hra o trůny\".\nVysoká valyrijština a jazyky z ní vzniklé jsou v knížkách zmíněné, ale je použito pouze několik slov. Drtivou většinu vznešené, astaporské a meereenské valyrijštiny vytvořil pro účely seriálu David J. Peterson, jazyky založil na knižních replikách.\nVe světě \"Písně ledu a ohně\" má vznešená valyrijština (neboli vysoká valyrijština) funkci podobnou latině ve středověké Evropě, tedy nepoužívá se v každodenním životě, ale spíše jako jazyk studijní mezi šlechtou Západozemí i Východozemí. Mnoho literatury je napsáno ve valyrijštině.\n\nPro účely seriálu bylo nutné vytvořit plně funkční jazyky dothračtinu a valyrijštinu, proto HBO uspořádala soutěž, ve které vyhrál David J. Peterson. Producenti mu dali volnou ruku ve zpracování jazyků, neboť dle Petersona se George R. R. Martin příliš nezajímal o lingvistickou stránku ve svém díle.\nDo té doby publikované knihy používaly pouze velmi málo slov: \"valar morghulis\" (všichni musí zemřít), \"valar dohaeris\" (všichni musí sloužit), \"dracarys\" (dračí oheň), \"valonqar\" (malý bratr) atd. Peterson přeložil některé fráze pro román Vichry zimy.\n\n byla v Duolingo Incubatoru zahájena práce na kurzu vysoké valyrijštiny pro anglicky mluvící. David J. Peterson je jeden z přispěvatelů kurzu. Beta verze byla uvolněna a plná verze pak .\n"}
{"id": "1365482", "url": "https://cs.wikipedia.org/wiki?curid=1365482", "title": "41. ročník udílení Cen Saturn", "text": "41. ročník udílení Cen Saturn\n\n41. ročník udílení Cen Saturn se konalo 25. června 2015 v Burbanku v Kalifornii. Na ceremoniálu se udělovaly ceny pro nejlepší filmová a televizní díla a videozáznamy ze žánrů science fiction, fantasy a horor. Nominace byly zveřejněné 3. března 2015.\n\nFilm \"\" se stal filmem s nejvíce nominací, s 11 nominacemi. Film \"Interstellar\" získal deset nominací a film \"Strážci z Galaxie\" nominací devět. V seriálech vedl seriál \"Hannibal\" a \"Živí mrtví\" se sedmi nominacemi.\n"}
{"id": "1365488", "url": "https://cs.wikipedia.org/wiki?curid=1365488", "title": "Skoky na lyžích na Zimních olympijských hrách 2018 – družstva muži", "text": "Skoky na lyžích na Zimních olympijských hrách 2018 – družstva muži\n\nZávody ve skocích na lyžích na Zimních olympijských hrách 2018 na velkém můstku družstev proběhly 19. února 2018 na můstcích skokanského střediska Alpensia Ski Jumping Centre.\n\n\nReference: \n"}
{"id": "1365499", "url": "https://cs.wikipedia.org/wiki?curid=1365499", "title": "Takeoff (rapper)", "text": "Takeoff (rapper)\n\nTakeoff (vlastním jménem Kirsnick Khari Ball, * 18. červen 1994) je americký rapper. \n\nTakeoff je jeden ze tří rapperů skupiny Migos, společně se svým strýcem Quavem a Offsetem. Bylo potvrzeno dne 21. ledna, že Lil Yachty a Takeoff spolupracují na společném albu, jehož datum vydání prozatím není známo, ale mělo by to být v průběhu roku 2018. Mezi jeho singly patří například song Intruder (2017), většinu písniček má ale společně se svojí skupinou Migos, s kterou na konci ledna vydal dlouho očekávané album Culture II.\n"}
{"id": "1365509", "url": "https://cs.wikipedia.org/wiki?curid=1365509", "title": "Johnny Klimek", "text": "Johnny Klimek\n\nJohnny Klimek (* 18. srpna 1962 Melbourne) je australský skladatel filmové hudby a hudební producent.\n\nJeho matka Luisa Cester se narodila 29. ledna 1919 v provincii Pordenone. V létě 1940 roku emigrovala z Itálie lodí do Austrálie. Po válce se provdala za Alfonse Klimka a porodila osm dětí: Eugenia, Lydia, Naomi, Greta, Alfons junior, Robert a v roce 1962 dvojčata Jayney a \"Johnny\".\n\nJohnny Klimek hrál v Melbourne jako kytarista garage rockové kapely. V roce 1983 odešel do západního Berlína, kde působil jako basista s dvojčetem, sestrou Jayney, a starším bratrem Alfem v pop rockové kapele The Other One. Od začátku devadesátých let působil v oblastech hudebních žánrů trance, ambient a techno. V roce 1996 se zúčastnil jako basista koncertního turné Niny Hagen.\n\nPoté často spolupracoval se skladatelem a zvukařem Reinholdem Heilem. Jejich spolupráce začala v roce 1997 filmem \"Zimní spáči\" (Winterschläfer). Společné složili filmovou hudbu téměř všech filmů Toma Tykwera. Johnny Klimek natočil soundtrack Matrix Revolutions společně s Tomen Tykwerem, Reinholdem Heilem a Bethem Hirschem skladbu \"In My Head\". Tykwer, Klimek a Heil tvoří pod uměleckým jménem \"Pale 3\". Klimek a Heil již s Tykwerem spolupracovali mimo jiné i na hudbě k filmům \"Zimní spáči\", \"Lola běží o život\" a \"Princezna a bojovník\".\n\nFilmy a seriály s jeho hudebním doprovodem získaly pětinásobné ocenění Americké asociace skladatelů, autorů a vydavatelů ASCAP a byly nominovány na filmové ocenění Saturn a jednou na cenu Emmy. V roce 2006 byl nominován na cenu Saturn v kategorii „nejlepší hudba“ pro film \"\". Za hudbu k filmu \"Atlas mraků\" byl nominován v roce 2013 za nejlepší hudební film na cenu Zlatý glóbus. Německou televizní cenu 2018 (Deutscher Fernsehpreis) v kategorii „nejlepší hudba“ získal spolu s Tomem Tykwerem za seriál \"Babylon Berlin\".\n\n\n"}
{"id": "1365511", "url": "https://cs.wikipedia.org/wiki?curid=1365511", "title": "Metoděj Karel Bystřický", "text": "Metoděj Karel Bystřický\n\nMetoděj Karel Bystřický, vlastním jménem Metoděj Karel Drda (11. srpna 1907 Vidče – 18. března 1975 Zašová), byl básník, spisovatel a salvatoriánský duchovní.\n\nNarodil se roku 1907 ve Vidči u Rožnova pod Radhoštěm. Část svého dětství a mládí strávil ve Valašské Bystřici, kam zasadil i děj svého díla \"Portáš Jurka\". Po absolvování reálného gymnázia v Uherském Hradišti vstoupil do řeholního řádu salvatoriánů, kde přijal jméno Irenej. Jako řádový bratr působil ve Valašském Meziříčí, Prostějově a Brně.\n\nRoku 1950 byl zatčen příslušníky StB a jeho knihovna včetně rozepsaných prací byla zlikvidována. V témže roce byl tajně vysvěcen na římskokatolického kněze. Po návratu z vězení vykonával nejrůznější dělnické profese.\n\nZemřel v Zašové roku 1975. Pohřben byl u kostela Nanebevzetí Panny Marie ve Valašské Bystřici. Roku 2005 byl zapsán do Knihy Paměti kraje, v níž jsou uváděny osobnosti, které se významně zasloužily o moravské Valašsko.\n\nTvořil hlavně články a básně, které vycházely v Novinách z Pod Radhoště. Některé jeho texty zhudebnil Vojtěch Říhovský. Hlavními tématy Bystřického děl jsou výjevy z jeho rodného Valašska, víra a poselství morálních hodnot.\n"}
{"id": "1365520", "url": "https://cs.wikipedia.org/wiki?curid=1365520", "title": "Open Sud de France 2018", "text": "Open Sud de France 2018\n\nOpen Sud de France 2018 byl tenisový turnaj pořádaný jako součást mužského okruhu ATP World Tour, který se hrál v montpellierské aréně na krytých dvorcích s tvrdým povrchem. Probíhal mezi 5. až 11. únorem 2018 ve francouzském městě Montpellier jako třicátý první ročník turnaje.\n\nUdálost s rozpočtem 561 345 eur patřil do kategorie ATP World Tour 250. Nejvýše nasazeným ve dvouhře byl sedmý hráč světa David Goffin z Belgie, jenž v semifinále vypadl s Richardem Gasquetem. Posledním přímým účastníkem v hlavní singlové soutěži se stal německý 125. hráč žebříčku Dustin Brown. \n\nPátý singlový titul na okruhu ATP Tour vyhrál Francouz Lucas Pouille. Jeho krajan Richard Gasquet se v Montpellier probojoval do šestého finále bez přerušení. \nPremiérovou společnou trofej ze čtyřhry na túře ATP vybojoval britský sourozenecký pár Kena a Neala Skupských.\n\nNásledující hráči obdrželi divokou kartu do hlavní soutěže:\n\nNásledující hráči nastoupili pod žebříčkovou ochranou:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "1365523", "url": "https://cs.wikipedia.org/wiki?curid=1365523", "title": "Ralf Schumann", "text": "Ralf Schumann\n\nRalf Schumann (* 10. června 1962 Míšeň) je bývalý německý sportovní střelec, specialista na disciplínu 25 metrů rychlopalná pistole. Startoval na sedmi olympijských hrách (o účast na Letních olympijských hrách v roce 1984 ho připravil bojkot zemí sovětského bloku), na Letních olympijských hrách v roce 1988 byl jako reprezentant Německé demokratické republiky druhý, později soutěžil za sjednocené Německo. Na Letních olympijských hrách v roce 1992 a 1996 zvítězil, na Letních olympijskch hrách v roce 2000 obsadil páté místo, v roce 2004 znovu zvítězil, v roce 2008 získal stříbrnou medaili a na Letních olympijských hrách v roce 2012 skončil na šestnáctém místě. Na Mistrovství světa ve sportovní střelbě zvítězil v letech 1990 a 1998 v soutěži jednotlivců a v letech 1998 a 2002 byl členem vítězného družstva. Sedmkrát zvítězil na Mistrovství Evropy ve sportovní střelbě a třináctkrát na Světovém poháru ve sportovní střelbě. Je nositelem vyznamenání Silbernes Lorbeerblatt. Jeho manželka Anke Völkerová je také bývalá sportovní střelkyně. \n\n"}
{"id": "1365526", "url": "https://cs.wikipedia.org/wiki?curid=1365526", "title": "Lost in Mississippi", "text": "Lost in Mississippi\n\nLost in Mississippi je americký dokumentární film z roku 1996. Natočil jej režisér Jim Chambers. Pojednává o zločincích ve státě Mississippi, přičemž důraz je kladen na vyšetřování údajné sebevraždy jednoho z vězňů, Cedrica Walkera. Jeho rodiny s označením za sebevraždu nesouhlasila. Dále se zaměřuje na rostoucí počet sebevražd převážně afroamerických vězňů. Autorem originální hudby k filmu je Daniel Lanois. Na jeho stříhání spolupracovaly Nancy Baker a Paula Heredia. Na počátku bylo natočeno přibližně tři sta hodin materiálu, přičemž do stovky jej sestříhala Nancy Baker a následně si přizvala Paulu Herediu. Snímek byl uveden v roce 1996 na newyorském festivalu Human Rights Watch Festival a následně byl distribuován společností Fieldhands Productions. Na festivalu Cinequest Film Festival v San José byl nominován na cenu za nejlepší dokumentární film.\n\n"}
{"id": "1365532", "url": "https://cs.wikipedia.org/wiki?curid=1365532", "title": "Svilaja (hora)", "text": "Svilaja (hora)\n\nSvilaja (dříve také Bat, 1509 m n. m.) je nejvyšší horou stejnojmenného vápencového pohoří ve střední části chorvatské Dalmácie. Nachází se na území Splitsko-dalmatské župy asi 16 km severozápadně od města Sinj a 15 km jihovýchodně od města Vrlika. Leží v hřebeni mezi vrcholy Vršina (1466 m) na jihovýchodě a Jančag (1483 m) na severozápadě. Vrchol hory je travnatý a poskytuje kruhový výhled. Stojí zde betonový geodetický sloup. Na starších mapách je hora označována jako Bat.\n\n\n"}
{"id": "1365538", "url": "https://cs.wikipedia.org/wiki?curid=1365538", "title": "Vavilovia formosa", "text": "Vavilovia formosa\n\nVavilovia formosa je drobná, vytrvalá, vysokohorská bylina, jediný druh monotypického rodu Vavilovia z čeledi bobovitých. Rostlinu objevil již v 19. století ruský biolog Christian Steven. Popsal a správně ji zařadil až roku 1957 vědec Andrey Fedorov, který ji pojmenoval po genetikovi Nikolaji Vavilovi, utrápeném v gulagu.\n\nPo provedeném průzkumu, maturase K, trnL-F a trnS-G spacer chloroplastové DNA a interní transkripce spacer (ITS) oblasti jaderné DNA, bylo na základě zjištění maximální shody a bayesovské analýzy kombinovaných sekvenčních dat DNA potvrzeno, že rostliny rodu \"Vavilovia\" tvoří samostatnou skupinu umístěnou mezi rody hrách a hrachor, s nimiž je geneticky příbuzná.\n\nVyskytuje se izolovaně v horských oblastech východního Kavkazu v Arménii, Ázerbájdžánu, Gruzii a na území Ruska (Čečensko, Dagestán, Severní Osetie). Z jižní strany Kavkazu je známa v přiléhajících horstvech na severovýchodě Sýrie a Iráku, na severozápadě Íránu a dále v horách Antilibanonu v Libanonu. Zcela izolovaná arela je v pohoří Taurus v Turecku.\nByliny jsou známe z alpínského a subalpínského pásma z oblastí morén a mělkých půd vzniklých rozpadem převážně vápencovitého a břidlicovitého podloží. Rostou přímo ve vlhčí kamenité suti nebo v řídce zapojeném, nízkém bylinném porostu v nadmořské výšce 1300 až 2800 m n. m. Převážně jsou vidět jen jednotlivé rostliny či malé shluky, ale za ideálních podmínek se vytvoří větší skupinky. Jsou sice adaptované na suché a studené vysokohorskému klima, nečekané letní mrazíky však poškozují již rozvité květy a ty pak nevytvoří semena, obdobně jako když jsou květy i listy spaseny horskými býložravci.\n\nDůležitým rostlinným orgánem je kořenový oddenek přežívající zimní období, který ukotvuje rostlinu v často pohyblivé suti a schraňuje živiny pro růst nových listů. Po jeho rozlámání většinou dává vyrůst novým rostlinám. Bývá infikován půdními nitrogenními bakteriemi rodu \"Rhizobium\" (méně často i \"Bosea\" a \"Phyllobacterium\") a vyrůstají na něm speciální útvary – hlízky. Zde dochází k symbióze, při které bakterie metabolizují atmosférický dusík na amonné ionty využívané hostitelskou rostlinou, jež oplátkou poskytuje bakteriím jednoduché cukry a peptidy. Ploidie druhu je 2n = 14.\n\nVytrvalá rostlina s poléhavou, lysou lodyhou, dlouhou 5 až 15 cm, vyrůstající z podzemního oddenku. Lodyha, často zasypaná v podkladu, je porostlá řapíkatými, složenými listy, tvořenými párem přisedlých, 1 až 2 cm velkých, kulatých až obvejčitých lístků zakončených zřetelnou špičkou. List má drobný, šípovitý palist.\n\nKvěty jsou jasně růžové i nafialovělé, až 2 cm velké, motýlovité a vyrůstají jednotlivě z úžlabí listů na stopkách delších než listy. Jsou oboupohlavné, pětičetné, kalich je srostlý s pěti lístků a korunní lístky jsou volné. Kvetou v závislosti na stanovišti v červenci a srpnu. Plod je čárkovitě podlouhlý, bočně stlačený lusk 2 až 2,5 cm dlouhý, Obsahuje tři až pět kulovitých, hladkých semeny olivové nebo tmavohnědé barvy s černými skvrnami. Dozrávají koncem srpna. Po okolí se byliny pomalu šíří rozrůstáním oddenku, na větší vzdálenosti semeny.\n\nJsou to rostliny s nízkou konkurenceschopností, malým potenciálem šíření a jsou trvale ohrožovány spásáním. Rostou velmi roztroušeně a převážně na těžce dostupných místech, jejich početní stavy jsou nízké, špatně sledovatelné a vlastně jen odhadované. Navíc se vyskytují na území více států v oblastech, které jsou z politických důvodů nepřístupné. Uváděné údaje jsou proto jen z území bývalého Sovětského svazu.\n\n\"Vavilovia formosa\" roste ve vysokohorské botanické zahradě (asi 1700 m n. m.) v gruzínském lyžařském středisku Bakuriani. Pokusy o pěstování v nižších zónách nebyly úspěšné.\n\n"}
{"id": "1365541", "url": "https://cs.wikipedia.org/wiki?curid=1365541", "title": "Diema Xtra Sofia Open 2018", "text": "Diema Xtra Sofia Open 2018\n\nDiema Xtra Sofia Open 2018 byl tenisový turnaj mužů na profesionálním okruhu ATP World Tour, hraný v místním areálu na krytých dvorcích s tvrdým povrchem. Probíhal mezi 5. až 11. únorem 2018 v bulharské metropoli Sofii jako třetí ročník turnaje.\n\nPoprvé se akce uskutečnila pod názvem nového generálního partnera, televizní stanice DIEMA XTRA z mediální skupiny Nova Broadcasting Group.\n\nTurnaj se řadil do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činil 561 345 eur. Nejvýše nasazeným hráčem ve dvouhře se stal patnáctý tenista světa Stan Wawrinka ze Švýcarska, jenž dohrál v semifinále na raketě Bašiće. Posledním přímým účastníkem v hlavní singlové soutěži byl kazašský 122. hráč žebříčku Sergij Stachovskij. \n\nPremiérovou trofej na okruhu ATP Tour vybojoval 26letý bosenský kvalifikant Mirza Bašić, který ovládl dvouhru a v následném vydání žebříčku ATP se premiérově posunul do elitní světové stovky na 77. příčku. Druhou společnou trofej ze čtyřhry turnajů ATP získal nizozemský pár Robin Haase a Matwé Middelkoop.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťatní poražení:\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n"}
{"id": "1365549", "url": "https://cs.wikipedia.org/wiki?curid=1365549", "title": "Posádková hudba Marného Slávy", "text": "Posádková hudba Marného Slávy\n\nPosádková hudba Marného Slávy je česká rocková skupina. Vznikla v roce 1984 ve Vsetíně. Ve své tvorbě navazovala na tradici českého undergroundu, kterou spojovala s progresivním rockem a názvuky valašské lidové hudby, které dodával výrazný houslový part. Josef Zubař ji v časopise Vokno charakterizoval slovy: „Jsou v ní velmi dobří instrumentalisté a kapela je výborně sehraná, vynikající jsou i texty. (…) Dosud jsem neslyšel skloubit zvuk rockové kapely s folklórem jako v tomhle případě.“ PHMS také zhudebňovala básně Jakuba Demla a Leonida Nikolajeviče Andrejeva. Od roku 1992 skupina vystupuje pouze sporadicky, vydala kompilační alba \"Post Mortem I.\" a \"Post Mortem II.\"\n\n\n\n\n"}
{"id": "1365550", "url": "https://cs.wikipedia.org/wiki?curid=1365550", "title": "Julija Galyševová", "text": "Julija Galyševová\n\nJulija Jevgeněvna Galyševová (rusky: Юлия Евгеньевна Галышева; * 23. října 1992) je kazašská jezdkyně v boulích. Její největšími úspěchy je zlatá medaile z Asijských zimních her a bronzová medaile z olympiády v Pchjongčchangu\n\nNa mezinárodních soutěžích startuje od března 2006, kdy se zúčastnila jednoho podniku z Evropského poháru v Petrohradu. Zde skončila na 21. a 18. místě. Poprvé na Mistrovství světa v akrobatickém lyžování se představila roku 2007 v italské Madonna di Campiglio, kde skončila kousek za první dvacítkou. První úspěch přišel o rok později na Evropském poháru v Schliersee, kde se umístila na druhém místě. O pár dní později v Engelbergu, dokonce dvakrát zvítězila. Na Zimních olympijských hrách v roce 2010 se těsně nevešla do první desítky. Chvíli na to získala svou první zlatou medaili ve Světovém poháru. Rok 2011 ji přinesl dvě vítězství na Asijských zimních hrách a jedno ve Evropském poháru v Jyväskylä. Následující rok zvítězila na juniorském mistrovství světa a skončila druhá v dalším podniku Světového poháru. V předolympijské sezóně získala tři umístění na stupních vítězů. Na Mistrovství světa v akrobatickém lyžování v roce 2015 poprvé dosáhla na stupně vítězů, když získala bronzovou medaili. O dva roky později na MS 2017 tento výkon vylepšila ziskem stříbrné medaile. Olympijský úspěch se dostavil na Zimních olympijských hrách v Pchjongčchangu, kde získala bronzovou medaili.\n"}
{"id": "1365552", "url": "https://cs.wikipedia.org/wiki?curid=1365552", "title": "Chrám svatého Alexandra Něvského (Jekatěrinburg)", "text": "Chrám svatého Alexandra Něvského (Jekatěrinburg)\n\nChrám svatého Alexandra Něvského () je klasicistní pravoslavný chrám v ruském Jekatěrinburgu.\n\nChrám svatého Alexandra Něvského byl zbudován pro potřeby rychle se rozvíjejícího Novotichvinského ženského kláštera, založeného na přelomu 17. a 18. století.\n\nZákladní kámen chrámu byl položen již 26. června 1838. Autorem projektu byl Michail Pavlovič Malachov a jeho petrohradští spolupracovníci Visconti a Charlemagne. Kvůli nedostatku finančních prostředků se však stavba značně protáhla. Mniši uspořádali sbírku, se kterou obcházeli okolní města a vesnice. Značně také pomohli uralští kupci a továrníci, díky čemuž se podařilo svatostánek dokončit a vysvětit 23. května 1854. Hlavní chrám byl zasvěcen Alexandru Něvskému, levý přídělek svatému Mikuláši a pravý Zmrtvýchvstání Ježíše Krista.\n\nRoku 1921 byl Novotichvinský klášter uzavřen a chrám sv. Alexandra Něvského se stal farním. Definitivně byl uzavřen v roce 1930. Téhož roku byl také zlikvidován přilehlý hřbitov z 18. století. Roku 1942 došlo k rozsáhlé přestavbě na vojenský sklad. Od roku 1961 zde byly uchovávány sbírky oblastního muzea.\n\nPravoslavní věřící vystoupili roku 1991 s požadavkem na navrácení chrámu, který podpořili měsíční hladovkou. Požadavku bylo nakonec vyhověno, a tak se zde již následujícího roku mohla konat první bohoslužba. Od roku 1994 slouží opět potřebám obnoveného ženského kláštera. Roku 2013 byl znovu otevřen po sedmileté rozsáhlé rekonstrukci.\n"}
{"id": "1365554", "url": "https://cs.wikipedia.org/wiki?curid=1365554", "title": "Kostel svatého Jiří (Dobrá)", "text": "Kostel svatého Jiří (Dobrá)\n\nKostel svatého Jiří v Dobré se nachází v okrese Frýdek-Místek. Farní kostel náleží pod biskupství ostravsko-opavské, děkanát Frýdek, Římskokatolická farnost Dobrá. Kostel byl zapsán do státního seznamu kulturních památek před rokem 1988.\n\nŘímskokatolický farní kostel svatého Jiří byl postaven na původním místě dřevěného kostela, který byl přemístěn do Soběšovic. Kostel v barokním slohu nechal postavit v letech 1682–1686 hrabě František Eusebius z Oppersdorfu. Do oltářního kamene byly vloženy ostatky svatých mučedníků Bonifáce, Reparáty a Patienty. Vedle kostela stála samostatná dřevěná zvonice. V roce 1816 byla ke kostelu přistavěna zděná věž.V roce 1852 byl kostel upravován. Postaven nový hlavní oltář, položena dlažba a přestavěn oblouk s křtitelnicí a kazatelnou. V kněžišti byl přestavěn strop a v roce 1860 byl oblouk přizpůsoben ostatním klenbám a tím i srovnána střecha nad kněžištěm a lodí. Také byla zvýšená sakristie s oratoří. V roce 1987 byla provedena oprava věže a střechy kostela. V roce 1992 byly opravy přeneseny do interiéru kostela.\n\nV roce 2012 proběhla generální oprava kostela. Náklady na opravu činily 4,767 milionů korun, z toho 3,865 miliony byly z prostředků EU prostřednictvím Regionálního operačního programu NUTS 2 Moravskoslezsko. Oprava zahrnovala kompletní rekonstrukci střechy včetně krovů a rekonstrukce sanktusníku, opravu fasády a oken, odvodnění kostela.\n\nJednolodní stavba orientovaná se sedlovou střechou, sanktusníkem a vsazenou věží. Dvě boční kaple Ukřižovaného a Srdce Ježíšovo na severní a jižní straně. Sakristie s patrovou oratoří. Průčelí je konvexním probráním připojeno ke vsazené hranolové věži. Fasáda průčelí je členěna pilastry s volutovými hlavicemi. Křídla štítu fasády sledují prohnutí bočních stěn, na koncích křídel jsou vázy. Nároží má naznačeno kvádrování. Věž je členěna kordonovými římsami\n\nBarokní stavba v roce 1686 měla rozměry: délka 29 m, šířka v kněžišti 9,65 m, výška 7,5 m, šířka lodi 11,5 m. Klenba byla usazena na mohutných pilířích, které mezi sebou byly propojeny klenbami, takže prostor lodi kostela se mohl rozšiřovat.\n\nPřízemní část podvěží je zaklenuto plackou. Kněžiště má tři pole valené klenby s výsečemi a kruhovými svorníky. Loď kostela je zaklenuta valenou klenbou s výsečemi.Kaple Ukřižovaného zaklenuta stlačenou plackou, v kapli Srdce Ježíšova stlačená koncha s výsečemi na pasech. Kruchta podepřena dvěma čtyřbokými pilíři podklenuta hřebínkovou křížovou klenbou.\n\nPři opravě elektroinstalace v roce 1973 byly odstraněny poškozené červotočem barokní boční oltáře sv. Josefa a sv. Jana Nepomuckého z roku 1908 a kazatelna. V roce 1979 byly nahrazeny poškozené červotočem staré lavice novými. Při opravách v roce 1992 byl pořízen nový oltář, ambon a svatostánek. V obětním stolu jsou uloženy ostatky svatých z původního oltáře. Oltářní obraz sv. Jiří byl zakoupen v roce 1883.\n\nZákladní kámen věže položen v květnu 1816. Ke stavbě věže přispěl arcivévoda Albert Sasko-Těšínský, jehož erb je na průčelí kostela. Věž je osově částečně vsazená do průčelí lodi. Stavba věže byla zdržena velkou neúrodou. V roce 1853 byly provedeny první opravy. Dne 25. května 1862 úder blesku způsobil malý požár, který byl uhašen deštěm. Po této události byl na věž instalován bleskosvod (hromosvod). Věž má barokní cibulovou báň s lucernou krytou plechem. Ve věži jsou instalovány věžní hodiny.\n\nVedle původního dřevěného kostela stála dřevěná zvonice, ve které byly zavěšeny tři zvony, jak je uváděno v zápise z vizitace z roku 1652 a 1688. Výstavbou sanktusníku měl kostel čtvrtý malý zvon.\n\nV roce 1755 farář P. Karel Ibram ze Suché, farář v Dobré, nechal ulít nový zvon u zvonaře Melchiora Schwanna v Olomouci. Po přístavbě zděné věže ke kostelu v roce 1818 byly do věže vytaženy tři zvony. Prvním byl zvon z roku 1755 o váze 350 kg, druhý zvon byl přelit v roce 1817 ve zvonařské dílně Františka Stankeho v Opavě. Důvodem bylo prasknutí zvonu v roce 1806 v době velké epidemie. Zvon po přelití vážil 4 centy a 44 liber, nesl vyobrazení Panny Marie Frýdecké a sv. Jiří bojujícího s drakem. Třetí zvon vážil 1,5 centů byl bez nápisu s vyobrazením Panny Marie držící Ježíška. Malý zvon ze sanktusníku pukl a byl přelit v roce 1881 v Bialé a téhož roku posvěcen. Je pravděpodobné, že byl rekvírován v době druhé světové války a později nahrazen ocelovým zvonem o průměru 34 cm a výšce 33 cm. V roce 2015 nebyl činný, neměl ruční ani elektrický pohon a byl k němu značně svízelný přístup.\n\nV době první světové války byly zvony rekvírovány. V roce 1916 dva z roku 1817 a 1881 a v roce 1917 zvon z roku 1755 . Celková hmotnost zvonů činila 700 kg.\n\nPo ukončení první světové války byla zahájena sbírka na nové zvony, které byly v roce 1920 odlité ve Vítkovických železárnách. Byly to tři ocelové zvony:\nTři nové zvony byly pořízeny v roce 2014, které nahradily ocelové zvony. Bronzové zvony byly ulity ve zvonařské dílně Josefa Tkadlece z Halenkova na Vsetínsku. Největší zvon sv. Jiří má hmotnost 535 kg, tón as1, druhým je sv. Antonín o hmotnosti 355 kg, tón b1, třetím je zvon Panna Marie o hmotnosti 220 kg, tón des. Zvony před zavěšením posvětil 13. prosince 2014 biskup František Václav Lobkowitz. Ocelové zvony byly předány: největší Římskokatolické farnosti Liběšice litoměřické diecéze a dva další do královéhradecké diecéze: Komárova u Horní Rovně (filiální kostel sv. apoštolů Petra a Pavla) a nejmenší do Dobrušky.\n\nVarhany v roce 1798 postavil varhanář z Opavy a Frýdku František Horčička (1745–1800), v roce 1835 varhany opravoval Johann Neusser 1807–1878) z Nového Jičína. Varhany z roku 1801 byly nahrazeny novými v roce 1861. V roce 1956 byly instalovány nové varhany.\n\n"}
{"id": "1365555", "url": "https://cs.wikipedia.org/wiki?curid=1365555", "title": "Boby na Zimních olympijských hrách 2018 – dvojbob muži", "text": "Boby na Zimních olympijských hrách 2018 – dvojbob muži\n\nZávody na dvojbobech mužů na Zimních olympijských hrách 2018 proběhly 18. a 19. února 2018 na dráze centra Alpensia Sliding Centre.\n\n\npozn. Do třetí jízdy nastoupil v první ruské posádce Ruslan Samitov místo Jurije Selichova.\n\n\nReference: \n"}
{"id": "1365561", "url": "https://cs.wikipedia.org/wiki?curid=1365561", "title": "Vstup Bulharska do Evropské unie", "text": "Vstup Bulharska do Evropské unie\n\nKe vstupu Bulharska do Evropské unie došlo dne 1. ledna 2007. V rámci tohoto rozšíření k Unii přistoupilo též Rumunsko.\n\nBulharsko přistoupilo do Evropské unie bez referenda, na základě hlasování parlamentu.\n\nPřistoupením Bulharska k Evropské unii se stala cyrilice třetím evropským oficiálním písmem, po latince a řeckém písmu.\n"}
{"id": "1365566", "url": "https://cs.wikipedia.org/wiki?curid=1365566", "title": "Vstup Rumunska do Evropské unie", "text": "Vstup Rumunska do Evropské unie\n\nKe vstupu Rumunska do Evropské unie došlo dne 1. ledna 2007. V rámci tohoto rozšíření k Unii přistoupilo též Bulharsko.\n\nRumunsko přistoupilo do Evropské unie bez referenda, na základě hlasování parlamentu.\n"}
{"id": "1365568", "url": "https://cs.wikipedia.org/wiki?curid=1365568", "title": "James Beckford", "text": "James Beckford\n\nJames Beckford (* 9. ledna 1975 Saint Mary Parish) je bývalý jamajský atlet, jehož hlavní disciplínou byl skok daleký. Připravoval se v USA, kde studoval na Blinn College. Jeho osobní rekord je 862 cm (dosáhl ho 5. dubna 1997 v Orlandu), v letech 1998 a 2001 vytvořil nejlepší světový výkon roku. Je stříbrným medailistou z mistrovství světa v atletice 1995, olympijských her 1996 a mistrovství světa v atletice 2003. V letech 1995, 1996 a 2003 byl zvolen jamajským sportovcem roku.\n\nVěnoval se také trojskoku, v němž obsadil 6. místo na MS 1995 a vytvořil osobní rekord 17,92 m, který stále patří mezi deset nejlepších výkonů historie. Na MS 1995 skončil s jamajskou štafetou 4×100 m na čtvrtém místě.\n\nV roce 1997 obdržel tříměsíční distanc za zneužívání efedrinu.\n\n\n\n\n\n\n\n"}
{"id": "1365570", "url": "https://cs.wikipedia.org/wiki?curid=1365570", "title": "Dvorský vrch", "text": "Dvorský vrch\n\nNázev Dvorský vrch má více kopců:\n\n\n"}
{"id": "1365571", "url": "https://cs.wikipedia.org/wiki?curid=1365571", "title": "Velký Zlatoúst", "text": "Velký Zlatoúst\n\nVelký Zlatoúst () je pravoslavný chrám v ruském Jekatěrinburgu, vystavěný roku 1876 v rusko-byzantském stylu. Jeho forma je pro pravoslavné chrámy velmi atypická, původně se totiž mělo jednat o zvonici většího chrámu, který nebyl realizován. Roku 1930 byl objekt zbourán, mezi lety 2006–2013 se jej podařilo obnovit.\n\nKomplikovaná historie projektování Velkého Zlatoústu sahá až do roku 1839, kdy jekatěrinburgskému chrámu Seslání Ducha Svatého (lidově Malý Zlatoúst) shořela zvonice. Místní věřící odeslali roku 1841 Nejsvětějšímu synodu do Petrohradu ke schválení projekt uralského architekta Michaila Pavloviče Malachova, který předpokládal rekonstrukci vyhořelého chrámu a dostavbu zvonice ve stylu klasicismu. Projekt však byl zavrhnut \"Hlavní správou dopravních cest a veřejných budov\" (ministerstvo dopravy), která navrhla namísto toho vybudovat větší chrám v rusko-byzantském stylu. Jekatěrinburgští věřící ovšem namítli, že na výstavbu tak velkého chrámu nemají prostředky, a opětovně žádali schválení původního projektu. Nato Hlavní správa dopravních cest a veřejných budov zaslala jiný projekt. Ani ten místní nenadchnul, rozhodli se proto nakonec realizovat předchozí rusko-byzantský návrh. Roku 1844 byla stavba schválena samotným Mikulášem I.\n\nK poslední zásadní změně projektu došlo v roce 1846, kdy jekatěrinburgští navrhli zvětšit zamýšlený chrám a zvonici postavit jako samostatný objekt. Z Petrohradu nakonec poslali nový projekt, který předpokládal výstavbu svatostánku podobného chrámu Krista Spasitele v Moskvě.\n\nVýstavba se rozeběhla roku 1847, avšak ani tentokrát se nepodařilo smělé plány uskutečnit. Kvůli nedostatku prostředků se stavební práce protáhly na 29 let a vznikla pouze zvonice. Ta získala nazvání Velký Zlatoúst a začala sloužit jako samostatný chrám.\n\nRoku 1922 byly zabaveny chrámové cennosti, celkem 745 kg stříbra a 234 kg drahého kamení. V roce 1928 byly sňaty zvony a na jaře 1930 došlo k demolici celého chrámu.\n\nS ideou obnovit chrám přišli na počátku 21. století místní podnikatelé, jmenovitě představitelé Uralské báňské a metalurgické společnosti a Ruské měďařské společnosti. Výstavba proběhla v letech 2006–2013.\n"}
{"id": "1365572", "url": "https://cs.wikipedia.org/wiki?curid=1365572", "title": "Ecuador Open Quito 2018", "text": "Ecuador Open Quito 2018\n\nEcuador Open Quito 2018 byl tenisový turnaj mužů na profesionálním okruhu ATP World Tour, hraný v místním areálu na otevřených antukových dvorcích. Probíhal mezi 5. až 11. únorem 2018 v ekvádorské metropoli Quitu jako čtvrtý ročník turnaje.\n\nŘadil se do kategorie ATP World Tour 250. Do dvouhry nastoupilo dvacet osm hráčů a ve čtyřhře startovalo šestnáct párů. Celkový rozpočet činí 561 345 dolarů. Nejvýše nasazeným hráčem ve dvouhře se stal desátý tenista světa Pablo Carreño Busta ze Španělska, který po volném losu podlehl slovenskému kvalifikantovi a pozdějšímu semifinalistovi Andreji Martinovi. Posledním přímým účastníkem v hlavní singlové soutěži byl norský 139. hráč žebříčku Casper Ruud. \n\nPremiérový titul na okruhu ATP Tour získal 26letý Španěl Roberto Carballés Baena, jenž v kvalifikaci turnaje vyhrál vůbec první zápas v sezóně 2018. Také pro oba členy chilského páru Nicoláse Jarryho a Hanse Podlipnika-Castilla znamenal deblový titul první triumf na túře ATP.\n\nNásledující hráčí obdrželi divokou kartu do hlavní soutěže:\n\nNásledující hráč obdržel do dvouhry zvláštní výjimku:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\nNásledující páry nastoupily do čtyřhry z pozice náhradníků:\n\n\n\n"}
{"id": "1365574", "url": "https://cs.wikipedia.org/wiki?curid=1365574", "title": "Šerkala", "text": "Šerkala\n\nŠerkala je svědecká hora v Mangystauské oblasti Kazachstánu, vysoká 332 m n. m. Je tvořena převážně vápencem, kterému obsažené minerály dodávají různé odstíny, na svazích se nacházejí četné jeskyně. Hora se nachází 90 km severovýchodně od města Aktau a je výraznou krajinnou dominantou opředenou množstvím legend. Při pohledu ze strany připomíná siluetu ležícího lva (odtud název, který v turkických jazycích znamená „lví pevnost“) a zepředu má pravidelný tvar jurty. Na úpatí hory se nachází oáza \"Kyzylkala\", kde byl ve středověku vybudován významný karavansaraj na Hedvábné stezce.\n"}
{"id": "1365581", "url": "https://cs.wikipedia.org/wiki?curid=1365581", "title": "Václav Kout", "text": "Václav Kout\n\nVáclav Kout (* 1951) je bývalý český fotbalista, obránce.\n\nV československé lize hrál za Spartak Hradec Králové. Nastoupil v 16 ligových utkáních. Gól v lize nedal.\n\n\n"}
{"id": "1365582", "url": "https://cs.wikipedia.org/wiki?curid=1365582", "title": "František Němeček (fotbalista)", "text": "František Němeček (fotbalista)\n\nFrantišek Němeček (* 1949) je bývalý český fotbalista, záložník.\n\nV československé lize hrál za Spartak Hradec Králové. Nastoupil v 13 ligových utkáních. Gól v lize nedal.\n\n\n"}
{"id": "1365583", "url": "https://cs.wikipedia.org/wiki?curid=1365583", "title": "Petr Šedivý", "text": "Petr Šedivý\n\nPetr Šedivý (* 11. listopadu 1950) je bývalý český fotbalový útočník. Žije v Jablonci nad Nisou.\n\nV československé lize hrál za Slavii Praha ve 20 ligových utkáních a dal 1 ligový gól. Začínal v TJ Mariánské Lázně.\n\n"}
{"id": "1365584", "url": "https://cs.wikipedia.org/wiki?curid=1365584", "title": "Karel Sikora", "text": "Karel Sikora\n\nKarel Sikora (* 1951) je bývalý český fotbalista, obránce.\n\nV československé lize hrál za TŽ Třinec. Nastoupil ve 4 ligových utkáních. Gól v lize nedal.\n\n\n"}
{"id": "1365585", "url": "https://cs.wikipedia.org/wiki?curid=1365585", "title": "Slovinsko na Zimních olympijských hrách 2018", "text": "Slovinsko na Zimních olympijských hrách 2018\n\nSlovinsko na Zimních olympijských hrách 2018 reprezentovalo 71 sportovců (52 mužů a 19 žen) v devíti sportech. Biatlonistovi Jakovi Fakovi se zde povedlo vybojovat historicky první slovinskou olympijskou medaili v biatlonu.\n\n"}
{"id": "1365586", "url": "https://cs.wikipedia.org/wiki?curid=1365586", "title": "Mesocestoides", "text": "Mesocestoides\n\nMesocestoides je rod tasemnic z čeledi Mesocestoididae. Dospělé tasemnice Mesocestoides parazitují ve střevech psovitých, kočkovitých, vzácně i jiných savců, včetně člověka. Tělo dospělé tasemnice se skládá až ze 400 proglotid a měří mezi 40-150 cm. Vývojový cyklus jde přes dva mezihostitele. Prvním jsou bezobratlí – např. roztoči. Druhým mezihostitelem mohou být plazi, obojživelníci, ptáci či savci. V Evropě je nejvýznamnějším druhým mezihostitelem drobný hlodavec. Klinický význam jak pro domácí zvířata, tak pro člověka je relativně malý. Ojedinělé případy infekce u lidí byly způsobeny konzumací tepelně neupraveného masa hadů, drůbeže či orgánů zvěřiny. Mezi známé druhy patří \"M. lineatus,\" \"M. variabilis, M. corti, M. vogae.\" V Evropě je nejběžnějším druhem \"M. lineatus\" a hlavním konečným hostitelem je liška obecná.\n\n"}
{"id": "1365587", "url": "https://cs.wikipedia.org/wiki?curid=1365587", "title": "Iwakuni", "text": "Iwakuni\n\nIwakuni () je město v prefektuře Jamaguči v Japonsku. K roku 2017 mělo zhruba 133 tisíc obyvatel.\n\nIwakuni leží na řece Nišiki na jižním pobřeží ostrova Honšú. Z administrativního hlediska patří do prefektury Jamaguči v oblasti Čúgoku.\n\nVýchodní okraj Iwakuni tvoří na jihu pobřeží Vnitřního moře, uprostřed hranice s rozlohou malým městem Waki (rovněž v prefektuře Jamaguči) a na severu hranice s městy Ótake a Hacukaiči v prefektuře Hirošima. Severní okraj Iwakuni je tvořen hranicí s prefekturou Šimane, přesněji s jejími městy Masudou a Jošikou. Západní a jižní okraj tvoří hranice v rámci prefektury Jamaguči, kde jsou sousední města Janai, Hikari, Šúnan a Tabuse.\n\nStatus města získalo Iwakuni v rámci správní reformy v roce 1940.\n\n"}
{"id": "1365589", "url": "https://cs.wikipedia.org/wiki?curid=1365589", "title": "Stopa legionáře", "text": "Stopa legionáře\n\nStopa legionáře (a Stopa legionáře 2) je dvousvazková publikace věnovaná stoletému výročí vzniku československých legií. Autorem obou svazků je Zdeněk Ležák, kresby pro první a druhý svazek vytvořil výtvarník Michal Kocián. Grafickou úpravu a tiskovou přípravu obou svazků zpracoval Pavel Růt. První svazek vydalo nakladatelství Argo v Praze v roce 2014 (první vydání) jako svoji 2441. publikaci, svazek druhý (rovněž první vydání) vyšel o rok později jako 2789. publikace téhož nakladatelství. \n\nPrvní svazek (nese podtitul \"Příběh československých legionářů\") je výpravný stostránkový komiks, který případného čtenáře zavede do doby o sto let zpět a to na všechna dějinně významná místa první světové války, kde českoslovenští legionáři bojovali anebo tam, kde se formovaly události související se vznikem samostatného Československa. Děj komiksu se opírá o historicky známá fakta a rovněž čerpá i z autentických pamětí legionářů. Příběh komiksu tvoří chronologický sled hlavních událostí spojených se založením České družiny (jako zárodku československých legií v Rusku), se spontánním vznikem legií v Paříži (vznik roty Nazdar) a také s formování legií v řadách československých válečných zajatců v Itálii. Plastičnost díla je podtržena i tím, že komiks zasazuje dění kolem československých legií do politických souvislostí, které vedly k \"Velké válce\", k bolševické revoluci v Rusku, k rozpadu Rakouska-Uherska a ke vzniku samostatného státu Čechů a Slováků. Čtenáře provází komiksem dva fiktivní vypravěči: český voják - mladý poručík \"Fanda\" a jeho kůň - mluvící vojenská klisna \"Kira\". Časově zahrnuje první svazek příběh československých legií od jejich vzniku v roce 1914 až do konce sibiřské anabáze (do počátku dvacátých let 20. století.) Končí odjezdem posledních kontingentů legionářů z Vladivostoku transportními loďmi do Československa. \n\nTento populárně naučný komiks postihuje velké časové období. Informace předávané čtenáři (určeno hlavně mladé generaci) jsou ucelené, hutné, dostatečně výmluvné a mnohdy jsou předkládány i s nadhledem a humorem. Jednotlivé stránky komiksu jsou značně edukativní a místy poněkud emotivní s jistou dávkou patosu. \n\nKomiks zachycuje nejen přelomové momenty válečné, ale jsou zde zmíněny (či jsou do děje přímo zasazeny) i politicky významné osobnosti jako např. Klement Gottwald, Ludvík Svoboda, T. G. Masaryk, Milan Rastislav Štefánik, Edvard Beneš nebo spisovatel Jaroslav Hašek (v roli rudého komisaře). V komiksu \"Stopa legionáře\" se dále (byť jen okrajově) objeví například i další osobnosti: \nDruhý svazek (nese podtitul \"Osudy československých legionářů\") volně navazuje na předchozí komiks (ale není čistě komiksový jako svazek první). Věnuje se životním příběhům konkrétních dvaceti vybraných osobností (československých legionářů), významných svojí historickou úlohou, kterou sehráli v armádě, politice, protifašistickém odboji a kultuře. Časově není kladen důraz jen na jejich činy v první světové válce a v legiích, ale líčení jejich životních osudů pokračuje dále a přesahuje tak do podstatné části 20. století (jsou rozprostřeny přes první a druhou republiku, německou okupaci, komunistickou éru až po rok 1968). Plastičnost osudů popsaných legionářských osobností je dokumentována jejich činy v období po roce 1918: někteří se zapojili do odboje za německé okupace, některým později zkřížili životní dráhu komunisté, jiní se zase vydali na cestu zla ať už na straně fašizmu či komunizmu. Úplný (nicméně však stručný) životopis každé z dvacítky osob je zachycen textem na prvních dvou stránkách. Následující čtyři stránky pak představují tu kterou osobnost v krátkém komiksovém příběhu, který je pro ni klíčový nebo ji jednoznačně charakterizující. \n\nV komiksu \"Stopa legionáře 2\" jsou popsány osudy následujících československých legionářů:\n"}
{"id": "1365593", "url": "https://cs.wikipedia.org/wiki?curid=1365593", "title": "Akrobatické lyžování na Zimních olympijských hrách 2018 – U-rampa ženy", "text": "Akrobatické lyžování na Zimních olympijských hrách 2018 – U-rampa ženy\n\nZávody v akrobatickém lyžování v jízdě v U-rampě žen na Zimních olympijských hrách 2018 proběhly 19. a 20. února 2018 v Pchjongčchangu v Phoenix Pchjongčchangu v Jižní Koreji.\n\n\nReference: \n\n\nReference: \n"}
{"id": "1365594", "url": "https://cs.wikipedia.org/wiki?curid=1365594", "title": "Intel Core i9-7980XE", "text": "Intel Core i9-7980XE\n\nIntel Core i9-7980XE je procesor určený pro základní desky vybavené socketem LGA 2066 a modernizovanou čipovou sadou Intel X299. Je serverovou verzí uzpůsobenou pro herní nasazení. \n\n\nProcesor Intel Core i9-7980XE nabízí 18 fyzických jader. Každé jádro běží na základní frekvenci 2,6 GHz s možností režimu Turbo a automatickým přetaktováním až na 4,4 GHz. Stejně jako u předchozí generace je i zde integrován paměťový řadič do integrovaného obvodu. Jedná se o čtyřkanálový řadič pamětí DDR4, který pracuje na frekvenci až 2666 MHz. Procesor má dále k dispozici vyrovnávací paměť o kapacitě 24,75 MB.\n\nJedná se desktopový procesor. Turbo Boost Max 3.0 testuje každé jádro. Vybrané jádro pak běží na maximální možné frekvenci a systém využívá přednostně.\n"}
{"id": "1365601", "url": "https://cs.wikipedia.org/wiki?curid=1365601", "title": "Nový Zéland na Zimních olympijských hrách 2018", "text": "Nový Zéland na Zimních olympijských hrách 2018\n\nNový Zéland se účastnil Zimních olympijských her 2018 v Pchjongčchangu v Jižní Koreji od 9. do 25. února 2018. Reprezentovalo jej 21 sportovců v 5 sportech.\n\nPočet sportovců startujících v jednotlivých olympijských sportech:\n\n\n\nKromě níže uvedených se kvalifikoval pro závody Big Air a Slopestyle i Tiarn Collins, ale zimních her se neúčastnil kvůli zranění ramene.\n\n\n\n"}
{"id": "1365602", "url": "https://cs.wikipedia.org/wiki?curid=1365602", "title": "Krasobruslení na Zimních olympijských hrách 2018 – taneční páry", "text": "Krasobruslení na Zimních olympijských hrách 2018 – taneční páry\n\nSoutěže v krasobruslení tanečních párů na Zimních olympijských hrách 2018 proběhly 19. a 20. února 2018 ve sportovní hale Gangneung Ice Arena v Kangnungu.\n\n\nReference: \n\n\nReference: \n"}
{"id": "1365603", "url": "https://cs.wikipedia.org/wiki?curid=1365603", "title": "Alliance of Women Film Journalists EDA Awards 2015", "text": "Alliance of Women Film Journalists EDA Awards 2015\n\n8. ročník Alliance of Women Film Journalists EDA Awards se konal 12. ledna 2016. Nominace byly zveřejněny 27. prosince 2015.\n\nTučně jsou označeni vítězové.\n\n\"Spotlight\"\n\nTom McCarthy – \"Spotlight\"\n\nPhyllis Nagy – \"Carol\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nCharlotte Rampling – \"45 let\"\n\nPaul Dano – \"Love & Mercy\"\n\nKristen Stewart – \"Sils Maria\"\n\nAmy\n\nSaulův syn\n\n\"V hlavě\"\n\nEdward Lachman – \"Carol\"\n\nMargaret Sixel – \"\"\n\n\"Spotlight\" (remíza)\n\n\"Straight Outta Compton\" (remíza)\n\nMarielle Heller – \"Deník puberťačky\"\n\nEmma Donoghue – \"Room\"\n\nCharlize Theron – \"\"\n\nAlicia Vikander – \"Ex Machina\", \"Testament mládí\" a \"Dánská dívka\"\n\nChantal Akerman\n\nCharlotte Rampling (remíza)\n\nLily Tomlin (remíza)\n\nAl Pacino (narozený v roce 1940) a Katarina Cas (narozená v roce 1976) – \"Danny Collins\"\n\nEmma Stone – \"Aloha\"\n\n\"Anomalisa\" (remíza)\n\n\"Carol\" (remíza)\n\nIsabelle Huppert – \"Elle\"\n\n\"Dánská dívka\"\n"}
{"id": "1365604", "url": "https://cs.wikipedia.org/wiki?curid=1365604", "title": "Austrálie na Zimních olympijských hrách 2018", "text": "Austrálie na Zimních olympijských hrách 2018\n\nAustrálie se účastní Zimních olympijských her 2018 v Pchjongčchangu v Jižní Koreji od 9. do 25. února 2018. Reprezentuje 51 sportovců v 10 sportech.\n\nPočet sportovců startujících v jednotlivých olympijských sportech:\n\n"}
{"id": "1365605", "url": "https://cs.wikipedia.org/wiki?curid=1365605", "title": "Eritrea na Zimních olympijských hrách 2018", "text": "Eritrea na Zimních olympijských hrách 2018\n\nEritrea se účastnla Zimních olympijských her 2018 v Pchjongčchangu v Jižní Koreji od 9. do 25. února 2018. Eritrea byla na zimní olympiádě poprvé v historii, reprezentoval ji jediný sportovec, sjezdař Shannon-Ogbnai Abeda, který se narodil a žije v Kanadě.\n\nPočet sportovců startujících v jednotlivých olympijských sportech:\n\n"}
{"id": "1365607", "url": "https://cs.wikipedia.org/wiki?curid=1365607", "title": "Ghana na Zimních olympijských hrách 2018", "text": "Ghana na Zimních olympijských hrách 2018\n\nGhana se účastnila Zimních olympijských her 2018 v Pchjongčchangu v Jižní Koreji od 9. do 25. února 2018. Reprezentoval jediný sportovec, skeletonista Akwasi Frimpong, žijící v Nizozemsku. \nStal se tak historicky druhým Ghaňanem na zimní olympiádě, jeho předchůdcem byl sjezdař Kwame Nkrumah-Acheampong, který se zúčastnil Zimních olympijských her 2010 ve Vancouveru. Frimpong byl prvním účastníkem závodu skeletonistů ze západní Afriky a stejně tak i prvním sportovcem tmavé pleti, který reprezentuje ve skeletonu africkou zemi.\n\nPočet sportovců startujících v jednotlivých olympijských sportech:\n\n"}
{"id": "1365614", "url": "https://cs.wikipedia.org/wiki?curid=1365614", "title": "Hana Moravcová", "text": "Hana Moravcová\n\nHana Moravcová (* 8. října 1970 Praha) je česká zdravotní sestra, podnikatelka, v letech 2010-18 starostka a v současnosti zastupitelka městské části Praha 20-Horní Počernice. Po absolvování studia na střední zdravotnické škole v roce 1989 pracovala jako sálová instrumentářka na ortopedické klinice. V roce 1992 začala pracovat v rodinné firmě Pekařství Moravec, ve které je od roku 2002 jednatelka a společnice. V roce 2006 se stala členkou rady městské části Praha 20 pro oblast životního prostředí. Starostkou Prahy 20 byla zvolena v roce 2010 a 2014.Od roku 2018 má funkci zastupitele za hnutí Šance pro Počernice\n\nPodle studie týmu ekonomů a programátorů Econlab při Univerzitě Karlově z roku 2018 je Praha 20 nejlepší zadavatel zakázek v České republice.\n\nPřehled funkcí, které vykonává zdarma:\n\n"}
{"id": "1365629", "url": "https://cs.wikipedia.org/wiki?curid=1365629", "title": "AREA21", "text": "AREA21\n\nAREA21 je elektronické taneční duo sestávající z nizozemského DJ Martina Garrixe a amerického zpěváka a rappera Maejora.\n\nPopularními se stali poté, co Martin Garrix vydal jejich skladbu \"\"Spaceships\"\", která byla poprvé představena během Ultra Music Festivalu 2016, kde byl Martin Garrix headliner. Duo je spjato s nahrávací společnosti STMPD RCRDS, kterou založil Martin Garrix. Jejich totožnosti byly dosud neznámé navzdory spekulacím, že po boku Martina Garrixe je jeden nebo více zpěváků. Prostřednictvím médií a žurnalistiky bylo duo AREA21 popsáno jako \"\"nový vedlejší projekt Martina Garrixe\"\". Jejich logo se skládá ze dvou cizinců, kteří jsou uvnitř kosmické lodi. Spekulovalo se, že zpěvákem by měl být Asher Roth, nicméně se později oficiálně potvrdilo že zpěvákem a rapperem tohoto dua je Maejor.Jejich skladba \"\"Spaceships\"\" skončila na 3. místě \"Spotify Viral 50\". Hned poté 23. května 2016 vydali skladbu \"\"Girls\"\" . Následující rok, dne 23. června 2017 vydali skladbu \"\"We Did It\"\" .Dne 1. prosince 2017 vydali svůj čtvrtý singl \"\"Glad You Came\"\", který byl poprvé představen během setu Martin Garrixe na Ultra Music Festivalu 2017. \n\nDne 9. února 2018 vydalo duo AREA21 svůj pátý singl \"\"Happy\"\". Tento singl byl vydán společností STMPD RCRDS. Videoklip je založený na tančícíh austronautech Farrela Sweeneyhe jménem \"Trať\". Dne 8. března 2019 vydali další titul s názvem \"\"Help\"\",\n\nV titulu \"\"Help\"\" posílají cizinci zprávu lidstvu formou hudby. Titul pojednává o dnešních celosvětových problémech. V textech se objevují fráze, které narážejí na dnešní zkaženou společnost jako např.:\n\n\"We came to your planet, but we have to leave\" - \"přišli jsme na vaši planetu, ale museli jsme ji opustit\"\n\n\"Hard together, you look at your screens. That's your problem, how can you be so naive?\" - \"Je to težké, když tu jsme všichni spolu, ale vy jen koukáte do svých mobilů\"\n\n\"People killing others 'cause of they beliefs\" - \"Lidé zabíjejí ostatní kvůli své víře\"\n\n\"Saw too many things we didn't want to see\" - \"Viděli jsme věci, které jsme vidět nechtěli\"\n\n\"We hope you recognise what's right. Waiting, patient, til' the time is right for us to save it\" - \"Doufáme že si uvědomíte co je správně, dokuď je ještě čas to zachránit\"\n\n\n\n\n\n"}
{"id": "1365635", "url": "https://cs.wikipedia.org/wiki?curid=1365635", "title": "Římskokatolická farnost Skuhrov u Havlíčkova Brodu", "text": "Římskokatolická farnost Skuhrov u Havlíčkova Brodu\n\nŘímskokatolická farnost Skuhrov u Havlíčkova Brodu je územním společenstvím římských katolíků v rámci havlíčkobrodského vikariátu královéhradecké diecéze.\n\nPlebánie ve Skuhrově je poprvé písemně doložena v roce 1352. Skuhrov byl tehdy poměrně vzkvétající vesnicí, což souvisí s jeho polohou na obchodní cestě do Habrů. Kostel svatého Mikuláše pochází zřejmě z první půle 14. století. Ve své historii byl několikrát upravován. Ve farnosti působil kněz a spisovatel Jaroslav Moštěk, a to nejprve krátce v r. 1951, posléze v letech 1996-2009 jako sídelní administrátor. Od roku 2009 žil ve Skuhrově jako kněz-penzista a stále zde vypomáhal v duchovní správě až do své smrti.\n\nFarnost nemá od roku 2012 vlastního kněze a je administrována ex currendo z Havlíčkova Brodu.\n\n"}
{"id": "1365636", "url": "https://cs.wikipedia.org/wiki?curid=1365636", "title": "Henri Michel", "text": "Henri Michel\n\nMichel Henri (28. října 1947 Aix-en-Provence – 24. dubna 2018 Aix-en-Provence) byl francouzský fotbalista a trenér. S klubem FC Nantes vyhrál Ligue 1 v letech 1973, 1977 a 1980 a francouzský fotbalový pohár 1979. Reprezentoval Francii v 58 mezistátních zápasech, zúčastnil se mistrovství světa ve fotbale 1978. Jako trenér vyhrál s francouzským týmem olympijský turnaj 1984. Vedl Francii na mistrovství světa ve fotbale 1986, Kamerun na mistrovství světa ve fotbale 1994, Maroko na mistrovství světa ve fotbale 1998 a Pobřeží slonoviny na mistrovství světa ve fotbale 2006. S klubem Raja Casablanca vyhrál Pohár CAF v roce 2003.\n\n"}
{"id": "1365639", "url": "https://cs.wikipedia.org/wiki?curid=1365639", "title": "Black Reel Awards 2016", "text": "Black Reel Awards 2016\n\n16. ročník předávání cen Black Reel Awards se konal dne 18. února 2016 ve Washingtonu D.C.. Nejvíce cen si domů odnesl film \"Creed\", celkem 5.\n\n\"Creed\"\n\nRyan Coogler – \"Creed\"\n\nRyan Coogler a Aaron Covington – \"Creed\"\n\nMichael B. Jordan – \"Creed\"\n\nTeyonah Parris – \"Chi-Raq\"\n\nIdris Elba – \"Bestie bez vlasti\"\n\nTessa Thompson – \"Creed\"\n\n\"Holčičí parta\" (Francie) – Céline Sciamma\n\nRihanna – \"Konečně doma\"\n\nJoseph Trapanese – \"Straight Outta Compton\"\n\n„See You Again“ – \"Rychle a zběsile 7\" – Wiz Khalifa a Charlie Puth\n\nVictoria Thomas a Cindy Tolan – \"Straight Outta Compton\"\n\n\"What Happened, Miss Simone?\" – Liz Garbus\n\n\"Transdarinka\" – Sean S. Baker\n\n\"Mary Lou Williams: The Lady Who Swings the Band\" – Carol Bush\n\n\"Addiction\" – Danny Dzhurayev\n\nKiersey Clemons – \"Matroš\"\n\nAbraham Attah – \"Bestie bez vlasti\"\n\n\"Bessie\" (HBO) – Ron Schmidt\n\nDee Rees – \"Bessie\" (HBO)\n\nJohn Ridley – \"American Crime\" (ABC)\n\nDavid Oyelowo – \"Rozervaná duše\" (HBO)\n\nQueen Latifah – \"Bessie\" (HBO)\n\nBokeem Woodbine – \"Fargo\" (FX)\n\nRegina King – \"American Crime\" (ABC)\n\n\"The Wiz Live!\" (NBC)\n"}
{"id": "1365640", "url": "https://cs.wikipedia.org/wiki?curid=1365640", "title": "Miroslav Liškutín", "text": "Miroslav Liškutín\n\nMiroslav Antonín Liškutín (23. srpna 1919, Jiříkovice, Československo – 19. února 2018 Fareham) byl československý brigádní generál, československý letec RAF. \n\nVyučil se zámečníkem. V srpnu 1938 vstoupil do armády. Po vyhlášení protektorátu odešel za hranice a v Anglii byl přijat do řad RAF. Účastnil se vzdušných soubojů s nepřítelem, doprovázel námořní konvoje a prováděl vzdušnou ochranu námořní základny. Během druhé světové války sestřelil tři nepřátelská letadla a jednu létající pumu V1. Nad nepřátelským územím uskutečnil celkem 131 letů během druhé světové války. Sloužil v 312. a 313. československé stíhací peruti.V srpnu 1945 se vrátil do Československa a působil ve funkci náčelníka štábu na letišti v Brně-Slatině. Po únoru 1948 byl na něj vydán zatykač a musel opět uprchnout do Anglie, kde na něj čekala manželka a dvě děti. Nastoupil zde službu u královského letectva, ze služeb RAF odešel v roce 1962. \n\n\n\n"}
{"id": "1365642", "url": "https://cs.wikipedia.org/wiki?curid=1365642", "title": "TV Architect", "text": "TV Architect\n\nTV Architect představuje kombinaci zpravodajského webu a televizního kanálu, respektive videí šířených přes internet. Studio se nachází v Praze. TV Architect byla spuštěna 7. listopadu 2017 a nabízí informace o architektuře, developmentu a stavebnictví a poskytuje videorozhovory, reportáže, dokumenty, ale i zpravodajské články.\n"}
{"id": "1365654", "url": "https://cs.wikipedia.org/wiki?curid=1365654", "title": "Arrondissement Soignies", "text": "Arrondissement Soignies\n\nArrondissement Soignies (francouzsky: \"Arrondissement de Soignies\"; nizozemsky: \"Arrondissement Zinnik\") je jeden ze sedmi arrondissementů (okresů) v provincii Henegavsko v Belgii.\n\nObec Lessines náleží k soudnímu okresu Tournai a zbylé obce patří k soudnímu okresu Mons.\n\nPočet obyvatel k 1. lednu 2017 činil 189 800 obyvatel. Rozloha okresu činí 418,8 km².\n\nOkres Soignies sestává z těchto obcí:\n"}
{"id": "1365657", "url": "https://cs.wikipedia.org/wiki?curid=1365657", "title": "Kostel svatého Prokopa (Stodůlky)", "text": "Kostel svatého Prokopa (Stodůlky)\n\nKostel svatého Prokopa na sídlišti Nové Butovice v Praze 13-Stodůlkách je kostel zdejšího komunitního centra sv. Prokopa. Jedná se o ekumenický filiální kostel římskokatolické farnosti Praha-Stodůlky při kostele svatého Jakuba Staršího. Kostel i přilehlé komunitní centrum se nachází ve východní části Slunečního náměstí v ulici V Hůrkách 1292/8.\n\nProjekt vytvořil architekt Zdeněk Jiran s kolektivem (Jiran-Kohout architekti, s. r. o.). Dodavatelem stavby byla Konstruktiva Konsit a. s.\nKostel má modrý nátěr omítky. Loď kostela elipsovitého tvaru byl vystavěn v letech 1999-2001 jako součást Komunitního centra sv. Prokopa. Oválný tvar kostela bez jasného středu či počátku má podle tvůrců vyjadřovat rozumovou neuchopitelnost a nekonečnou platnost myšlenek, v jejichž jménu se zde lidé shromažďují. Nosnou konstrukci domu tvoří železobetonový stěnový systém v částech pod úrovní terénu a pravoúhlý skelet v bytovém traktu. Skelet kostela ze zděných pilířů je ztužený obvodovým korunním věncem, konstrukci střechy nesou dřevěné sbíjené vazníky, část kaple je shora osvětlena světlíky. Osa kostela směřuje k vertikále věže na Slunečním náměstí. V kostele se nachází kaple svatého Prokopa o kapacitě sto sedících osob a polyfunkční hala (učebnu, klubovna), které jsou vzájemně propojitelné a oddělitelné posuvnými zástěnami. V patře s galerií je umístěn samostatný společenský sál.\n\nStavbu kostela i pozdějšího komunitního centra iniciovaly řádové sestry francouzské Kongregace Nejsvětější Svátosti (Congrégation missionnaire du Saint Sacrement) se sídlem v Lyonu. Francouzské sestry v čele se sestrou Madeleine Strobl, představenou pražského domu kongregace, daly podnět ke stavbě a podílely se administrativně, finančně i duchovně na projektu od jeho zrodu až po slavnostní otevření a následný začátek provozu. V původním plánu byla zamýšlena výstavba pouze samotného kostela, který měl být dle architektonického návrhu obložen opukou. Opukový základní kámen byl v prosinci 1999 posvěcen papežem Janem Pavlem II. na Letné při jeho návštěvě Prahy. \n\nAutorem stavebního návrhu byl architekt Zdeněk Jiran. Samotná výstavba byla zahájena 1. března 2000, v dubnu 2001 byl na věž zavěšen zvon, kolaudace proběhla 10. května 2001 a právní moci nabyla 21. května, centrum slavnostně otevřeli starosta Petr Bratský, farář Mariusz Kuźniar a posvětil arcibiskup Miloslav Vlk 19. června 2001 v 17 hodin, širší provoz byl zahájen v září 2001. Zvláštností kostela jsou posuvné panely v interiéru, které umožňují upravovat velikost kostelní lodi pro bohoslužby. \n\nKostel svým zasvěcením svatému Prokopovi Sázavskému navazuje na poutní kostelík svatého Prokopa, který stával od roku 1711 nad Prokopským údolím a v 50. letech 20. století byl odstřelen. \n\n"}
{"id": "1365662", "url": "https://cs.wikipedia.org/wiki?curid=1365662", "title": "AEC Routemaster", "text": "AEC Routemaster\n\nAEC Routemaster je dvoupatrový autobus s klasickou koncepcí pohonu, který byl vyráběn společnostmi Associated Equipment Company a Park Royal Vehicles. První prototyp byl sestaven v roce 1954 a poslední kus byl vyroben v roce 1968. \n\nPrvní autobusy typu Routemaster se dostaly do služby v Londýně v únoru 1956 a poslední kusy byly nahrazeny v pravidelných linkách v prosinci 2005. Většina Routemasterů byla vyrobena pro společnost London Transport, ale několik si objednaly i British European Airways a Northern General Transport Company. Celkově bylo vyrobeno 2 876 Routemasterů, z nichž 1 280 stále existuje.\n\nV Routemasterech se nenacházely žádné dveře pro cestující, což umožnilo nástup i výstup i mimo oficiální zastávky. Přítomnost průvodčího zase zkrátila dobu nástupu a zvýšila bezpečnost, ale zvýšila náklady na pracovní sílu.\n\nPrávě díky svému novátorskému designu přečkal Routemaster několik dekád v provozu po celém Spojeném království, ale především v Londýně. V posledních letech služby byl tehdy už zastaralý design částí společnosti milován, částí kritizován. Díky své dlouhé službě a líbivému designu byly Routemastery v roce 2006 zvoleny mezi 10 největších britských designových ikon (společně s Concordem, Mini, Supermarine Spitfire, plánem londýnského metra, World Wide Webem a britskou telefonní budkou). Pár let po vyřazení ze služby začaly práce na tzv. New Routemaster, autobusu inspirovaném tradičním designem AEC Routemaster. Ten se dostal do služby v roce 2012.\n\n"}
{"id": "1365676", "url": "https://cs.wikipedia.org/wiki?curid=1365676", "title": "Luther Vandross", "text": "Luther Vandross\n\nLuther Vandross (20. dubna 1951 – 1. července 2005) byl americký zpěvák. Na střední škole byl členem skupiny Shades of Jade. Studoval na Západomichiganské univerzitě, ale po jednom roce se rozhodl odejít a věnovat se naplno hudební kariéře. Profesionální kariéru zahájil jako vokalista na nahrávkách i koncertech různých hudebníků, včetně anglického zpěváka Davida Bowieho (je rovněž spoluautorem jeho písně „Fascination“). Své první album, které dostalo název \"Luther\", vydal v roce 1976 za doprovodu stejnojmenné skupiny. Za doprovodu této skupiny vydal ještě desku \"This Close to You\" (1977). Své první sólové album \"Never Too Much\" vydal roku 1981. Následovala řada dalších alb.\n\nNikdy se neoženil a neměl žádné děti. Řadu let se média zabývala jeho sexualitou, on sám však skutečnost nikdy neprozradil. Měl problémy s cukrovkou a hypertenzí. V roce 2003 utrpěl cévní mozkovou příhodu a později byl v kómatu. Později se vrátil k veřejnému vystupování, ale v roce 2005 ve věku 54 let zemřel.\n"}
{"id": "1365677", "url": "https://cs.wikipedia.org/wiki?curid=1365677", "title": "Kokobacily", "text": "Kokobacily\n\nKokobacily jsou typem bakterií. Jejich tvar připomíná koky, tudíž jsou za ně často zaměňovány. Jedná se ovšem o zkrácené tyčinky.\n\nMezi kokobacily patří: \"Chlamydia trachomatis\", \"Haemophilus influenzae\", \"Gardnerella vaginalis\" a \"Coxiella burnetii\". \"Aggregatibacter actinomycetemcomitans\" je gramnegativní kokobacil vytvářející zubní plak. Další gramnegativní kokobacil \"Bordetella pertussis\" způsobuje černý kašel. V minulosti dělal problémy kokobacil Yersinia – ten má na svědomí mor. Bakterie z rodu Brucella jsou příčinou brucelózy. V současnosti je v zemích třetího světa hojně rozšířený gramnegativní \"Haemophilus ducreyi\". Jedná se o původce pohlavně přenášené nemoci měkký vřed.\n\n"}
{"id": "1365678", "url": "https://cs.wikipedia.org/wiki?curid=1365678", "title": "Korbo", "text": "Korbo\n\nKorbo je celostátní setkání skautů a skautek starších patnácti let – roverů a rangers. Akci pořádá Junák – český skaut. Jedná se o akci založenou na svobodě a zodpovědnosti. Skautům a skautkám starších 15 let nabízí připravené místo a prostor se realizovat. Formát akce je inspirovaný festivalem Burning Man, který se koná v americké Nevadě.\n\nHistorie akce Korbo se začala psát na přelomu let 2015 a 2016. Členové Junáka po skončení Obroku 2015 v Liberci řadu měsíců diskutovali nad formátem akce a nad tím, jak má Obrok v budoucnu vypadat. Velká část skautů a skautek chtěla zanechat současný formát, skupina lidí kolem vysokoškolského roverského kmene Skrypta navrhla, aby se Obrok 2017 podobal festivalu Burning Man a program vytvářeli sami účastníci. Výkonná rada Junáka se však během května 2016 přiklonila ke klasickému formátu akce. Tvůrci Korba se rozhodli, že formát akce vyzkouší a uspořádají ho i tak.\n\nVíce „punková“ verze Obroku pod názvem Korbo-mini se poprvé uskutečnila v září 2016 ve skanzenu Villa Nova nedaleko vesnice Liberk. Od druhého ročníku nese akce pouze název Korbo.\n\nKoncept původně vznikl jako projekt Obroku 2017 a jeho součástí měl být i podzimní testovací KorboMini víkend. Projekt vybrán nebyl, nicméně organizátoři se rozhodli uspořádat zmíněnou víkendovou akci, která měla ukázat, zda je tento model roverské akce životaschopný. KorboMini 2016, který otestovalo 200 lidí, ukázal, že roveři a rangers dokážou pro sebe připravit plnohodnotný program. Celkem se na akci uskutečnilo sedmdesát aktivit.\n\nNa druhý ročník Korba přijelo na čtyři sta skautů. Ti dohromady pro sebe připravili přes sto různých aktivit – hrály se hry na louce, uskutečnila se řada debat, večer byly promítány filmy či se hrálo u ohně. Účastníci pomáhali ve skanzenu, mohli se ohřát v indiánské sauně, zajít si na dobrou kávu nebo na občerstvení do čajovny.\n\nTřetí ročník Korba se konal v post-apokaliptickém areálu Junk-Town, který se nachází v bývalé raketové vojenské základně v Bratronicích. Přijelo šest stovek skautů a skautek z celé republiky. Účastnicíci si postavili několik food-houses, mezi kterými nechyběla Banánová chýše, palačinkárna či veganský koutek. Program byl rozličný a skládal se z nejrůznějších her, aktivit i přednášek - například budoucnosti světa, vzdělávacích kurzech, o leteckém skautingu, Obroku, výrobě sushi i z veganství. \n\nČtvrté Korbo se vrátilo po divokém ročníku v Bratronicích do poklidnějšího místa, archeoskanzenu Nasavrky na Pardubicku. Přijelo sem tisíc skautů a skautek z celé republiky, a uskutečnily se desítky nejrůznějších programů. \n\nKorbo nenabízí organizátory chystaný program ani předem přihlášený servis tým. Korbo naopak nabízí připravený prostor, vodu, záchody, základní zázemí (starat se o něj ale už musí všichni), systém pro předávání informací a nabízení aktivit ostatním (ještě před akcí), možnost předem financovat aktivity, které to vyžadují a spoustu prostoru k realizaci.\n\n\n"}
{"id": "1365680", "url": "https://cs.wikipedia.org/wiki?curid=1365680", "title": "Biatlon na Zimních olympijských hrách 2018 – smíšená štafeta", "text": "Biatlon na Zimních olympijských hrách 2018 – smíšená štafeta\n\nBiatlonový závod smíšených štafet na 2 × 6 + 2 × 7,5 km na Zimních olympijských hrách 2018 v jihokorejském Pchjongčchangu se konal v Běžeckém centru Alpensi dne 20. února 2018. Zlatou medaili z minulých olympijských her obhajovalo Norsko.\n\nV závodě zvítězila s náskokem francouzská štafeta před norskou. Bronzovou medaili vybojovala ve finiši Itálie.\n\nČeské reprezentaci se nevydařil začátek závodu, když Veronika Vítková musela při první střelbě dvakrát dobíjet. Většina ostatních štafet i zásluhou dobrých povětrnostních podmínek střílela čistě, a tak Vítková klesla až na 18. místo – třetí od konce. Přes další chybu při střelbě vstoje se díky rychlému běhu zlepšovala a Markétě Davidové předávala na čtvrtém místě. V cíli však byla zklamaná, protože spadla, když jí po předávce Američanka přišlápla lyži, a zlomila si pažbu. Davidová pak běžela solidně, ale pomaleji střílela. Při položce vleže využila všechny tři náhradní náboje, klesla na 13. místo, ale po bezchybné střelbě vstoje dokončila svůj úsek jako osmá. Ondřej Moravec udělal chybu jen při střelbě vstoje, postupně ale zpomaloval a předával na 9. místě, ale už s většími odstupy. Michal Krčmář nezasáhl také jen jeden terč, ale podařilo se mu předjet už jen ruské závodníky a dovedl českou štafetu do cíle na 8. místě.\n\nV čele závodu se od začátku pohybovala německá, italská a francouzská štafeta. Němci si od začátku druhého úseku udržovali zásluhou Laury Dahlmeierové a Erika Lessera náskok, který narostl na více než 40 sekund. Do posledního úseku však za Francii nastoupil Martin Fourcade. Díky bezchybné střelbě vleže se odpoutal od Italů a Norů a když Němec Arnd Peiffer udělal při poslední střelbě čtyři chyby a musel na trestné kolo, dostal se od čela s náskokem před druhým Norem Emilem Hegle Svendsenem a zvítězil. O třetí místo bojovali Italové a Němci. Celý poslední úsek jeli spolu a když si Peifer najel v cílovém prostoru do levé dráhy, Dominik Windisch vjel před něj a donutil Peiffera přejet do prostřední. Ten již nedokázal zrychlit a Italové si tak dojeli pro bronzovou medaili. Němci sice podali protest, ale jury Mezinárodní biatlonové unie jej neuznala s tím, že „Peiffer kvůli italskému reprezentantovi nemusel zpomalit“.\n\n Slovenské štafetě (Paulíně Fialkové) jury přičetla 2 trestné minuty za za neprojetí jednoho tresného okruhu (pravidlo 5.5a).\n\nLegenda:\n"}
{"id": "1365684", "url": "https://cs.wikipedia.org/wiki?curid=1365684", "title": "Wilson Pickett", "text": "Wilson Pickett\n\nWilson Pickett (18. března 1941 – 19. ledna 2006) byl americký zpěvák. Byl čtvrtým z jedenácti dětí. S matkou si příliš nerozuměl a od roku 1955 žil s otcem v Detroitu. S veřejným vystupováním začínal v kostelním sboru a na ulicích. Roku 1955 založil gospelovou skupinu The Violinaires. Po odchodu o čtyři roky později nastoupil do kapely The Falcons a později se začal věnovat sólové kariéře. Vydal řadu singlů i dlouhohrajících desek. Během svého života měl četné problémy se zákonem. Roku 1991 byl například zatčen za údajné vyhrožování smrtí englewoodskému starostovi, později byl obviněn z napadení své přítelkyně a rovněž srazil šestaosmdesátiletého chodce ve svém automobilu. Zemřel na infarkt myokardu ve věku 64 let.\n"}
{"id": "1365687", "url": "https://cs.wikipedia.org/wiki?curid=1365687", "title": "Běh na lyžích na Zimních olympijských hrách 2014 – sprint muži", "text": "Běh na lyžích na Zimních olympijských hrách 2014 – sprint muži\n\nSprint mužů, běžecká disciplína z programu Zimních olympijských her 2014, se konal 11. února 2014 v Centru biatlonu a běžeckého lyžování Laura v ruském Soči. Závodilo se volným stylem. Vítězem se stal norský závodník Ola Vigen Hattestad před švédskou dvojicí Teodor Peterson a Emil Jönsson.\n\nZdrojováno oficiálními výsledky ze stránek Mezinárodní lyžařské federace (FIS).\n\n"}
{"id": "1365689", "url": "https://cs.wikipedia.org/wiki?curid=1365689", "title": "Angels Crest", "text": "Angels Crest\n\nAngels Crest je americko-kanadský hraný film z roku 2011, který režírovala Gaby Dellal podle stejnojmenného románu Leslie Schwartz.\n\nV malém horském městečku dojde k tragédii. Ethan si se svým tříletým synem Nathanem udělá výlet do hor. Nechá ho na chvíli v autě a po návratu najde auto prázdné. Pátrací akce nepřinese pozitivní výsledek, Nathan je nalezen druhého dne umrzlý. Ethan je vyšetřován pro smrt z nedbalosti. Každý v městečku, kdo Nathana znal, se s jeho smrtí vyrovnává po svém.\n"}
{"id": "1365690", "url": "https://cs.wikipedia.org/wiki?curid=1365690", "title": "112th &amp; Central: Through the Eyes of the Children", "text": "112th &amp; Central: Through the Eyes of the Children\n\n112th & Central: Through the Eyes of the Children je americký dokumentární film z roku 1992. Natočil jej režisér Jim Chambers, který jej rovněž s Vondiem Curtisem-Hallem Halem Hiseyem produkoval. Zaměřuje se na nepokoje, které se odehrály v Los Angeles roku 1992. Různé osobnosti ve snímku provázejí mládež z okrajových částí do míst, kde nepokoje probíhaly. Provázená mládež zpovídá různé osoby (často příbuzné či známé), kterých se nepokoje dotknuly. Rovněž mluví se členy gangů či ženou, jejíž synovec byl údajně zabit policisty. Autorem originální hudby k filmu je jazzový pozounista a skladatel Delfeayo Marsalis.\n\n"}
{"id": "1365691", "url": "https://cs.wikipedia.org/wiki?curid=1365691", "title": "Albert Cossery", "text": "Albert Cossery\n\nAlbert Cossery (3. listopadu 1913 – 22. června 2008) byl egyptský spisovatel narozený ve Francii. Většinu svého života strávil v Paříži a svá díla publikoval pouze ve francouzštině. Všechny jeho novely se odehrávaly buď v jeho domovském Egyptě nebo v imaginární \"zemi na středním východě\". Přezdívali mu \"Voltaire Nilu\". Jeho psaní vzdává hold jeho skromnému dětství v Káhiře, kdy nezapadal, stejně jako vychvaluje formu lenosti a jednoduchosti, které jsou tak vzdálené od naší současné společnosti. Albert Cossery byl dobře známým v Saint-Germain-des-Prés, kde od roku 1945 pobýval v hotelu La Louisiane. \n\nAlbert Cossery se narodil v Káhiře do řecké pravoslavné rodiny syrského původu. Jeho rodiče byli majiteli malých nemovitostí, kteří původně vlastnili půdu v Damiettě. V rozhovoru s libanonským spisovatelem Abdallahem Naamanem v roce 1998 Cossery řekl, že jsou Šavání Egypta. Jeho otec byl ortodoxní řecký rodák z vesnice al-Qusayr, poblíž Homs v Sýrii. Při příjezdu do Káhiry na konci 19. století přijala rodina jméno \"Cossery\", podle vesnice al-Qusayr, se zjednodušenou výslovností. Cosseryova rodina, stejně jako všechny elity žijící v Egyptě během této éry, byly ve francouzské kultuře dobře ponořené. Ve věku 17 let, inspirovaný četbou Honoré de Balzaca, emigroval do Paříže, aby pokračoval ve studiu, které však nikdy nedokončil. Od roku 1945 až do své smrti roku 2008 žil a psal v Paříži.\n\nZa 60 let svého života napsal pouze osm románů v souladu s jeho filozofií života, ve které \"lenost\" není zlozvykem, nýbrž formou kontemplace a meditace. Svými slovy: \"Tolik krásy na světě, tak málo očí, aby to viděly.\" Ve věku 27 let vydal svou první knihu \"Les hommes oubliés de Dieu\" (\"The God Forgot\"). Během své literární kariéry se stal blízkým přítelem dalších spisovatelů a umělců, jako jsou Lawrence Durrell, Albert Camus, Jean Genet a Giacometti.\n\nCossery zemřel 22. června roku 2008 ve svých 94 letech.\n\nJeho knihy, které se vždy odehrávají v Egyptě nebo v jiných arabských zemích, zobrazují kontrast mezi chudobou a bohatstvím, mocným a bezmocným, vtipným, i když dramatickým způsobem. Jeho psaní zesměšňuje marnost a houževnatost materialismu a jeho hlavní postavy jsou převážně tuláky, zloději nebo dandy, které rozvracejí pořádek nekalé společnosti. Jeho romány často obsahují auto-biografické postavy, jako je Teymour, hrdina románu \"Uncomplot de Saltimbanques\", mladý muž, který místo diplomu v chemickém inženýrství po návratu do svého rodného města vstoupí do neočekávaného intrudu proti úřadům se svými dandy přáteli. Někteří Cosseryho považují za svého posledního skutečného \"anarchistu\" nebo svobodně myslícího spisovatele západní kultury. A to díky jeho humornému a provokativnímu, i když jasném a hlubokém, pohledu na lidské vztahy a společnost. Jeho styl písma nepodléhá akademickému nebo experimentálnímu přístupu, který z něj činí živého, chytlavého vypravěče, bez nudy ani umělé nejednoznačnosti některých klasických (kteří jsou) nebo avantgardních spisovatelů. Světovost jeho děl je památkou svobody bytí a myšlení proti materialismu, současná posedlost se spotřebou a produktivitou, arogance a zneužívání autority, marnost sociálních formalit a nespravedlnost bohatých vůči chudým.\n\nV roce 1990 získala Cossery cenu Grand prix de la francophonie z francouzské akademie a v roce 2005 cenu Grand Prix Poncetton de la SGDL.\n\nPrvní z jeho knih přeložených do angličtiny jsou \"Muži, kteří zapomněli\" (nejprve přeložili Harold Edwards z Faruk univerzity, Alexandrie, Egypt, ne Henry Miller, jehož zpráva o Cossery se objevila na pozdějším 1963 City Lights Books vydání, a publikoval ve Spojených státech v roce 1946 Georgeem Leitem Circle Editions of Berkeley), \"Dům jisté smrti\" (New Directions, 1949), \"Lazy Ones\" (New Directions, 1952) a \"Proud Sheggars\" (Black Sparrow Press, 1981).\n\nTři další z Cosseryových románů jsou od té doby publikovány v angličtině: Anna Moschovakis 'The Jokers (NYRB Classics) a Alyson Waters' A Splendid Conspiracy a Color of Infamy (New Directions). Od roku 2014 zůstává Une ambition dans le desert nepřekládanou do angličtiny.\n\n\n\nV roce 1978 byl zfilmován \"Les fainéants dans la vallée fertile\" řeckým režisérem Nikosem Panagiotopoulosem, přičemž film vyhrál první cenu na Filmovém festivalu v Locarnu a druhou cenu na Filmovém festivalu v Chicagu.\"\n\n"}
{"id": "1365694", "url": "https://cs.wikipedia.org/wiki?curid=1365694", "title": "Jan Hajšman", "text": "Jan Hajšman\n\nNarodil se roku 1882 v Netunicích u Plzně. Po odchodu T. G. Masaryka do zahraničí se stal v roce 1915 členem jeho odbojové organizace \"maffie\". Působil jako publicista a novinář, jádrem jeho tvorby byly především politické, životopisné a cestopisné knihy. Studium techniky nedokončil, působil jako ministerský úředník, novinář a autor cestopisů. Během druhé světové války strávil 6 let v koncentračním táboře, což výrazně ovlivnilo jeho tvorbu.\n\n"}
{"id": "1365698", "url": "https://cs.wikipedia.org/wiki?curid=1365698", "title": "Alle tijd", "text": "Alle tijd\n\nAlle tijd je nizozemský hraný film z roku 2011, který režíroval Job Gosschalk podle vlastního scénáře. Film zachycuje vztah dvou dospělých sourozenců. \n\nHomosexuální učitel hudby Maarten se od smrti rodičů stará o svou mladší sestru Molly. Ve výchově mu pomáhá jeho kamarádka Reina. Molly mu jednoho dne oznámí, že se chce nastěhovat ke svému příteli Teunovi, který je divadelním hercem. Maarten z toho trpí syndromem prázdného hnízda, takže od Reiny dostane psa, aby se necítil sám. Maarten se seznamuje s Arthurem, který si není jistý svou homosexualitou. Poté, co se Molly odstěhuje k Teunovi, dojde mezi nimi k odcizení a Molly se seznámí ze zvěrolékařem Melvinen, který se stará o Maartenova psa. Když otěhotní, není si jistá, kdo je otcem a ani to nechce vědět. Molly krátce nato onemocní rakovinou prsu a přestěhuje se zpět k Maartenovi. Porodí syna Finna a Melvin s Teunem jí slíbí, že se o syna postarají společně.\n\n"}
{"id": "1365699", "url": "https://cs.wikipedia.org/wiki?curid=1365699", "title": "Norsko na Zimních olympijských hrách 2018", "text": "Norsko na Zimních olympijských hrách 2018\n\nNorská reprezentace na Zimních olympijských hrách 2018 vyslala do korejského Pchjongčchangu 109 sportovců (27 žen 82 mužů), kteří závodili v 11 sportech.\n\n"}
{"id": "1365700", "url": "https://cs.wikipedia.org/wiki?curid=1365700", "title": "Hajšman", "text": "Hajšman\n\nPříjmení Hajšman nese více různých osobností:\n\n"}
{"id": "1365701", "url": "https://cs.wikipedia.org/wiki?curid=1365701", "title": "Nicholas Lander", "text": "Nicholas Lander\n\nNicholas Lander (* 8. dubna 1952 Manchester) je anglický spisovatel a konzultant v oboru stravování.\n\nStudoval na univerzitě Manchester Grammar School a Manchester Business School v Manchesteru a Jesus College v Cambridge. V roce 1980 se stal jedním z nejznámějších britských restauračních kritiků, především v restauraci \"L'Escargot\" v londýnském Soho. Od roku 1989 byl korespondentem \"Financial Times\", kde se jeho týdenní recenze, pod titulkem \"Restaurace Insider\", snažily zabývat tématy a trendy v restauračním stravování. Je také konzultantem pro britské umělecké organizace v oboru servírování jídla.\n\nNapsal několik knih. Mezi nejznámější patří \"The Art of the Restaurateur\" a \"Dinner for a Fiver\"\n\nJe fanouškem fotbalového klubu Manchester United. Jeho ženou je Jancis Robinsonová.\n\nByl kritikem v televizním show \"MasterChef\" vysílaném společností BBC.\n\n"}
{"id": "1365707", "url": "https://cs.wikipedia.org/wiki?curid=1365707", "title": "Sultanzade Mehmed Paša", "text": "Sultanzade Mehmed Paša\n\nSultanzade Mehmed Paša (1603 – červenec 1646) byl osmanský velkovezír v 17. století. Titul \"sultanzade\" znamená \"potomek sultánky\".\n\nMehmed se narodil v roce 1603. Jeho otcem byl Abdurrahman Bey a dědečkem Rüstem Paša. Jeho matka byla Ayşe Hanımsultan, dcera Cigalazade Yusufa Sinana Paši. \n\nV roce 1637 byl pověřen funkcí guvernéra Egypta. O tři roky později za vlády sultána Ibrahima se vrátil do Istanbulu a stal se vezírem v osmanském divanu. V roce 1641 se stal guvernérem města Özü (dnešní Očakiv, Ukrajina) a vládl v Azaku (dnešní Azov v Rusku), o který přišel kvůli kozákům a který posléze úspěšně získal zpět. V roce 1643 se stal také guvernérem v Damašku. Jeho úspěch nejspíš spočíval v tom, že ho tajně podporoval tehdejší velkovezír Kemankeş Mustafa Paša. \n\nV roce 1644 nahradil Kemankeşe Mustafu Pašu, který byl obětí palácových intrik, padla na něj četná obvinění a tak byl popraven. Po sesazení minulého velkovezíra bylo potřeba najít nového a jelikož měl nejvíce zkušeností, vyznamenání a navíc byl guvernérem mnoha oblastí, jevil se jako nejvhodnější kandidát právě on. Sultán se ho ptal, proč nikdy neodporoval jeho názorům, na to Mehmed odpověděl \"Všechny názory sultána jsou hluboké myšlenky, kterým obyčejný člověk nikdy nedokáže rozumět.\" Nicméně nesouhlasil s válkou proti Benátské republice, ale jeho názory nebyly vyslyšeny a tak brzy začala Krétská válka, která trvala 14 let (1645-1669), a která finančně zasáhla obě válčící strany. \n\nV roce 1645 ho sultán Ibrahim zbavil funkce. Jeho další misí byl ostrov Kréta, kam byl vyslaán jako vojenský velitel. Na Krétě nedlouho předtím byla zahájena válka. Brzy na to zemřel, nejspíš přirozenou smrtí. \n"}
{"id": "1365710", "url": "https://cs.wikipedia.org/wiki?curid=1365710", "title": "Christian Heinrich Spiess", "text": "Christian Heinrich Spiess\n\nChristian Heinrich Spiess, jindy Spieß, v češtině také Gindřich Špys nebo Sspyss (4. dubna 1755 Freiberg – 17. srpna 1799 Bezděkov) byl původem německý, v Čechách naturalizovaný spisovatel románů a dramat, také herec.\n\nNarodil se v saském Freibergu v luteránské rodině. Po studiu gymnasia ve Freibergu a konverzi ke katolicismu odešel údajně do kláštera v Oseku a dále studoval v Praze. Ze studií zběhl k Wahrově kočovné herecké společnosti, kde se uplatnil jako herec, oblíbil si roli Schillerova Loupežníka. Napsal tři divadelní hry. Zamiloval se do herečky Wahrovy společnosti Sohie Körnerové (1750-1817) byl jmenován správcem na panství hraběte Kašpara Hermanna von Künigla v Bezděkově, kde si v tupadelských skalách postavil poustevnickou chýši. Tíhl k morbidním tématům, melancholii a šílenství. Podle oficiální diagnózy trpěl tuberkulózou, podle jiné hypotézy se nakazil břišním tyfem od své milenky, manželky hraběte Künigla, která na tyfus zemřela o tři týdny před ním. Zemřel pravděpodobně dne 17. srpna 1799.\n\nVe svých rytířsko-loupežnických a strašidelných románech se inspiroval nápady na djěovými zápletkami z Goethova  románu \"Götz von Berlichingen\" a Schillerových knih, a to dramatu Loupežníci (\"Die Räuber\", tiskem vyšlo roku 1781, na scénu uvedeno 1782) a nedokončeného románu \"Strážce duchů\" (\"Der Geisterseher\", vycházel v časopisu Thalia v letech 1786-1789). \n\nByl pokračovatelem britského tzv. Gotického románu, který do literatury uvedl Horace Walpole. Spiess psal hlavně pod vlivem prací dalších dvou představitelů tohoto žánru, Ann Radcliffové a románu \"Mnich\" anglického spisovatele Matthewa Gregory Lewise.\nPatřil k zakladatelům německé verze tohoto žánru, hororového románu (\"Schauerroman)\" a svými současníky byl rovněž ovlivněn. V témže stylu, ale jemnější formou psali dva Spiessovi současníci, od roku 1778 publikující Carl Gottlob Cramer (1758-1817) a Goethův švagr Christian August Vulpius (1762-1827).\nTyto příběhy, atraktivní prostředím záhrobí a zločinu v dávném středověku (nejčastěji ve 13. století), ho proslavily. Byl ve své době a následně do 60. let 19. století hojně čteným autorem. K nejpopulárnějším patřily strašidelné příběhy ze 13. století jako \"Der Löwenritter\", nebo:\n\nDalší horory:\n\nV češtině vyšly: \n\nSpiessovo literární dílo znovuobjevil Jakub Arbes, který Spiesse považoval za naturalizovaného Čecha. Některými náměty se u Spiesse inspirovali Karel Hynek Mácha a Josef Váchal, který o něm napsal knihu, vlastnoručně ji vysázel z dřevěných liter a vytiskl, a dále se inspiroval pro svůj \"Krvavý román\".\n\n\n"}
{"id": "1365711", "url": "https://cs.wikipedia.org/wiki?curid=1365711", "title": "Juliette Danion", "text": "Juliette Danion\n\nJuliette Danion (* 7. července 1981 Libourne) je bývalá francouzská reprezentantka ve sportovním lezení. Vítězka světového poháru, mistryně Evropy a Francie v boulderingu.\n\n"}
{"id": "1365725", "url": "https://cs.wikipedia.org/wiki?curid=1365725", "title": "Lokomotiva 422.0", "text": "Lokomotiva 422.0\n\nLokomotivy řady 422.0 jsou čtyřnápravové tendrové parní lokomotivy, které byly určeny pro provoz na místních tratích s náročnými sklonovými poměry.\n\nVznik této řady byl způsoben nutností postupně zvyšovat výkon lokomotiv na tratích se sklonově náročnými poměry. Lokomotivy řady 310.0 na těchto tratích svým výkonem nedostačovaly a tak byla vyvinuta řada 99 KkStB (u ČSD 320.0). Ani tyto lokomotivy však na některých tratích nestačily, což vedlo k vývoji řady 178.8 KkStB. Z této řady poté různými úpravami vznikla řada 178 KkStB, u ČSD označená jako 422.0.\n\nPrvní čtyři lokomotivy byly vyrobeny lokomotivkou Krauss pro místní dráhu Karlovy Vary - Johanngeorgenstadt provozovanou státními drahami (kkStB). V provozu se velmi osvědčily a tak bylo do roku 1924 vyrobeno celkem 227 lokomotiv jak pro státní, tak pro soukromé dráhy.\n\nLokomotivy byly osazeny ocelovým kotlem s měděným topeništěm. Mokrá pára pro sdružený parní stroj byla odebírána z vysokého parojemu na temeni kotle s vnitřním šoupátkovým regulátorem. Na kotli se dále nacházely dva písečníky, každý z jedné strany parojemu. Po stranách kotle se nacházely zásobníky vody. Vany na vodu i zásobník uhlí, který se nacházel za strojvůdcovskou budkou, byly použity dvojích rozměrů. Baňatý komín byl u pozdějších lokomotiv již z výroby nahrazen komínem rovným s jiskrojemem v dýmnici. Aby lokomotivy zvládaly oblouky o minimálním poloměru 80 metrů měla druhá a čtvrtá náprava možnost stranového posunu až o 23 milimetrů. Druhá až čtvrtá náprava byla jednostranně brzděna automatickou sací brzdou, která byla později u ČSD nahrazena brzdou tlakovou.\n\nZa Rakouska-Uherska byly lokomotivy v provozu na území dnešního Rakouska a Česka. Po rozpadu monarchie přešlo 105 lokomotiv pod ČSD, u nichž byly označeny řadou 422.0. Dalších 10 lokomotiv převzaly různé soukromé dráhy, kde byly označeny řadou 422.9. Jedna z těchto lokomotiv přešla v roce 1933 pod ČSD. Po začátku druhé světové války bylo německými říšskými drahami převzato 34 lokomotiv, které je označily řadou 92.2. Ostatní stroje zůstaly pod BMB – ČMD. Během války byly dvě lokomotivy zničeny a po válce se na území Česka objevilo několik lokomotiv kořistních. Většina z nich byla předána do SSSR a jen dvě lokomotivy zůstaly pod ČSD. Po znárodnění soukromých drah přešlo všech deset lokomotiv 422.9 pod ČSD, kde byly přeznačeny na řadu 422.0. Lokomotivy byly v provozu spolehlivé a oblíbené pro svoji jednoduchost. Ve třicátých letech začaly být vytlačovány ze svých výkonů na posun a službu na vlečkách. Některé lokomotivy byly přestavěny na vytápěcí kotle a od první poloviny šedesátých let byly hromadně vyřazovány. Poslední stroj byl vyřazen v roce 1970.\n\nCelkem se na území Česka a Slovenska zachovalo šest lokomotiv řady 422.0.\n\nJedná se o nejstarší dochovanou lokomotivu této řady. Byla dodána v první sérii pro Rakouské státní dráhy a pod číslem 178.02 jezdila na místní dráze Karlovy Vary - Johanngeorgenstadt. Za války zůstala u ČMD a zrušena byla 5. 9. 1968. Poté byla umístěna na pomník v Kralupech nad Vltavou. Později byla přemístěna do železničního muzea v Lužné u Rakovníka, kde se dosud nachází jako neprovozní exponát. \n\nLokomotiva byla v provozu nejprve u kkStB pod číslem 178.23, poté u ČSD a během války u ČMD. Zrušena byla 3. 2. 1952 a roku 1959 odprodána národnímu podniku Bučina Zvolen. Později byla přesunuta na pomník v areálu ŽOS Zvolen, kde stojí dodnes. Kotel lokomotivy posloužil k renovaci lokomotivy 422.0108, která proběhla v letech 1994 až 1998 a lokomotiva místo něj dostala neopravitelný kotel z renovovaného stroje.\n\nJedná se o nejstarší dochovanou lokomotivu této řady českého původu. Během výroby byla lokomotiva osazena cedulkou s nápisem Arcivévoda Karel, z důvodu jeho návštěvy výrobního závodu během dokončování této lokomotivy. V provozu byla nejprve u kkStB pod číslem 178.49, poté u ČSD a během války u ČMD. Zrušena byla 20. 2. 1960 a následně prodána do břeclavského cukrovaru. V roce 1977 přešla jako provozuschopná do sbírek NTM. Od roku 1978 do roku 1995 byla v péči depa v Kolíně, kde s ní jezdil strojvedoucí Jaromír Kupr, který během této doby s ní jezdil na bezpočtu regionálních akcí, ať už dětských dnů, mikulášských jízd a dalších, včetně účinkovaní v 66 filmech. V roce 2002, kdy lokomotivě vypršela způsobilost kotle, byla umístěna do železničního muzea v Lužné u Rakovníka.\nV současné době se nachází v depozitu v Chomutově jako nepojízdný exemplář, kvůli nedostatku prostředků na její zprovoznění.\n\nLokomotiva byla v provozu nejprve u kkStB pod číslem 178.139, poté u ČSD a během války u ČMD. Po svém zrušení dne 30. 1. 1969 byla v roce 1977 umístěna na pomník v kolínském pobočném lokomotivním depu, kde zůstává dodnes.\n\nLokomotiva byla v provozu nejprve u kkStB pod číslem 178.195, poté u ČSD a během války u ČMD. Zrušena byla 30. 8. 1955 a následně prodána do hodonínské elektrárny, odkud byla později přesunuta na pomník u železniční stanice Zábřeh na Moravě. V roce 1990 ji získal Klub historie kolejové dopravy Praha, kterým byla v roce 2000 zapůjčena do železničního muzea v Lužné u Rakovníka, kde byla členy klubu opravena do vystavovatelného stavu.\n\nLokomotiva byla dodána na místní dráhu Nezamyslice – Morkovice pod číslem 178.4103, poté nesla číslo 410.02 a po zestátnění dráhy přešla pod ČSD. Během služby u ČSD vystřídala depa Brno-Horní Heršpice a Bratislava východ, kde byla 3. 12. 1970 zrušena a odstavena v areálu kovošrotu. V současné době je v majetku MDC Bratislava a je udržována v provozním stavu členy Klubu historickej techniky pri Rušňovom depe vo Zvolene.\n"}
{"id": "1365741", "url": "https://cs.wikipedia.org/wiki?curid=1365741", "title": "Římskokatolická farnost Sopoty", "text": "Římskokatolická farnost Sopoty\n\nŘímskokatolická farnost Sopoty je územním společenstvím římských katolíků v rámci havlíčkobrodského vikariátu královéhradecké diecéze.\n\nPrvní zmínka o sopotském kostele je z roku 1358, kdy je také doložen jeho patronát. Do kostela v roce 1652 byla darována kopie obrazu \"Panny Marie Pasovské\". Kostel se díky tomu stal poutním místem. Farnost v té době již neexistovala. Sopoty byly do roku 1697 filiálkou farnosti v Přibyslavi, v uvedeném roce byly převedeny do krucemburské farnosti. V roce 1761 byla v Sopotech zřízena lokálie, povýšená v roce 1860 na samostatnou farnost. Sídelního duchovního správce měla farnost ještě počátkem 70. let 20. století, později však přestala být obsazována.\n\nFarnost je administrována ex currendo z Krucemburku.\n\n"}
{"id": "1365742", "url": "https://cs.wikipedia.org/wiki?curid=1365742", "title": "Erythritol tetranitrát", "text": "Erythritol tetranitrát\n\nErythritol tetranitrát (zkratkou ETN) je esterem polyolu eryhtritolu a kyseliny dusičné, sumárním vzorcem CHNO. Jedná se o bílou látku, která se vyskytuje buď ve formě krystalického prášku, litých bloků nebo kapaliny (nad 61 °C). Je významný svojí výbušností a středně velkou toxicitou. Pod názvem nitroglyn byl používán jako vasodilatátor. Dnes má primární využití v amatérsky připravovaných rozbuškách, sypkých, litých a plastických trhavinách. Jde o látku s velmi podobnou citlivostí, stabilitou a výbušnou silou jakou má pentrit. Na rozdíl od něj se dá prakticky tavit za použití horké vody a odlévat, pro svoji nepatrně vyšší cenu a nepatrně nižší stabilitu oproti pentritu nemá průmyslové uplatnění. ETN je velmi málo rozpustný ve vodě, dobře rozpustný v acetonu a dobře rozpustný v horkém methanolu a ethanolu. Při vylití horkého roztoku ETN v ethanolu do velkého množství vody krystalizuje ETN ve formě malých krystalických plátků (srovnatelně měkkých jako mýdlové vločky) se sypnou hustotou kolem 0,3 g/cm, tyto lze jemně stlačit na 0,5 g/cm, ručně lze prášek za použití větší síly stlačit až k přibližně k 1,2 g/cm. Jemné re-krystalizované krystaly lze připravit převrácením procesu, tedy pomalým kapáním vody do roztoku ETN/ethanolu a důkladným mícháním - ještě jemnější krystaly lze získat šokovým ochlazením nasyceného roztoku ethanolu s ETN z 55°C na teplotu pod -10°C v chladicí lázni.. Pružné silikonové formy jsou pro odlévání ideální, vzhledem k jejich snadnému oddělení od ztuhlého ETN, nejvyšší hustoty se dosahuje pomalým chlazením taveného ETN (desítky minut až hodina), rychlé chlazení vede k lehce nižší hustotě litého ETN. Někdy lze při odlévání pozorovat mírný rozklad ETN, signalizovaný lehčím žloutnutím.\n\nETN má citlivost k nárazu kolem 3,28 J (prášek) a 3,79 J (lité), na stejném aparátu má pentrit citlivost 3,93 J (citlivost roztaveného - tedy kapalného ETN je ale velmi vysoká - srovnatelná s třaskavinami jako je TATP a proto se s ním nesmí v roztavené formě riskovat nárazy či pády). Citlivost ke tření je 38,9 N u prášku a 47,7 J u lité směsi. Pentrit má 75,1 J na stejném přístroji. \n\nETN je schopno silné exploze i při zahřívání malých množství. 20 mg ETN volně položeného na alobalu a zahřáto zespodu plamenem může silně explodovat.\n\nDetonační rychlost lehce stlačeného prášku při hustotě 0,86 g/cm je 4800 m/s a u litého ETN je při 1,70 g/cm 8 030 m/s. Detonační tlak litého ETN se tak pohybuje v blízkosti 300 kbar a brizancí značně předčí slabší vojenské plastické trhaviny jako je např. Semtex (detonační tlak kolem 225 kbar, lité TNT kolem 190). V Hessově zkoušce dává lité ETN nad 26 mm, Semtex ve stejné zkoušce 21 mm. Lité ETN a jeho směsi s hexogenem/pentritem jsou nejvíce brizantní výbušninou, kterou lze jednoduše amatérsky připravit. Takové směsi mohou mít detonační tlak P okolo 320 kbar. Lité směsi s MHN mají vypočítaný P kolem 330 kbar, jejich příprava je ale lehce složitější (u MHN nelze jednoduše provést plnou nitraci do šestého stupně a tak jsou lité náložky v praxi slabší než ty s RDX). Nejsilnější vojenské výbušniny na bázi oktogenu mají P 350 - 370 kbar.\n\nETN má kladnou kyslíkovou bilanci, protože na dokonalé spálení paliva v molekule stačí 11 atomů (molů) kyslíku a molekula si jich nese rovných 12. Přibližně lze tedy tvrdit, že detonace každého kilogramu ETN uvolní 55 g volného kyslíku (exploze nemusí nutně přesně sledovat naivní stechiometrii). ETN má tedy kyslíkovou bilanci + 5,5 %. K dosažení nulové kyslíkové bilance by bylo nutno přidat k ETN kolem 1,3 % oleje nebo kolem 4 % práškového hliníku (směsi s práškovým hliníkem mají jasnější záblesk). Pro dosažení tříštivého účinku je mnohem vhodnější využít lehce kladné kyslíkové bilance ve výše zmíněných litých směsích s pentritem nebo hexogenem, které naopak mají lehce až středně zápornou kyslíkovou bilanci.\n\nTěžiště současného použití je v amatérských dvojsložkových rozbuškách, kde se obvykle používá náplně 1 g lehce slisovaného ETN a toto je iniciováno několika stovkami miligramů třaskaviny (SADS, dextrinovaný azid olovnatý, HMTD, TACP apod.), případně v rozbuškách typu NPED, kde je uvnitř pevné dutinky uzavřeno několik gramů ETN bez třaskaviny. V provedení NPED se pak odděluje ETN přepážkou z kovové fólie od pyrotechnické směsi, která ETN zahřátím skrze fólii přiměje k detonaci.\n\nETN se připravuje esterifikací erythritolu. K tomu se používá buď směs 68% kyseliny dusičné a koncentrované kyseliny sírové nebo směs koncentrované kyseliny dusičné a sírové. Další metodou je použití samotné koncentrované kyseliny dusičné nebo směsi dusičnanu amonného (nebo draselného) a kyseliny sírové. Použití směsi konc. kyseliny dusičné a sírové, popř. samotné konc. kyseliny dusičné dává nejlepší výtěžky. Při použití 68% kyseliny dusičné nebo směsi dusičnanů a kyseliny sírové je výtěžnost nižší, obvykle kolem 30 - 40 % (vzácněji mohou být ale i přes 95 %). Například nitrace 20 g erythritolu směsí 60 g dusičnanu ammonného a 110 ml 96 % kyseliny sírové tak poskytne 20 - 45 g ETN po rekrystalizaci (alternativní postup je 110 ml kyseliny sírové 96%, 80 g dusičnanu amonného a 20 g erythritolu s výtěžkem 20 - 45 g ETN). 540 ml 96 % kyseliny sírové, 360 ml 68 % kyseliny dusičné a 150 g erythritolu poskytne až 300 g ETN. Nejméně vhodná je směs dusičnanu draselného a kyseliny sírové, protože vzniká hustá směs, kterou je složité míchat (výtěžnost běžně kolem 30 %). V každém případě musí být erythritol co nejjemnější prášek. Erythritol i případně použité dusičnany musí být rovněž velmi jemně práškové a velmi dobře vysušené. Existují i více exotické techniky - např. použití směsi dusičnanu barnatého a kyseliny sírové. Vzniklá směs špatně rozpustného síranu barnatého a kyseliny dusičné/sírové je pak zfiltrována na vakuu - filtrát pak obsahuje nitrační směs - směs kyseliny dusičné a sírové po provedení nitrace s erythritolem vykazuje až 50% výtěžky. V amatérských podmínkách bez digestoří se k nitraci používají skleněné nádobky s inertním plastovým víčkem (teflon), popř. s dírou ve víčku, kterou prochází tyčinka na míchání. Takto se zabraňuje úniku dráždivých par. Nitrace je prováděna za silného chlazení, poslední stupeň nitrace je ale nutno provádět za pokojové/laboratorní teploty po dobu několika desítek minut až čtyř hodin v závislosti na použité metodě. Při přípravě je nutné mít vedle nádobu s alespoň 5 l vody pro případ vyvření směsi - vroucí směs v nádobě se do ni v případě nehody vhodí. Vyvření směsi hrozí při nedokonalém chlazení vlivem rychlého přidávání erythritolu a špatného míchání. Velikou výhodou je, že nižší estery erythritolu (trinitrát, dinitrát, mononitrát) jsou dobře rozpustné ve vodě a nekontaminují tak vzniklý ETN. Vyloučený produkt je zfiltrován, zneutralizován jedlou sodou rozpuštěnou ve vodě, promyt destilovanou vodou a rekrystalizován z ethanolu a nebo methanolu (tzn. že ETN je rozpuštěn v poměru 1:10 v teplém ethanolu - tj. např. 10 g ve 100 ml ethanolu o teplotě 65°C a tento roztok je vylit do litru chladné vody, vyloučené ETN je po 10 - 15 minutách odfiltrováno). Rekrystalizace se provádí pro odstranění uvězněných kapiček nitrační směsi uvnitř krystalů ETN, tyto uvězněné kapičky by snižovaly skladovací stabilitu ETN a znemožňovaly by odlévání).\n"}
{"id": "1365745", "url": "https://cs.wikipedia.org/wiki?curid=1365745", "title": "Dominique-France Loeb-Picard", "text": "Dominique-France Loeb-Picard\n\nDominique-France Loeb-Picard známá také jako princezna Fadila Egyptská (* 23. listopadu 1948 Paříž) je bývalá manželka Fuada II., posledního krále Egypta a Súdánu. \n\nNarodila se do židovské rodiny v Paříži jako dcera alsaského archeologa, profesora Davida Roberta Loeba a jeho francouzsko-švýcarské manželky Paule-Madeleine Picardové. Ve svých 29 letech během studií na Sorbonně napsala diplomovou práci, založenou na psychologii ženy v knize Tisíc a jedna noc. \n\nPo setkání navázala vztah se sesazeným králem Fuadem II. V květnu 1976 se v Monaku vzali. I když se sňatek konal dlouho po jeho sesazení, stále držela titul \"Její výsost královna Fadila Egyptská\", jak bylo v této rodině zvykem. Manželství skončilo rozvodem v roce 1996, poté byla titulována jen pouze princezna. V roce 2002 se vzdala své vily v Paříži. Manželství bylo oficiálně zrušeno v roce 2008 a Dominique-France se tak musela vzdát královského titulu. \n\n"}
{"id": "1365757", "url": "https://cs.wikipedia.org/wiki?curid=1365757", "title": "Starman", "text": "Starman\n\nStarman může být:\n\n"}
{"id": "1365758", "url": "https://cs.wikipedia.org/wiki?curid=1365758", "title": "Severská kombinace na Zimních olympijských hrách 2018 – jednotlivci velký můstek/10 km", "text": "Severská kombinace na Zimních olympijských hrách 2018 – jednotlivci velký můstek/10 km\n\nZávody v severské kombinaci na velkém můstku na Zimních olympijských hrách 2018 proběhly od 20. února 2018 ve skokanském středisku Alpensia Ski Jumping Center a Alpensia Cross-Country Centre.\n\n\n\nReference: \n\n\nReference: \n"}
{"id": "1365759", "url": "https://cs.wikipedia.org/wiki?curid=1365759", "title": "Běh na lyžích na Zimních olympijských hrách 2014 – sprint ženy", "text": "Běh na lyžích na Zimních olympijských hrách 2014 – sprint ženy\n\nSprint žen, běžecká disciplína z programu Zimních olympijských her 2014, se konal 11. února 2014 v Centru biatlonu a běžeckého lyžování Laura v ruském Soči. Závodilo se volným stylem. Vítězkou se stala Norka Maiken Caspersenová Fallaová před krajankou Ingvild Flugstad Østberg, bronz brala Slovinka Vesna Fabjanová.\n\nZdrojováno oficiálními výsledky ze stránek Mezinárodní lyžařské federace (FIS).\n\nRusky Jevgenija Šapovalovová, Anastasia Docenková a Natalia Matvějevová byly dotatečně diskvalifikovány kvůli (údajnému) dopingu. V případě Šapovalovové a Matvějevové však Mezinárodní sportovní arbitráž (CAS) potrestání zrušila a jejich výsledky v závodě potvrdila, diskvalifikace Docenkové byla ponechána v platnosti.\n\n"}
{"id": "1365763", "url": "https://cs.wikipedia.org/wiki?curid=1365763", "title": "Gesamtkatalog der Wiegendrucke", "text": "Gesamtkatalog der Wiegendrucke\n\nGesamtkatalog der Wiegendrucke (GW) je souborný katalog sepisující všechny světové inkunábule vytvářený Staatsbibliothek zu Berlin. První díl tohoto katalogu vyšel roku 1925 u Antona Hiersemanna v Lipsku, v roce 2009 vyšly díly až po heslo \"Horem\". V průběhu vydávání pak katalog získal podobu i online databáze.\n\n\n"}
{"id": "1365767", "url": "https://cs.wikipedia.org/wiki?curid=1365767", "title": "Jarmila Cysařová", "text": "Jarmila Cysařová\n\nJarmila Cysařová (10. října 1929 Praha - 23. listopadu 2013) byla česká televizní recenzentka, historička a spisovatelka. Ve svých pracích se zaměřila zejména na československou televizní tvorbu 50. a 60. let 20. století. V mládí pracovala také jako divadelní herečka.\n\nStudovala Fakultu sociálních věd Univerzity Karlovy, svojí rigorózní práci již z politických důvodů nemohla obhájit. V období normalizace byla nucena zastávat zaměstnání mimo televizi. Pracovala jako myčka laboratorního skla a později jako laborantka v \"Ústavu sér a očkovacích látek\". Po revoluci se vrátila k psaní o televizní tvorbě a dějinách Československé televize.\n\nV 60. letech se věnovala reflexi dobové televizní produkce. Od roku 1962 vedla televizní rubriku deníku Práce. V 90. letech se k tomuto tématu vrátila zpětně jako k historické látce.\n\nV knize \"16 × život s televizí. Hovory za obrazovkou\" se vrátila k počátkům televizního vysílání v Československu (od roku 1953). Kniha je pojatá jako rozhovory s osobnostmi, které stály u pionýrských začátků československé televizní tvorby. Tento postup byl zvolen také proto, že se mnohé materiály z počátků vysílání nedochovaly.\n\nTelevize coby masové médium sehrála významnou úlohu při liberalizaci československé společnosti v roce 1968. Tomuto tématu se věnovala v knize \"Česká televizní publicistika. Svědectví šedesátých let\", v niž napsala, že celá řada publicistických pořadů byla svými autory plánována již dříve, ale teprve v reformním roce 1968 se otevřel prostor pro jejich uvedení do veřejného prostoru. Výsledkem byl vznik celé řady publicistických pořadů s přímým politickým vlivem na veřejnost. Reformní působení Československé televize podle ní posilovala neochota konzervativních funkcionářů účastnit se těchto pořadů. Zrušení cenzury v Československu 26. června 1968 bylo podle ní jen formálním aktem potvrzujícím faktický stav v tehdejší mediální sféře. Nárůst kritické publicistiky na televizních obrazovkách vysvětlovala jako návrat ke standardu svobodné společnosti. Vyzdvihovala několik nejvýraznějších a nejodvážnějších publicistických pořadů. Reportáž Otty Bednářové o rehabilitačních procesech z roku 1963 byla odvysílaná ve Zvědavé kameře. Vlastimil Vávra zpracoval ve čtyřdílném dokumentu \"Na pomoc generální prokuratuře\" revizi okolností spojených s nevyjasněnou smrtí Jana Masaryka, kdy zpochybnil oficiální verzi událostí. Mezi inovativní a progresivní pořady patřily v roce 1968 také televizní diskuze (Věc veřejná, Mínění proti mínění).\n\nKniha \"Pokus o občanské společenství. Fites 1965 - 1970\" je kolážovitě sestavená z dokumentů a vzpomínek pamětníků. Mezi citovanými dobovými tiskovinami se objevují také Filmové a televizní noviny – periodikum FITESu. Mezi další její monografické práce patří biografie reportérky Otty Bednářové a novináře a kritika Jiřího Lederera, oba se stali signatáři Charty 77.\n\n\n"}
{"id": "1365768", "url": "https://cs.wikipedia.org/wiki?curid=1365768", "title": "Výhonky", "text": "Výhonky\n\nVýhonky (původně , z toho česky také \"šprouti\") je hra s tužkou a papírem pro dva hráče, kterou vymysleli v roce 1967 dva britští matematici, John Horton Conway a Mike Paterson.\n\nNa začátku hry je papír s předem domluveným počtem bodů. Hráči se pak střídají ve svých tazích. Tah hráče spočívá ve výběru dvou bodů (ne nutně různých), jejich spojení čarou a nakreslení nového bodu někde uvnitř nové čáry. Přitom nová čára nesmí překřížit žádnou ze starších čar a po jejím přidání nesmí vést do žádného bodu víc než tři čáry. Hráč, který podle těchto pravidel nemůže přidat novou čáru, prohrává.\n"}
{"id": "1365769", "url": "https://cs.wikipedia.org/wiki?curid=1365769", "title": "Scintilla (album, Beata Hlavenková)", "text": "Scintilla (album, Beata Hlavenková)\n\nScintilla je nadžánrové hudební album české klavíristky a skladatelky Beaty Hlavenkové, které natočila s klávesistou Andersem Aarumem z Norska, s nímž vystupuje i koncertně. Dále se zpěvačkou Julií Dahle Aagårdovou a perkusistou Kennethem Ekornesem, známým například spoluprací s Mari Boinem. Ve Spojených státech amerických nahrávali klarinetista Evan Ziporyn a trumpetistka Ingrid Jensen (sólistka Maria Schneider Orchestra). Českými spoluhráči jsou violoncellista Jiří Bárta a zpěvák a kytarista Justin Lavash.\n\n\n"}
{"id": "1365770", "url": "https://cs.wikipedia.org/wiki?curid=1365770", "title": "Movran", "text": "Movran\n\nMovran (839 m n. m.) je nejvyšší hora vápencového pohoří Moseć ve střední části chorvatské Dalmácie. Nachází se nad vesnicí Gornje Postinje na území Splitsko-dalmatské župy asi 20 km severně od města Split a 18 km západně od města Sinj. Na jihovýchodě sousedí s vrcholem Križina (761 m).\n\n"}
{"id": "1365778", "url": "https://cs.wikipedia.org/wiki?curid=1365778", "title": "Short track na Zimních olympijských hrách 2018 – štafeta ženy", "text": "Short track na Zimních olympijských hrách 2018 – štafeta ženy\n\nZávody v short tracku štafet žen na 3000 m Zimních olympijských hrách 2018 proběhly 10. a 20. února 2018 ve sportovní hale Gangneung Ice Arena v Kangnungu v Jižní Koreji.\n\nReference: \n\n\n\nReference: \n"}
{"id": "1365779", "url": "https://cs.wikipedia.org/wiki?curid=1365779", "title": "Běh na lyžích na Zimních olympijských hrách 2014 – štafeta muži", "text": "Běh na lyžích na Zimních olympijských hrách 2014 – štafeta muži\n\nŠtafeta 4×10 km mužů, běžecká disciplína z programu Zimních olympijských her 2014, se konala 16. února 2014 v  Centru biatlonu a běžeckého lyžování Laura v ruském Soči. Zvítězila štafeta Norska před Rusy a Francouzi. Favorizovaní Norové skončili bez medaile, když na prvních dvou úsecích nabrali více než minutovou ztrátu, kterou už nebyli schopni smazat. Česká štafeta skončila na 8. místě.\n\nZávod odstartoval ve 14:00.\n"}
{"id": "1365781", "url": "https://cs.wikipedia.org/wiki?curid=1365781", "title": "Kořenovka", "text": "Kořenovka\n\nKořenovka může být:\n\n\n"}
{"id": "1365785", "url": "https://cs.wikipedia.org/wiki?curid=1365785", "title": "Běh na lyžích na Zimních olympijských hrách 2014 – štafeta ženy", "text": "Běh na lyžích na Zimních olympijských hrách 2014 – štafeta ženy\n\nŠtafeta 4×5 km žen, běžecká disciplína z programu Zimních olympijských her 2014, se konala 15. února 2014 v  Centru biatlonu a běžeckého lyžování Laura v ruském Soči. Zvítězila štafeta Švédska před Finkami a Němkami. Česká štafeta skončila na 10. místě, diskvalifikací dopujících Rusek si následně o jedno místo polepšíla. \n\nZávod odstartoval ve 14:00.\n\nRuská štafeta byla dodatečně diskvalifikována kvůli dopingu Julije Ivanovové a Julije Čekaljovové.\n"}
{"id": "1365787", "url": "https://cs.wikipedia.org/wiki?curid=1365787", "title": "Veliki Šibenik", "text": "Veliki Šibenik\n\nVeliki Šibenik (1314 m n. m.) je nejvyšší hora vápencového pohoří Vrgorsko gorje v jižní části chorvatské Dalmácie. Nachází se nad vesnicí Poljica Kozička na území Splitsko-dalmatské župy asi 12 km severozápadně od města Vrgorac a 20 km východně od města Makarska. Hora má holý vrchol, který poskytuje kruhový výhled do okolí.\n\n\n"}
{"id": "1365789", "url": "https://cs.wikipedia.org/wiki?curid=1365789", "title": "STMPD RCRDS", "text": "STMPD RCRDS\n\nSTMPD RCRDS (vyslovováno „\"Stamped Records\"“) je nahrávací společnost založená 4. března 2016 DJem, producentem a hudebníkem Martinem Garrixem.\n\nMartin Garrix poprvé oznámil, že vytváří vlastní nahrávací společnost v holandské televizní show a v miniseriálu YouTube \"The Martin Garrix Show\". Tato zpráva přišla rychle poté, co Garrix opustil Spinnin Records a MusicAllStars Management 27. srpna 2015. Důvodem opuštění byl nesouhlas mezi ním a Spinninem o vlastnických právech jeho hudby.\n\nNázev labelu STAMPEDE (v překladu „\"orazítkovat\"“) byl inspirován dražební společností Garrixova otce.\n11. března 2016 byl pod labelem vydán první singl s názvem „Now That I've Found You“. Jeho autorem je Garrix, účinkují na něm zpěváci John Martin a Michel Zitron.\n"}
{"id": "1365790", "url": "https://cs.wikipedia.org/wiki?curid=1365790", "title": "Ebalus Manzer", "text": "Ebalus Manzer\n\nEbalus (870 - 934/935) byl vévoda akvitánský a hrabě z Poitiers a Auvergne, nelegitimní syn vévody a samozvaného krále Akvitánie Ramnulfa II. a jeho konkubíny neznámého jména. V historických podkladech je k jeho jménu často přiloženo přízvisko \"Manzer\", \"Mancer\" nebo \"Manser\", což může být nesprávně zapsané slovo \"mamzera\", znamenající hebrejské slovo pro bastarda, potomka zplozeného mimo manželské lože, což samo napovídá o jeho původu.\n\nNarodil se jako nemanželský syn Ramnulfa II., hraběte z Poitou a vévody akvitánského, který se od roku 888 nechal titulovat jako akvitánský král. Snaha o nezávislost Akvitánie na Západofranské říši, kde dočasně karolinskou dynastii vystřídali Robertovci v osobě Ody Pařížského, se mu vymstila, neboť tento nový panovník se nepohodlného rivala údajně zbavil tím, že jej nechal otrávit při návštěvě svého dvora. Jediný legitimní syn Ramnulfa II. (Ramnulf III.) zemřel jako dítě (?) následujícího roku. Bezdětní bratři Ramnulfa II. Gauzbert (pařížský biskup) a Ebalus, který byl sice opat, ale zároveň i úspěšný válečník proti Vikingům, se postavili na stranu synovce Ebaluse (pravděpodobně spoluvládce zemřelého nevlastního bratra) a odešli bránit Akvitánii proti Odovi, ale na podzim následujícího roku 892 oba padli v bitvě.\n\nHrabství Poitou obsadil Adémar z Angoulême, syn bývalého hraběte z Poitou Emenona, kterého odtud vyhnal děd Ebaluse Ramnulf z Poitiers, zakladatel rodu Ramnulfidů. Adémara v tomto činu podporoval samotný Odo Pařížský a Ebalus musel vyhledat azyl, který mu poskytl straník jeho otce Vilém, hrabě z Auvergne (později zvaný Zbožný), ten se taktéž postaral i o jeho vzdělání.\n\nRoku 898 nastoupil na západofranský trůn Karel III., zvaný Prosťáček. Ebalus se s ním důvěrně znal již od dětství, neboť tento panovník z karolinského rodu byl po dobu svého exilu vychováván na akvitánském dvoře jeho otce Ramnulfa II., čehož roku 902 využili Ebalus a jeho ochránce Vilém Zbožný a v okamžiku, kdy nebyl Adémar přítomen v Poitou, tak toto hrabství Ebalus obsadil a posléze Adémara porazil i v bitvě. Karel Prosťáček jeho nároky uznal, Ebalus se stal hrabětem z Poitou a Vilém Zbožný obdržel titul vévody akvitánského, který po jeho smrti postupně přešel na jeho dva synovce z rodu Bellonidů.\nV roce 904 byl Ebalus úspěšný při obsazení Limoges a roku 911 se významně podílel na porážce Vikingů vedené náčelníkem Rollem, což patřilo k významným mezníkům francouzské historie a k vytvoření normandského vévodství.\n\nPo smrti vévody akvitánského a hraběte z Auvergne Acfreda roku 927 se podle jeho posledního přání stal dědicem obou titulů právě Ebalus. Vedle toho ovládal i krajiny Berry a La Marche.\nEbalus byl věrným straníkem Karla Prosťáčka (†929), proto se snažil po uvěznění a smrti tohoto krále nový panovník západofranské říše Rudolf Burgundský o omezení vévodovi moci. Roku 929 převedl panství Berry pod francouzskou korunu, hrabství La Marche učinil samostatným a udělil jej pánům z Charroux, roku 932 mu byl odejmut i titul hraběte z Auvergne a vévody akvitánského, kdy oba udělil Raimondu Ponsovi, hraběti z Toulouse, fakticky si však Ebalus podržel moc nad Akvitánií až do své smrti roku 935.\n\nS druhou manželkou Emiliennou měl dva syny, sňatek se uskutečnil po roce 911.\n\n\n\n"}
{"id": "1365792", "url": "https://cs.wikipedia.org/wiki?curid=1365792", "title": "Akademické mistrovství světa v orientačním běhu 1982", "text": "Akademické mistrovství světa v orientačním běhu 1982\n\n3. Akademické mistrovství světa v orientačním běhu proběhlo v Československu ve dnech 10. až 15. srpna 1982. Centrem závodů AMS byla Praha.\n\nZávodů se zúčastnilo celkem 133 závodníků (76 mužů a 57 žen) z 18 zemí.\n\nŠlo o první akademické MS na českém území, následně Plzeň hostila AMS 2004 a Olomouc AMS 2014.\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČeskoslovensko reprezentovalo 5 mužů a 5 žen.\n\n"}
{"id": "1365794", "url": "https://cs.wikipedia.org/wiki?curid=1365794", "title": "Zadina", "text": "Zadina\n\nZadina má více významů:\n\n\n"}
{"id": "1365796", "url": "https://cs.wikipedia.org/wiki?curid=1365796", "title": "Olympijský stadion (Stockholm)", "text": "Olympijský stadion (Stockholm)\n\nStockholmský olympijský stadion je víceúčelový stadion ve Stockholmu ve Švédsku, sloužící zejména pro fotbal a atletiku. Pojme 14 217 diváků. Otevřen byl v roce 1912, aby posloužil jako hlavní dějiště Letních olympijských her 1912. Následně zde měly domovský stánek fotbalové kluby, do roku 1936 AIK Stockholm, a poté, do roku 2013, Djurgårdens IF Fotboll.\n\nKonaly se zde také soutěže v jezdectví, které byly součástí Letních olympijských her 1956 v Melbourne. Stadion byl dějištěm i Mistrovství Evropy v atletice 1958 a v roce 1990 prvních Světových jezdeckých her.\n\nJe využíván i ke kulturním účelům, vystupovali zde U2, Michael Jackson, The Rolling Stones, Avicii, David Guetta, Kiss, Iron Maiden, Kent, Gyllene Tider, Depeche Mode, Muse, Foo Fighters, Metallica, Dire Straits, Rod Stewart, Bruce Springsteen, Coldplay, Elton John, AC/DC, Bon Jovi a Robbie Williams.\n"}
{"id": "1365800", "url": "https://cs.wikipedia.org/wiki?curid=1365800", "title": "Mobilní rozhlas", "text": "Mobilní rozhlas\n\nMobilní rozhlas je obecné označení pro chytrou komunikaci samospráv s občany, realizovanou především prostřednictvím mobilních telefonů. Tato komunikace využívá především SMS zprávy, hlasové hovory, ale také push notifikace v aplikacích nebo emaily. Obecný název je odvozen od průkopníka tohoto typu komunikace, platformy Mobilní rozhlas brněnské společnosti Neogenia]].\n\nPodle údajů Asociace moderně komunikujících občanů a starostů se první obce, komunikující prostřednictvím SMS zpráv objevily již na začátku nového tisíciletí, první průlom však přišel až ve chvíli, kdy se zvýšila penetrace mobilních telefonů mezi běžné obyvatele. Až cca do roku 2013 se počet obcí, využívajích SMS zprávy, pohyboval kolem jedné desetiny. Počet rozeslaných zpráv byl v jednotkách nižších milionů s meziročním růstem 15%.\n\nDruhý, zásadnější impuls, přišel v roce 2016 s penetrací smartphonů a rozvojem smart city služeb. Tento rok je označován za \"rok nula\" pro chytrou obecní komunikaci. Počet aktivně komunikujících obcí některým z přímých kanálů se výrazně zvýšil a podle AMKOS je to již celá čtvrtina ze všech. Chytrou obecní komunikaci podle charty EU však využívají pouze jednotky procent obcí.\n\nV roce 2017 podle informací AMKOS využívá mobilní rozhlas asi 6% obcí a jejich počet roste.\n\nMobilní rozhlas bývá obecně považován za ekonomičtější a racionálnější řešení komunikace. Ze všech přímých kanálů je jeho provoz zpravidla nejlevnější a jako jediný je \"obousměrný\" a umožňuje zpěnou vazbu. V neprospěch klasického rozhlasu je uváděna především nemožnost systému zasáhnout obyvatele mimo obec a špatná srozumitelnost hlášení. U mobilního rozhlasu pak podmínka vlastnění mobilního telefonu.\n\nVýhody\n\nNevýhody\n\nVýhody\n\nNevýhody\n\n"}
{"id": "1365801", "url": "https://cs.wikipedia.org/wiki?curid=1365801", "title": "Tobiáš (příjmení)", "text": "Tobiáš (příjmení)\n\nPříjmení Tobiáš, přechýleně Tobiášová, nosí více osobností:\n\n"}
{"id": "1365802", "url": "https://cs.wikipedia.org/wiki?curid=1365802", "title": "Miloslav Krucký", "text": "Miloslav Krucký\n\nMiloslav Krucký (14. listopadu 1930 Řeporyje – 17. dubna 2015 Praha) byl český fotbalový útočník, trenér a činovník (funkcionář).\n\nV československé lize hrál za Dynamo Praha (dobový název Slavie), aniž by skóroval. Do Slavie přišel z Řeporyjí. V nižších soutěžích nastupoval také za B-mužstvo Slavie, Tankistu Praha, Žižku Tábor, Dynamo České Budějovice a Královodvorské železárny Králův Dvůr.\n\nNa konci 50. let 20. století přišel jako hráč do Králova Dvora. Zde také začal s trénováním a fotbalové mužstvo Královodvorských železáren vedl až do roku 1973. Od jara 1974 působil opět v Praze, kde převzal slávistický dorost. Po další dvě desetiletí byl trenérem mládeže a juniorky.\n\nV roce 1990 byl zvolen do výboru klubu SK Slavia Praha, později byl také sekretářem oddílu. Roku 1995 odešel do důchodu.\n\nZemřel 17. dubna 2015. Poslední rozloučení s Miloslavem Kruckým se konalo v pátek 24. dubna 2015 v motolském krematoriu.\n\n\n"}
{"id": "1365804", "url": "https://cs.wikipedia.org/wiki?curid=1365804", "title": "Jiří Šusta (fotbalista)", "text": "Jiří Šusta (fotbalista)\n\nJiří Šusta (* 12. dubna 1941 Praha) je český fotbalový trenér a bývalý prvoligový útočník.\n\nOdchovanec Slavoje Vyšehrad hrál v československé lize za ČKD Praha (dobový název Bohemians), vstřelil dvě prvoligové branky. Ve II. lize hrál také za SONP Kladno a Spartak Radotín. V nižších soutěžích působil ve Slavoji Vyšehrad.\n\nPo skončení hráčské kariéry se stal trenérem. Ve Slavii Praha byl dlouholetým trenérem mládeže a B-mužstva. Největšího úspěchu u B-mužstva dosáhl v sezoně 1996/97, kdy je společně s Miroslavem Stárkem dovedli k vítězství v České fotbalové lize (jedna ze skupin 3. nejvyšší soutěže).\n\nV úterý 12. září 1995 vedl z lavičky A-mužstvo Slavie Praha v zápase Poháru UEFA na půdě německého klubu SC Freiburg místo suspendovaného Františka Cipra. Hosté zvítězili 2:1 brankami Pavla Novotného a Martina Pěničky.\n\nNa začátku 3. tisíciletí byl ve Slavii Praha také šéfem skautingu.\n\n"}
{"id": "1365805", "url": "https://cs.wikipedia.org/wiki?curid=1365805", "title": "Malaryta", "text": "Malaryta\n\nMalaryta (, – \"Malorita\") je město v Brestské oblasti v Bělorusku. K roku 2017 v něm žilo bezmála dvanáct tisíc obyvatel.\n\nMalaryta leží zhruba padesát kilometrů jihovýchodně od Brestu, správního střediska oblasti, v jihozápadním cípu Běloruska – od bělorusko-ukrajinské hranice je vzdálena jen zhruba deset kilometrů severozápadně, od bělorusko-polské hranice jen zhruba třicet kilometrů východně.\n\nZ jihovýchodu z ukrajinského Kovelu na severozápad do Brestu přes Malarytu prochází železniční trať Kovel – Brest. Z jihozápadu, přichází do Malaryty silnice z polské Włodawy procházející přes ukrajinskou vesnici Pišča, která se severovýchodně od Malaryty připojuje na dálnici M12 pokračující severovýchodně směrem na Kobryn.\n\nMěstem je Malaryta od roku 1970.\n\n"}
{"id": "1365807", "url": "https://cs.wikipedia.org/wiki?curid=1365807", "title": "Jozef Marušin", "text": "Jozef Marušin\n\nJozef Marušin (23. listopadu 1933 Spišské Bystré – 12. září 2018 Žilina) byl slovenský fotbalista a trenér. Dlouhá léta žil v Žilině a je pohřben na tamním vojenském hřbitově Bôrik.\n\nS fotbalem začínal v rodném Spišském Bystrém. V československé lize hrál za Dynamo Žilina a během základní vojenské služby za Duklu Pardubice, vstřelil osm prvoligových branek. Za Dynamo Žilina odehrál všechna čtyři utkání v Poháru vítězů pohárů v jeho druhém ročníku (1961/62), aniž by skóroval.\nV československé lize vedl ZVL Žilina jako hlavní trenér v 5 zápasech na podzim 1973 (11.–15 kolo). V ročníku 1985/86 byl u stejného mužstva asistentem Jozefa Jankecha.\n\n"}
{"id": "1365808", "url": "https://cs.wikipedia.org/wiki?curid=1365808", "title": "Vladimír Židek (fotbalista)", "text": "Vladimír Židek (fotbalista)\n\nVladimír Židek [vladimír židěk] (* 27. března 1948 Žilina) je bývalý slovenský fotbalista a trenér. Žije v Žilině.\n\nBěhem základní vojenské služby hrál za Duklu Prešov a poté v Humenném. Kariéru musel ukončit předčasně v půli 70. let 20. století kvůli zranění kolene.\n\nV československé lize vedl ZVL Žilina jako hlavní trenér v 9 zápasech v sezoně 1987/1988 (22.–30. kolo). Předtím byl asistentem Alberta Rusnáka. Dlouhá léta vedl Chemlon Humenné. Působil také v Nacině Vsi a Medzilaborcích.\n\n"}
{"id": "1365811", "url": "https://cs.wikipedia.org/wiki?curid=1365811", "title": "Émile Littré", "text": "Émile Littré\n\nÉmile Littré (1. února 1801 Paříž – 2. června 1881 Paříž) byl francouzský učenec, filosof a filolog.\n\nVystudoval lékařství a v tomto oboru i publikoval, ale především se zabýval filozofií a filologií. Ve filozofii byl jako žák Augusta Comta jedním z vykladačů pozitivismu. Ve filologii si získal slávu ve své době vysoce hodnoceným \"Slovníkem francouzského jazyka\" \"(Dictionnaire de la langue française)\", na kterém pracoval v letech 1844–1877 (vydán ve 4 sv. 1863–1873, sv. dodatků 1877). V roce 1871 byl zvolen za člena Francouzské akademie a v roce 1875 doživotním senátorem.\n\n"}
{"id": "1365812", "url": "https://cs.wikipedia.org/wiki?curid=1365812", "title": "Otakar Dolejš (1930)", "text": "Otakar Dolejš (1930)\n\nOtakar Dolejš (* 6. ledna 1930) je český sportovní novinář a publicista.\n\nVe středu 27. dubna 2012 obdržel Cenu Václava Jíry za celoživotní přínos fotbalu.\n\nKomunistickým režimem byl perzekvován v 50. i na přelomu 60. a 70. let 20. století. V padesátých letech byl poslán na nucené práce do dolů. V roce 1960 nastoupil jako redaktor do deníku Československý sport. Invaze vojsk Varšavské smlouvy do Československa na konci prázdnin 1968 a její následky znemožnily na tři roky jeho publikační činnost. Poté působil dvě desetiletí v týdeníku Gól (1972–1992). V roce 1993 založili společně s Františkem Chvalovským \"Nadaci fotbalových internacionálů\", jejímž cílem bylo pomáhat bývalým reprezentantům řešit závažné zdravotní a sociální problémy. Ve funkci výkonného ředitele NFI setrval devatenáct let.\n\nJako hráč nastupoval nejvýše ve druhé lize.\n\n"}
{"id": "1365844", "url": "https://cs.wikipedia.org/wiki?curid=1365844", "title": "Jozef Fabula", "text": "Jozef Fabula\n\nJozef Fabula (* 1952) je bývalý slovenský fotbalista, obránce.\n\nV československé lize hrál za Tatran Prešov. Nastoupil ve 4 ligových utkáních. Gól v lize nedal.\n\n\n"}
{"id": "1365845", "url": "https://cs.wikipedia.org/wiki?curid=1365845", "title": "Lloyd Sherr", "text": "Lloyd Sherr\n\nLloyd Sherr také Max Raphael (* 28. února 1956 Los Angeles) je americký herec, komik a dabér, který propůjčil svůj hlas mnoha postavám v animovaných filmech, televizních pořadech a videohrách. \n\nNarodil se v Los Angeles. V 15. letech začal při cestách po Kalifornii učinkovat ve stand-upech. V roce 2011 nadaboval \"Fillmoru\" (bojovou loď) v animovaném filmu \"Auta 2\".\n\n"}
{"id": "1365852", "url": "https://cs.wikipedia.org/wiki?curid=1365852", "title": "Akrobatické lyžování na Zimních olympijských hrách 2018 – skikros muži", "text": "Akrobatické lyžování na Zimních olympijských hrách 2018 – skikros muži\n\nZávod v akrobatickém lyžování v skikrosu mužů na Zimních olympijských hrách 2018 proběhl 21. února 2018 v parku Phoenix Pchjongčchangu v Pchjongčchangu, Jižní Koreji.\n\nReference: \n\n\nReference: \n\n\n\n\n\nReference: \n"}
{"id": "1365854", "url": "https://cs.wikipedia.org/wiki?curid=1365854", "title": "Otakar Dolejš (1956)", "text": "Otakar Dolejš (1956)\n\nOtakar Dolejš (* 11. dubna 1956) je český fotbalový trenér.\n\nV československé lize byl asistentem trenérů Dušana Uhrina st. (na jaře 1986 společně s Luďkem Procházkou, v ročníku 1986/87 a na podzim 1990) a Michala Jelínka (v sezoně 1987/88 společně s Jiřím Tichým a na podzim 1988) u mužstva Chebu.\n\nV České fotbalové lize (jedna ze skupin 3. nejvyšší soutěže) vedl Spolanu Neratovice (1994/95 a 1995/96) a 1. FC Plzeň (1997/98).\n\nTrénoval také v Libyi, Thajsku, Spojených arabských emirátech (SAE) a Myanmaru (Barmě).\n\n"}
{"id": "1365860", "url": "https://cs.wikipedia.org/wiki?curid=1365860", "title": "Jaroslav Pindor", "text": "Jaroslav Pindor\n\nJaroslav Pindor (* 21. června 1948) je český fotbalový trenér a bývalý druholigový fotbalista.\n\nBěhem hráčské kariéry nastupoval za VŽKG Ostrava (Vítkovice) ve druhé lize.\n\nV československé lize byl ve Vítkovicích asistentem trenérů Oldřicha Sedláčka (v ročníku 1988/89), Karla Brücknera (1989/90) a Aloise Sommera (1990/91 a na podzim 1991).\n\nV nižších soutěžích vedl jako hlavní trenér Třinec, Opavu a Vítkovice (naposled ve druhé lize na podzim 2005). Byl také asistentem Jaroslava Gürtlera v Opavě a Martina Pulpita ve Vítkovicích.\n\nVe Vítkovicích byl dlouhá léta také mládežnickým trenérem, působil i jako vedoucí A-mužstva ve II. lize.\n\n"}
{"id": "1365875", "url": "https://cs.wikipedia.org/wiki?curid=1365875", "title": "Radomír Sokol", "text": "Radomír Sokol\n\nRadomír Sokol (* 16. října 1949) je český fotbalový trenér a činovník (funkcionář).\n\nV československé lize byl společně s Ivanem Novákem asistentem Michala Jelínka v Dukle Praha v sezoně 1991/92. Duklu pak vedl jako hlavní trenér po pádu do třetí ligy v ročníku 1994/95.\n\n"}
{"id": "1365894", "url": "https://cs.wikipedia.org/wiki?curid=1365894", "title": "Madeleine Lebeauová", "text": "Madeleine Lebeauová\n\nMarie Madeleine Berthe Lebeauová nebo také LeBeauová (10. června 1923 Antony – 1. května 2016 Estepona) byla francouzská filmová a divadelní herečka.\n\nV roce 1939 debutovala ve filmu Georga Wilhelma Pabsta \"Děvčata v nesnázích\". Jejím prvním manželem byl židovský herec Marcel Dalio, s nímž po německé okupaci Paříže uprchla do Ameriky a oba získali angažmá v Hollywoodu. Oba se objevili ve filmu Michaela Curtize \"Casablanca\" (1942), kde Madeleine ztvárnila barovou zpěvačku Yvonne, bývalou milenku hlavního hrdiny Ricka Blaina, která v klíčové scéně zpívá navzdory zákazu Marseillaisu. Byla obsazena také do filmů \"Gentleman Jim\" a \"Hudba pro milióny\", po válce se vrátila do Francie, kde hrála ve filmech \"Royalisté\", \"Kadet Rousselle\", \"Země, odkud přicházím\" a \"Pařížanka\", menší role měla také ve Felliniho \"Osm a půl\" a v \"Angelice, markýze andělů\". Účinkovala rovněž v pařížském divadle Espace Cardin. Koncem šedesátých let ukončila hereckou kariéru a žila ve Španělsku se svým druhým manželem, jímž byl italský scenárista Tullio Pinelli. \n\nZemřela v roce 2016 jako poslední z protagonistů \"Casablancy\".\n\n"}
{"id": "1365897", "url": "https://cs.wikipedia.org/wiki?curid=1365897", "title": "Trvalý jáhen", "text": "Trvalý jáhen\n\nTrvalý jáhen či stálý jáhen je služba v katolické církvi, která se získává svěcením. Trvalým jáhnem mohou být svobodní i ženatí muži. Platí podmínka, že pokud ženatý trvalý jáhen ovdoví, nesmí se již znovu oženit. Jinak má stejné pravomoci a povinnosti jako běžný jáhen.\n\nPo II. vatikánském koncilu trvalí jáhnové spolupracují při liturgii, pastoraci, sociálních a charitních dílech. Další pravomoci mají stejné jako běžní jáhni - mohou křtít, oddávat, pohřbívat, vést bohoslužby Slova a podávat Eucharistii, připravovat ke křtu, biřmování, manželství apod., učit náboženství, konat výstav Nejsvětější svátosti a svátostné požehnání, nosit Eucharistii nemocným a asistovat při mši svaté, kde jsou jim rovněž svěřeny některé služebné úkony.\n\nZ důvodu nedostatku kněží bývají jáhnům svěřovány do péče i farnosti jakožto materiálním administrátorům. Jáhen má v takovém případě na starosti veškerou mimoliturgickou farní agendu. Z pastoračních potřeb může zajišťovat jen některé (sloužit bohoslužby slova, křtít, oddávat, ...). Proto do takové jáhnem spravované farnosti bývá (většinou ex currendo) ustanoven i kněz, který zajišťuje to, co jáhen konat nemůže - tj. sloužení mší svatých, pomazání nemocných a zpovídání. Trvalý jáhen je rovněž vázán povinností modlit se breviář. Na dohodě s ordinářem (biskupem) závisí, zda tato jeho povinnost zahrnuje celý breviář, či pouze jeho hlavní části (tj. laudy a nešpory, případně i kompletář).\n\nZájemce požádá například prostřednictvím svého kněze diecézního biskupa o svěření této služby. Dále se požaduje teologické vzdělání (například dálkové studium na teologické fakultě), duchovní přípravu pod vedením určených kněží, věk minimálně 35 let (u celibátníka 25) a maximálně 55 let a jde-li o ženatého kandidáta, také souhlas manželky. Je obvyklé, že trvalí jáhnové mají i své občanské povolání, někteří jsou církevními zaměstnanci. \n\n"}
{"id": "1365898", "url": "https://cs.wikipedia.org/wiki?curid=1365898", "title": "Kostel svatého Jana Křtitele (Náchod)", "text": "Kostel svatého Jana Křtitele (Náchod)\n\nKostel svatého Jana Křtitele v Náchodě je vystavěn v raně gotickém slohu. Je chráněn od 3. 5. 1958 jako kulturní památka České republiky. Situován je ve Hřbitovní ulici při silnici na Českou Skalici.\n\nHřbitovní kostel svatého Jana Křtitele ve Starém Městě nad Metují je nejstarší zachovalou stavbou Náchoda. Při kostele byla i fara, škola a jak bývalo zvykem, okolo se rozkládal hřbitov. Poprvé je zmiňován v první polovině 13. století, farním kostelem pro Starý i Nový Náchod byl asi do roku 1310, kdy byla zrušena fara a kostel se stal pro Náchod kostelem filiálním a hřbitovním. V roce 1441 byl vypálen Slezany, na počátku 16. století (podle letopočtu 1501, který býval do roku 1870 nad portálem) byl opraven a prodloužen.\n\nDo 16. století byli na hřbitově a pravděpodobně i v kostele pod dlažbou pochováváni všichni zemřelí majitelé náchodského panství sídlící jednak na starém slovanském hradišti Homolka, jakož i hradní páni náchodští, a to až do doby Albrechta Smiřického. Do současnosti doby zůstalo ve zdech kostela několik náhrobních desek.\n\nPři reformách císaře Josefa II. byl v roce 1786 byl a ve veřejné dražbě prodán za 40 zlatých. Zvon byl odvezen do Bezděkova u Police nad Metují a lavice do kostela svatého Václava na Dobeníně. Roku 1791 byl znovu otevřen a od té doby stále slouží pohřebním účelům.\n\nStará márnice u západního průčelí, spojená s kaplí svatého Jana a Vavřince, byla zbourána kolem roku 1870.\n\nV 17. a 18. století byly prováděny četné opravy a bylo obnoveno celé vnitřní zařízení. V letech 1999-2008 byly provedeny větší stavební opravy.\n\nJednolodní kostel byl postaven v románském slohu na počátku 11. století. Bezvěžová raně gotická orientovaná stavba obdélného půdorysu s čtvercovým pravoúhle zakončeným presbytářem, s barokní předsíní na jižní straně a obdélníkovou lodí, bez opěráků, strop je plochý, dřevěný. V lodi na západní straně se nachází dřevěná kruchta. V průčelní stěně je rozetové okno s původním ostěním. Stěny jsou hladké, štíty jsou zdobeny pískovcovými kříži. Cenná a vzácná jsou hrotitá okna v presbytáři s pozdně gotickými kamennými kružbami. Střecha je sedlová, krytá šindelem, sanktusník má plechovou makovici a kovový křížek. Ve vnějším zdivu jsou umístěny náhrobky ze 16. a 17. stol. V interiéru je široký a stlačený vítězný oblouk. Strop lodi je záklopový, prkenný, podepřený trámovým sloupkem podpírajícím podélný nosný trám středem lodi. Strop presbytáře je dřevěný, podbíjený a olištovaný. Kolem kostela je na zdi osazený soubor vzácných náhrobních kamenů ze 16. až 19. století.\n\n"}
{"id": "1365900", "url": "https://cs.wikipedia.org/wiki?curid=1365900", "title": "Jiří Krauskopf", "text": "Jiří Krauskopf\n\nJiří Krauskopf (* 31. srpna 1953) je český pedagog, bývalý fotbalista a trenér.\n\nByl ředitelem českobudějovického Gymnázia olympijských nadějí.\n\nByl také předsedou Jihočeského KFS (krajský fotbalový svaz).\n\nS dorostenci českobudějovické Igly se stal v sezoně 1971/72 mistrem ČSR a vicemistrem Československa (za vítězným Slovanem Bratislava). První finálové utkání se hrálo v sobotu 17. června 1972 v Českých Budějovicích na stadionu Dynama před téměř čtyřmi tisíci diváků a skončilo nerozhodně 3:3 (branky Pellar, Tůma, Malkus – Kočíšek (2), Z. Kopčan; sudí Bohumil Kopcio z Karlových Varů), přestože domácí ještě čtvrt hodiny před koncem vedli 3:0. Odveta se hrála v sobotu 24. června téhož roku v Bratislavě a před dvěma tisíci diváky ji řídil rozhodčí Ján Roxer z Rožňavy. O titulu pro dorost bratislavského Slovanu rozhodla branka Mariána Pochaby ze 61. minuty.\n\nV československé lize vedl Dynamo České Budějovice jako hlavní trenér v 10 zápasech na podzim 1991 (6.–15 kolo). Trénoval také v Šumavanu Vimperk.\n\n"}
{"id": "1365905", "url": "https://cs.wikipedia.org/wiki?curid=1365905", "title": "Aljona Zavarzinová", "text": "Aljona Zavarzinová\n\nAljona Igorjevna Zavarzinová (\"Алёна Игоревна Заварзина\", * 27. května 1989 Novosibirsk) je ruská snowboardistka závodící v paralelním obřím slalomu, paralelním slalomu a snowboardcrossu.\n\nČlenkou ruské reprezentace je od roku 2006. Je juniorskou vicemistryní světa v paralelním slalomu z roku 2009, v této sezóně také vyhrála první závod Světového poháru. Na ZOH 2010 obsadila 17. místo v paralelním obřím slalomu. Na mistrovství světa ve snowboardingu 2011 vyhrála paralelní obří slalom, na mistrovství světa ve snowboardingu 2013 byla pátá v paralelním obřím slalomu a devátá v paralelním slalomu. Na domácí olympiádě 2014 v Soči získala bronzovou medaili za paralelní obří slalom a v paralelním slalomu skončila třináctá. Na mistrovství světa ve snowboardingu 2015 byla druhá v paralelním obřím slalomu a pátá v paralelním slalomu, na mistrovství světa ve snowboardingu 2017 obsadila třetí místo v paralelním slalomu a páté místo v paralelním obřím slalomu. V sezóně 2016/17 také vyhrála celkovou klasifikaci Světového poháru v disciplíně paralelní obří slalom. Na Zimních olympijských hrách 2018 obsadila v paralelním slalomu čtvrté místo.\n\nJe absolventkou Moskevského technologického institutu a držitelkou titulu zasloužilý mistr sportu Ruska. Jejím manželem je od roku 2011 olympijský vítěz na snowboardu Vic Wild, Američan, který sňatkem získal ruské občanství.\n\n"}
{"id": "1365909", "url": "https://cs.wikipedia.org/wiki?curid=1365909", "title": "Benjamin Orr", "text": "Benjamin Orr\n\nBenjamin Orzechowski známý pod uměleckým jménem Benjamin Orr (8. září 1947 Lakewood - 3. října 2000 Atlanta) byl americký baskytarista a zpěvák, člen skupiny The Cars.\n\nNarodil se v Lakewoodu v Ohiu. Jeho rodiče měli polské, československé, ruské a německé kořeny. Již v mládí hrál na několik hudebních nástrojů včetně kytary. V Ohiu studoval na škole Valley Forge High School. V roce 1964 se stal členem skupiny Grasshoppers. Později se přestěhoval do Columba v Ohiu, kde se setkal s Ricem Ocasekem, s ním založil skupinu The Cars. Ve skupině se podílel na písních \"\"Drive\"\", \"\"Just what I needed\"\" a \"\"Let's Go\"\". Píseň \"\"Drive\"\" se pak stala nejznámější písní kapely The Cars.\n\nV dubnu roku 2000 mu byla diagnostikována rakovina slinivky břišní. Jeho poslední veřejné vystoupení se uskutečnilo 27. září 2000 na koncertě Big People na Aljašce. Dne 3. října 2000 zemřel. Po jeho smrti se skupina The Cars rozpadla, ale v roce 2011 začala skupina znovu koncertovat.\n"}
{"id": "1365910", "url": "https://cs.wikipedia.org/wiki?curid=1365910", "title": "Demokratický blok", "text": "Demokratický blok\n\nDemokratický blok bylo dočasné uskupení čtyř pravostředových stran (ODS, KDU-ČSL, TOP 09 a STAN), které vzniklo 15. listopadu 2017 za účelem společného postupu při ustavení Poslanecké sněmovny po volbách v roce 2017, kdy se do sněmovny dostalo celkem devět politických stran a hnutí. Blok měl dohromady 48 poslanců. Toto uskupení podle komentátorů připomínalo Čtyřkoalici z roku 1998, která vznikla jako protiváha opoziční smlouvy. Především z názorové protistrany byl blok i po formálním ukončení své činnosti nazýván pejorativně jako „demoblok“. Tento výraz, neologismus, se dostal např. do pořadu Jaromíra Soukupa \"Moje zprávy\" na TV Barrandov.\n\nDemokratický blok měl za cíl svými návrhy férově a rychle ustavit dolní komoru Parlamentu a zpřehlednit situaci pro voliče. Kluby se zavázaly postupovat jednotně a předložit společné kandidátky pro ustanovení výborů podle zásady poměrného zastoupení a ustanovení komisí většinovým způsobem. V rámci společné dohody si zastoupené strany definovaly tyto body:\n\n1) Poslanecké kluby ODS, KDU-ČSL, TOP 09 a STAN a se shodly na společném postupu při ustanovování orgánů PSP ČR na počátku VIII. volebního období.\n\n2) Uvedené kluby se podle článku 7 přílohy č. 2 zákona č. 90/1995 o jednacím řádu PSP ČR sdružují pro účely voleb konaných na ustavující a následných schůzích PSP ČR pod názvem Demokratický blok.\n\n3) Kluby se zavazují postupovat jednotně a předložit společné kandidátky pro ustanovení výborů podle zásady poměrného zastoupení a ustanovení komisí většinovým způsobem.\n\n4) Kluby se zavazují hledat shodu i k většinovým volbám a předkládat společné kandidáty.\n\n5) Kluby zastupují celkem 27,61 % voličů, což představuje 1,4 milionů hlasů. Kluby se v rámci demokratické kontroly vlády shodly na těchto pozicích pro zástupce sdruženého klubu:\n\n\n6) Kluby se shodly, že nebudou volit do funkce předsedy Poslanecké sněmovny nomináta hnutí ANO. Současně se zavazují ke konzultacím a snaze hledat společné postoje i k personálním nominacím ostatních politických subjektů.\n"}
{"id": "1365913", "url": "https://cs.wikipedia.org/wiki?curid=1365913", "title": "Ajano Satóová", "text": "Ajano Satóová\n\nAjano Satóová ( , \"Sató Ajano\"; * 10. prosince 1996) je japonská rychlobruslařka.\n\nV roce 2013 se poprvé představila na Mistrovství světa juniorů, od roku 2014 startovala v juniorském Světovém poháru. Na juniorských světových šampionátech získala několik medailí, včetně zlata ze závodu s hromadným startem. Do seriálu Světového poháru nastoupila v roce 2016, následujícího roku debutovala také na seniorských světových šampionátech. Na Zimních olympijských hrách 2018 se v závodě na 3000 m umístila na osmém místě, ve stíhacím závodě družstev získala zlatou medaili a v závodě s hromadným startem skončila v semifinálové jízdě. Z MS 2019 a 2020 si přivezla zlato se stíhacího závodu družstev.\n"}
{"id": "1365916", "url": "https://cs.wikipedia.org/wiki?curid=1365916", "title": "Zdeněk Andrlík", "text": "Zdeněk Andrlík\n\nZdeněk Andrlík (* 1. dubna 1951) je český fotbalový trenér a bývalý fotbalista. V lednu 2018 se stal trenérem A-mužstva ČAFC Praha v Pražská teplárenská přeboru mužů.\n\nHrál mj. divizi za pražskou Čafku (později Tatran Stavební závody Praha), do klubu přišel v roce 1975 a za A-mužstvo hrál až do roku 1982.\n\nV posledním ročníku československé ligy a v prvních dvou ročnících české ligy byl asistentem v pražských Bohemians. V nižších soutěžích vedl jako hlavní trenér mj. FC Střížkov Praha 9, Klatovy, Slavoj Vyšehrad či SK Český Brod.\n\n"}
{"id": "1365924", "url": "https://cs.wikipedia.org/wiki?curid=1365924", "title": "Čong Če-won", "text": "Čong Če-won\n\nČong Če-won ( , anglický přepis: \"Chung Jae-won\"; * 21. června 2001) je jihokorejský rychlobruslař.\n\nZačátkem roku 2017 se představil ve Světovém poháru juniorů, v seniorském Světovém poháru pravidelně nastupuje od podzimu téhož roku. V závodě s hromadným startem na mítinku SP v Heerenveenu v listopadu 2017 obsadil třetí místo. Startoval na Zimních olympijských hrách 2018, kde ve stíhacím závodě družstev získal stříbrnou medaili a v závodě s hromadným startem se umístil na 8. místě. Na Mistrovství světa na jednotlivých tratích 2019 získal bronz v závodě s hromadným startem. Na premiérovém Mistrovství čtyř kontinentů 2020 vybojoval v závodě s hromadným startem a ve stíhacím závodě družstev stříbro.\n"}
{"id": "1365926", "url": "https://cs.wikipedia.org/wiki?curid=1365926", "title": "Tomáš Matuška", "text": "Tomáš Matuška\n\nTomáš Matuška (* 4. prosince 1947) je český fotbalový trenér. Od roku 1999 byl také předsedou TK Čermná nad Orlicí.\n\nV ročníku 1993/94 byl v pražské Dukle asistentem Dana Matušky.\n\n"}
{"id": "1365928", "url": "https://cs.wikipedia.org/wiki?curid=1365928", "title": "Josef Müller (textilní výtvarník)", "text": "Josef Müller (textilní výtvarník)\n\nJosef Müller (22. února 1931 Olešnice na Moravě – 10. listopadu 1994 Jindřichův Hradec) byl český textilní výtvarník; iniciátor a realizátor druhé etapy vývoje Gobelínové a restaurátorské dílny Ústředí uměleckých řemesel v Jindřichově Hradci (1958–1991).\n\nNarodil se jako prvorozený syn Marii Müllerové, rozené Hauptové, a Josefu Müllerovi, kteří žili a pracovali v Boskovicích v oděvní továrně. V Boskovicích prožil mládí. Prostředí textilní výroby předurčilo jeho další směřování.\n\nPo ukončení Obecné a měšťanské školy v Boskovicích (1946) nastoupil na Státní odbornou školu ve Svitavách, kterou absolvoval v roce 1948. V následujících dvou letech prohluboval své vzdělání na Vyšší průmyslové škole textilní v Brně (1948–1950) a po maturitě byl krátce zaměstnán jako návrhář v podniku Textilní tvorba, vzorové závody a modelárny v Letovicích.\n\nZáhy byl rozpoznán jeho výtvarný talent a v roce 1951 nastoupil na Vysokou školu uměleckoprůmyslovou v Praze do textilního ateliéru prof. Antonína Kybala. Po vykonání státních závěrečných zkoušek a obhajobě diplomové práce tapisérií „Balada české krajiny“ (1957) absolvoval v období 1956–1957 čestný rok na téže škole.\n\nNa doporučení prof. Antonína Kybala nastoupil Josef Müller v roce 1958 jako vedoucí do jindřichohradecké gobelínky. V témže roce - u příležitosti výstavy „Francouzské tapiserie“ konané v Praze (1958) - navštívil jindřichohradeckou dílnu jeden z iniciátorů obrození oboru tapiserie, francouzský umělec Jean Lurçat. Ten Josefa pozval k studijnímu pobytu do svého ateliéru na hradě Les Tours de Saint Laurent u Saint Céré. Tento studijní pobyt se uskutečnil v lednu a únoru 1959. Josef Müller se zde mohl seznámit s východisky lurçatovského přístupu k tvorbě kartonů pro tapiserie, tj. omezené barevnici, důrazu na stálost barev a kvalitu použité příze. Výtvarná poetika tohoto pojetí směřovala k oblasti dekorativního umění (ľart applique). Vliv francouzské dekorativní elegance se projevoval v produkci jindřichohradecké dílny do poloviny 60. let minulého století. V průběhu šedesátých let 20. století došlo k postupnému útlumu navrhování a výroby užitkových textilií (šatky, záclony atd.) a k orientaci dílny na restaurování historických tapiserií, ve kterém sehrál Josef Müller zásadní roli.\n\nNedílnou součástí Müllerovy práce byla transpozice návrhů externích výtvarníků do „řeči“ textilního vlákna. Během působení v manufaktuře uskutečnil Müller téměř dvě stovky takových výtvarných „přepisů“. Dílna si postupně pod jeho vedením získala mezinárodní renomé. Realizovaly se například práce prof. Endre Nemese pro Första sparbanken, Stockholm (1983–1984) či The grammar of the technology I. a II. pro firmu VOLVO v Göteborgu. Výtvarné návrhy pro tkaní tapiserií navrhovali četní čeští a slovenští výtvarní umělci: Jiří John, Jaroslava Pešicová, Ľudovít Fulla, Juraj Krén a mnozí další. Jejich návrhy pak byly Josefem Müllerem rozpracovány do skutečné velikosti a pod jeho vedením utkány tkadlenami.\n\nSoučástí činnosti v manufaktuře bylo hledání formy pro cenově dostupná díla určená pro nejširší veřejnost. Od poloviny 60. let 20. století proto vznikaly současně s velkými zakázkami i bytové tapisérie (tzv. chlupáče), jejichž výtvarný projev byl položen na využití estetických a optických vlastností ručně předené vlny.\n\n60. léta 20. století přinesla pro rozvoj tapisérie další impulsy. Řada umělců se začala orientovat na vlastní realizaci textilního díla. Tím podtrhovali jeho individuální charakter oproti dílenské produkci. Zásadní roli zde sehrála iniciativa Jeana Lurçata a Pierra Pauliho, kteří v roce 1962 iniciovali vznik lausannských  bienále tapisérií. Hlavní podíl na formování tohoto trendu měli umělci z Francie, USA, Polska a tehdejšího Československa.\n\nStranou tohoto proudu nestál ani Josef Müller. Pro jeho autorskou tvorbu, kterou většinou realizovala jeho žena Mileva Müllerová, měla zásadní význam spolupráce s manželi Josefem Leodegarem (Paulem) Hurschlerem a jeho ženou Florou z USA. Ti v USA soustředili a představovali ve své sbírce to nejlepší ze světové textilní tvorby. Tato spolupráce trvala od roku 1966 do roku 1978. Během ní vzniklo na čtyřicet tapisérií, které obohatily například interiér nové budovy Bank of America ve Phoenixu („Dozrávání“ 1969, 160 x 344 cm, „Zpěv slavíků“ 1969, 150 x 300 cm), Institut of Technology v Pasadeně („Na cestě za sluncem I.“, 1971, 400 x 200 cm. Tapisérie „Srpen“, 1977, 331 x 710 cm byla později umístěná v prostorách Louise M. Davies Symphony Hall v San Franciscu. V Bank of America v San Franciscu si jiná Müllerova tapisérie „Na cestě za sluncem II.“(z roku 1972) „zahrála“ ve filmu The Towering Inferno (v Čechách uváděným pod názvem Skleněné peklo), kde se o ní opírá unavený hasič (Steve McQueen) se svými druhy (viz externí odkaz 1)\n\nTato autorská linie měla své pokračování v domácí tvorbě například v tapisérii „Září – Rodící země“ z roku 1976 pro tehdejší Institut pro další vzdělávání lékařů (dnes je tapiserie soukromý majetek). Podněty vycházející z možností zpracování a výtvarného zhodnocení ručně předené vlny byly uplatněny ve vyzrálé podobě tapisérie „Jižní Čechy, 1980, 250 x 640 cm, určené pro tehdejší Palác kultury v Praze (dnes Kongresové centrum Praha).\n\nJosef Müller vnesl do československé tapisérie uvážlivost při hledání nových možností textilního umění v kontextu jeho dobového vývoje. V jeho díle šlo především o polidštění obsahu této formy přesahující hranici konceptu. Emoce sdělení, zprostředkovaná zrakem, světelností, měkkostí a strukturou příze, naplněná baladičností příběhů, je trvalou kvalitou jeho přínosu do vývoje světové tapisérie.\n\n"}
{"id": "1365932", "url": "https://cs.wikipedia.org/wiki?curid=1365932", "title": "Boston Online Film Critics Association Awards 2015", "text": "Boston Online Film Critics Association Awards 2015\n\n4. ročník předávání cen asociace Boston Online Film Critics Association se konal dne 5. prosince 2015.\n\n\n"}
{"id": "1365947", "url": "https://cs.wikipedia.org/wiki?curid=1365947", "title": "Pchanmundžom", "text": "Pchanmundžom\n\nPchanmundžom ( – \"Pchanmundžŏm\") je původně korejská vesnice ležící na moderní hranici mezi Jižní Koreou a Severní Koreou. Od roku 1953 se vesnice nachází v Korejském demilitarizovaném pásmu. Část jejího území tvoří takzvanou Společnou bezpečnostní oblast ( – \"Kongdong kjŏngbi kujŏk\") a představuje jediné místo, kde se vojáci obou Korejí potkávají tváří v tvář.\n\nPůvodní vesnice zahrnovala polnosti a svým rozsahem Společnou bezpečnostní oblast výrazně přesahovala, její jádro ovšem leželo necelý kilometr severně od Společné bezpečnostní oblasti. Na místě zničeného vesnického centra ležícího na území Severní Korey je od roku 1953 jedinou budovou Severokorejské muzeum míru.\n"}
{"id": "1365953", "url": "https://cs.wikipedia.org/wiki?curid=1365953", "title": "Carnage (DJ)", "text": "Carnage (DJ)\n\nDiamanté Anthony Blackmon známý jako Carnage, DJ Carnage či Thirty Rack (* 3. ledna 1991, Ciudad de Guatemala) je guatemalsko-americký producent a DJ. Je známý svým živým vystoupením na hudebních festivalech, jako je Tomorrowland a Ultra Music Festival a také svým singlem \"\"Incredible\"\" natočeným s izraelským DJem Borgorem. \n\nVyrůstal ve Fredericku v Marylandu. Když mu bylo 16 let, začal hrát v malých klubech ve Fredericku. V průběhu let se mu podařilo prosadit se na EDM scéně. Spolupracoval s diskžokeji, jako jsou Borgore, Kshmr, Timmy Trumpet a Headhunterz. Skladba \"\"Underground\"\", kterou produkoval společně s Alvarem v roce 2014, je jeho největším úspěchem. Skladba se umístila na 4. místě v top 100 skladeb na Beatportu.\n\nV roce 2014 se v New Yorku setkal s Kshmrem a společně se rozhodli nahrát singl \"\"Toca\"\", který byl vydán v červnu roku 2015 v hudebním vydavatelství Ultra Music. V říjnu 2015 vydal své debutové album \"Papi Gordo\", které se umístilo na 184 místě. Obsahuje 15 písní, mezi nimi například \"\"Touch\", \"Bricks\" a \"November Sky\"\".\n\nV České republice vystoupí v létě 2018 na Air festivalu v Hradci Králové, kde například učinkoval i diskžokej a producent Martin Garrix.\n"}
{"id": "1365956", "url": "https://cs.wikipedia.org/wiki?curid=1365956", "title": "Miroslav Polášek", "text": "Miroslav Polášek\n\nMiroslav Polášek (* 21. ledna 1944 Nedachlebice) je český fotbalový trenér a bývalý druholigový fotbalista.\n\nS fotbalem začínal v Částkově, nedlouho poté přestoupil do nově vzniknuvší TJ Gottwaldov. Během základní vojenské služby hrál za Duklu Bechyně. Po vojně nastupoval ve Spartaku Sezimovo Ústí. Po návratu na Moravu si ve zlínském dresu připsal několik startů ve II. lize a nedlouho poté odešel do Spartaku Uherský Brod, kde v roce 1975 hráčskou kariéru uzavřel.\n\nV prvoligovém ročníku 1993/94 byl asistentem Petra Uličného ve Zlíně, kde společně působili už od podzimu 1990. Na podzim 1999 byl asistentem téhož trenéra v prvoligové Viktorii Žižkov. Na podzim 1996 dělal asistenta Antonínu Juranovi v Dubnici nad Váhom ve slovenské lize. V nižších soutěžích působil v Uherském Brodě – kde s trénováním roku 1976 začal, ve Vlčnově, v Nivnici, ve Slušovicích, ve Zlíně, v Kyjově, ve Veselí nad Moravou, ve Viktorii Žižkov, v Dolním Němčí, v Bojkovicích a v Újezdci-Těšově.\n\n"}
{"id": "1365957", "url": "https://cs.wikipedia.org/wiki?curid=1365957", "title": "František Stehno", "text": "František Stehno\n\nFrantišek Stehno (* 7. července 1949) je český trenér vodního lyžování, bývalý československý reprezentant, vicemistr světa, čtyřnásobný mistr Evropy, vítěz evropské série Grand Prix, mistr Československa ve figurální jízdě a zasloužilý mistr sportu. Trénoval národní reprezentanty v Československu, Itálii, Řecku a ve Spojeném království.\n\nSe sportem začínal v hokejovém dorostu Tesly Pardubice. V jeho patnácti letech ho v létě 1965 otec bral na lyže za motorový člun na přehradu v Seči a na Chrudimce, ideální místo s páchnoucím a hlučným motorovým člunem mimo rekreanty a chataře našli poté v pískovně v Rosicích u Přelouče na mrtvém ramenu řeky Labe, kde byl v té době nejlepší lyžař a zužitkoval i techniku z jízdy na bruslích jako okamžitá změna směru, okamžité zastavení či jízdu pozpátku. K tomu si zrekonstruovali vlastní člun značky Wartburg. První závod absolvoval v sedmnácti letech, poté s otcem přišli na to, jak triky trénovat. První závod vyhrál v roce 1967 v Praze, jezdil v oddílech Slávie VŠCHT a TJ Sokol Nemošice. Na vojně absolvoval sportovní přípravu s kanoisty.\n\nOd roku 1969 se účastnil MS a od roku 1968 ME, zde získal řadu medailí. MS v roce 1973 v Bogotě se nemohl spolu s kolegou Zdeňkem Hovorkou zúčastnit, československá reprezentace se neúčastnila ani ME 1974 v Jihoafrické republice. V roce 1976 se umístil sedmý v anketě Sportovec roku. V roce 1977 se nemohl účastnit ME v rakouském Annenheimu z politických důvodů díky účasti závodníků za JAR, zde měl velkou šanci na získání pátého titulu (1. místo 6300 bodů, 2. místo 4800 bodů). Krátce na to byli jihoafričtí reprezentanti vyloučeni z MS 1977 v Miláně (Kanál Hydroscala patřil místní italské komunistické straně), Františkovo letadlo přistálo půl hodiny před startem závodu, startoval jako poslední, z nervozity jednu figuru ošidil a nakonec získal bronzovou medaili.\n\nV roce 1978 se účastnil znovu ME ve francouzském Tample Sur Lot, tentokrát si medaili neodvezl, ale svou úspěšnou kariéru zde započal domácí supermistr Evropy i světa Patrice Martin, kterému byl vzorem. Poslední (bronzovou) medaili pak získal ne ME 1979 v Římě a s reprezentací skončil sedmý na MS v Torontu a přenechává závodní pole mladším dravcům. Stal se zasloužilým mistrem sportu trenérem. Na jeho úspěchy navázal až po třiceti letech Adam Sedlmajer.\n\nZávodil na italských lyžích Freyrie s nápisem \"\"STEHNO\"\". Posléze navrhl firmě úpravy těchto lyží, na kterých za dvakrát 20 s dokázal předvést velké množství figur / triků, jeho nový evropský rekord byl přes 5000 bodů. Vyhrál také evropskou sérii Grand Prix.\n\nPo roce 1979 pracoval jako národní trenér. Po úspěchu českých vodních lyžařů na Lagod’Orta dostal nabídku angažmá v Itálii. Zde působil v letech 1983-1989 a mezi jeho svěřence patřil také Patrizio Buzzotta. Dále trénoval ve Stehno Marine Clubu dceru Petra Stehnová (juniorská mistryně světa, závodila do 18 let), sestry Čadkovy, Jana Danihelku, Pavla Poláka nebo Pavlu Stráníkovou. V roce 1999 působil v Řecku (trojnásobná mistryně světa Angeliki Andriopoulou), v letech 2000-2001 trénoval juniorskou reprezentaci v Anglii. Od té doby působí jako trenér v mělické pískovně v Přelouči. Organizoval u nás ME 2014.\n\n"}
{"id": "1365958", "url": "https://cs.wikipedia.org/wiki?curid=1365958", "title": "Boston Society of Film Critics Awards 2015", "text": "Boston Society of Film Critics Awards 2015\n\n36. ročník předávání cen asociace Boston Society of Film Critics Awards se konal 6. prosince 2015.\n\n"}
{"id": "1365959", "url": "https://cs.wikipedia.org/wiki?curid=1365959", "title": "British Independent Film Awards 2015", "text": "British Independent Film Awards 2015\n\n18. ročník předávání cen British Independent Film Awards se konal dne 5. prosince 2015. Nominace byly oznámeny dne 3. listopadu 2015.\n\n\n\n\n\n\n\n\n\n\n\n\n\n"}
{"id": "1365963", "url": "https://cs.wikipedia.org/wiki?curid=1365963", "title": "Cena národní společnosti filmových kritiků 2015", "text": "Cena národní společnosti filmových kritiků 2015\n\n50. ročník předávání cen Národní společnosti filmových kritiků se konal dne 3. ledna 2016.\n\n\n\n\n\n\n\n\n\n\n"}
{"id": "1365969", "url": "https://cs.wikipedia.org/wiki?curid=1365969", "title": "Římskokatolická farnost Krucemburk", "text": "Římskokatolická farnost Krucemburk\n\nŘímskokatolická farnost Krucemburk (v letech 1949–1993 \"Křížová\") je územním společenstvím římských katolíků v rámci havlíčkobrodského vikariátu královéhradecké diecéze.\n\nKrucemburk je poprvé písemně doložen v roce 1241. Již tehdy zde byl kostel s plebánií. V roce 1359 je znám plebán, jménem Václav. Ta však v důsledku dějinných událostí později zanikla. V roce 1664 je Krucemburk uváděn jako filiálka farnosti v Hlinsku. V letech 1693–1697 byl filiálkou farnosti Vojnův Městec, kterou spravovali cisterciáčtí mniši z kláštera ve Žďáře nad Sázavou. Samostatná farnost byla v Krucemburku obnovena v roce 1697. K 1. lednu 2006 došlo ke zrušení farností ve Vojnově Městci a Horním Studenci a jejich území bylo začleněno do rámce farnosti krucemburské.\n\n\nFarnost Krucemburk má sídelního duchovního správce, který je zároveň ex currendo administrátorem farnosti Sopoty.\n\n"}
{"id": "1365972", "url": "https://cs.wikipedia.org/wiki?curid=1365972", "title": "Yzomandias", "text": "Yzomandias\n\nYzomandias (vlastním jménem Jakub Vlček; * 21. března 1991 Karlovy Vary, Československo) je český rapper, člen seskupení YZO Empire a také jeden ze zakladatelů nahrávací společnosti Milion+ Entertainment, v němž současně také působí. \nS hudbou začal již jako malý – od 14 let dělal DJ, od roku 2007, kdy mu bylo 16, pak i MC.\n\nV roce 2009 patřil do labelu Zutroy Clique, ve kterém byl i Sergei Barracuda, Jimmy Dickson a pár dalších. Ještě v roce 2009 se ze Zutroy rozpadl po té, co se Yzomandias (v té době Logic) se Sergeiem pohádal a Sergei následně taky odešel. Během roku 2009 stihl vytvořit další label Fuerza Arma a začal pracovat na mixtapu Hráč Roku vol. 1, který vyšel v roce 2010. Ve stejném roce vyšlo společné album Z Ostravy Do Varů, který vydal s Clipem, tehdejším členem Fuerza Arma.\n\nV roce 2011 už nepatřil ani pod Fuerza Arma. V tomto roce vydal pokračování mixtapu Hráč Roku vol. 1, tedy Hráč Roku vol. 2. Pro tento mixtape si Logic zaplatil už normální nahrávací studio, do té doby nahrával ve sklepě.\n\nNa začátku roku 2012 vydává mixtape Czech Made Man, ve kterém se nachází interpreti jako Jimmy Dickson, Marpo, Jackpot. Po půlce roku 2012 vzniklo seskupení Yzo Empire, do kterého patřil Lvcas Dope, Jimmy Dickson, Jackpot a také Yzomandias. Také byl vydán singl Oplatky a sušenky, ve kterém byl poprvé spatřen Lvcas Dope jako rapper. Na konec roku 2012 bylo vydáno EP Pod Vlivem, které vydal společně s Jackpotem a produkoval ho Cassius Cake. Na EP se také jako host nachází Lvcas Dope a Jimmy Dickson.\n\nNa začátku roku 2013 byl vydán singl Cheese, ve kterém na konci Yzomandias říká: \"Postavili jsme studio, tohle je první zkouška\". Později vydal společně s Jimmym D. album YZOTAPE, na kterém se jako hosté nacházeli další členové Yzo Empire: Decky a Konex, tedy producenti, které vzali do Yzo Empire. V květnu 2013 vydal singl Pryč, na který později Dalyb z HahaCrew udělal remix. Necelý měsíc na to vydal singl Fuck Swag II, který byl pro některé lidi přelomový, pro některé hrozný. V listopadu 2013 byl vydán singl Vo Nic Se Nestarám s Cbchem (Cibichem), který už taky patřil do Yzo Empire. 4. Prosince vydal singl Gádžeš With Attitude, na kterém se podílel Gumbgu (aktuálně Karlo), Cbch, yeezuzBOY, Robin Zoot.\n\nV dubnu 2014 byl ohlášen mixtape Hráč Roku vol. 3. Dva měsíce na to, tedy v červenci, vyšlo Starship: Oblivion EP, které vydal společně s Lofty305 a produkoval ho Decky. V srpnu vydal Yzomandias písničku Valar Morghuliš, který je mířený na Renneho Danga kvůli tomu, že Renne na Yzomandiase nesmyslně nadával, že se mu nelíbí rap o marihuaně. V listopadu 2014 byl mixtape vydán. 10. prosince vydal singl Akobynič remix, na kterém se podílel Savannah Prince a Gleb. 11. prosince na Yzomandiase udělal rapper Morelo disstrack Pláč Roku, na který mu Yzomandias během tří dnů odpověděl, tedy 14. prosince. Písnička se jmenuje Kajšmentke.\n\nV roce 2015 vznikl label Milion+, který založili lidé z Yzo Empire a dalších pár mimo. V dubnu 2015 vydal písničku HVSHTHVG, kterým oznamuje album první sólové album s názvem Yzomandias. Jsou zde hosté jako Jackpot, Cbch, Jimmy Dickson, Lvcas Dope. Produkovali ho producenti jako Decky, Dalyb, Donie Darko. Po vydání alba získal Yzomandias velký úspěch a začínal růst výš, než kdy do té doby. Na konci roku 2015 vydal singl Pozdě, který se od jeho tehdejších písniček celkem lišil tím, že zarapoval novou flow, která se u něj nikdy neobjevila, písničku mu produkoval známý producent Abe. \n\n24. ledna 2016 vydalo Milion+ album Gudlak, které patří Yzomandiasovi a Karlovi (tehdejší Gumbgu). Yzomandias zas a opět ukázal, že i po svém vrcholovém albu dokáže překvapit, samozřejmě ne každému se to může líbit, proto někteří fanoušci komentovali typem \"Yzomandias byl strop, už to jde jen dolů\". Ba naopak, Milion+ šlo stále nahoru. V květnu Milion+ vydalo mixtape Milion+ Paradise, na kterém se podíleli všichni členové M+. Mixtape zmixoval Konex s Yzomandiasem. V červnu Yzomandias vydal album Ze Dna, které se jeho starším fanouškům zase líbilo míň a míň, ale Yzomandias nabíral novou vlnu fanoušků. Na vánoce 2016 vydal mixtape J.Eden, na kterém jsou sloky či featuringy Yzomandise – ale jenom jeho vlastní texty. Ke konci roku vydal ještě singl Kawasaki, kde poprvé u Yzomandiase hostuje Nik Tendo, na YouTube nabral více než 9 miliónů zhlédnutí. \n\nV květnu 2017 vydal album Zhora Vypadá Všechno Líp, které mu zas pomohlo k úspěchu, písnička Holly Molly má více nez 10 miliónů zhlédnutí na YouTube. Do alba zařadil i již vydaní singl Kawasaki. V říjnu vydává singl s Nik Tendem a Lvcasem Dopem jménem Sny A Noční Můry, který má víc jak 5 miliónů zhlédnutí. Ke konci roku Lvkas kvůli interním neshodám v labelu opouští Milion+ a zakládá si svůj vlastní menší label. \n\nDne 30. dubna 2018 vydává album Sbohem Roxano. Některé písničky jednotlivě na YouTube zase a opět nabraly miliónové zhlédnutí. Ke konci roku 2018 dne 30. listopadu vydalo Milion+ dlouho očekávané společné album Krtek Money Life (KML), na kterém hostovali všichni členové z labelu M+. \n\nV květnu 2019 vydal singl Rick nebo Raf který mu produkuje Konex. Potkává zde starého sebe sama uneseného z klipu Ledovej a zároveň je to jeho první solo singl po více než jednom roce. Měsíc na to vyšel remix kde hostují Slovenští interpreti Zayo, Ego a Yzomandiasova pravá ruka z Milion+ Nik Tendo. Před prázdninami téhož roku vyšel mixtape J.Eden Dva, který je pokračováním mixtapu J.Eden, mixtape byl zmixován jeho parťákem z Milion+ Konexem.\n\nPro magazín The MAG prozradil, že se s oblibou nechává oslovovat různými přezdívkami jako například Petr Bezruč ze Starých hamrů, Hancho, či James Franco junior. To také potvrzuje v jedné ze svých písní: Źabson - Elegancko ft. Yzomandias\n\n\n\n\n"}
{"id": "1365973", "url": "https://cs.wikipedia.org/wiki?curid=1365973", "title": "Logic", "text": "Logic\n\nLogic může být:\n"}
{"id": "1365975", "url": "https://cs.wikipedia.org/wiki?curid=1365975", "title": "Niolam", "text": "Niolam\n\nNiolam nebo Aniolam, v zahraničních zdrojích a mapách často označovaný jako Lihir, je největší z tzv. Lihirských ostrovů v Bismarckově souostroví v Tichém oceánu. Z politicko-administrativního hlediska je ostrov Niolam součástí provincie Nové Irsko tichomořského státu Papua-Nová Guinea. Od hlavního města Papuy-Nové Guineje Portu Moresby je Niolam vzdálen vzdušnou čarou zhruba 900 km směrem na severovýchod.\n\nNiolam je hornatý ostrov sopečného původu, na němž jsou dosud patrné projevy vulkanické aktivity, jako jsou horké prameny, bahenní sopky, solfatary či fumaroly. Většinu ostrova pokrývá tropický deštný les. Klima je tropické, vlhkost vzduchu dosahuje 80% a teplota se pohybuje v rozmezí 20-35 °C. Reliéf ostrova byl výrazně modifikován navzájem se překrývajícími stratovulkány Luise, Kinami a Huniho, přičemž nejmladší a zároveň největší z nich, Luise, má kalderu elipsovitého tvaru širokou 3,5 km a 5,5 km dlouhou. Ostrov je obklopen korálovými útesy.\n\nDalší z Lihirských ostrovů - Mali, Mahur, Masahet a Sanambiet - se nacházejí zhruba ve vzdálenosti 3 až 7 km od nejzazšího severovýchodního výběžku Niolamu. Počet obyvatel celé ostrovní skupiny vzrostl do roku 2008 na zhruba 18000 (14163 původních ostrovanů a 3734 osob z jiných částí Papuy-Nové Guineje a ze zámoří). Původní obyvatelé jsou Melanésané, hovořící vlastním místním jazykem - lihirštinou, která je jedním z dvanácti austronéských jazyků, které jsou (včetně 45 dialektů) užívány v oblasti provincie Nové Irsko. Obyvatelé Lihirských ostrovů jsou oficiálně křesťané, převážně katolíci, udržují si však své tradiční zvyky a náboženství.\n\nNejstarší archeologické nálezy z Bismarckova souostroví pocházejí z let 1350 až 750 př. n. l. a dokládají existenci lapitské kultury v této oblasti. Od 17. století se ostrovy v provincii Nové Irsko staly předmětem zájmu námořních výprav tehdejších evropských koloniálních mocností. Projevilo se to i ve změnách názvu ostrova Nové Irsko, který byl poprvé pojmenován \"Nova Hibernia\" (t.j. latinsky \"Nové Irsko\") britským důstojníkem Philipem Carteretem v roce 1767. Po obsazení Francouzi bylo území přejmenováno na \"La Nouvelle France\". V roce 1886 byla celá oblast včetně ostrova Niolam kolonizována Německem a až do roku 1914 nesla název \"Neu-Mecklenburg\", \"Nové Meklenbursko\". Lihirské ostrovy byly v té době označovány jako \"Gardenay Inseln\". Během první světové války byl oblasti vrácen název \"New Ireland\", \"Nové Irsko\".\n\nNa ostrově Niolam se v oblasti kaldery Luise nachází největší ložisko zlata na světě, označované jako Ladolam podle místního potoka. Ložisko bylo objeveno v roce 1982 společností Kennecot Explorations Australia. Těžbu zahájila v roce 1997 a do roku 2005 provozovala společnost Rio Tinto prostřednictvím australské Lihir Gold Ltd. Pokud jde o rozsah těžby, například v roce 2008 zde bylo z povrchových dolů Minifie a Lienetz vytěženo 50 miliónů tun zlatonosné horniny. Vytěžený materiál je zpracováván metodou kyanidového loužení a hlušina s toxickými kaly se poté ukládají do moře. Denní produkce z povrchových dolů je kolem 75 kg zlata. Za období od června 2014 do června 2015 australská společnost Newcrest Mining Ltd. vytěžila z povrchového dolu na východním pobřeží Niolamu 688714 uncí zlata. Tato společnost, která je vlastníkem dolu, zde zaměstnává na 4500 lidí, z nichž kolem 90% tvoří občané Papuy-Nové Guineje. V roce 2015 místní vlastníci půdy svými protesty proti ohrožování životního prostředí těžbou a nedostatečným kompenzacím škod dokázali na čas přerušit těžbu v dole. Těžba byla obnovena až po zákroku policejních sil.\n\n"}
{"id": "1365977", "url": "https://cs.wikipedia.org/wiki?curid=1365977", "title": "Central Ohio Film Critics Association Awards 2015", "text": "Central Ohio Film Critics Association Awards 2015\n\n13. ročník předávání cen asociace Central Ohio Film Critics Association se konal 7. ledna 2016. Nominace byly oznámeny 3. ledna 2016.\n\n\nTom McCarthy – \"Spotlight\"\n\nAdam McKay a Charles Randolph – \"Sázka na nejistotu\"\n\nTom McCarthy a Josh Singer – \"Spotlight\"\n\nLeonardo DiCaprio – \"Revenant Zmrtvýchvstání\"\n\nBrie Larson – \"Room\"\n\nBenicio del Toro – \"\"\n\nAlicia Vikander – \"Ex Machina\"\n\nPodoba ticha\n\nFénix\n\n\"V hlavě\"\n\nEmmanuel Lubezki – \"Revenant Zmrtvýchvstání\"\n\nMargaret Sixel – \"\"\n\nEnnio Morricone – \"Osm hrozných\"\n\n\"Spotlight\"\n\nAlicia Vikander (\"Dokonalý šéf\", \"Dánská dívka\", \"Ex Machina\", \"Krycí jméno U.N.C.L.E.\", \"Sedmý syn\", \"Testament mládí\")\n\nAlicia Vikander (\"Dokonalý šéf\", \"Dánská dívka\", \"Ex Machina\", \"Krycí jméno U.N.C.L.E.\", \"Sedmý syn\", \"Testament mládí\") (herečka)\n\n\"Kmen\"\n"}
{"id": "1365983", "url": "https://cs.wikipedia.org/wiki?curid=1365983", "title": "Železniční trať Sunja–Knin", "text": "Železniční trať Sunja–Knin\n\nŽelezniční trať Sunja–Knin (chorvatsky Željeznička pruga Sunja–Knin), známá též jako Unská dráha (chorvatsky Unska pruga) vede údolím řeky Uny na pomezí Chorvatska a Bosny a Hercegoviny. Jednokolejná částečně elektrifikovaná trať má délku 218 km. Zajišťuje napojení města Bihać a západní části Bosny a Hercegoviny na železniční síť. Na chorvatské straně má trať označení č. 52 a na bosenské č. 17. Trať na několika místech překračuje chorvatsko-bosenskou hranici.\n\nPrvní iniciativa na výstavbu trati v tomto směru byla předložena v polovině 19. století. S výstavbou však bylo možné začít teprve až tehdy, kdy se Bosna a Hercegovina stala součástí Rakousko-Uherska, kdy byla zahájena rovněž i modernizace celé země. První úsek ze stanice Sunja (kde vede hlavní trať z Bělehradu do Záhřebu) až do města Bosanski Novi byl otevřen v roce 1882. Ve své době se jednalo o jednu z hlavních tratí do Bosny, která umožňovala ekonomický rozvoj regionu. \n\nTrať byla budována postupně po jednotlivých úsecích. Většina vznikla v období mezi první a druhou světovou válkou. Usek z města Bosanski Novi (dnes Novi Grad) byl dán do provozu v roce 1924. \n\nTechnicky náročnější byl úsek jižně od města Bihać. Realizovala jej společnost Société de construction des Batignolles, která předtím nechala zbudovat trať Kosovo Polje–Peć. Podle dříve podepsané smlouvy měla výstavba trvat 4 roky; od 1. dubna 1936 až do 1. dubna 1940. Vzhledem k neočekávaným komplikacím při výstavbě musela být trať ve vzdálenosti 18,6 km od Martin-Brodu přeložena na levý břeh řeky Uny, což způsobilo prodlevu ve stavebních pracích a společnost Batignolles požádala o prodloužení termínu dokončení stavby o dva roky. Jugoslávské ministerstvo dopravy povolilo nakonec osmnáctiměsíční prodloužení stavebních prací. Ty nakonec přerušilo vypuknutí druhé světové války. Francouzští inženýři museli staveniště opustit ještě před tím, než konflikt vypukl v Jugoslávii. \n\nV okamžiku začátku války se podařilo dokončit čtyři pětiny trati. Koleje byly položeny až do města Bihać a poté ještě dalších 25,8 km; z jižní strany bylo hotových 24 km trati severně z města Knin. Výhybny byly umístěny v Bihaći, Ripči, Loskunu, Kninu, Golubići a Drenovaci. Zbývajících 25 km tratí muselo být dokončeno až po ukončení války. Slavnostně se podařilo trať uvést do provozu až 25. prosince 1948. \n\nTrať byla následně modernizována na cestovní rychlost 120 km/h a částečně eleketrifikována. Elektrifikace úseku Blatna–Bihać měla být provedena později.\n\nPo válce v 90. letech byla trať opravena a uvedena do provozu 11. října 1998. Rekonstrukci uskutečnily Chorvatské železnice a Železnice FBiH, financovaly ji Stabilizační síly OSN. V rámci modernizace byly vyubudovány kompletně nově tři mosty, které byly během konfliktu zničeny.\n\nOd roku 2012, kdy byla kvůli nerentabilitě ukončena osobní doprava, je trať v provozu pouze pro nákladní vlaky, provoz měl být původně obnoven v roce 2017. Provoz trati je předmětem mezinárodní spolupráce mezi Chorvatskem a Bosnou a Hercegovinou a odehrávat by se měl na základě mezivládní dohody z roku 2001. Trať vyžaduje rovněž další modernizaci, neboť po dokončení obnovy OSN do ní nebylo investováno. V úseku Sunja–Dobrljin je trať mimo provoz zcela.\n\n"}
{"id": "1366034", "url": "https://cs.wikipedia.org/wiki?curid=1366034", "title": "Zkouška dospělosti (film)", "text": "Zkouška dospělosti (film)\n\nZkouška dospělosti (\"Rites of Passage\") je americký hraný film z roku 1999, který režíroval Victor Salva podle vlastního scénáře. Snímek měl světovou premiéru na Seattle Lesbian and Gay Film Festivalu 27. října 1999.\n\nD.J. Farraday náhodou zjistí, že jeho otec Del má milenku. Otec se synem se proto rozhodnou strávit víkend na rodinné chatě u jezera, aby si celou situaci ujasnili. Když dorazí do chaty, najdou zde Delova mladšího syna Campbella. Campbell se s otcem nestýká od té doby, co ho otec překvapil s jeho tehdejším milencem Billym. D.J. přemluví Campbella, aby zůstal a pokusil se s otcem smířit. Večer se v chatě objeví dva uprchlí trestanci Frank a Red a předstírají, že potřebují pomoc s rozbitým autem. Brzy se ukáže, že Campbell vězně zná a je s nimi v jakémsi spolčení. Otec a synové musejí držet spolu a vyřešit své vzájemné problémy, aby dokázali čelit nebezpečí.\n"}
{"id": "1366035", "url": "https://cs.wikipedia.org/wiki?curid=1366035", "title": "Bitva u Lutetie", "text": "Bitva u Lutetie\n\nBitva u Lutetie byl vojenský konflikt mezi Římany pod vedením Tita Labiena a koalicí několika galských kmenů vedených Camulogenem poblíž dnešní Paříže. Skončila vítězstvím Římanů a zničením oppida Lutetie.\n\nNa podzim 53 př. n. l. Julius Caesar svolal shromáždění představitelů galských kmenů do Chartres, centra druidských bohoslužeb, ale následně nařídil jeho přemístění do Lutetie. Protože zástupci Parisiů, Senonů, Karnutů, Eburonů a Treverů toto předvolání neuposlechli, Caesar považoval jejich nepřítomnost za formu vyhlášení války a vytáhl proti Senonům. Odpor Senonů a Karnutů nebyl výrazný a po příchodu římských legií se poddali. Eburoni a Treveři se také rychle podvolili, čímž skončila 6. výprava galských válek. S příchodem zimy Caesar odvelel své vojáky do zimoviště v Agedinca a odejel do Říma. Galové využili nepřítomnosti římského vojevůdce a připravovali se na povstání, jehož jedním z hlavních organizátorů byl Vercingetorix. Povstání začalo 23. ledna 52 př. n. l. v Cenabu, kde byli pobiti všichni římští občané. Caesar nečekal na příznivější počasí a vrátil se do Galie přes Alpy. Zaútočil na Cenabum, které nechal vyrabovat a v dubnu oblehl Avaricum. Po jeho pádu Caesar vyslal svého poručíka Labiena se čtyřmi legiemi a částí své kavalérie proti Parisiům. Caesar sám se neúspěšně utkal s galskými kmeny v bitvě u Gergovie. \n\nBěhem postupu římských legií přicházely z okolí posily na obranu Lutetie. Velením byl i přes svůj vysoký věk pověřen Camulogenus, který měl bohaté vojenské zkušenosti. Camulogenus chtěl využít močály a řeku Bièvru nacházející se na jihu, aby zkomplikoval Římanům jejich postup. Labienus nejprve dobyl Metlosedum, překročil Seinu a napadl galskou koalici u Lutetie. Labienus přišel před Camulogenovo ležení a snažil se pomocí příkopů odvodnit močály. Po několika neúspěšných pokusech Římané v noci opustili tábor a vrátili se Metloseda. Camulogenus, varován uprchlíky z Metloseda, se rozhodl pro stejnou strategii jako Vercingetorix: zničit a vypálit veškeré zázemí v okolí, aby Římany donutil se stáhnout kvůli nedostatku jídla a krmiva. Lutetia byla proto vypálena, oba dřevěné mosty přes Seinu zničeny a Galové se stáhli za močály severně od Seiny, naproti římskému tábora, aby nepříteli odřízli ústup nebo ho vytlačili do řeky. Labienus věděl, že Julius Caesar po prohrané bitvě míří k Narbonne, rozhodl se proto přejít Seinu a v Agedincu se připojit k Caesarově armádě.\n\nOvšem prostý ústup byl nebezpečný, protože vojsko muselo překročit řeku a při něm mohlo dojít k nepřátelskému útoku. Labienus se proto rozhodl využít lsti. Po setmění nařídil, aby většina vojáků v největší tichosti sešla po proudu řeky. V táboře zůstalo pět nejméně zkušených kohort a dalších pět kohort mělo za úkol záměrně dělat hluk u řeky.\n\nCamulogenus se nad ránem domníval, že Římané prchají. Rozdělil proto svou armádu – část byla pověřena ochranou tábora a další vyrazila k Seině na levý břeh směrem k Metiosedu. Camulogenus odhalil manévr Římanů příliš pozdě a již jim nemohl zabránit v přechodu přes Seinu. Za úsvitu se obě armády nacházely nejspíš na pláni Grenelle mezi Issy a Vaugirard.\n\nPrvní útok provedla sedmá |legie na pravém křídle, která Galy napadla a rozprášila. Dvanáctá legie tvořící levé křídlo zahrnula první galské řady šípy a oštěpy, ale setkala se houževnatou obranou.\n\nVítězství Římanů bylo rozhodnuto ve chvíli, kdy se sedmá legie vrátila z pronásledování nepřátel a zaútočila na Galy zezadu, čímž jim odřízla možnost ústupu. V tomto masakru pak zahynul i sám Camulogenus.\n\nGalové ponechaní v záloze hlídáním tábora přispěchali na pomoc. Zaujali pozici na nedalekém kopci, ale nemohli vydržet útok legií a zvrátit průběh bitvy. I přes energický odporu posléze utekli. Všichni bojovníci, kteří se nestihli skrýt v lese na sousedním kopce, byli pobiti římskou jízdou, která byla pověřena jejich pronásledováním. Po tomto boji se Labienus bez překážek přesunul do Agedinca, odkud se připojil k Caesarovi.\n\nProstor, kde se samotná bitva odehrála, zůstává nejasný a může se jednat o různá místa:\n"}
{"id": "1366036", "url": "https://cs.wikipedia.org/wiki?curid=1366036", "title": "Bitva u Lutetie (383)", "text": "Bitva u Lutetie (383)\n\nBitva u Lutetie byl vojenský konflikt mezi císařem Gratianem a uzurpátorem Magnem Maximem, který se odehrál v místech současné Paříže v roce 383. Císař byl v bitvě poražen.\n\nNa jaře 383 vojsko v Británii provolalo za císaře svého vojevůdce Magna Maxima. Důvody vzpoury nejsou zcela jasné, nejspíš jím bylo Gratianovo protežování alanských žoldnéřů. Magnus Maximus se následně se svými vojáky přeplavil do Galie, aby se utkal s legitimním císařem Gratianem. Vylodil se v zátoce Sommy a ovládl severní Galii (dnešní Pikardii). Na Maximovu stranu se přidaly tamní vojenské sbory a podporu nalezl také u části místní aristokracie. Gratianus se původně chystal na výpravu do Raetie, aby odrazil vpád Alamanů. Nicméně v polovině června 383 se vydal z Mediolanu proti rebelům a shromáždil své vojsko poblíž Lutetie. V polovině července došlo mezi vosky ke středu. Namísto rozhodného císařova útoku docházelo po pět dnů k vzájemným potyčkám, které nepřinášely jednoznačný úspěch. Špatně placené Gratianovo vojsko bylo zlákáno Maximovými sliby a šestého dne, když se Gratien pokusil o rozhodující útok, jej zradila jeho maurská jízda a vzápětí i legie. Gratianus zrazen vlastní armádou musel uprchnout s asi 300 jezdci, kteří mu zůstali věrni. Útočiště našel v Lugdunu (Lyon), kde byl Maximovým velitelem jezdectva Andragathiem 25. srpna 383 zavražděn. Prohraná bitva umožnila Maximovi ovládnout zbytek Galie. Všechny Gratianovy državy padly do jeho rukou. Arras, který se pokusil bránit, byl zničen a vypálen.\n"}
{"id": "1366037", "url": "https://cs.wikipedia.org/wiki?curid=1366037", "title": "Maďarská mytologie", "text": "Maďarská mytologie\n\nMaďarská mytologie je soubor představ a příběhů předkřesťanských Maďarů o stvoření a přirozenosti světa, bozích, démonech a hrdinech. Prameny o ní jsou velmi chudé, zahrnují několik zpráv křesťanských misionářů, kroniku Gesta Hungarorum z přelomu 12. a 13. století a kusé archeologické prameny. Některé prvky maďarské mytologie se zachovaly také v pohádkách a pověstech.\n\nMaďarskou kosmologii je tvořena Vesmírným stromem protínající Zemi a Nebesa. Nebesa mají podobu velkého stanu otáčejícího se kolem Stromu s otvory, kterými prosvítá nebeský oheň – Slunce, Měsíc a hvězdy. V koruně Stromu mají svá sídla bohové, nížeji démoni a hrdinové, a nejníže, na zemi, lidé a zvířena. Pod kořeny Stromu žije drak Sárkány. Vyskytuje se i odlišný výklad o Vesmírném jelenovi, jenž na čele nosí Slunce, na ramenech Měsíc a na zádech hvězdy. Pro bojovníky při bitvě byl znamením vítězství, pro prostý lid naopak poslem smrti.\n\nMaďarská mytologie zná řadu bohů, démonů a hrdinů. Mezi nejznámější patří:\n\nKromě kněží znalo maďarské náboženství také táltose – šamany, o kterých se věřilo, že mohou v extázi cestovat po Vesmírném stromě, a regösi, kteří kráčeli o zimním slunovratu „ze říše mrvých do říše živých“ od domu k domu zpívajíc písně, které měly přinášet štěstí a zdraví. V křesťanské době se proměnili v koledníky.\n"}
{"id": "1366038", "url": "https://cs.wikipedia.org/wiki?curid=1366038", "title": "Carcharocles", "text": "Carcharocles\n\nCarcharocles byl vyhynulý rod žraloka z řádu obrouni (Lamniformes) žijící od pozdního eocénu do pozdního pliocénu. Do rodu je obvykle řazen megalodon, nicméně někteří paleontologové megalodona řadí do jných rodů. Někdy je i \"Carcharocles\" považován za podrod rodu \"Otodus\".\n\n"}
{"id": "1366045", "url": "https://cs.wikipedia.org/wiki?curid=1366045", "title": "Běh na lyžích na Zimních olympijských hrách 2018 – sprint dvojic muži", "text": "Běh na lyžích na Zimních olympijských hrách 2018 – sprint dvojic muži\n\nSprint dvojic mužů, běžecká disciplína z programu Zimních olympijských her 2018 se konal 21. února 2018 v Běžeckém centru Alpensia v Pchjongčchangu.\n\nVítězem se stala norská dvojice Martin Johnsrud Sundby, Johannes Høsflot Klæbo. Stříbro vybojovali Rusové Denis Spicov a Alexandr Bolšunov, bronzoví dojeli Francouzi ve složení Maurice Manificat, Richard Jouve. Česká dvojice Martin Jakš a Aleš Razým dokončila finálový závod na 7. místě. \n\n"}
{"id": "1366049", "url": "https://cs.wikipedia.org/wiki?curid=1366049", "title": "Římskokatolická farnost Dolní Krupá", "text": "Římskokatolická farnost Dolní Krupá\n\nŘímskokatolická farnost Dolní Krupá je územním společenstvím římských katolíků v rámci havlíčkobrodského vikariátu královéhradecké diecéze.\n\nKostel svatého Víta s plebánií je v Dolní Krupé doložen poprvé v roce 1307. Vlastního duchovního správce měla farnost ještě počátkem 70. let 20. století. V pozdější době však její obsazování přestalo.\n\nFarnost je administrována ex currendo z České Bělé.\n\n"}
{"id": "1366051", "url": "https://cs.wikipedia.org/wiki?curid=1366051", "title": "ATP World Tour 2018", "text": "ATP World Tour 2018\n\nATP World Tour 2018 představoval 49. ročník nejvyšší úrovně mužského profesionálního tenisu, hraný v roce 2018. Sezóna okruhu trvajícího od 1. ledna do 25. listopadu 2018 zahrnovala 68 turnajů, až na výjimky, organizovaných Asociací profesionálních tenistů (ATP).\n\nTenisový okruh obsahoval čtyři turnaje Grand Slamu – pořádané Mezinárodní tenisovou federací (ITF), devět události kategorie ATP World Tour Masters 1000, třináct ATP World Tour 500, čtyřicet ATP World Tour 250 a závěrečné akce: Turnaj mistrů a Next Generation ATP Finals pro nejlépe postavené tenisty do 21 let.\n\nSoučástí kalendáře byly také týmové soutěže organizované ITF – Davisův pohár a Hopmanův pohár, z nichž hráči do žebříčku nezískali žádné body.\n\nNa pozici světové jedničky ve dvouhře do sezóny vstoupil Španěl Rafael Nadal, který jako první tenista otevřené éry vyhrál jediný turnaj pojedenácté, když tohoto rekordu dosáhl nejdříve na Monte-Carlo Rolex Masters a o týden později ovládl i Barcelona Open BancSabadell. Klasifikaci čtyřhry v úvodu roku vévodil brazilský deblista Marcelo Melo.\n\nJedinou novou událostí sezóny se v kategorii ATP 250 stal americký New York Open, který v únorovém termínu nahradil Memphis Open. Newyorský turnaj představoval první akci v historii ATP, kde byl položen povrch černé barvy. Ke změně dějiště a názvu došlo u indického Tata Maharashtra Open, jenž se přestěhoval z Čennaí do Puné.\n\nŽenskou obdobu mužského okruhu představoval WTA Tour 2018.\n\nChronologický přehled turnajů uvádí kalendář událostí okruhu ATP World Tour 2018 včetně dějiště, počtu hráčů, povrchu, kategorie a celkové dotace.\n\"Tabulky měsíců uvádí vítěze a finalisty dvouhry i čtyřhry a dále pak semifinalisty a čtvrtfinalisty dvouhry. Zápis –S/–Q/–D/–X uvádí počet hráčů dvouhry/hráčů kvalifikace dvouhry/párů čtyřhry/párů mixu. (ZS) – základní skupina.\"\n\n\"Hráči, kteří získali první titul ve dvouhře, ve čtyřhře nebo ve smíšené čtyřhře:\"\n\n\n\n\"Hráči, kteří obhájili titul:\"\n\n\n\n\"Hráči, kteří v sezóně 2018 zaznamenali kariérní maximum v první padesátce žebříčku ATP (tučně hráči, kteří v elitní světové desítce debutovali):\"\n\n\n\nŽebříček ATP Race to London určil hráče, kteří se kvalifikovali na Turnaj mistrů. Žebříček ATP a jeho konečné pořadí na konci sezóny byl sestaven na základě bodového hodnocení tenistů za posledních 52 týdnů.\n\nTabulky uvádí 20 nejvýše postavených hráčů na singlových žebříčcích Race a ATP ke konci sezóny 2018. Šedý podklad vlevo uvádí hráče, kteří se aktivně zúčastnili Turnaje mistrů. Červený podklad kvalifikované hráče, kteří se odhlásili.\nTabulky uvádí 10 nejvýše postavených párů na žebříčku ATP Race to London, určující postup na Turnaj mistrů a 10 nejvýše postavených hráčů na žebříčku ATP ve čtyřhře ke konci sezóny 2018. Šedý podklad uvádí páry, které aktivně zasáhly do Turnaje mistrů. Červený podklad kvalifikovaný pár, který se odhlásil. T – sdílené umístění.\n\nSeznam uvádí tenisty (vítěze turnaje ATP, a/nebo ty, kteří byli klasifikováni alespoň jeden týden v Top 100 dvouhry a/nebo Top 100 čtyřhry žebříčku ATP), jež ohlásili ukončení profesionální kariéry, neodehráli za více než 52 uplynulých týdnů žádný turnaj, nebo jim byl uložen stálý zákaz hraní, a to v sezóně 2018:\n\n\n\n\n\n\n\n\n\n\n\n\n\n\n\n"}
{"id": "1366052", "url": "https://cs.wikipedia.org/wiki?curid=1366052", "title": "Brána svatého Františka", "text": "Brána svatého Františka\n\nBrána svatého Františka je zaniklá brána pražského opevnění, která stála v Praze 1-Starém Městě na východním konci ulice Řásnovka u Revoluční třídy. Nese jméno po nedalekém kostele svatého Františka v areálu Anežského kláštera.\n\nBrána stála v pražském opevnění u řeky Vltavy při posledním domě v ulici (původní čp. 770-25) zvaném \"„na velké baště“\". Mezi tímto domem a rohovým domem na Františku čp. 774 bývala bašta (vež). U čp. 775-13, které bylo v majetku Spolku pro blaho nuzných dítek, býval plácek nazývaný \"„Baštecký“\".\n\nRoku 1310 dal kaplan královny Elišky Přemyslovny Berengar úderem na zvon z věže Týnského chrámu znamení měšťanům, kteří byli s ním domluveni, aby bránu svatého Františka otevřeli a umožnili tak vpád krále Jana Lucemburského do Starého Města.\n\n\n\n"}
{"id": "1366057", "url": "https://cs.wikipedia.org/wiki?curid=1366057", "title": "Běh na lyžích na Zimních olympijských hrách 2018 – sprint dvojic ženy", "text": "Běh na lyžích na Zimních olympijských hrách 2018 – sprint dvojic ženy\n\nSprint dvojic žen, běžecká disciplína z programu Zimních olympijských her 2018 se konal 21. února 2018 v Běžeckém centru Alpensia v Pchjongčchangu.\n\nVítězem se stala americká dvojice Kikkan Randallová, Jessica Digginsová. Stříbrné skončily Švédky Charlotte Kalla a Stina Nilsonová, bronz braly Norky ve složení Marit Bjørgenová, Maiken Caspersenová Fallaová. České dvojici Kateřina Beroušková, Petra Nováková těsně unikl postup do desetičlenného finále.\n\n"}
{"id": "1366059", "url": "https://cs.wikipedia.org/wiki?curid=1366059", "title": "Tomáš Cimrhanzl", "text": "Tomáš Cimrhanzl\n\nTomáš Cimrhanzl (6. března 1840 Žíchovec – 1. července 1899 Plzeň) byl český středoškolský učitel a spisovatel, autor učebnic a naučné literatury.\n\nTomáš Cimrhanzl se narodil 6. března 1840. Byl synem Ignáce Cimrhanzla (1804 – 1868), rolníka v Žichovci u Prachatic. Bylo mu umožněno jít na studia. Absolvoval filozofickou fakultu pražské univerzity a stal se středoškolským pedagogem s aprobací pro výuku češtiny a zeměpisu. Po počátečním působení v Praze a v Olomouci vyučoval od roku 1867 na reálce a poté na vyšším gymnáziu v Plzni.\n\nTomáš Cimrhanzl s ženou Amalií rozenou z Madlů (1844 – 1920) pocházející z Jawiszowic v Haliči měli pět dětí. Dcera Růžena provdaná Černá byla spisovatelkou zejména odborných knih, Amalie provdaná Kožmínová byla etnografkou a spisovatelkou.\n\nNejvýznamnějším jeho literárním dílem je obsáhlá „Mythologie čili bájesloví Řekův a Římanův“, které se dočkalo čtyř vydání. První vydání vyšlo v Plzni v roce 1879, druhé, „valně rozmnožené a opravené“ vydání, o rok později. Mělo 323 stran a 140 ilustrací. Spis byl s mírnými úpravami a novými ilustracemi znovu vydán s názvem „Antická mythologie“ v nakladatelství Aventinum v roce 1999. Autor jako své křestní jméno tehdy uváděl „Tůma“, snad z vlasteneckých důvodů, a spíše mezinárodně znějící jméno Tomáš začal užívat až později.\n\nJeho zájem se však zdaleka nesoustřeďoval pouze na antiku, jak vyplývá z nekrologu v časopisu „Český včelař“ z roku 1899:\nA v katalogu Celostátní včelařské výstavy pořádané v Plzni roku 1926 stojí: \n\nÚdajně napsal i jednoaktovou divadelní frašku „Krvavá pomsta“ (1869).\nDo rodného Žichovce jezdil každé prázdniny s celou rodinou ke svému bratru Vojtěchovi. Pamětník pan František Veselý o tom píše:\nProfesor Cimrhanzl finančně i jinak podporoval potřebné a postižené, mnohým nadaným pomohl ke studiu, organizoval v rodném Žichovci o prázdninách společenský život, dával vypravit vyzdobený žebřiňák s čtyřspřežím na Husův den v Husinci, kde si v rodném Husově domku natrvalo pronajal jeho světničku a tak ji zachránil před zkázou, která jí hrozila pronajímáním jako hostinského pokoje. K zvelebení Žichovce přispěl i fyzickou prací při úpravě návsi.\nByl nadšeným vlastencem a nemalou měrou se zasloužil o počešťování Plzně. Byl členem obecního zastupitelstva, působil v literárním spolku a v Sokole, zasloužil se o založení městské knihovny a byl jejím prvním knihovníkem a až do své smrti správcem. Dožil se pouhých 59 let a když se jeho pohřební průvod ubíral na hřbitov Všech Svatých, ve městě bylo na jeho počest rozsvíceno pouliční osvětlení a svítila i okna všech škol. Pohřeb mu vypravilo a pomník na hrobě zbudovalo město Plzeň.\n"}
{"id": "1366061", "url": "https://cs.wikipedia.org/wiki?curid=1366061", "title": "Boby na Zimních olympijských hrách 2018 – dvojbob ženy", "text": "Boby na Zimních olympijských hrách 2018 – dvojbob ženy\n\nZávody na dvojbobech žen na Zimních olympijských hrách 2018 proběhly 20. a 21. února 2018 na dráze centra Alpensia Sliding Centre.\n\n\npozn. Do první jízdy nastoupila v nigerijské posádce na pozici brzdařky Akuoma Omegaová.\n\n\npozn. Do druhé jízdy nastoupila v nigerijské posádce na pozici brzdařky Akuoma Omegaová.\n\n\npozn. Do třetí jízdy nastoupila v nigerijské posádce na pozici brzdařky Ngozi Onwumereová.\n\n\npozn. Do čtvrté jízdy nastoupila v nigerijské posádce na pozici brzdařky Ngozi Onwumereová.\n\nReference: \n"}
{"id": "1366062", "url": "https://cs.wikipedia.org/wiki?curid=1366062", "title": "Krauskopf", "text": "Krauskopf\n\nPříjmení Krauskopf, přechýleně Krauskopfová, nosí více osobností:\n\n\n"}
{"id": "1366066", "url": "https://cs.wikipedia.org/wiki?curid=1366066", "title": "Růžena Černá", "text": "Růžena Černá\n\nRůžena Černá rozená \"Cimrhanzlová\" (8. února 1867 Olomouc – 24. listopadu 1957 Praha) byla česká spisovatelka, autorka kuchařských knih.\n\nNarodila se 8. února 1867 v Olomouci, kde v té době její otec Tomáš Cimrhanzl působil jako pedagog na německé reálce. Po přesídlení rodiny do Plzně zde absolvovala vyšší dívčí školu a již jako patnáctiletá pomáhala svému otci v jím spravované české knihovně v Plzni, byla členkou a později i členkou výboru Jednoty paní a dívek, a jako dorostenka Sokola veřejně cvičila, což bylo pro dívky z tzv. „lepších rodin“ velice neobvyklé. V roce 1889 uzavřela v Plzni sňatek s gymnaziálním profesorem klasické filologie Vojtěchem Černým a následovala ho do Rychnova nad Kněžnou. Tam se jí podařilo významně pomoci ženám chudých tkalců, které si přivydělávaly pletením a háčkováním, když dokázala vzbudit u jisté vídeňské firmy zájem o toto zboží, takže odbyt i ceny výrobků se zlepšily. V roce 1898 byl profesor Černý přeložen do Kolína, kam přesídlil s celou rodinou. Po úmrtí manžela v roce 1920 se přestěhovala do Prahy. V létě často pobývala ve své vilce v Ratajích nad Sázavou. Na pražské Hanspaulce i v pokročilém věku aktivně působila ve spolku „Hospodářský klub Nad Šárkou“. Zemřela 24. listopadu 1957, dva a půl měsíce před svými 91. narozeninami.\n\nPo příchodu do Kolína se Růžena Černá stala jednatelkou místního odboru Ústřední matice školské a zavedla každoroční matiční slavnosti a plesy, které byly významným zdrojem příjmů pro české školství. Na tyto slavnosti nacvičila  se školními dětmi staré české tance z okolí Rychnova nad Kněžnou, Opočna a Dobrušky a děti je předváděly v krojích. Dále byla jednatelkou a starostkou dámského pěveckého spolku „Dobromila“, který přivedla k velkému rozkvětu (později byla zvolena jeho čestnou členkou). Jako klavíristka i sopranistka účinkovala na nesčetných dobročinných koncertech a zábavách, a na pravidelných večírcích a přednáškách Literárního spolku.\n\nKdyž byla v roce 1910 v Praze založena Národohospodářská jednota, stal se Kolín jedním z prvních měst, kde byla zřízena její pobočka a Růžena Černá jako její předsedkyně a jednatelka konala v četných městech přednášky, z nichž nejúspěšnější byla „Význam ženy v národohospodářství“. Přednáška vyšla tiskem a byla rozšířena veškerými pobočkami Jednoty. Heslem „Svoji k svému“ nabádala ke kupování českých výrobků a jako členka širšího výboru Jednoty navrhla otevření jejich stálé výstavy. Ta měla velký úspěch a přispěla tak k založení Pražských vzorkových veletrhů. Ve spolupráci s pozdější známou senátorkou F. Plamínkovou a s dalšími organizovala putovní výstavy vzorků českých výrobků, které byly umisťovány ve výlohách českých obchodníků. Angažovala se i ve prospěch vzájemnosti slovanských národů, pozvala do Kolína slovenského chlapce a penězi získanými sbírkou mu umožnila vystudovat nižší gymnázium. Podobně podporovala i několik jeho následovníků.\n\nPřispívala též do místních časopisů, zejména do \"Labských proudů\" seriálem  „Pětilístek“ o  příhodách svých dětí. Pod pseudonymem „Dr.Lapier“ (Rejpal) zde vycházely i její satirické texty a básničky. S úspěchem též hrála v ochotnickém divadle. Při veškeré této veřejné činnosti přivedla na svět sedm dětí, z nichž šest vychovala do dospělosti.\n\nKdyž ve válce vzrůstala nouze o potraviny a postupně byly k dostání převážně jen mouka z kukuřice a krupice, sepsala návod a recepty na jejich zpracování do brožury \"Úprava pokrmů z kukuřičné mouky a krupice\" (Kolín, 1915).  Vydala i brožuru \"Válečná kuchyně\".\n\nNa základě svého spisu \"Umění šetřiti v domácnosti\" (A. Neubert, Praha 1924)  byla vyzvána k účasti na založení Skupiny pro organizaci práce v domácnosti při shora uvedené Národohospodářské jednotě. Přednášela v četných hospodyňských spolcích i v rozhlase a přispívala do časopisů \"Žena a domov, Domov a svět, Hospodyňské listy\" a dalších. Stala se místostarostkou zmíněné Skupiny a zasloužila se o založení Ústředí československých hospodyň a čsl. ústavu pro zkoušení a známkování náčiní a potřeb pro domácnost. Byla první předsedkyní Ústředí a při audienci u prezidenta T. G. Masaryka mu podala zprávu o činnosti této organizace. Po ukončení svého působení ve funkci předsedkyně byla zvolena čestnou předsedkyní. V roce 1931 o Ústředí dvakrát přednášela v Lublani, což vedlo slovinské aktivistky k založení obdobného spolku „Svaza gospodyň“.\n\nKromě shora zmíněných ve válce napsaných brožur vydala spisy \"Umění šetřit v domácnosti\" (Zemědělské knihkupectví A. Neubert,  Praha 1924), \"Vánoční stromeček\" (tamtéž v roce 1925), společně s doc. Ing. Dr. K. Branbergerem \"Mouka, těsto, chléb\" (Nákladem Jednoty přátel Masarykovy akademie práce, Praha 1926), \"Z kuchyní celého světa\" (Zemědělské knihkupectví A. Neubert, Praha 1927), \"Kuchařská abeceda\" (Prometheus, Praha 1930, do roku 1935 tři vydání), \"Co dnes?\" (Prometheus, Praha 1936) a \"Učíme se vařit\" (Prometheus, Praha 1937). Kniha \"Dobrá rada nad zlato\" (Prometheus, 3. vydání Praha 1930) byla v roce 1947 připravena ke čtvrtému vydání, k němuž však po Únoru 1948 již nedošlo.\n\n"}
{"id": "1366070", "url": "https://cs.wikipedia.org/wiki?curid=1366070", "title": "Kostel svatého Václava (Olšany)", "text": "Kostel svatého Václava (Olšany)\n\nKostel svatého Václava se nachází na okraji vesnice Olšany, části obce Studená, v okrese Jindřichův Hradec. Jedná se o kostel vzniklý přestavbou ze zámku, kterému předcházela tvrz. Od roku 2011 je spolu s přilehlou farou chráněn jako kulturní památka České republiky.\n\nPrvní písemná zmínka o Olšanech pochází z roku 1351, kdy byla v majetku vladyků z Olšan. Vlastní tvrz je ale zmiňována až k roku 1611, kdy se dostala do vlastnictví Babků z Meziříčka. V roce 1664 ji získávají páni z Levenburku, kteří ji patrně v druhé polovině 17. století nechali přestavět na dvoukřídlý barokní zámek. Následně se majitelé rychle střídali – v roce 1685 jej zakoupil Felix Hozlauer z Hozlau, roku 1693 Schonewitzové, v roce 1709 Antonín z Deblína a v roce 1721 Bruntálští z Vrbna. Bruntálští zámek již používali pouze jako sídlo úředníků. V roce 1787 zámek od hraběte z Osteinu zakoupila Náboženská matice a nechala jej přestavět. Z východního křídla vznikl kostel sv. Václava, ze severního fara.\n\n"}
{"id": "1366075", "url": "https://cs.wikipedia.org/wiki?curid=1366075", "title": "Krajník hnědý", "text": "Krajník hnědý\n\nKrajník hnědý (\"Calosoma inquisitor\" (Linné, 1758)) je 2 centimetry velký střevlíkovitý brouk, měďově nebo bronzově zbarvený, někdy však až modrý, zelený nebo černý. Je rozšířen po celé Evropě. V České republice je sice nejrozšířenějším druhem krajníků, v některých oblastech je však vzácnější nebo zcela chybí. Dospělí brouci i jejich larvy loví různé housenky škodlivých motýlů, které při přemnožení způsobují kalamity na lesních porostech.\nTento druh podléhá zákonné ochraně. Je řazen mezi druhy ohrožené.\n\n"}
{"id": "1366079", "url": "https://cs.wikipedia.org/wiki?curid=1366079", "title": "Václav Plánička", "text": "Václav Plánička\n\nVáclav Plánička (* 1. říjen 1997, Klatovy) je český hokejový brankář, aktuálně působící v HC Klatovy.\n\nOdchovanec klatovského hokeje se vrátil v sezóně 2016/2017 do juniorského týmu, kde v sezóně nastoupil do 5 zápasů. Od sezóny 2017/2018 působí v „A“ týmu.\n\n\n__INDEXOVAT__"}
{"id": "1366083", "url": "https://cs.wikipedia.org/wiki?curid=1366083", "title": "Bartholomaeus Scultetus", "text": "Bartholomaeus Scultetus\n\nBartholomaeus Scultetus (latinizovaná forma jména Schultheiß popř. Schultze(s) nebo Barthel Schulze či Schulte(s), (14. května 1540, Görlitz – 21. června 1614, Görlitz) byl zhořelecký radní a purkmistr, který byl činný i uznávaný také jako matematik, astronom, kartograf, kronikář a historiograf.\n\nBartholomaeus Scultetus se narodil 14. května 1540 v Görlitz. První znalosti matematiky mu patrně zprostředkoval bratr Zacharias, který je autorem zhořeleckých Slunečních hodin. Od dob docházky do místní latinské školy začal své jméno psát v latinizované formě. Počínaje rokem 1557 studoval svobodná umění na Univerzitě ve Wittenbergu, v roce 1559 však přestoupil na Lipskou univerzitu. Tam byl spolubydlícím matematika a kartografa Johannese Hommela, zvaného Humelia (1518–1562), jehož podporoval nejen v jeho pozorováních a výpočtech, ale také při výrobě nástrojů. V Lipsku se rovněž seznámil s Tychonem de Brahe, se kterým pak po celý život udržoval přátelské vztahy. Po získání magisterského titulu, přednášel Scultetus ve Wittenbergu a Lipsku, ale nedosáhl trvalého zaměstnání, takže se v roce 1567 vrátil do rodného města. Krátce po uzavření svého prvního manželství se stal nadregionálně významným učitelem působícím na původní evangelické městské škole, která byla v roce 1565 povýšena na gymnázium. Zde až do roku 1584 učil v primě matematiku a sférickou geometrii. Od roku 1570 vlastnil tzv. pivní dvůr v ulici Petersstraße, kde žil se svou rodinou až do své smrti. Jeho záměr zúčastnit se roku 1572 jako matematik císařské mise do Moskvy stejně jako plán odejít do Ruska coby zeměměřič a kartograf se nenaplnil. V letech 1578–1586 byl Scultetus členem zhořelecké městské rady. Opakovaně přebíral vysoké radní úřady, v letech 1592–1614 byl šestkrát zvolen purkmistrem. Když císař Rudolf II. v roce 1577 navštívil Görlitz, strávil většinu času rozhovory se Scultetem, jemuž později udělil šlechtický přídomek „von Schollenstern“. Bartholomaeus Scultetus zemřel jako vážený muž 21. června 1614. Pohřben je v kostele sv. Mikuláše; na jeho náhrobku je nápis: „Quid agam, requiris? Tabesco. Scire, quis sim, cupis? Fui, ut es; eris ut sum.“ („Co činím, ptáš se? Rozpadám se. Přeješ si vědět, kdo jsem byl? Býval jsem to, co jsi ty; ty budeš to, co jsem já.“). \n\nScultetus byl význačným představitelem pozdního humanismu. Neviděl žádný rozpor v tom, že na jedné straně věnoval některé ze svých spisů spřátelenému děkanovi budyšínské kapituly, papežskému legátovi nebo pražskému arcibiskupovi, zároveň však ve svém domě ubytoval „Collegium Convivium“, což byl druh akademické společnosti, jejíž členové byli vystaveni obvinění z kryptokalvinismu. Na počátku protireformace měl potom luterán Scultetus napjatý vztah k císaři Ferdinandu II. \n\nScultetus sloužil svému rodnému městu od roku 1578, kdy se stal radním, v různých funkcích. Jako městský pokladník byl zodpovědný za řadu úkolů: vyúčtování městských daní, správu městských pozemků a vlastnictví lesů, almužny a tak dále. V roce 1589 se stal městským soudcem čili praetorem. Během svého působení (do roku 1593) zpracoval kolem 3900 případů. Šestkrát ve své kariéře byl zvolen purkmistrem, poprvé v roce 1592. V jeho funkčním období se v Görlitz uskutečnilo první sčítání obyvatelstva. Dříve byly zaznamenávány pouze domácnosti. Jako radní a purkmistr byl Scultetus často pověřen zastupováním města na shromážděních Hornolužického šestiměstí a v hornolužickém zemském sněmu. Pro Görlitz a další pět měst působil také jako vyslanec u císařského dvora. Od roku 1587 vydal sbírku všech důležitých privilegií a práv svého města.\n\nScultetus publikoval několik historických děl zpracovávajících dějiny města do roku 1580. Během období, kdy byl ve funkci městského soudce a purkmistra, si po mnoho let vedl deník. Tyto deníky, které vedle popisovaných událostí obsahují také osobní zkušenosti a myšlenky, mu měly usnadnit vedení úřadu. Dnes poskytují detailní obraz o situaci v Görlitz na přelomu 16. a 17. století. Jelikož se jedná o jakýsi neoficiální úřední deník, nelze z nich zjistit nic o Scultetově osobním životě kromě jeho úředních povinností.\nScultetus byl jedním z nejdůležitějších kartografů středoněmeckého území v 16. století. V roce 1568 vytvořil mapu Míšeňské marky. Axelle Chassagnette označil tuto mapu – s jejími matematickými aspekty ve srovnání s jinými tehdejšími mapami – za „velmi dobře koncipovanou“. Roku 1593 vytvořil ve stavovském pověření první mapu Horní Lužice. Za tímto účelem podnikl četné cesty markrabstvím, aby si sám utvořil obraz daných topografických skutečností. Na své mapě vyznačil Scultetus jako první tehdejší hranici jazykově srbského teritoria. V roce 1578 pak obdržel nabídku od carského dvora, aby v Rusku působil jako kartograf. \n\nNicméně trvalý význam mu náleží především pro jeho výkony na poli astronomie a matematiky. Zabýval se hlavně metodami pro přesné měření času, což je patrné v jeho zavedení dvanáctihodinového ciferníku na radničním orloji. Vynikající výkon Bartholomaeus Scultetus předvedl ve svém příspěvku k reformě gregoriánského kalendáře, o jejíž prosazení usiloval. Protestant Scultetus uznal správnost papežských snah, pokud jde o kalendářní reformu, a obhajoval zavedení nového kalendáře proti českým státním a soudním úředníkům či protestantským knížatům a učencům, kteří se změnami nesouhlasili na základě náboženských předsudků. Je to v neposlední řadě zásluha Sculteta, že kalendářní reforma na příkaz císaře Rudolfa II. byla v Horní Lužici a dalších českých zemích zavedena již v roce 1583, popř. 1584.\n"}
{"id": "1366085", "url": "https://cs.wikipedia.org/wiki?curid=1366085", "title": "Akademické mistrovství světa v orientačním běhu 1978", "text": "Akademické mistrovství světa v orientačním běhu 1978\n\n1. Akademické mistrovství světa v orientačním běhu proběhlo ve Finsku v roce 1978. Centrem závodů AMS byla Jyväskylä.\n\nZávodů se zúčastnilo celkem 129 závodníků (78 mužů a 51 žen) z 17 zemí.\n\n"}
{"id": "1366086", "url": "https://cs.wikipedia.org/wiki?curid=1366086", "title": "Gabriela Goldová", "text": "Gabriela Goldová\n\nGabriela Goldová, vlastním jménem Gabriela Dobrodinská (* 25. května 1973 Havířov), je česká zpěvačka a herečka. V Polsku vystupuje pod jménem Gabi Gold. \n\nPřed kamerou debutovala již ve svých deseti letech v roli Berušky v televizní adaptaci opery Komárkova ženitba. V mládí byla cvičitelkou kondiční kulturistiky. Po ukončení studií vystupovala v Německu a dalších zemích se skupinou \"Lady M\". Od roku 1997 vystupovala v pořadu populárního polského satirika Tadeusze Drozdy \"Herbatka u Tadka\". Tímto účinkováním získala v Polsku popularitu. V letech 1998 až 1999 alternovala v roli Prudie v pražském country muzikálu \"Benzín a mejkap\" (ještě pod jménem Gabriela Jeřábková). Ve filmu Babovřesky 2 hrála postavu prodavačky. Často koncertuje v Polsku a vystupuje v polských televizních pořadech. Písničky, které zpívá, jsou popové a country popové. Dosud vydala osm českých a pět polských hudebních alb.\n\n"}
{"id": "1366087", "url": "https://cs.wikipedia.org/wiki?curid=1366087", "title": "Akademické mistrovství světa v orientačním běhu 1980", "text": "Akademické mistrovství světa v orientačním běhu 1980\n\n2. Akademické mistrovství světa v orientačním běhu proběhlo ve Švýcarsku ve dnech 16. až 17. července 1980. Centrem závodů AMS byl St. Gallen.\n\nZávodů se zúčastnilo celkem 177 závodníků (103 mužů a 74 žen) z 20 zemí.\n\n"}
{"id": "1366089", "url": "https://cs.wikipedia.org/wiki?curid=1366089", "title": "Akademické mistrovství světa v orientačním běhu 1984", "text": "Akademické mistrovství světa v orientačním běhu 1984\n\n4. Akademické mistrovství světa v orientačním běhu proběhlo ve Švédsku ve dnech 1. až 4. srpna 1984. Centrem závodů AMS byla Jönköping.\n\nZávodů se zúčastnilo celkem 133 závodníků (71 mužů a 62 žen) z 18 zemí.\n\n"}
{"id": "1366091", "url": "https://cs.wikipedia.org/wiki?curid=1366091", "title": "Starý Jičín (zámek)", "text": "Starý Jičín (zámek)\n\nBývalý zámek Starý Jičín se nachází pod Starojickým kopcem se zříceninou hradu a pod kostelem sv. Václava v obci Starý Jičín, v okrese Nový Jičín. Po necitlivé přestavbě dnes již zámeckou budovu nepřipomíná.\n\nZámek nechal v letech 1724 – 1726 postavit svobodný pán Antonín Kašpar Zeno z Danhausenu. V roce 1745 panství převzal jeho bratr Václav Zeno a po něm zadlužené panství zdědil jeho bratr Sebastián Zeno. Ten však kvůli dluhům musel panství prodat a tak jej v roce 1772 odkoupil místodržící v Dolních Rakousích hrabě Kristián August Seilern-Aspang a majetky spravoval poručník Josef Jan Seilern. V letech 1798 – 1801 panství vlastnil Karel Jakub August Seilern, jehož manželka a později vdova Maxmiliána Wurmbrandtová-Seilernová, byla poslední příslušnicí Seilernů, která se na zámku delší dobu zdržovala. Další příslušníci rodu již o zámek nejevili zájem a tak jej v roce 1875 od Karla Maxmiliána Seilerna, přidělence c.k. vyslanectví v Cařihradě, odkupují za 2500 zlatých obce Starý Jičín, Vlčnov, Jičina a Kojetín. Následně proběhla přestavba zámku na školu, při které ztratil většinu historických architektonických prvků.\n\nPůvodně se jednalo o nevelkou jednopatrovou barokní budovu s venkovním schodištěm. Římsy zámku zdobila balustráda a alegorické sochy. Mobiliář byl přenesen z hradu. S nedalekým kostelem zámek spojovala krytá pavlač. V okolí zámku se rozkládala zahrada s plastikami svatých od hranického sochaře Gallaše. Tyto sochy byly umístěny při vjezdu z aleje směřující k arendě. U panského skleníku se nacházela malá fontána.\n\nBěhem adaptace na školu došlo k likvidaci architektonických prvků a k celkovému potlačení zámeckého charakteru stavby. Zcela zmizely barokní fasády, štuky, schodiště i balustráda, v interiérech byly zničeny nástěnné malby a vytrhány parkety. Odstraněny byly i sochy ze zámecké zahrady. Na zámeckou minulost tak upomíná již jen korunní římsa a několik klenutých místností v interiéru.\n\n\n"}
{"id": "1366092", "url": "https://cs.wikipedia.org/wiki?curid=1366092", "title": "Akademické mistrovství světa v orientačním běhu 1990", "text": "Akademické mistrovství světa v orientačním běhu 1990\n\n7. Akademické mistrovství světa v orientačním běhu proběhlo v Sovětském svazu ve dnech 1. až 3. srpna 1990. Centrem závodů AMS byl Pskov.\n\nZávodů se zúčastnilo celkem 178 závodníků (96 mužů a 82 žen) z 21 zemí.\n"}
{"id": "1366093", "url": "https://cs.wikipedia.org/wiki?curid=1366093", "title": "Baleares (křižník)", "text": "Baleares (křižník)\n\nBaleares byl těžký křižník španělského námořnictva třídy \"Canarias\". Sloužíl v letech 1936–1938. Byl potopen v bojích španělské občanské války.\n\nKřižníky třídy \"Canarias\" byly upravenou verzi britských těžkých křižníků třídy \"Kent\". Jejích stavbou byla pověřena loděnice SECN ve Ferrolu, která byla španělskou pobočkou koncernu Vickers-Armstrongs. Kýl \"Baleares\" byl založen 15. srpna 1928. Křižník byl na vodu spuštěn 20. dubna 1932 a do služby zařazen 28. prosince 1936.\n\nPlánovanou výzbroj křižníku tvořilo osm 203mm kanónů ve dvoudělových věžích, osm 120mm kanónů, osm 40mm kanónů, čtyři 12,7mm kulomety a čtyři trojhlavňové 533mm torpédomety. Na zádi měly být neseny dva hydroplány a katapult. Pancéřování tvořily boky silné 51 mm, 37 mm silná paluba a čela dělových věží silné 25 mm. Pohonný systém tvořily čtyři turbíny Parsons a osm kotlů Yarrow. Jeho výkon byl 90 000 hp. Nejvyšší rychlost dosahovala 33 uzlů. Dosah byl 8000 námořních mil při rychlosti 15 uzlů.\n\nKvůli vypuknutí občanské války byl křižník zařazen bez kompletní výzbroje a hydroplánů. Zpočátku \"Baleares\" měl jen obě přední dělové věže, dále čtyři 120mm kanóny, čtyři 100mm kanóny a několik 40mm kanónů. V lednu 1937 byla v Cádizu instalována třetí dělová věž a systém řízení palby. Na konci roku 1937 byly 40mm kanóny nahrazeny čtyřmi 88mm kanóny.\n\nKřižník se účastnil bojů španělské občanské války na straně nacionalistů. Dne 6. března 1938 byl v bitvě u mysu Palos potopen dvěma torpédy, které vypustily republikánské torpédoborce \"Sánchez Barcáiztegui\", \"Almirante Antequera\" a \"Lepanto\".\n"}
{"id": "1366094", "url": "https://cs.wikipedia.org/wiki?curid=1366094", "title": "Ridsa", "text": "Ridsa\n\nRidsa (též RIDSA), vlastním jménem Maxence Boitez (* 16. říjen 1990, Orléans, Francie), je francouzský rapper a zpěvák se španělským původem.\n\nV mládí hrál závodně fotbal, ale v roce 2010 se rozhodl zveřejnit své hudební materiály. Hned poté navázal spolupráci s francouzským zpěvákem Willym Williamem a kanadským bubeníkem Ryanem Stevensonem. Nahráli songy \"Je n'ai pas eu le temps\" a \"Es tu fiesta\" včetně jejich mixů. To byl jeho první komerční úspěch. V roce 2014 vydal první album s názvem \"Mes histoires\". Poté vydal ještě dvě další, a to s názvy \"L.O.V.E\" a \" Tranquille\". Na svém Twitteru v březnu 2017 oznámil vydání svého čtvrtého alba s názvem \"Libre\".\n"}
{"id": "1366099", "url": "https://cs.wikipedia.org/wiki?curid=1366099", "title": "Vinyla 2017", "text": "Vinyla 2017\n\nVinyla 2017 je sedmý ročník hudebních cen Vinyla. \n\n\n\n"}
{"id": "1366100", "url": "https://cs.wikipedia.org/wiki?curid=1366100", "title": "Arpád Bízik", "text": "Arpád Bízik\n\nArpád Bízik (* 1. června 1952), často uváděný jako Arpád Bizík, je bývalý slovenský fotbalový útočník. Bydlí v obci Svätý Peter (okres Komárno).\n\nV československé lize hrál za Jednotu Trenčín. Nastoupil v 6 ligových utkáních a dal 1 gól. Byl také v pražské Spartě, do prvoligového kádru se však neprosadil. V nižších soutěžích hrál také za Slovan Duslo Šaľa. Za třetiligovou Šaľu nastoupil také ve středu 9. března 1977 v přátelském utkání s Dynamem Kyjev (mj. vítěz Poháru vítězů pohárů 1974/75), které domácí před zaplněným stadionem senzačně vyhráli 1:0 brankou Zoltána Molnára.\n\n\n"}
{"id": "1366101", "url": "https://cs.wikipedia.org/wiki?curid=1366101", "title": "Mezinárodní letiště Si-ning Cchao-ťia-pao", "text": "Mezinárodní letiště Si-ning Cchao-ťia-pao\n\nMezinárodní letiště Si-ning Cchao-ťia-pao (, IATA: XNN, ICAO: ZLXN) je mezinárodní letiště u Si-ningu, hlavního města provincie Čching-chaj v Čínské lidové republice. Leží ve vzdálenosti přibližně třiceti kilometrů východně od centra Si-ningu na území městské prefektury Chaj-tung.\n\nLetiště bylo otevřeno v roce 1991 a v říjnu 2011 byla postavena nová, 3800 metrů dlouhá vzletová a přistávací dráha nahrazující starší.\n"}
{"id": "1366103", "url": "https://cs.wikipedia.org/wiki?curid=1366103", "title": "Chaj-tung", "text": "Chaj-tung\n\nChaj-tung () je městská prefektura v provincii Čching-chaj v Čínské lidové republice. Její jméno znamenající „východně od jezera“ odkazuje ke Kukunoru. Před povýšením 8. února 2013 se jednalo jen o prefekturu.\n\nChaj-tung je nejvýchodnějším správním podcelkem provincie Čching-chaj. Na západě hraničí se Si-ningem, hlavním městem provincie, a Tibetskou autonomní prefekturou Chaj-nan, na severu s Tibetskou autonomní prefekturou Chaj-pej, na východě a jihovýchodě s provincií Kan-su a na jihozápadě s Tibetskou autonomní prefekturou Chuang-nan.\n\nNa území Chaj-tungu leží mezinárodní letiště Si-ning Cchao-ťia-pao.\n\nNa území Chaj-tungu leží vesnice Tagccher, kde se narodil v roce 1935, kdy byla součástí tibetské provincie Amdo, pozdější 14. dalajláma Tändzin Gjamccho.\n\n"}
{"id": "1366104", "url": "https://cs.wikipedia.org/wiki?curid=1366104", "title": "Petr Majer (1944)", "text": "Petr Majer (1944)\n\nPetr Majer (* 27. prosince 1944 Bílina) je bývalý český fotbalový útočník (levé křídlo) a trenér.\n\nJeho kariéra je spjata především s Jabloncem, působil zde hráčsky a poté jako trenér mládeže, juniorky a B-mužstva. Od roku 1993 je vedoucím A-mužstva Jablonce, což platí i v sezoně . Je tchánem bývalého brankáře a předsedy FAČR Miroslava Pelty.\n\nZačínal v rodné Bílině, odkud v necelých 18 letech přestoupil do druholigového Slovanu Teplice. Během základní vojenské služby hrál za táborskou Duklu, kde mu ve čtyřčlenném útoku spoluhráči byli mj. Štibrányi, Kantor a Kára. Po vojně přestoupil do Jablonce nad Nisou, kde na přelomu 60. a 70. let patřil k oporám druholigového týmu, kterému dvakrát jen těsně unikl postup do I. ligy (1968/69 a 1970/71). Jako hráč se v Jablonci nejvyšší soutěže nedočkal, jeho vrcholovou kariéru ukončilo zranění kolene, které utrpěl v roce 1973.\n\nOd roku 1975 trénoval jabloneckou mládež, juniorku a také divizní B-mužstvo. V sezoně 1994/95 byl asistentem Josefa Pešiceho u prvoligového A-mužstva.\n\n"}
{"id": "1366105", "url": "https://cs.wikipedia.org/wiki?curid=1366105", "title": "Mia Kilburgová-Manganellová", "text": "Mia Kilburgová-Manganellová\n\nMia Kilburgová-Manganellová (* 27. října 1989), rozená Manganellová, je americká rychlobruslařka a bývalá cyklistka.\n\nV roce 2006 se poprvé představila na Mistrovství světa juniorů, od roku 2007 závodila ve Světovém poháru. V roce 2010 se začala věnovat výhradně cyklistice a jezdila za americkou stáj Visit Dallas DNA Pro Cycling. K rychlobruslení se vrátila o pět let později a od roku 2016 začala opět startovat ve Světovém poháru. Na Zimních olympijských hrách 2018 se v závodě na 1500 m umístila na 22. místě, ve stíhacím závodě družstev získala bronzovou medaili a v závodě s hromadným startem skončila na 15. místě. Na premiérovém Mistrovství čtyř kontinentů 2020 vyhrála distanci 3000 m, závod s hromadným startem a stíhací závod družstev, na trati 1000 m si navíc dobruslila pro bronz.\n\nV roce 2018 se provdala za neurochirurga Craiga Kilburga.\n"}
{"id": "1366107", "url": "https://cs.wikipedia.org/wiki?curid=1366107", "title": "Brána svatého Štěpána", "text": "Brána svatého Štěpána\n\nBrána svatého Štěpána je zaniklá brána pražského opevnění, která stála v Praze 1-Starém Městě na konci ulice Karoliny Světlé. Jméno nesla po nedalekém kostele svatého Štěpána Menšího. Sousedními branami byly na východě brána svatého Martina a na severu brána svatého Ondřeje.\n\nPražské opevnění vedlo v těchto místech podél kostela svatého Štěpána, kterému se podle toho říkalo \"„ve zdi“\", podobně jako nedalekému kostelu svatého Martina. Příkopy před branou zde zůstaly i po spojení Starého a Nového Města, také oblouk brány byl stržen až roku 1794.\n\nMezi kostely svatého Štěpána a svatého Martina se z bývalého opevnění dochovaly v areálu policie dvě obranné věže. Počátkem 20. století měla být jedna z nich stržena, ale na žádost Klubu přátel staré Prahy byla opravena „nákladem 8000 K“.\n\n\n\n"}
{"id": "1366109", "url": "https://cs.wikipedia.org/wiki?curid=1366109", "title": "Carlijn Schoutensová", "text": "Carlijn Schoutensová\n\nCarlijn Schoutensová (* 12. prosince 1994 Trenton, New Jersey) je americko-nizozemská rychlobruslařka.\n\nNarodila se v USA nizozemským rodičům, kteří tam byli na studijním pobytu. V Nizozemsku se v dětství začala věnovat rychlobruslení, startovala v místních závodech a šampionátech. V roce 2013 se představila ve Světovém poháru juniorů. Od roku 2014 reprezentuje díky svému americkému pasu Spojené státy. Začala závodit ve Světovém poháru, v roce 2017 poprvé startovala na Mistrovství světa. Na Zimních olympijských hrách 2018 se v závodě na 3000 m umístila na 22. místě, na trati 5000 m byla jedenáctá a ve stíhacím závodě družstev získala bronzovou medaili.\n"}
{"id": "1366114", "url": "https://cs.wikipedia.org/wiki?curid=1366114", "title": "Tomáš Velímský", "text": "Tomáš Velímský\n\nTomáš Velímský (* 11. dubna 1946 Satu Mare, Rumunsko) je český historik, archeolog a vysokoškolský pedagog, specializující se kromě archeologie také na oblast dějin středověku se zaměřením na středověkou archeologii, problematiku počátků měst v Čechách, vznik dědičné pozemkové držby a počátky šlechty, a na středověkou hmotnou kulturu.\n\nJe absolventem Filozofické fakulty Univerzity Jana Evangelisty Purkyně v Brně, kde vystudoval obor \"Prehistorie\". V roce 1982 získal doktorát z filozofie na Filozofické fakultě Univerzity Karlovy. Kandidátem věd se stal v roce 1997 na Archeologickém ústavu Akademie věd České republiky. Své práce habilitoval na Pedagogické fakultě Univerzity Jana Evangelisty Purkyně v Ústí nad Labem.\n\nV letech 1969–1973 pracoval jak archeolog se specializací na středověk v Kutné Hoře při místním muzeu. V roce 1973 přešel do Archeologického ústavu Akademie věd České republiky, kde vystřídal několik pracovních pozic, včetně vědecké činnosti v jeho expozituře v Mostě. Od roku 1993 pracuje na Pedagogické fakultě Univerzity Jana Evangelisty Purkyně v Ústí nad Labem.\n\n\n"}
