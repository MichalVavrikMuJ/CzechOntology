{"id": "1216783", "url": "https://cs.wikipedia.org/wiki?curid=1216783", "title": "Bärenstein (Altenberg)", "text": "Bärenstein (Altenberg)\n\nBärenstein je část německého města Altenberg. Nachází se ve spolkovém státě Sasko. Leží v Krušných horách, blízko u hranic s Českou republikou, 17 km od města Teplice a 27 km jižně od Drážďan. Až do 31. 12. 2003 byl Bärenstein samostatným městem, od té doby je částí města Altenberg. Žije zde 900 obyvatel (31. 12. 2015).\n\nNejstarší písemná zmínka o Bärensteinu pochází z roku 1165, kdy se objevuje v přídomku rytíře Albrechta. O vesnici s tímto názvem se v písemných pramenech poprvé píše k roku 1324. V roce 1348 obdržel Bärenstein jako léno od markraběte míšeňského Fridricha II. Vacek z Bärensteinu. Převážnou část panství tvořil les, ve kterém se těžila železná ruda a cín. V polovině 15. století jsou v lesích kolem Bärensteinu písemně doložené hamry, jejichž výrobky nacházely odbyt jak v Bärensteinu, tak v blízkém Lauensteinu. Držitelům panského sídla Bärensteinu jako majitelům příslušných pozemků přinášela už od 14. století značné příjmy těžba cínu. Proto je mohli přestavět na kamenný hrad, prvně uváděný roku 1446. Kromě toho v 60. letech 15. století k panství přikoupili šest okolních vesnic. V 15. století patřily Bärensteinským také horní městečka Altenberg a Geising. V roce 1491 je zakoupil saský vévoda Jiří Vousatý a od Bärensteinu oddělil. V roce 1501 založil Jan z Bernsteina bez povolení vévody pod svým hradem základy městečka. Vévoda Jiří akt uznal až v roce 1506 a udělil je Bärensteinským v léno. Rozlohou náměstí (100 x 75 m) patřil Bärenstein k nejmenším městům v Sasku. V roce 1530 zde žilo 24 osedlých, roku 1623 mělo měšťanské právo 47 rodin. Počet obyvatel se postupně zvyšoval: 1815 284 ob., 1925 672 ob., 1938 1360 ob. a 1946 1693 ob. Za tímto vzestupem stojí rozvoj dřevařského a těžařského průmyslu.\n\n\n\n"}
{"id": "1216789", "url": "https://cs.wikipedia.org/wiki?curid=1216789", "title": "Biljana Golubović", "text": "Biljana Golubović\n\nBiljana Golubović (; narozena 1971) je srbská lingvistka.\n\n\n"}
{"id": "1216794", "url": "https://cs.wikipedia.org/wiki?curid=1216794", "title": "Wilhelm Heiter", "text": "Wilhelm Heiter\n\nWilhelm Heiter (15. února 1844 – 12. března 1917 Brno) byl rakouský podnikatel a politik německé národnosti z Moravy; poslanec Moravského zemského sněmu.\n\nVychodil nižší reálnou školu a roku 1860 nastoupil do firmy svého otce, který v Brně provozoval stolařský podnik. V roce 1876 se Wilhelm stal předsedou stolařského družstva a v této funkci setrval po deset let. Od roku 1855 byl členem brněnské obecní rady a od roku 1895 členem brněnské obchodní a živnnostenské komory. Byl členem moravské živnostenské rady a předsedou její německé sekce.\n\nPočátkem 20. století se zapojil i do vysoké politiky. V doplňovacích zemských volbách 8. května 1905 byl zvolen na Moravský zemský sněm, za kurii obchodních a živnnostenských komor, obvod Brno. Mandát zde obhájil v řádných zemských volbách roku 1906 i zemských volbách roku 1913. Poslancem byl do své smrti roku 1917. V roce 1905 se uvádí jako německý pokrokový kandidát (tzv. Německá pokroková strana navazující na ústavověrný politický proud s liberální a centralistickou orientací). Stejně tak ve volbách roku 1906 a 1913.\n\nZemřel v březnu 1917 ve věku 73 let.\n"}
{"id": "1216795", "url": "https://cs.wikipedia.org/wiki?curid=1216795", "title": "Petr Matásek", "text": "Petr Matásek\n\nPetr Matásek (17. dubna 1944 Praha – 25. července 2017) byl český divadelník a scénograf.\n\nV letech 1958–1962 vystudoval Střední umělecko-průmyslovou školu v Praze. Ve studiu scénografie pokračoval v letech 1962–1966 na loutkářské katedře Divadelní fakulty Akademie múzických umění v Praze. V letech 1967–1974 působil jako scénograf a šéf výpravy v Divadle dětí Alfa v Plzni. V letech 1974–2000 byl scénografem a šéfem výpravy Divadla Drak v Hradec Králové. Od roku 1990 byl pedagogem scénografie na katedře alternativního a loutkového divadla pražské DAMU, od roku 2000 byl současně svobodným scénografem.\n\nJeho synem je herec David Matásek.\n\n\n"}
{"id": "1216796", "url": "https://cs.wikipedia.org/wiki?curid=1216796", "title": "Neteleportovaný muž", "text": "Neteleportovaný muž\n\nNeteleportovaný muž (1966, The Unteleported Man) je sci-fi román amerického spisovatele Philipa K. Dicka, který vznikl rozšířením stejnojmenné povídky z roku 1964. Na začátku osmdesátých let autor román přepracoval a tato nová verze vyšla pod názvem \"Lies, Inc.\" po jeho smrti roku 1984. \n\nRoku 2014 je Země přelidněná a problém se nedaří vyřešit ani vytvářením satelitních kolonií ani snahou o kolonizaci Marsu a Venuše. Nadějí je nález planety podobná Zemi a nazvané \"Velrybí tlama\". Problémem je, že planeta je soustavě hvězdy Fomalhaut a cesta k ní trvá osmnáct let. Dálková teleportace, objev doktora von Einema, zkracuje tuto dobu na patnáct minut. Ale pohyb je možný jen jedním směrem. Přesto na planetu proudí z přelidněné Země miliony osadníků a zprávy z kolonie líčí planetu jako ráj.\n\nTeleportace zničí hyperprostorové dopravní impérium Rachmaela ben Applebauma. Ten se rozhodne utéct před svými věřiteli na \"Velrybí tlamu\", ale klasickým způsobem, protože teleportaci nevěří. Také problém nemožnosti návratu považuje za velmi podivný a chce dokázat, že se jedná o podvod. Firma Trails of Hoffman, Incorporated s monopolem na teleportaci se mu snaží ze všech sil jeho záměr překazit. Applebaum se spojí s majitelem bezpečnostní agentury Lies, Inc. Matsonem Glazerem-Hollidayem, který dojde k názoru, že nadšené zprávy z kolonie na \"Velrybí tlamě\" jsou podvržené. \n\nMatson na \"Velrybí tlamě\" najde místo harmonické agrární společnosti prezentované pozemskými médii, vojenské ubikace, ve kterých se všichni přistěhovalci stávají součásti jakéhosi fašistického válečného stroje řízeného potomky nacistů z Třetí říše. Jeho hrstka agentů nemá proti milionové armádě šanci, Matson je zabit, ale jeho zaměstnankyni a milence Freje se podaří poslat šifrovanou zprávu na Zemi a sdělit OSN skutečný stav věci. Tím se rozpoutá skutečný boj, protože OSN firmě Hoffman Inc. zastaví činnost.\n\n"}
{"id": "1216806", "url": "https://cs.wikipedia.org/wiki?curid=1216806", "title": "Blood of Bannockburn", "text": "Blood of Bannockburn\n\nBlood of Bannockburn je druhý singl z alba The Last Stand, vydaném v roce 2016 švédskou heavy/power metalovou kapelou Sabaton. Singl byl poprvé zahrán 14. července 2016 na švédském rádiu Bandit Rock. Oficiálně vyšel o den později, 15. července, na YouTube kanále vydavatelství Nuclear Blast.\n\nTéměř tří minutová píseň vypráví o bitvě u Bannockburnu v roce 1314. V té se skotským vojákům vedeným Robertem I. Skotským podařilo porazit anglické vojáky pod velením anglického krále Eduarda II. Díky této výhře Robert I. Skotský pojistil svoji pozici jako skotský král a v roce 1328 byla formálně potvrzena i nezávislost Skotska. V písni byly mimo klasických heavy metalových nástrojů použity i skotské dudy a Hammondovy varhany.\n\n"}
{"id": "1216807", "url": "https://cs.wikipedia.org/wiki?curid=1216807", "title": "Rudolf II. Bádenský", "text": "Rudolf II. Bádenský\n\nRudolf II. Bádenský (úmrtí 14. února 1295) byl bádenský markrabě.\n\nNarodil se jako syn Rudolfa I. Bádenského a Kunigundy z Ebersteinu.\n\nDo smrti svého otce byl nazýván \"Rudolf Mladší\" a po smrti \"Rudolf Starší\".\n\nOženil se s Adelaidou z Ochsensteinu, která byla vdovou po hraběti z Strassbergu.\n\nZemřel 14. února 1295.\n"}
{"id": "1216808", "url": "https://cs.wikipedia.org/wiki?curid=1216808", "title": "Filoktétés (opera)", "text": "Filoktétés (opera)\n\nFiloktétés je jednoaktová opera českého skladatele Jana Klusáka. Libreto sestavil skladatel z textu Sofoklovy tragédie \"Filoktétés\" v překladu Rudolfa Mertlíka s přihlédnutím ke komentářům Karla Hubky.\n\nSkladatel o opeře na tento námět uvažoval již v plánech ke svým 50. narozeninám (roku 1984) a nakonec ji napsal o tři desetiletí později, v letech 2012–2015. V rozhovoru ji označil za své „magnum opus“. Režisér a od roku 2010 ředitel v Národního divadla moravskoslezského v Ostravě Jiří Nekvasil, který již dříve v pražském Národním divadle inscenoval Klusákovy opery \"Zpráva pro akademii\" a \"Bertram a Mescalinda\", režíroval i první inscenaci této opery, která vznikla v koprodukci ostravského a Národního divadla. \"Filoktétés\" byl poprvé uveden 14. května 2015 v Ostravě a po dvou ostravských reprízách následovalo jediné představení v Praze, a to 23. května 2015 v rámci festivalu Pražské jaro.\n\nKlusák zhudebnil Mertlíkův překlad Sofoklovy tragédie s jistými kráceními, i tak však obsahuje – v poměru k celkové délce opery – mimořádně velké množství textu. Žánrově ji skladatel označuje jako „tragédii s happy endem, protože nikdo neumře a nikdo nikoho nezabije.“ Příběh se soustředí na konverzaci tří hlavních hrdinů bez většího dějového napětí nebo scénického dění, je značně statický, a Klusák sám proto navrhoval hovořit spíše o oratoriu než o opeře. Námět i poselství opery shrnul skladatel takto: „Filoktétés je muž vyvržený vlastním společenstvím a odsouzený k izolaci v naprosté samotě. Deset let sní o pomstě, ale vyšší mravní princip (‚boží vůle‘) mu nakonec káže vrátit se a spolupracovat se soukmenovci i bez nároků na jakékoli uznání.“ Již inscenátoři a po nich kritika poukázali na spříznění titulní postavy a autora; \"Filoktétés\" byl nazván „Klusákovou intimní zpovědí“.\nText je zhudebněn v zásadě atonálně, převážně deklamatorním a recitativním způsobem, jen některé monology hlavní postavy přecházejí do zpěvnějšího, ariózního stylu; je to však „opera bez árií“, a tímto pojetím připomíná prvotní opery z přelomu 16. a 17. století. S postavami titulního hrdiny a mladého Neoptolema, které jsou pojaty vážně, kontrastuje postava výřečného a lstivého Odyssea, která je charakterizována rychlým přednesem textu a ironizujícími koloraturami. Čtyři sólové postavy doplňuje komorně obsazený mužský sbor – částečně zapojený do děje jako skupina námořníků, částečně plnící tradiční úlohu antického chóru – jehož part je psán v několikahlasé polyfonii. Úlohy sólistů i sboru jsou, jak Klusák sám uznává, extrémně interpretačně náročné, což platí i o hudbě pro orchestr, která odráží Klusákovy celoživotní zkušenosti v oblasti „nové hudby“, zejména jeho důraz na témbry nástrojových kombinací. Muzikolog Martin Flašar shrnuje, že „Jan Klusák striktně trvá na morální závažnosti tématu a způsobu zhudebnění, který se nepodbízí publiku.“\n\nSvětová premiéra rozměrné opery osobitého a respektovaného domácího skladatele v kamenném divadle je ve 21. století řídkým jevem, a stala se proto „chvályhodným počinem“ a „neopominutelnou událostí sezóny“. Kritika se shodla na tom, že Klusákova opera je „obtížná“, „extrémně náročná“, „komplikovaná“, „ne pro široké masy“. Podle recenzenta časopisu Opernwelt Gerharda Persché Klusákova hudba „energicky vykresluje hudební kontury, naplňuje zajímavými barvami Sofoklem inspirované jazykové obraty, které jsou recitativně pozoruhodně zpracovány“. Podle názoru Ivana Žáčka v \"Divadelních novinách\" zase tato hudba „má svou plasticitu, přehlednost, vtip; svérázné melické oblouky, tu disonující, tu překvapivě diatonické, se klenou nad promyšleně instrumentovaným orchestrálním plénem, typicky klusákovská „hra témbrů“, prozrazující ruku mistra hudební koláže“ a \"Filoktétés\" je podle něj „pozoruhodná komorní opera“ napsaná „mistrnou, zkušenou rukou“. Podle recenzentky Radmily Hrdinové z \"Práva\" je to „Klusákovo vrcholné dílo, oproštěné a koncentrované ve výrazu, v němž lze zaslechnout ozvuky všech jeho tvůrčích lásek a inspirací, přetavených do ryze vlastního a osobitého hudebního jazyka,“ a jeho poslech je „intenzivním zážitkem“. Objevovaly se však i výtky: opera byla obecně považována za příliš statickou (což ještě podtrhla Nekvasilova inscenace), libreto bylo považováno za „mírně řečeno mnohomluvné“, „velmi nezpěvné“, nutící zpěváky text chrlit bez příležitosti „rozklenout kousek melodie“. Podle kritika \"Hospodářských novin\" Franka Kuznika „opera postrádá jakoukoli energii“, jiný recenzent označil Klusákova \"Filoktéta\" za „velké zklamání“ a jeho hudbu jako „výrazově monotónní“: „co se týče hudební invence, není zde jediné místo, které by stálo za pozornost, krom účelně využitých perkusí“.\n\nOdysseus a Neoptolemos vystupují na pobřeží Lémnu. Ithacký král mladíkovi vypravuje Filoktétův příběh a ukazuje jeskyni, v níž nebožák bydlí. Avšak s božským lukem je Filoktétes nepřemožitelný a Odysseovi stejně jako Átreovcům nedůvěřuje, k odjezdu do Tróje se jím tedy přesvědčit nedá. Proto Odysseus pověřuje Neoptolema, aby předstíral rovněž nenávist k řeckým vůdcům, získal si Filoktétovu důvěru a zmocnil se jeho luku. Čestnému Neoptolemovi se tento podvod příčí, ale Odysseus jej přesvědčuje, že je povinen to udělat v zájmu Řecka a vítězství nad Trójou. Sám se skryje a zanechává mladíka na místě.\nNámořníci i Neoptolemos litují Filoktéta, který na nehostinném ostrově již deset let žije sám. Pro bolestivou ránu na noze se stěží pohybuje a živí se bylinami a zvěří, kterou skolí svými šípy. Přístřeškem mu je jeskyně v útesech.\nFiloktétés se přivleče se svým lukem. Poznává v příchozích podle vzezření a oděvu Řeky a vítá je. Neoptolemos se mu představuje jako syn Achilla, Filoktétova starého druha. Filoktétés mu vypráví o svém osudu, zejména o tom, jak byl řeckými vůdci zrádně opuštěn. Tu a tam přistanou na ostrově lidé, ale nikdo se neuvolil vyslyšet Filoktétovy prosby a odvézt ho do jeho rodné Thesálie. Svolává hněv bohů na Átreovce a Odyssea. Na to mu Neoptolemos vypráví, jak ho Odysseus a Agamemnón s Meneláem připravili o otcovu zbroj; předstírá, že proto v nevůli opustil Tróju a vrací se do vlasti. Filoktétés se raduje, že v mladíkovi našel spojence, a prosí ho, aby ho odvezl domů. I námořníci jsou Filoktétovým příběhem dojati a přimlouvají se, aby Neoptolemos jeho prosbě vyhověl.\n\nObjeví se Odysseův vyzvědač převlečený za kupce a sděluje oběma mužům zprávu, že prý Řekové vyslali dvojí lodě, aby násilím přivezli zpět k Tróji jak Neoptolema, tak Filoktéta. Je proto třeba, aby oba co nejrychleji odpluli. Filoktétés odchází do jeskyně sebrat své nejnutnější věci a cestou slibuje Neoptolemovi, že mu půjčí potěžkat svůj drahocenný luk.\nNámořníci mezitím vyslovují obdiv statečnému a čestnému nešťastníkovi, který tak dlouho v krutých podmínkách vzdoruje osudu, a radují se, že ho Neoptolemos nyní odveze do vlasti.\nNeoptolemos a Filoktétés se vracejí, ale Filoktéta stihne prudký záchvat bolesti. Vysvětluje Achillovu synovi, že po záchvatu jej vždy přemůže spánek. Žádá proto mladíka, aby na něj počkal, a zatím mu svěřuje do ochrany svůj luk. Filoktétés se zmítá bolestí, úpí a přitom klne Agamemnónovi a Meneláovi. Pak mbolest ustoupí a on usíná.\n\nNeoptolemos pozoruje spícího Filoktéta. Námořníci ho vyzývají, aby bez bázně a otálení splnil svůj úkol, ale radí mu k obezřetnosti.\nFiloktétés se probudí, cítí se posílen a spěchá z ostrova. Neoptolemos však nedokáže vzdorovat svému svědomí. Přiznává, že jej přijel odvézt do Tróje, kde jho Řekové potřebují. Filoktétés je překvapen; zuří a laje Neoptolemovi, že ho oklamal, a rozhodně odmítá odjet s ním – to raději zemře zde na ostrově. Neoptolemos je v rozpacích a téměř podlehne soucitu, když se objeví Odysseus a připomene mladíkovi jeho povinnosti. Filoktétés poznává svého protivníka a obrací svůj hněv proti němu. Nechce odplout a hrozí sebevraždou. Když mu v tom námořníci zabrání, spílá Filoktétés Odysseovi a svolává na něj i na Átreovce hněv bohů. Odysseus se rozhoduje, že není třeba Filoktéta odvézt do Ília. Neoptolemus má jeho luk, a to stačí. Oba odcházejí.\nFiloktétes si zoufá nad svým osudem. Bez luku bude bezbranný a sám se stane potravou zvěře, již dříve lovil.\nNámořníci se snaží Filoktéta přesvědčit, aby tedy odjel s nimi, ale ten hněvivě odmítá – ať jej raději zabijí. S myšlenkami na svou vlast se odvleče do své jeskyně.\n\nNeoptolemos se kvapně vrací od lodi. Nechce se zachovat nečestně a hodlá vrátit luk Filoktétovi. Nevnímá Odysseovo přesvědčování ani výhrůžky, že jej udá velitelům řeckého vojska pro maření válečného úsilí. Mladík vyvolává Filoktéta. Ten jej přijímá s výčitkami a nedůvěrou, je proto překvapen, když od něj dostává zpět svůj luk. Odysseus se tomu marně pokouší zabránit a málem by byl šípem zabit, kdyby Neoptolemos Filoktéta nezadržel. Filoktétés nyní Neoptolemovi věří, ale k jeho prosbám, aby přece jen odjel k Tróji, je hluchý jako dříve. Naopak na Achillova syna naléhá, aby splnil slib a odvezl ho do rodné Thesálie. Neoptolemos s ním soucítí a nevidí jiného východiska, než vzepřít se vojenskému velení i výroku věštce a splnit Filoktétovo přání. Odvádí jej tedy k lodi.\n\nV oblacích se však zjeví Héraklés s Diovým poselstvím pro Filoktéta. Zeus káže Filoktétovi, aby odplul do Tróje, kde bude vyléčen a zúčastní se vítězného boje. Filoktétés se tomuto požadavku již nezpěčuje a přijímá cestu k Íliu. Loučí se se zemí, která mu byla po deset let domovem, a s Neoptolemem a Odysseem odchází ke korábu.\n"}
{"id": "1216810", "url": "https://cs.wikipedia.org/wiki?curid=1216810", "title": "Rudolf III. Bádenský", "text": "Rudolf III. Bádenský\n\nRudolf III. Bádenský (úmrtí 2. února 1332) byl markrabě bádenský.\n\nNarodil se jako syn Rudolfa I. Bádenského a Kunigundy z Ebersteinu. Poté, co roku 1288 zemřel jeho otec, on se svými bratry Hessem, Heřmanem VII. a Rudolfem II. vládl markrabství. Oženil se s Juttou ze Strassbergu, se kterou neměl děti. Zemřel 2. února 1332 a byl pohřben v rodovém klášteře Lichtenthal.\n"}
{"id": "1216811", "url": "https://cs.wikipedia.org/wiki?curid=1216811", "title": "František Hruban", "text": "František Hruban\n\nFrantišek Hruban (17. září 1852 Prostějovičky – 30. června 1930 Uherský Brod) byl rakouský soudce a politik z Moravy; poslanec Moravského zemského sněmu.\n\nByl synem rolníka Jana Hrubana z Prostějoviček. V září 1884 se ve Valašských Kloboukách jeho manželkou stala Marie Wolfová, dcera místního notáře Františka Wolfa. Byl tehdy uváděn jako František Hruban, soudní adjunkt ve Valašských Kloboukách. Bylo mu 32 let, zatímco jeho nevěstě jen 19 a k sňatku s neplnoletou tudíž musel svolit i její otec.\n\nKoncem 19. století patřil mezi hlavní postavy českého spolkového a politického života ve Valašských Kloboukách. Profesí byl soudcem, c. k. zemským soudním radou. Šlo o post zemského soudního rady v Uherském Brodu. Byl prezidentem zdejšího okresního soudu a zasedal v uherskobrodském obecním zastupitelstvu. Byl také jmenován čestným občanem Valašských Klobouk.\n\nPočátkem 20. století se zapojil i do vysoké politiky. V zemských volbách v roce 1902 byl zvolen na Moravský zemský sněm, kde zastupoval kurii městskou, obvod Uherský Brod, Vizovice, Valašské Klobouky. V roce 1902 se na sněm dostal jako český kompromisní kandidát. Šlo o společnou kandidátní listinu staročechů a mladočechů. Sám Hruban je uváděn coby politik mladočechů, respektive jejich moravské odnože, Lidové strany na Moravě.\n\nZemřel v červnu 1930 v Uherském Brodě po delší nemoci ve věku 78 let.\n\nJeho synem byl učitel, estetik a filozof Jaroslav Hruban (1886–1934). Nebyl nijak příbuzensky spjat s významným moravským politikem Mořicem Hrubanem.\n"}
{"id": "1216815", "url": "https://cs.wikipedia.org/wiki?curid=1216815", "title": "Okupace Japonska", "text": "Okupace Japonska\n\nOkupace Japonska spojeneckými silami probíhala od roku 1945 do roku 1952, kdy byla podepsána Sanfranciská smlouva, kterou Japonsko opět získalo samostatnost. V tomto období bylo pod kontrolou spojeneckých sil, z nichž největší vliv měly Spojené státy. Oficiální hlavou státu zůstal nadále císař Hirohito (byl na trůně až do své smrti v roce 1989), faktickou vládu však vykonávala okupační správa v čele s generálem Douglasem MacArthurem, který jakožto vrchní velitel spojeneckých sil měl podle dokumentu japonské kapitulace de facto absolutní moc nad všemi jednotkami, úřady a orgány Japonského císařství, včetně samotného Císaře. Okupace, označovaná jako Operace Blacklist se nevztahovala na souostroví Rjúkjú, které bylo do roku 1950 pod kontrolou samostatné vojenské vlády USA, posléze pod civilní správou, a Japonsku navráceno roku 1972.\n\n\n"}
{"id": "1216817", "url": "https://cs.wikipedia.org/wiki?curid=1216817", "title": "Selenis Leyva", "text": "Selenis Leyva\n\nSelenis Leyva (* 26. května 1972 Baracoa, Kuba) je americká herečka. Její nejznámější rolí je Gloria Mendoza v seriálu \"Orange Is the New Black\".\n\nNarodila se ve městě Baracoa na Kubě a vyrůstala v Bronxu. Má kubánské a dominikánské předky. Objevila se v řadě divadelních představení uváděných mimo Broadway. V televizi ztvárnila vedlejší roli Mariluz Rivery v \"Právu a pořádku\" a také se objevila ve více vedlejších rolích v seriálu \"\". Také hostovala v seriálech \"Třetí hlídka\", \"Rodina Sopránů\", \"Dobrá manželka\", \"Girls\" a \"\".\n\nV roce 2013 se poprvé objevila jako Gloria Mendoza v seriálu \"Orange Is the New Black\". Její postava byla po první dvě série vedlejší, mezi hlavní postavy byla povýšena od série třetí. V roce 2015 se objevila vedle Violy Davis a Cataliny Sandino Moreno v dramatickém filmu \"Custody\", které napsal a režíroval James Lapine.\n\nMá jednu dceru jménem Alina. Podporuje LGBT komunitu a v červnu 2015 prohlásila, že její sestra Marizol se cítí jako transgender.\n\n"}
{"id": "1216820", "url": "https://cs.wikipedia.org/wiki?curid=1216820", "title": "Morovinka hustolistá", "text": "Morovinka hustolistá\n\nMorovinka hustolistá (\"Egeria densa\") je teplomilná, sladkovodní rostlina původem z Jižní Ameriky, která byla rozšířena do řek a jezer s nezamrzající vodou. Je jedním ze tří druhů jihoamerického rodu morovinka, je z nich nejvíce rozšířená a tudíž i nejznámější.\n\nPochází z území rozkládajícího se na styku Brazílie, Argentiny a Uruguaye a lidským přičiněním se rozšířila do teplých oblastí všech kontinentů. Je rozšířená hlavně v mírném a subtropickém pásmu, tropické teploty příliš nesnáší. Tato na péči a prostředí nenáročná bylina bývala z Jižní Ameriky dovážena jako akvarijní rostlina, což je asi hlavní příčinou jejího rozšíření. Jsou houževnaté a dokážou přežít i dlouhý transport jako balast při přepravě zboží. Všechny pozorované rostliny mimo místa původu jsou samčí a netvoří semena, množí se výhradně vegetativně.\n\nV České přírodě byla konce 20. století zjištěna na dvou místech, v jezírku v Kinského zahradě v Praze na Smíchově a v místním rybníku v obci Borek u Českých Budějovic, ve středoevropské přírodě ale nepřečká chladné zimní období. Morovinka hustolistá se pěstuje v akváriích a v zahradních jezírkách kde se hodně rozrůstá a proto je předpoklad, že tehdy byla do volné přírody vědomě vysázena a po jednu vegetační sezonu tam žila.\n\nSvětlomilná rostlina rostoucí ve sladké vodě, na mělčině se může jemnými kořínky přichytávat ke dnu, v hlubší vodě se volně vznáší. Vyhovují ji stojaté nebo jen pomalu tekoucí vody které jsou zásadité a tvrdé. Je poměrně tolerantní k nízké teplotě, jsou známy případy, kdy přežila zimní období pod ledem.\n\nV trvale teplých vodách zintenzivňují svůj růst na jaře a opět na podzim, když se teplota vody pohybuje okolo 15 °C, optimální teplota je asi 20 až 25 °C. V období letního horka rostliny sice mají nejsilnější fotosyntézu, ale teplotu nad 30 °C a silný sluneční svit nevydrží dlouho a stárnou. Listy jim opadávají, lodyhy se rozlamují a padají ke dnu, kde tvoří potenciální zálohu nových rostlin; stejně se chovají i při poklesu teploty před zimou. S nástupem optimální teploty se opět intenzivně rozrůstají, jejich rozvětvené lodyhy vytvářejí na hladině husté rohože a začínají kvést; často kvetou na jaře i na podzim.\nBylina má 1 až 5 m dlouhé, ponořené, jednoduché nebo řídce rozvětvené, křehké, 2 až 5 mm tlusté lodyhy s velmi krátkými internodiemi. Ze spodních uzlin náhodně vyrůstají světlé, tenké, nevětvené kořínky. Lodyhy jsou hustě porostlé drobnými, oválnými až podlouhlými, přisedlými listy v přeslenech po třech až osmi, směrem vzhůru se tento počet zvyšuje a na koncích lodyh u hladiny jsou jich celé shluku, jsou stejně jako lodyhy jasně zelené a po obvodě velmi jemně zubaté.\n\nRostliny jsou dvoudomé, mají květy pouze samčí nebo jen samičí. Z uzlin na koncích lodyh vyrůstají na dlouhých stopkách (češulích) bílé, až 2 cm velké květy vyčnívající nad hladinu. Mají tři zelené, drobné kališní lístky a tři bílé, až 2 cm velké korunní lístky. Samčí květy s devíti tyčinkami rostou společně dva až čtyři na stopce. Samičí květy mají jednodílný, ze třech plodolistů vzniklý semeník s několika vajíčky a s trojklanou bliznou.\n\nPlodem je asi 8 mm dlouhá, téměř průhledná, pukající bobule. Obsahuje tři až šest podlouhlých semen bez endospermu rozptylovaných vodou. Mimo krajin svého původu rostliny nemívají samičí květy a rozmnožují se jen vegetativně, i z krátkých úlomků stonků vyrostou nové rostliny. Ploidie druhu 2n = 46.\n\nRozrostlá morovinka hustolistá se díky své fenotypová plasticitě velmi dobře přizpůsobuje místním podmínkám a svým rychlým rozšiřováním způsobuje v mnoha vodních nádržích a pomalu tekoucích řekách nemalé problémy. Vytváří husté plovoucí rohože, které jsou nevzhledné a brání rekreačnímu plavání, rybaření, vodnímu lyžování a dalším sportům. Dále způsobuje ucpávání koryt řek při zvýšeném množství vody, snižuje průtočnost kanálů a omezuje přítok k vodním elektrárnám.\n\nV současnosti patří zejména v Severní Americe, Japonsku a na Novém Zélandu k nebezpečným invazním rostlinám, potlačuje původní vegetaci a působí hospodářské ztráty. V Evropě by se potenciálně mohla rozšířit v teplých oblastech, především ve vodách využívaných rekreaci nebo  plůdkových rybnících, vyžaduje vyšší teplotu a průhlednost vody.\n\nNa omezení jejího množství ve vodních nádržích (zničení je téměř nemožné) se doporučuje chemická likvidace nebo chov býložravých ryb, např. amura bílého. Mechanická likvidace není vhodná, neboť drobné úlomky jsou roznášeny a rostlina tak kolonizuje nová místa.\n\n\n \n"}
{"id": "1216825", "url": "https://cs.wikipedia.org/wiki?curid=1216825", "title": "Divize B 2016/17", "text": "Divize B 2016/17\n\nV soubojích 52. ročníku České divize B 2016/17 se utkalo 16 týmů dvoukolovým systémem podzim – jaro. Tento ročník odstartoval v sobotu 13. srpna 2016 úvodními čtyřmi zápasy 1.kola a skončil v neděli 18. června 2017.\n\n\n\nPoznámky:\n\n"}
{"id": "1216826", "url": "https://cs.wikipedia.org/wiki?curid=1216826", "title": "Isabel Briggsová Myersová", "text": "Isabel Briggsová Myersová\n\nIsabel Briggsová Myersová (18. října 1897 – 5. května 1980) byla americká spisovatelka a spolutvůrkyně soupisu osobnostních typů známého jako Myers-Briggs Type Indicator (MBTI). Narodila se ve Spojených státech amerických a MBTI vytvořila společně se svou matkou Katharine Cook Briggsovou.\n\nIsabel Briggsová Myersová zrealizovala myšlenky Carla Gustava Junga a společně se svou matkou Katharine přispěla i vlastními postřehy. Poté vytvořila papírový dotazník, ze kterého se nakonec stal test MBTI. Tento test sloužil k určení osobnostního typu a byl plně vyvinut po třiceti letech výzkumu Isabel Briggsové Myersové a Katharine Cook Briggsové s pomocí výzkumů tisíců dalších. I ve 21. století je výzkum tohoto nástroje stále v akci s desítkami článků sepsaných ročně.\n\nDotazník je určen jako pomoc lidem nalézt svůj \"nejpřesnější typ\", neboli typ osobnosti, který jim má pomoci lépe se orientovat a rozhodovat v nejrůznějších životních situacích. Podle Jungovy typologie byly původními třemi páry osobnostních předností Extraverze a Introverze, Smysly a Intuice, Myšlení a Cítění. Po jejich studování přidala Isabel Briggsová Myersová poslední čtvrtý pár, Usuzování a Vnímání (viz. MBTI).\n\nV červencovém vydání \"MBTI News\" roku 1980 se objevil článek o dalším z důvodů, proč vlastně MBTI vznikl. Pro Isabelinu matku jasně viditelné rozdíly mezi Isabel a jejím manželem Clarencem \"Velitelem\" Myersem (Isabel byla INFP, zatímco Clarence ISTJ) inspirovaly Katharine Cook Briggsovou - aby si nepřekazila vztah se svou dcerou a naučila se lépe chápat jejího manžela - ke studování rozdílů mezi lidmi, a akcí lidí.\n\nPozději, díky výzkumu své matky a inspiraci v podobě Dr. Junga, Isabel na toto studování navázala a když nastala druhá světová válka, chtěla pomoci zabránit konfliktům mezi lidmi. Lidé umírali, byli zranění a poškozovali se navzájem, a Isabel chtěla, aby se místo poškozování snažili jeden druhého pochopit. Všimla si také, že někteří lidé nenávidějí svou práci v armádě a toužila po zjištění, co se za tím skrývá.\n\nDěkan \"George Washington Medicine School\" povolil v roce 1945 Isabel a Katharine, že mohou své souzení dle MBTI vyzkoušet na jeho studentech. To zahrnovalo zhruba 5500 studentů a Isabel na tom pracovala po několik let pohledem na vzory mezi odpadlíky a úspěšnými studenty.\n\nIsabelin román \"Murder Yet to Come\", který vyšel v roce 1929, vyhrál \"National Detective Murder Mystery Soutěž\" pro onen rok. V této knize Isabel uplatnila své postřehy o osobnostních typech.\n\nDruhé dílo od Myersové, \"Give Me Death\", bylo publikováno roku 1934. Autorka v něm navštívila stejné detektivy jako v \"Murder Yet to Come\", ovšem také popisuje typ osobnosti jako rasově stanovený. V této knize spáchá Southernská rodina sebevraždu jeden po druhém po zjištění, že mohou mít \"černošskou krev\".\n\nV roce 1962 \"Educational Testing Service\" zveřejnila MBTI mezi testy pro pouze výzkumné účely. Během roků 1975, 1977 a 1979 proběhly tři národní MBTI konference na University of Florida, Michigan State University a ve Filadelfie. Roku 1975 Consulting Psychologists Press, Inc. zveřejnila MBTI jako nástroj pro pomoc lidem.\n\nDnes, ve 21. století, slouží MBTI více než dvou milionům lidem ročně a je přeložen do šestnácti světových jazyků.\n\nV roce 1975 Isabel Briggsová Myersová spoluzaložila \"Center for Application of Psychological Type\" společně s Mary McCaulley. CAPT je nezisková organizace, která vede výzkum a užití MBTI. Existuje také pro ochranu a podporu Isabeliny ideologie. Sídlo CAPTu je v Gainesville na Floridě a její motto zní \"Podporování lidského chápání skrz vzdělávání, publikování a výzkum\".\n\n\"The Isabel Briggs Myers Memorial Research Awards\" existují k podpoře MBTI a psychologickému výzkumu. Tyto ceny jsou udělovány dvakrát ročně. Skládají se z 2000$ až pro dvě osoby. Jsou udělovány za rozvoj v chápání témat zaměřujících se na nepřetržitý výzkum v této oblasti.\n\n"}
{"id": "1216827", "url": "https://cs.wikipedia.org/wiki?curid=1216827", "title": "Timekeeper", "text": "Timekeeper\n\nTimekeeper (* 15. ledna 2013) je český dostihový kůň, vítěz Slovenského derby 2016.\n\nTimekeeper je anglický plnokrevník, po slavném otci Galileo z matky Looking Back po Stravinsky. Majitel, Statek Blata Český Ráj manželů Josefa a Jany Dufkových, ho svěřil do tréninku Josefu Váňovi, který ho připravoval na klasické rovinové dostihy. Podle vyjádření trenérovy manželky je jako ostatní hřebci také svéhlavnější, ale příjemný k ježdění a dovede si užívat přízeň diváků.\n\nVe svém ročníku patří k nejlepším v České republice. 5. června 2016 vyhrál Velkou červnovou cenu na chuchelském závodišti, což ho pasovalo na hlavního favorita Českého derby. Byl to jeho teprve třetí start a už druhé vítězství. V jeho sedle byl žokej Jaromír Šafář, se kterým se počítalo i pro start v derby, nakonec ho ale přece jen nahradil slavnější šampion Filip Minařík. Roli favorita, která mu podle sázkových kurzů vydržela i při startu derby, ale Timekeeper nenaplnil a obsadil až deváté místo. V cílové rovině sice byl tísněn koněm Partyday s žokejem Janem Rájou v sedle, ale podle dostihové komise to nemělo vliv na výsledek dostihu. Na výsledku se naopak podepsala ztráta podkovy.\n\nNásledně ho majitelé přihlásili do Slovenského derby, které o rok dřív vyhráli s jiným vlastním koněm v tréninku Josefa Váni Touch of Genius. Do Timekeeperova sedla byl angažován tentokrát žokej Václav Janáček, který ale získal i cenné konzultace od Filipa Minaříka. Timekeeper byl opět podle sázkových tendencí favoritem, v tomto případě ale zvítězil a 1,5 délky před slovenským Fantastic Lacy.\n"}
{"id": "1216828", "url": "https://cs.wikipedia.org/wiki?curid=1216828", "title": "Marsovský skluz v čase", "text": "Marsovský skluz v čase\n\nMarsovský skluz v čase (1964, Martian Time-Slip) je sci-fi román amerického spisovatele Philipa K. Dicka. Román vyšel nejprve časopisecky roku 1963 v magazínu \"Worlds of Tomorrow\" pod názvem \"All We Marsmen\" (Všichni jsme Marťané).\n\nRomán se odehrává v blízké budoucnosti na Marsu, obývaném kolonisty a zbytky decimovaného původního obyvatelstva. Život v kolonii není nikterak lehký, mnoho věcí potřebných k životu chybí, adaptace na vyprahlé prostředí je obtížná a množí se záchvaty schizofrenie. OSN chystá projekt, který má přivést na Mars další vlnu osadníků. V Rooseveltových horách má být postaven obrovský soběstačný komplex bytových jednotek.\n\nDosud bezcennou půdu začínají skupovat spekulanti. Magnát Arnie Kott, šéf největší korporace na Marsu, která má monopol na vodu, tedy na hlavní zdroj života na planetě, se také o plánu dozví a chtěl by se podívat do budoucnosti, zda ke stavbě opravdu dojde. Zadá vynikajícímu technikovi Jackovi Bohlenovi, který má za sebou rovněž záchvat schizofrenie, úkol vymyslet komunikátor, s jehož pomocí by šlo porozumět chlapci Manfredu Steinerovi postiženého autismem, Chlapec, který obývá tábor pro psychicky postižené děti, je podle tamějšího psychiatra nadán schopností nahlédnout do budoucnosti. Tato schopnost je dána tím, že chlapec jako těžký autista vnímá okolní dění zrychleně.\n\nDříve než se podaří komunikátor vytvořit, je všechna půda skoupena. Kott se rozhodne vydat se s Manfredovou pomocí do minulosti a spekulanty předběhnout. Brzy tak není jasné, která z popisovaných skutečností je ta pravá. Kott si nakonec uvědomí, že není v minulosti, ale v pokřiveném Manfredově světě. Když se vrátí do skutečnosti, je zastřelen překupníkem, jehož podnik nechal dříve vykrást a zničit. Kott je však do konce přesvědčen, že je stále v Manfredově fantazii.\n\n\n"}
{"id": "1216830", "url": "https://cs.wikipedia.org/wiki?curid=1216830", "title": "Jakub Kobzík", "text": "Jakub Kobzík\n\nJakub Kobzík, v dobových matrikách též Kobsík (5. července 1862 Stará Břeclav – 3. ledna 1945 Břeclav), byl rakouský politik z Moravy; poslanec Moravského zemského sněmu.\n\nNarodil se roku 1862 ve Staré Břeclavi jako syn rolníka Jakuba Kobzíka a Anny rozené Čapkové. V květnu 1887 se jeho manželkou stala Mariana rozená Kobzíková, dcera Martina Kobzíka, čtvrtláníka ze Staré Břeclavi. Uváděl se tehdy jako Jakub Kobzík (v originálu matriky Jakob Kobsík), rolník ve Staré Břeclavi. Bylo mu 25 let. Bydlel v domě čp. 75 ve Staré Břeclavi. Příjmení Kobzík bylo ve vesnici velmi početné, proto měla rodina zemského poslance přezdívku Kobzíček.\n\nPočátkem 20. století se zapojil i do vysoké politiky. V zemských volbách v roce 1902 byl zvolen na Moravský zemský sněm, kde zastupoval kurii venkovských obcí, obvod Hustopeče, Břeclav. V roce 1902 se na sněm dostal jako kandidát Katolické strany národní na Moravě. Proti výsledku volby podal protest poražený kandidát František Nosek, ale výsledek byl uznán. V roce 1905 čelil kritice, když mladočeský tisk opakovaně informoval o údajných finančních nesrovnalostech v obecní pokladně ve Staré Břeclavi. Kobzík měl jako starosta opomíjet vykazování příjmů i výdajů. V srpnu 1905 se uvádí, že Kobzík rezignuje na mandát poslance. Na sněm pak místo něj usedl Ondřej Michlovský.\n\nV listopadu 1925 se ještě Jakub Kobzík oženil v Břeclavi s Marií Holobrádkovou. Zemřel v lednu 1945 v Břeclavi.\n\nSynem zemského poslance a starosty Staré Břeclavi Jakuba Kobzíka byl pedagog a sběratel lidové tvorby Josef Kobzík (1894–1971). Synem Josefa Kobzíka byl lékař a hudebník Josef Kobzík mladší (1929–2000), zakladatel cimbálové kapely Břeclavan.\n"}
{"id": "1216835", "url": "https://cs.wikipedia.org/wiki?curid=1216835", "title": "Omofor", "text": "Omofor\n\nOmofor (řecky ὠμοφόριον, církevní slovanština: омофоръ, \"omofor)\" je pruh látky, většinou bílé barvy, s vyšitými kříži. Jeho konce splývají přes svrchní oděv na hrudi a zádech. Je prvkem liturgického oděvu v arménském, byzantském, koptském a syrském obřadu. Nosí jej pouze biskupové a během čtení Evangelia v průběhu liturgie jej odkládají jako výraz úcty ke Kristu. Původně byl tkán výhradně z ovčí vlny, symbolizující ztracenou ovci, kterou Kristus nesl na ramenou. Obdobou omoforu v západní církvi je pallium. \n"}
{"id": "1216838", "url": "https://cs.wikipedia.org/wiki?curid=1216838", "title": "Hledání", "text": "Hledání\n\nHledání může být:\n"}
{"id": "1216839", "url": "https://cs.wikipedia.org/wiki?curid=1216839", "title": "Římskokatolická farnost Dub nad Moravou", "text": "Římskokatolická farnost Dub nad Moravou\n\nŘímskokatolická farnost Dub nad Moravou je územní společenství římských katolíků s farním kostelem Očišťování Panny Marie v děkanátu Olomouc.\n\nPrvní písemná zmínka o obci pochází z roku 1141, kdy je připomínána v majetku biskupského kostela v Olomouci. \nFarní kostel Očišťování Panny Marie je monumentální barokní stavba z let 1736–1756. Chrám vysvětil v roce 1756 děkan chrámu Augustin Klíčník. V roce 1853 se zřítila klenba, kterou v roce 1860 nahradila nynější.\n\nV letech 1980 až 2002 byl v Dubu farářem Cyril Vrbík, který byl přímo na faře zavražděn. K lednu 2019 je farářem PhDr. ThLic. Lic.SL Jan Kornek.\n\nFarnost zrealizovala v letech 2011 - 2012 projekt \"Víceúčelové hřiště - hrajeme si v městysi\". Hřiště se nachází v těsné blízkosti kostela (na východní straně).\n\nV červnu 2016 byl vysvěcen na trvalého jáhna farník František Hodinka. \n\nV listopadu 2018 ve farnosti uděloval svátost biřmování biskup Josef Nuzík. \n\n"}
{"id": "1216840", "url": "https://cs.wikipedia.org/wiki?curid=1216840", "title": "Ondřej Michlovský", "text": "Ondřej Michlovský\n\nOndřej Michlovský (4. února 1868 Lanštorf – 10. července 1936 Lanštorf) byl rakouský politik z Moravy; poslanec Moravského zemského sněmu.\n\nNarodil se v roce 1868 v Lanštorfu jako syn tamního čtvrtláníka Jiřího Michlovského. Byl starostou Lanštorfu. Později byl členem správní rady Rolnicko-cukrovarnické společnosti v Břeclavi a předsedou mnoha spolků. Na svém statku zaměstnával místní chudé obyvatele.\n\nPočátkem 20. století se krátce zapojil i do vysoké politiky. V doplňovacích zemských volbách 18. října 1905 byl zvolen na Moravský zemský sněm, kde zastupoval kurii venkovských obcí, obvod Hustopeč, Břeclav. V roce 1905 se na sněm dostal jako český agrární kandidát (Českoslovanská strana agrární). Po svém zvolení oznámil, že vzhledem k tomu, že zastupuje agrární hnutí, nepřipojí se na sněmu k žádnému z existujících českých poslaneckých klubů.\n\nZemřel v červenci 1936.\n"}
{"id": "1216841", "url": "https://cs.wikipedia.org/wiki?curid=1216841", "title": "Zvir", "text": "Zvir\n\nZvir je lokalita na Slovensku na úpatí Eliášovky, známé řeckokatolické mariánské poutní místo. Nachází se v Ľubovnianské vrchovině asi 5 km od Litmanové ve výšce přibližně 820 metrů. Pojmenování vzniklo zkomolením názvu Zvor, který vyjadřoval spojení úbočí. \nNa Zviru se nachází kaple zjevení, liturgické místo řeckokatolické církve. V letech 1990-1995 se zde dvěma místním dívkám (Ivetě Korčákové a Kataríně Češelkové) údajně zjevovala přesvatá Bohorodička.\n"}
{"id": "1216843", "url": "https://cs.wikipedia.org/wiki?curid=1216843", "title": "Hedvika Alžběta Amálie Sobieská", "text": "Hedvika Alžběta Amálie Sobieská\n\nHedvika Alžběta Amálie Sobieská (Hedvika Alžběta Amálie Falcko-Neuburská; 18. července 1673 – 10. srpna 1722) byla dcera Filipa Viléma Falckého a Alžběty Amálie Hesensko-Darmstadtské.\n\nJejí vnuk Karel Eduard Stuart byl jakobitským pretendentem anglického trůnu.\n\n v Düsseldorfu jako patnácté ze sedmnácti dětí. Jejími sestrami byly Eleonora Magdalena Falcko-Neuburská, Marie Žofie Falcko-Neuburská, Marie Anna Falcko-Neuburská a Dorotea Žofie Falcko-Neuburská, matka Alžběty Parmské.\n\nByla tetou Karla VII. Bavorského, Klemense Augusta Bavorského, Jana V. Portugalského i jeho manželky Marie Anny Habsburské a dalších.\n\nJejí budoucí manžel byl zasnoubený s Ludwikou Karolinou Radziwiłłovou, ale ke svatbě nikdy nedošlo, a tak se oženil s ní.\n\n8. února 1691 se provdala za Jakuba Ludvíka Sobieskiho, syna krále Jana III. Sobieskiho.\n\nJejí vnuk, syn dcery Marie Klementiny, byl Karel Eduard Stuart. Sestra se provdala za císaře Leopolda I. Hedvika byla tedy pratetou Marie Terezie.\n\n"}
{"id": "1216845", "url": "https://cs.wikipedia.org/wiki?curid=1216845", "title": "Sarca", "text": "Sarca\n\nSarca je řeka na severu Itálie, v regionu Tridentsko-Horní Adiže, v provincii Trento. Řeka má délku 77 km, povodí má rozlohu 1 291 km.\nSarca je hlavní přítok Gardského jezera.\n\nŘeka pramení u obce Pinzolo, v pohoří Brenta v Rétských Alpách, v nadmořské výšce 770 m. Ústí do Gardského jezera u obce Nago-Torbole v nadmořské výšce 65 m. Sarca je poměrně mělká, s rychlým tokem. V údolí \"Val di Genova\" vytváří řadu vodopádů. Před údolím \"Val Rendena\" je část toku odkloněna do místní vodní elektrárny. Následně je tok řeky již více pozvolný. Hlavní obce, kterými Sarca protéká, jsou Carisolo, Pinzolo, Tione di Trento, Le Sarche, Ponte Arche a Ragoli.\n"}
{"id": "1216846", "url": "https://cs.wikipedia.org/wiki?curid=1216846", "title": "Kumšt (vodní věž)", "text": "Kumšt (vodní věž)\n\nKumšt (jiné názvy: Městská vodárna, Vodní bašta) v Prešově byla původně baštou městského opevnění, v 40. letech 15. století přebudována na vodní věž. Nacházelo se v ní hydraulické zařízení (\"machina hydraulica\"), které bylo v činnosti skoro 500 let. Roku 1930 bylo v Kumštu umístěno židovské muzeum a od roku 1947 je ve zprávě Krajského muzea v Prešově. Budova Kumštu je unikátní vodní věží ve střední Evropě. Kumšt a jeho technické zařízení jsou národní kulturní památkou zapsanou v rejstříku ÚZPF pod č. 4238/1.\n\n\n\nProstory potřebují rekonstrukci, aby mohly být zpřístupněny veřejnosti. Prohlídka venkovních prostor je možná po vystoupení na zastávce MHD Trojice a po přechodu na severní konec Hlavní ulice, kde ještě před jejím koncem je třeba odbočit doleva na ulici Ke Kumštu, kde je na levé straně budova Kumštu.\n\n\n Resume dostupné v angl.\n"}
{"id": "1216848", "url": "https://cs.wikipedia.org/wiki?curid=1216848", "title": "Australopithecus sediba", "text": "Australopithecus sediba\n\nAustralopithecus sediba je druh vyhynulého hominida, žijící na počátku pleistocénu, zhruba před 2 miliony let v jižní Africe, na území dnešní Jihoafrické republiky. Jedná se o jednoho z nejmladších zástupců australopitéků, který již má některé znaky pozoruhodně blízké soudobým zástupcům rodu Homo.\n\nOstatky druhu \"Australopithecus sediba\" byly objeveny v roce 2008 v jeskyni Malapa, nacházející se poblíž Johannesburgu, v krasové oblasti zvané Kolébka lidstva. Protože tamní jeskyně jsou si vzájemně podobné modelací terénu i okolní vegetací, mohla být k vytipování lokality využita aplikace Google Earth. Při následném terénním průzkumu však byly ostatky homininů zachyceny náhodou, když na ně 15. srpna během hry narazil devítiletý syn vedoucího výzkumu, Matthew Berger.\n\nVýzkumem v letech 2008 – 2009 byly odhaleny ostatky dvou jedinců, představující jedny z nejlépe dochovaných koster rodu \"Australopithecus\". Patřily dospělé samici a dospívajícímu samci, který od objevitelů získal přezdívku Karabo.\n\nDruhový přívlastek \"sediba\" pochází z místního jazyka Sotho a znamená „pramen“ nebo „studna“. Odkazuje tak na místo nálezu poblíž pravěkého vodního zdroje, ale zároveň i na možné vazby druhu \"A. sediba\" k rodu \"Homo\". Přezdívka Karabo pochází ze setswanského výrazu pro „odpověď“.\n\nOdkryvy v Malapa však pokračují i nadále, takže do roku 2013 bylo získáno na 220 zlomků kostí druhu \"A. sediba\". Ty patří nejméně 6 jedincům - kromě prvních dvou koster byly zachyceny ještě ostatky dospělého muže a tří dětí.\n\nV roce 2014 bylo nad jeskyní vybudováno zastřešení s vyhlídkovou plošinou, které chrání samotnou jeskyni, umožňuje pokračování výzkumů a zároveň dovoluje návštěvníkům bezpečnou prohlídku lokality.\n\nNálezy byly kombinací metody uran-olovo a paleomagnetismu původně datovány do doby před 1,78–1,95 miliony let. Poté však byla datace upřesněna na 1,977 milionu let. \"Australopithecus sediba\" tak svým výskytem velmi těsně navazuje na poslední známý výskyt druhu \"A. africanus\".\n\nDospělí jedinci druhu \"A. sediba\" dosahovali výšky asi 130 cm. Na rozdíl od ostatních australopitéků u nich není patrný výrazný pohlavní dimorfismus ve velikosti těla, to se však s dalšími nálezy může změnit.\n\nDobře dochovaná lebka jedince Karabo obsahuje i přirozený výlitek mozkovny. Protože však je pevně uzavřena sedimenty, jejichž odstraněním by mohly být poškozeny samotné kosti, byl nález podroben detailnímu průzkumu pomocí počítačové tomografie v European synchrotron radiation facility (ESRF) v Grenoblu.\n\nVelikost mozku odpovídá ostatním australopitékům a pohybuje se při horní hranici rozpětí moderních lidoopů. Také celkové uspořádání je obdobné jako u lidoopů, přesto se však již objevují náznaky reorganizace směrem k člověku. Nápadná je především nesouměrná velikost obou hemisfér - pravá polovina je proti levé mírně zvětšená. Tento znak je u lidí spojován s preferencí pravé ruky. Rovněž je mírně rozšířená přední část spánkového laloku. Další znaky, jako je umístění měsíčité rýhy (\"sulcus lunatus\") však nelze na výlitku sledovat.\nZnaky mozkovny:\n\nZnaky obličeje:\nZnaky na zubech:\n\nNalezené ostatky jsou unikátní tím, že zahrnují téměř kompletní kostru horní i dolní končetiny. Díky tomu je snazší pochopit pohybové možnosti druhu v porovnání s jedinci, z nichž jsou známé pouze části končetin nebo jednotlivé kosti.\n\nKostra nohy odpovídá bipedii s plně nataženými koleny a kyčlemi. Zvláštnosti v její stavbě (například robustní vnitřní kotník a morfologie čéšky) však odpovídají specifickému způsobu chůze, při němž byla výrazně zatěžována vnitřní strana chodidla, tzv. hyperpronaci. Moderním lidem způsobuje takový pohyb, při němž každým krokem rotují všechny kosti nohy směrem dovnitř, četná onemocnění kloubů a vazů, ovšem \"A. sediba\" byl takové chůzi dobře přizpůsoben.\n\nDůvodem mohla být potřeba hojného pohybu v korunách stromů. Chodidlo \"A. sediba\" představuje jakýsi kompromis mezi nároky pozemního a stromového života - pomáhá k odrazu při vzpřímené chůzi, ale zároveň zůstává dostatečně pohyblivé pro lezení ve větvích. Častému využití stromového patra u druhu \"A. sediba\" odpovídá i utváření paží, které si uchovávají četné znaky lidoopů - primitivně utvářenou lopatku, dlouhé a dobře osvalené předloktí i zakřivené prsty schopné silného úchopu. Zdá se, že \"A. sediba\" byl pro lezení a šplhání vybaven lépe než ostatní australopitéci, takže pobyt v korunách stromů pro něj byl patrně významnější a častější než u ostatních druhů.\n\nPřesto ani pozemní chůze neztratila na významu. Tomu nasvědčuje utváření pánve, která je na rozdíl od ostatních australopitéků modernější, v předozadním směru širší. Rozšíření pánve se přitom původně předpokládalo až u zástupců rodu \"Homo\", a to kvůli zvětšování hlaviček novorozenců. Mláďata druhu \"A. sediba\" se však velikostí mozku výrazně nelišila od lidoopů, přestavba pánve tak musela odpovídat spíše na požadavky bipedie než rozmnožování. Je možné, že změny umožnily efektivnější práci hýžďových a stehenních svalů a tudíž i energeticky méně náročnou chůzi.\n\nVzhledem k dobrému dochování kostí ruky lze studovat i manipulační schopnosti druhu. Kratší prsty vybavené citlivými masitými bříšky i pohyblivý svalnatý palec umožnily jemnější práci rukou než u moderních lidoopů i časných homininů včetně \"Homo habilis\". Kosti, svaly i vazy palce jsou však přece jen lehčeji stavěné než u ostatních australopitéků, takže tento prst patrně nebyl tak intenzivně využívaný. Proto odborníci zatím příliš neuvažují o výrobě kamenných nástrojů.\n\nAnalýza izotopů uhlíku ze zubní skloviny ukazuje, že \"A. sediba\" se na rozdíl od ostatních australopitéků soustředil téměř výhradně na konzumaci stravy lesních porostů (v Africe C3-rostliny), podobně jako moderní šimpanzi nebo pliocénní \"Ardipithecus ramidus\". To souhlasí i s pozorovanými adaptacemi pro šplhání a lezení ve větvích. Stejně jako jiní australopitéci ovšem \"A. sediba\" přijímal široké spektrum potravy a nebyl úzce vyhraněný. Fytolity (drobné křemičité částečky z rostlinných tkání), získané ze zubního kamene patří rostlinám dvouděložným (plody, listy, kůra) i jednoděložným (stínomilné a vodomilné tropické traviny či šáchorovité). Mikroskopické poškození skloviny se podobá druhu \"Paranthropus robustus\" a ukazuje na alespoň občasnou konzumaci tvrdé stravy. Vzhledem k lehce staveným zubům i lebce však tyto zdroje zřejmě neměly takový význam jako u robustních druhů a přežití druhu na nich nezáviselo.\n\nZávěrům o pohybu a stravě druhu \"A. sediba\" částečně odporuje rekonstrukce přírodního prostředí v okolí lokality Malapa. Sedimenty z jeskyně obsahovaly početné fytolity travin, ukazující na přítomnost rozsáhlých travnatých ploch. Tomu nasvědčují i nalézané ostatky zvířat, živících se spásáním trávy (\"Equus\", \"Megalotragus\"). Také analýza izotopů uhlíku ze zubní skloviny turovitých a hlodavců ukazuje, že tato zvířata konzumovala převážně rostliny z travnatého, bezlesého prostředí (v Africe C4-rostliny). Menší množství fytolitů, stejně jako pyl a drobné zlomky dřeva však ukazují i na přítomnost prostorově omezených lesních či křovinatých porostů. Prostředí v Malapa bylo tedy před 2 miliony let spíše otevřené, s převládajícími travnatými porosty, ovšem kolem jeskyně, nacházející se v přirozeně chráněném údolí poblíž soutoku dvou potoků se mohl rozkládat nevelký lužní les. Právě v něm mohli jedinci druhu \"A. sediba\" nacházet útočiště i dostatek potravy.\n\n\"Australopithecus sediba\" je jedním z nejmladších australopitéků, který se díky početným moderním znakům (malé zuby, dobře vyvinutá pánev, prodloužené dolní končetiny) víc než ostatní australopitékové podobá člověku. Proto byl svými nálezci označen za jeden z přechodných druhů, který se mohl stát předkem rodu \"Homo\". Protože jsou však první známé ostatky lidí mnohem starší než \"A. sediba\" (asi 2,8-2,4 milionu let), považují autoři druh \"A. sediba\" za předka \"Homo erectus\", zatímco starší, méně poznaní zástupci lidí (\"Homo habilis\", \"Homo rudolfensis\") by měli stát mimo vývoj směrem k člověku.\n\nS tímto názorem však většina odborníků nesouhlasí a druh \"A. sediba\" považuje za slepou vývojovou větev. Zdůrazňuje podobnost s druhem \"A. africanus\", přičemž anatomické rozdíly mohou být jen důsledkem postupných změn v čase. To by znamenalo, že \"A. sediba\" je přímým pokračovatelem \"A. africanus\" v jedné vývojové linii (anageneze), vyhynul ovšem bez potomků.\n\nZdá se, že ačkoliv se \"A. sediba\" již nápadně podobá prvním lidem, nemusí být jejich předkem ani blízkým příbuzným. Je dalším z dokladů složité mozaikovité evoluce člověka, kdy se vyvíjí několik různých linií homininů, „experimentujících“ se vzpřímenou chůzí i dalšími lidskými znaky a pronikajících do otevřené bezlesé krajiny. Patrné jsou početné homoplasie, vyloučit nelze ani mezidruhové křížení. To vše komplikuje poznání vztahů jednotlivých druhů, takže je nesnadné určit, která z linií pokračovala směrem k moderním lidem.\n\n\n"}
{"id": "1216850", "url": "https://cs.wikipedia.org/wiki?curid=1216850", "title": "Andronovská kultura", "text": "Andronovská kultura\n\nAndronovská kultura je název pro archeologickou kulturu, která existovala ve 2. tisíciletí př. n. l. ve stepích střední Asie a jihozápadní Sibiře, od Uralu a Kaspického moře na západě po horní tok Jeniseje a Ťan-Šan na východě.\n\nKultura získala název podle vesnice Andronovo v Krasnojarském kraji, kde roku 1914 odkryl její pozůstatky Arkadij Tugarinov. Na základě řady podobných nálezů identifikoval tento společný kulturní okruh v roce 1927 Sergej Teplouchov. Andronovské kultuře v této oblasti předcházela starší sintaštská kultura, i když míra návaznosti je předmětem sporů a většina odborníků spíše než o jednotné andronovské kultuře hovoří o společném horizontu.\n\nAndronovská kultura spadá do doby bronzové, její příslušníci byli zdatní kovotepci, jejichž výrobky byly nalezeny na rozsáhlém území svědčícím o čilém obchodním ruchu. Provozovali pastevectví skotu, ovcí a koz i primitivní zemědělství. Žili polokočovným životem, podél vodních toků zakládali nevelké osady tvořené dřevěnými polozemnicemi. Koně používali k jízdě i tahu, andronovcům se připisuje vynález loukoťového kola. O vyspělých náboženských představách a vysoké míře společenské hierarchie svědčí okázalé pohřby náčelníků: mohyly, pohřby na vozech, množství obětovaných zvířat a ozdobných předmětů. \n\nNa základě geografických názvů zachovaných v dané oblasti se obvykle soudí, že příslušníci andronovské kultury hovořili indoíránskými jazyky, na jejich kostrách převažují znaky europoidního typu. Nástupcem tohoto lidu byla na území dnešního Kazachstánu karasukská kultura, podle jedné teorie bývají za produkt migrace těchto indoíránských etnik západním a jižním směrem pokládáni Kimmeriové.\n\n"}
{"id": "1216851", "url": "https://cs.wikipedia.org/wiki?curid=1216851", "title": "Plazmový torus", "text": "Plazmový torus\n\nPlazmový torus je prstencový oblak plazmatu nebo plynu, který obklopuje planetu. Ve sluneční soustavě jsou plazmové tory obvykle produkovány vzájemným působením atmosféry satelitu a magnetického pole planety. Nejznámějším příkladem je plazmový torus měsíce Io, který je produkován ionizací zhruba 1 tuny kyslíku a síry za sekundu z řídké atmosféry měsíce Io. Další příklady jsou do značné míry neutrální tory kyslíku a vodíku u Saturnova měsíce Enceladu a také teoreticky předpovězený, avšak dosud nepozorovaný torus dusíku u Saturnova měsíce Titan. \n"}
{"id": "1216853", "url": "https://cs.wikipedia.org/wiki?curid=1216853", "title": "Mike Melvill", "text": "Mike Melvill\n\nMike Melvill (30. listopadu 1940) je jeden z testovacích pilotů experimentálního kosmického raketoplánu SpaceShipOne zkonstruovaného společností Space Composites. Tento raketoplán pilotoval i při letu 15P 21. června 2004, prvním letu raketoplánu nad hranici 100 km, která se obvykle uvádí jako hranice vesmíru. Proto je Melvill někdy pokládán za astronauta, v tom případě by byl prvním komerčním astronautem,který letěl ve stroji postaveném bez vládních dotací a celkově 434. člověkem ve vesmíru. Raketoplán pilotoval i při dalším letu v září 2004, prvním letu v soutěži Ansari X Prize. \n\nDrží také devět leteckých rekordů uznaných Mezinárodní leteckou federací. Má dvojí občanství, americké a jihoafrické. \n"}
{"id": "1216856", "url": "https://cs.wikipedia.org/wiki?curid=1216856", "title": "Kalorimetrie", "text": "Kalorimetrie\n\nKalorimetrie je část termiky, která se zabývá měřením tepla.\n\nNa měření tepla se používá kalorimetr, což je v principu tepelně izolovaná nádoba. Pro různé účely existují různé druhy kalorimetrů.\n\nNapříklad elektrický kalorimetr se skládá z tepelně izolované nádoby, v které je teploměr, zdroj tepla a míchadlo (při míchání kapaliny je lepší vyrovnání teplot). Průchodem elektrického proudu spirálou dojde k jejímu zahřátí a tímto teplem se zvýší teplota kapaliny v kalorimetru. Vzhledem k tomu, že množství tepla vzniklého ve spirále je závislé na elektrickém proudu a napětí, je tímto způsobem možné měřit teplo přijaté kapalinou o dané hmotnosti.\n\nPro určení tepelné kapacity tělesa pevného skupenství se hodí směšovací kalorimetr, což je tepelně izolovaná nádoba s míchadlem a teploměrem. Do kalorimetru se umístí kapalina o známé tepelné kapacitě formula_1 a teplote formula_2. Do této kapaliny se potom ponoří těleso z pevné látky o teplotě formula_3, která je vyšší než teplota kapaliny. Mezi kapalinou a tělesem proběhne tepelná výměna a po vytvoření tepelné rovnováhy bude mít soustava teplotu formula_4.\n\nPo vytvoření tepelné rovnováhy odevzdá pevné těleso teplo formula_5 a kapalina přijme teplo formula_6. Protože je kalorimetr tepelně izolovaná soustava, bude platit formula_7, odkud pro tepelnou kapacitu pevného telesa dostaneme\nTento vztah je možné považovat za jiný zápis kalorimetrické rovnice.\n"}
{"id": "1216857", "url": "https://cs.wikipedia.org/wiki?curid=1216857", "title": "Bostonské manželství", "text": "Bostonské manželství\n\nTermín bostonské manželství (anglicky: \"Boston marriage\") se používal v Nové Anglii na přelomu 19. a 20. století pro označení dvou žen, žijících společně, nezávisle na finanční podpoře mužů.\nTento termín bývá spojován s knihou \"Bostoňané\" (\"The Bostonians,\" 1886) od Henryho Jamese, protože ho v ní použil k popisu dlouhodobého vztahu mezi dvěma ženami žijícími ve společné domácnosti.\n\nK osobnostem, které žily v „Bostonském“ manželství patří například Sarah Orne Jewett a Annie Adams Fields, Susan B. Anthony a Anna Howard Shaw, ale i Elsbeth Krukenberg-Conze a Lina Hilger, Helene Lange a Gertrud Bäumer, Alice B. Toklas a Gertrude Stein, Mathilde Franziska Anneke a Mary Booth, Jane Addams s Ellen Gates Starr a později Mary Rozet Smith, Frances Willard a Kate Jackson, Elsie de Wolfe a Bessie Marbury, Frances Clayton a Audre Lorde.\n"}
{"id": "1216858", "url": "https://cs.wikipedia.org/wiki?curid=1216858", "title": "Akademický architekt", "text": "Akademický architekt\n\nAkademický architekt (často běžně zkracováno jako ak. arch., ak. architekt, případně jako akad. arch., či akad. architekt) je akademický titul, který byl dříve udělován (v tehdejším Československu) na uměleckých vysokých školách v oblasti architektury, resp. architektonické tvorby. Byl zaveden po roce 1966 v souvislosti s novým systémem akademických titulů v Československu (v letech 1953 až 1966 bylo přidělování titulů omezeno). Udělován byl i nadále dle pozdějšího vysokoškolského zákona z roku 1980. Po revoluci od roku 1990 již udělován nebyl. V současné době (v České republice) taktéž udělován není.\n\n"}
{"id": "1216859", "url": "https://cs.wikipedia.org/wiki?curid=1216859", "title": "Akademický sochař", "text": "Akademický sochař\n\nAkademický sochař (často běžně zkracováno jako ak. soch., ak. sochař, případně jako akad. soch., či akad. sochař) je akademický titul, který byl dříve udělován (v tehdejším Československu) na uměleckých vysokých školách v oblasti sochařství, resp. restaurátorství. Byl zaveden po roce 1966 v souvislosti s novým systémem akademických titulů v Československu (v letech 1953 až 1966 bylo přidělování titulů omezeno), dřívějším absolventům uměleckých vysokých škol byl zpětně přiznán. Udělován byl i nadále dle pozdějšího vysokoškolského zákona z roku 1980. Po revoluci od roku 1990 již udělován nebyl. V současné době (v České republice) taktéž udělován není.\n\nMimo tohoto akademického titulu je akademický sochař také označení obecně pro absolventa akademie sochařství.\n\n"}
{"id": "1216862", "url": "https://cs.wikipedia.org/wiki?curid=1216862", "title": "Marta Louisa Norská", "text": "Marta Louisa Norská\n\nMarta Louisa, princezna norská (* 22. září 1971 Oslo) je jediná dcera norského královského páru. Märtha Louisa je čtvrtá v pořadí následnictví norského trůnu po svém bratrovi korunním princi Haakonovi a jeho dětech.\n\nMá diplom z oboru psychoterapie, vystupovala s vlastním programem zaměřeným na norské lidové písně a pohádky, provozuje nadaci na pomoc handicapovaným dětem. Je vyznavačkou alternativní medicíny a jasnovidectví, otevřela školu komunikace s anděly. Vydala knihu \"Duchovní klíč\", v níž se svěřuje se svými esoterickými zkušenostmi. \n\nDne 24. května 2002 se v Trondheimu provdala za spisovatele a výtvarníka Ariho Behna (narozen jako Ari Mikael Bjørshol; 1972–2019). Žili v norském Lommedalenu. Pár má tři dcery:\n\nV roce 2017 bylo manželství rozvedeno. Behn trpěl dlouhodobě psychickými problémy a 25. prosince 2019 dobrovolně ukončil svůj život. \n\nPrincezna oznámila, že jejím partnerem je od května 2019 Američan Durek Verrett, který vystupuje jako šaman. \n\n"}
{"id": "1216865", "url": "https://cs.wikipedia.org/wiki?curid=1216865", "title": "Evžen Štern", "text": "Evžen Štern\n\nEvžen Štern (7. května 1889, Čelákovice – 12. listopadu 1942, Mauthausen) byl český právník, sociolog, sociální politik, národohospodář a publicista sociálnědemokratické orientace. Významně se podílel na vybudování soustavy sociálního pojištění v meziválečném Československu.\nVystudoval práva na Karlově univerzitě v Praze (1914) a Vysokou školu sociální v Paříži. V době studií ho ovlivnila osobnost Tomáše Garrigua Masaryka. Roku 1908 vsoupil do jím vedené realistické strany. Roku 1911 přešel do sociální demokracie. Za první světové války úzce spolupracoval s Františkem Modráčkem, redigoval spolu s ním \"Socialistické listy\".\nPo vzniku republiky ho sociální demokracie vyslala jako svého odborníka na ministerstvo sociální péče. Pracoval zde v letech 1918-1920, v zákonodárném oddělení. Připravil návrh zákona o osmihodinové pracovní době, o závodních výborech a o placené dělnické dovolené, čímž výrazně ovlivnil sociální zákonodárství První republiky.\n\nV roce 1919 navrhl založení Sociálního ústavu ČSR v Praze, stal se poté jeho prvním jednatelem.\n\nPo rozkolu v sociální demokracii roku 1921 zůstal věrný sociálnědemokratické linii, byť byl považovaný za příslušníka levého křídla strany, soustředěného kolem časopisu \"Naše doba\". Krom toho přispíval do \"Sociální revue\", \"Akademie\", \"Času\" a \"Práva lidu\".\n\nV letech 1921-1926 byl zástupcem Československa ve správní radě Mezinárodního úřadu práce v Ženevě. V letech 1926-1939 byl generálním tajemníkem Ústřední sociální pojišťovny v Praze.\n\nPo Mnichovu vstoupil do Národní strany práce. Po německé okupaci byl perzekvován z rasových důvodů, navíc aktivně spolupracoval s odbojovou organizací Petiční výbor Věrni zůstaneme. Také se stal terčem ve vlajkařském tisku. Zatčen byl 3. července 1942. Nejprve byl uvězněn v Malé pevnosti v Terezíně a poté v koncentračním táboře v Mauthausenu, kde zahynul.\n"}
{"id": "1216870", "url": "https://cs.wikipedia.org/wiki?curid=1216870", "title": "Dějiny národu českého v Čechách a v Moravě", "text": "Dějiny národu českého v Čechách a v Moravě\n\nDějiny národu českého v Čechách a v Moravě (zkráceně \"České dějiny\" či \"Palackého Dějiny\") je životní historické dílo „Otce národa“ Františka Palackého česky publikované v letech 1848–1872. Celkem pět svazků mapuje české dějiny od dob mýtických do roku 1526, tedy do nástupu Habsburků na český trůn.\n\nAutor ke svému dílu shromáždil a kriticky zpracoval zásadní prameny a zároveň mu vtiskl jasný koncept a filosoficky pojatý smysl dějin českého národa. Základním motivem mu je „stýkání a potýkání“ českého a německého, slovansky přirozeně demokratického a germánsky aristokratického, a vyvrcholením národní historie období husitství. Palackého dějiny se staly základním dílem moderního českého dějepisectví a zároveň ideologickou oporou národního obrození i pozdějších státoprávních požadavků.\n\nPůvodně začal Palacký své dílo vydávat roku 1836 německy pod názvem Geschichte von Böhmen (Dějiny Čech). Česky vyšel první díl 18. března 1848, přičemž na překladu spolupracoval Karel Jaromír Erben. První a druhý díl Palacký psal německy a později byl pořízen český překlad, od třetího dílu psal česky a teprve následně překládal do němčiny. První české i méně obsáhlé německé vydání bylo dokončeno roku 1867. Období husitství, které Palacký sepisoval za Bachova absolutismu, zásadně přepracoval a ve třech svazcích znovu vydal v letech 1870–1872. Konečnou redakci Dějin připravil už po Palackého smrti v letech 1876–1878 Josef Kalousek.\n\nRozdělení na pět dílů odpovídá pěti historickým obdobím, periodizace však už nevychází z vlády panovnických dynastií, ale z Palackého pojetí českých dějin:\n\nKniha měla mimořádný dopad na český veřejný prostor a na proces formování moderního českého národa. Palacký v ní představil koncepci národních dějin, a tím svého druhu koncepci národa. Někdy se hovoří i o \"Palackého koncepci dějin\" (navazoval na ni především Tomáš G. Masaryk). Revoluční bylo již to, jak Palacký vymezil téma práce - český národ viděl jako jednotku nezávislou na němectví a německé říši a vždy se s němectvím potýkající a snažící se vůči němu vyhranit - to byl pro německé historiky té doby šok. Druhá ideologická linie spočívala v tom, že slovanství mu bylo symbolem demokratičnosti, kdežto germánství principem autoritářským. Třetí, nejčastěji diskutovaný pilíř Palackého koncepce dějin bylo vyzdvižení \"protestantské linie\" v českých dějinách (Hus, husitství, Chelčický, Komenský). Husitství (jemuž se věnoval ve třetím díle) Palacký považoval za vrchol a jádro národních dějin.\n\n\n\n"}
{"id": "1216877", "url": "https://cs.wikipedia.org/wiki?curid=1216877", "title": "Česká kultura", "text": "Česká kultura\n\nČeská kultura je pojem, který označuje kulturní projevy jednak Čechů (doma i v cizině),jednak v českém jazyce, případně na území nynější České republiky (Česka). V užším slova smyslu jde o projevy umělecké, v tradičních uměleckých oborech jako je literatura, divadlo, film, sochařství, malířství, umělecká fotografie, hudba, architektura apod. V širším slova smyslu může pojem zahrnovat i obecnější kolektivní projevy jako jsou jazyk, věda, právo, folklór, zvyky, tradice, svátky, rituály, místní gastronomie, populární kultura, móda, zábava, komunikační normy apod.\n\nPočátky české literatury souvisí s činností Konstantina Filozofa a jeho bratra Metoděje na Velké Moravě. Ti spolu se svými žáky (nejvýznamnějším z nich byl Kliment Ochridský) vytvořili, ve staroslověnštině, první české literární památky (\"Proglas\", \"Život Metodějův\", \"Život Konstantinův\"). Po vyhnání této skupiny z Moravy začala klíčovou roli sehrávat latina, vznikaly v ní legendy (\"Kristiánova legenda\"), kroniky (zejm. \"Kosmova kronika\") i jiné žánry (např. \"Vita Caroli\", vlastní životopis krále Karla IV.). Prvními významnými česky psanými texty byly \"Alexandreida\" a \"Dalimilova kronika\". Prvními autory, kteří psali i česky, a kteří došli světového věhlasu, byli Jan Hus, jeden ze zakladatelů evropské reformace, a Jan Amos Komenský, nejvýznamnější představitel humanismu v české literatuře. Dalšími významnými autory reformace byli Jeroným Pražský a Petr Chelčický. Po porážce stavovského povstání v bitvě na Bílé hoře roku 1620 nastalo složité období vytlačování a odumírání češtiny. Proti tomu se v barokní éře postavil Bohuslav Balbín. Ústup češtiny však zastavil až proces tzv. národního obrození, který začal na konci 18. století. Klíčovou postavou první etapy obrození byl lingvista Josef Dobrovský. V druhé etapě to byli Josef Jungmann, který kladl důraz na jazykovou koncepci národa, a Pavel Jozef Šafařík, představitel panslovanských tendencí. Tehdy se začala objevovat také již první svébytná literatura (Jan Kollár, František Ladislav Čelakovský). Proces vyvrcholil ve třetí etapě, kdy František Palacký a Karel Havlíček Borovský dokončili koncept českého národa politicky a kdy vznikla i vrcholná díla literární, ať už básnická (Havlíček, Karel Hynek Mácha, Karel Jaromír Erben), prozaická (Božena Němcová), či divadelní (Josef Kajetán Tyl, Karel Sabina). Ve druhé polovině 19. století se literární život začal prudce rozvíjet, vznikaly skupiny s různým programem - májovci (Jan Neruda, Vítězslav Hálek, Jakub Arbes), ruchovci (Svatopluk Čech), lumírovci (Jaroslav Vrchlický, Julius Zeyer), realisté (Alois Jirásek), česká moderna (Antonín Sova, Otokar Březina) či tzv. anarchističtí buřiči (Viktor Dyk, Petr Bezruč). Od konce 19. století začínala též vzkvétat německy psaná literatura (zejména v Praze), která se stala světovým fenoménem (Franz Kafka, Rainer Maria Rilke, Gustav Meyrink, Franz Werfel, Max Brod, Egon Erwín Kisch). V první polovině 20. století si vydobyli světový význam i česky píšící tvůrci, především Jaroslav Hašek a Karel Čapek. Silná byla též levicová avantgarda, která se sdružila do spolku Devětsil, který se věnoval nejprve proletářské poezii, posléze vymyslel směr poetismus, aby většina autorů nakonec přešla k surrealismu. Členem Devětsilu byl i Jaroslav Seifert, dosud jediný Čech oceněný Nobelovou cenou za literaturu (roku 1984). K dalším významným členům patřili Jiří Wolker, Vítězslav Nezval, Vladislav Vančura, František Halas a Karel Teige. Mimo avantgardní kruhy stáli např. Ivan Olbracht, Vladimír Holan či Ladislav Klíma. Ve druhé polovině 20. století se největšího ohlasu dostalo Milanu Kunderovi a Bohumilu Hrabalovi. Literatura se tehdy z politických důvodů (zejm. po sovětské okupaci roku 1968) rozdělila na exilovou, samizdatovou a oficiální. K významným exilovým autorům krom Kundery patřili Pavel Kohout, Josef Škvorecký a Arnošt Lustig. Samizdatová literatura se štěpila na disent spjatý zejména s Chartou 77 (Václav Havel, Ivan Klíma, Ludvík Vaculík) a tzv. underground (Egon Bondy, Ivan Martin Jirous). Z oficiálních prozaiků dosáhl největšího mezinárodního věhlasu spolu s Hrabalem Ladislav Fuks. Po sametové revoluci z roku 1989 toto rozdělení literárního života padlo. Z nových autorů se po roce 1989 nejvíce prosadil Patrik Ouředník a Jáchym Topol.\n\nK významným novinářům krom výše uvedených patřili Julius Fučík, Milena Jesenská nebo Ferdinand Peroutka.\n\nČeské divadelnictví má kořeny již ve středověku. Nejstarším dochovaným dramatickým dílem s využitím češtiny je zlomek česko-latinské hry ze 14. století, zvané obvykle \"Mastičkář\". Původně šlo o jakousi mezihru v inscenaci evangelijních scén - popisuje situaci, kdy jde Ježíšova matka Marie na trh koupit vonné masti k nabalzamování mrtvého Ježíšova těla. Scéna se však stále více osamostatňovala a popisovala satiricky poměry v měšťanském prostředí.\n\nV 19. století sehrálo divadlo výraznou roli v národním obrození (Václav Kliment Klicpera, Josef Kajetán Tyl). Emancipační snahy českého národa se v 2. polovině 19. století projevily otevřením Národního divadla v Praze v roce 1883. Národní divadlo od té doby uvádí jak opery, tak činohry. V 90. letech 19. století pronikaly do českého divadla evropské literární směry, zejména realismus, který reprezentoval Ladislav Stroupežnický, především svou vesnickou veselohrou \"Naši furianti\", a posléze zejména bratři Mrštíkové svou \"Maryšou\". Také Gabriela Preissová přinesla na česká jeviště silná témata (\"Gazdina roba\", \"Její pastorkyňa\"). Za tuto moderní dramatiku bojoval zejména režisér Jaroslav Kvapil, který se též prezentoval jako dramatik (\"Princezna Pampeliška\").\n\nV první polovině 20. století došlo k rozvoji avantgardního divadla reprezentovaného Osvobozeným divadlem Jiřího Voskovce a Jana Wericha, nebo Emilem Františkem Burianem, Jiřím Frejkou, Jindřichem Honzlem či Jiřím Mahenem. Na světových jevištích se nejvíce prosadily hry Karla Čapka (\"R.U.R.\", \"Věc Makropulos\"), nebo Františka Langera (\"Periférie\").\n\nVe druhé polovině 20. století se rozvíjela divadla malých forem jako Semafor (Jiří Suchý a Jiří Šlitr), divadlo Na zábradlí (Jan Grossman, Ivan Vyskočil), Činoherní klub (Ladislav Smoček), Husa na provázku, Ypsilonka (Jan Schmid), Divadlo Sklep či divadlo Járy Cimrmana (Zdeněk Svěrák, Ladislav Smoljak). V 60. letech se nejúspěšnějším dramatikem stal Pavel Kohout (zejm. \"August, August, august\"), absurdní drama reprezentoval Václav Havel.\n\nČeský film dosáhl mezinárodního ohlasu zejména v 60. letech 20. století, kdy se hovořilo o tzv. československé nové vlně (Miloš Forman, Věra Chytilová, Jiří Menzel, Ján Kadár, Elmar Klos, Jaromil Jireš, František Vláčil, Vojtěch Jasný, Juraj Jakubisko, Juraj Herz, Ivan Passer, Jan Němec). Vážnější umělecké ambice se podařilo ve stejné době naplnit Karlu Kachyňovi, Otakaru Vávrovi, Jiřímu Krejčíkovi či Karlu Zemanovi.\n\n30. až 50. léta a posléze 70. až 80. léta ovšem svědčila více populárnímu filmu než uměleckému, s nadčasovou elegancí tohoto prostoru využili třeba režiséři Bořivoj Zeman, Oldřich Lipský, Václav Vorlíček, Martin Frič a Ladislav Smoljak, scenáristé Jiří Brdečka, Miloš Macourek, Zdeněk Svěrák nebo skladatelé filmové hudby Zdeněk Liška, Luboš Fišer a Petr Hapka.\n\nSnímky \"Obchod na korze\" (1965), \"Ostře sledované vlaky\" (1967) a \"Kolja\" (1996) získaly Oscara za nejlepší neanglicky mluvený film, šest dalších filmů se dostalo do užší nominace: \"Lásky jedné plavovlásky\" (1966), \"Hoří, má panenko\" (1968), \"Vesničko má středisková\" (1986), \"Obecná škola\" (1991), \"Musíme si pomáhat\" (2000) a \"Želary\" (2003).\n\nMezinárodního věhlasu došel český loutkový a animovaný film (Jiří Trnka, Hermína Týrlová, Zdeněk Miler, Jan Švankmajer, Břetislav Pojar). K této tradici patří i televizní cyklus \"Večerníčků\", na němž spolupracovali i přední výtvarníci jako Adolf Born, Zdeněk Smetana či Vladimír Jiránek.\n\nČeská hudba má své kořeny v nejméně 1000 let staré duchovní hudbě. Nejstarší duchovní píseň v českých zemích byla staroslověnská: \"Hospodine, pomiluj ny\". Vznikla na konci 10. století, nebo počátku 11. století. Původ je zřetelně staroslověnský, pronikly do ní ovšem i prvky staročeštiny (patrně v průběhu času).\n\nPrvní duchovní píseň ve staročeštině \"Svatý Václave, vévodo české země\" (též \"Svatováclavský chorál\") vznikla ve 12. století. Zapsána byla ale až ve 14. století v kronice Beneše Krabice z Veitmile. Podobně významná je \"Ostrovská píseň\". Zabývá se přítomností Krista ve svátosti oltářní. Zapsána byla v kodexu kláštera z Ostrova u Davle, podle prvního verše se jí též říká \"Slovo do světa stvorenie\". Má na rozdíl od svatováclavského chorálu již složitější básnickou formu.\n\nVýznamným centrem středověké hudby byla Šumava. První hudební paměti zde pocházejí z knihovny cisterciáckého kláštera ve Vyšším Brodě, založeného roku 1259. Například rukopis č. 42 z roku 1410 zde popisuje píseň \"Jezu Kriste, ščedrý kněže\", kterou si zpívali také husité. Husitskou písňovou tvorbu, tedy tvorbu přelomu 14. a 15. století, zachoval \"Jistebnický kancionál\" (zejm. \"Ktož jsú boží bojovníci\" a \"Povstaň, povstaň veliké město pražské\").\n\nDůležitou etapou ve vývoji české hudby bylo baroko (17. a 18. století). Tehdy se hudba ustavila jako samostatný profesionální obor. Za první české hudební skladatele lze považovat barokní tvůrce jako byli Heinrich Biber, Antonín Rejcha, Jan Václav Stamic, Josef Mysliveček, Jan Dismas Zelenka, Jan Ladislav Dusík, Jiří Antonín Benda, František Xaver Richter, Jan Křtitel Vaňhal, František Xaver Brixi, Leopold Koželuh či Adam Michna z Otradovic. V národním obrození na barokní hudbu bezprostředně navázali Jan Jakub Ryba či Václav Jan Křtitel Tomášek.\n\nToto byla základna, na níž se ve druhé polovině 19. století mohli postavit klíčoví autoři moderní české vážné hudby, především Bedřich Smetana (zejm. \"Má vlast\") a Antonín Dvořák, nejslavnější český skladatel ve světě (zejm. \"Novosvětská\").\n\nTradice pak pokračovala s neztenčenou silou: Leoš Janáček, Bohuslav Martinů, Josef Suk, Vítězslav Novák, Zdeněk Fibich, Josef Bohuslav Foerster, Alois Hába, Ervín Schulhoff, Pavel Haas, Viktor Ullmann či Petr Eben. Na Moravě se narodil světově proslulý skladatel Gustav Mahler.\n\nProsadili se i interpreti. Dirigenti Rafael Kubelík, Václav Talich, Václav Neumann nebo Karel Ančerl. Houslisté Jan Kubelík, František Benda, Vojtěch Živný nebo Jan Křtitel Václav Kalivoda. Violoncellista David Popper či cembalistka Zuzana Růžičková. Také pěvkyně Ema Destinnová, z těles pak orchestr Česká filharmonie.\n\nKrátce po druhé světové válce také vznikl významný hudební festival vážné hudby Pražské jaro.\n\nČeši se ve 20. století ujali i v nových žánrech. V jazzu Jaroslav Ježek, v operetě Oskar Nedbal, v populární hudbě Jan Hammer nebo Karel Svoboda, v hudbě folkové Karel Kryl či Jaromír Nohavica. V reakci na populární dechovou hudbu rakouskou (zejména vojenskou) se rozvinula i její specifická česká verze, především díky Františku Kmochovi. Ve světě nejznámější české melodie jsou dodnes právě ty dechovkové (zejm. \"Vjezd gladiátorů\" Julia Fučíka a \"Škoda lásky\" Jaromíra Vejvody).\n\nU prvního a také zdaleka nejslavnějšího českého výtvarného díla autora neznáme. Jde o sošku \"Věstonické venuše\", patrně nejstarší keramickou sošku na světě, která vznikla v mladším paleolitu a byla nalezena roku 1925 na jižní Moravě.\n\nVětšina výtvarných umělců však byla anonymních ještě v éře gotické, malířství bylo tehdy ostatně vnímáno jako řemeslo, v němž autor není tak podstatný, a nikoli jako umění. O umělcích této doby hovoříme za pomoci pojmů jako Mistr litoměřického oltáře, Mistr třeboňského oltáře, Mistr vyšebrodského oltáře či Mistr Theodorik.\n\nAutorské malířství přišlo na scénu v baroku. K nejvýznamnějším českým barokním malířům patřili Karel Škréta, Jan Kupecký a Petr Brandl. Zcela zvláštní postavení měl Václav Hollar, který proslul svými rytinami. Vrcholná sochařská díla v té éře vytvořili Matyáš Bernard Braun a Ferdinand Maxmilián Brokoff.\n\nV první polovině 19. století probíhal proces českého národního obrození, ovšem obrozenci na malířství nekladli takový důraz jako na literaturu, divadlo či vědu. Malířství zůstávalo na pozici řemesla, přičemž v krajinářství vynikal Josef Matěj Navrátil, v portrétu a zátiší Karel Purkyně.\n\nZlom přišel v polovině 19. století, kdy do českých zemí dorazila vlna romantismu a realismu. Nejvýznamnějším představitelem malířského romantismu byl Josef Mánes, dnes známý především díky výzdobě pražského orloje. Realistickou malbu zvolil například Jaroslav Čermák.\n\nSe 70. a 80. lety nastoupila tzv. Generace Národního divadla, tedy tvůrci, kteří se nějak podíleli na výzdobě právě stavěné \"Zlaté kapličky\": Mezi nimi se největšího mezinárodního ohlasu dostalo Mikoláši Alšovi. K dalším členům generace patřili Vojtěch Hynais, Julius Mařák, Václav Brožík, Jakub Schikaneder, František Ženíšek či Josef Tulka. K této generaci patřil i sochař Josef Václav Myslbek.\n\nVětšina z autorů Generace Národního divadla nadále oscilovala mezi romantickou a realistickou malbou, zejména krajiny. To však brzy některým autorům nestačilo. Krajinář Antonín Chittussi začal měnit techniku krajinomalby až tak, že se dostal na pokraj impresionismu. Vrcholným představitelem tohoto směru se pak stal Antonín Slavíček. Dílo Luďka Marolda je zase někdy označováno za předzvěst malby secesní.\n\nPrávě secese pak patří ke klíčovým směrům, které se vynořily na konci 19. století. V českém prostředí sehrála mimořádnou roli. Její hlavní představitel, Alfons Mucha, je dnes nejznámějším českým malířem ve světě. Mucha se proslavil krom svých známých plakátů také cyklem 20 velkoformátových obrazů \"Slovanská epopej\", která shrnuje dějiny českého národa a Slovanů. Vystavena je ve Veletržním paláci v Praze, bývala v Moravském Krumlově. K secesi lze řadit i dílo Maxe Švabinského a Jana Preislera. Patří k ní i významní sochaři: František Bílek, Jan Štursa či Ladislav Šaloun.\n\nSecese provokovala svým sklonem k užitkovosti, avšak jinak ctila techniky klasické a akademické. Proti těm se však na konci století začaly bouřit nové směry. Především expresionismus. Do české expresionistické skupiny Osma patřili Bohumil Kubišta, Emil Filla či Otakar Kubín. Členové Osmy pak přecházeli ke kubismu, dalšímu novému avantgardnímu směru.\n\nPrávě avantgarda začala v první polovině 20. století určovat směr. Od kubismu k čisté abstraktní malbě došel František Kupka. Doznívající kubismus hledající nové formy vyjádření byl pěstován ve skupině Tvrdošíjní (zejm. Josef Čapek, Jan Zrzavý a sochař Otto Gutfreund). Členové avantgardního Devětsilu se pak nadchli pro surrealismus (Toyen, Jindřich Štyrský, Josef Šíma).\n\nAvantgardě navzdory si svou cestou šel Josef Lada - a i on dnes patří k nejslavnějším českým malířům ve světě.\n\nVe druhé polovině 20. století autoři povětšinou rozvíjeli objevy avantgardní revoluce - v abstraktní tvorbě to byl například Vladimír Vašíček, část díla jí věnoval Oldřich Lajsek, Mikuláš Medek, Vladimír Boudník aj. Na surrealistickou hravost, zejména ve svých známých kolážích, navazoval v exilu působící Jiří Kolář či doma tvořící Jan Švankmajer. Zcela nového směru zvaného pop-art se dotkl Kája Saudek. Na konci 80. let vystoupili členové skupiny Tvrdohlaví (Jiří David, Petr Nikl, Jaroslav Róna).\n\nNejznámějšími představiteli české umělecké fotografie jsou František Drtikol, Josef Sudek, Jan Saudek či Josef Koudelka.\n\nV českém výtvarném umění hraje významnou roli knižní ilustrace, karikatura a kreslený film. Mistrem karikatury byl František Gellner, v knižní ilustraci vynikli Viktor Oliva, Josef Lada, Jiří Trnka, Zdeněk Burian, Adolf Born či Květa Pacovská, která za knižní ilustrace roku 1992 získala Cenu Hanse Christiana Andersena od Mezinárodního sdružení pro dětskou knihu. V kresleném filmu se prosadili Zdeněk Smetana či Zdeněk Miler.\n\nK významným německým malířům narozeným v českých zemích patřili Anton Raphael Mengs, Gabriel Max, Josef Führich či Emil Orlik.\n\nGotická architektura v českých zemích vrcholila za Karla IV. Ten nechal v Praze postavit ve vrcholně gotickém slohu Karlův most a rozjela se velkorysá výstavba katedrály sv. Víta, s pomocí architekta Petra Parléře a jeho syna Jana Parléře. Jako schránku nových korunovačních klenotů, které nechal Karel vytvořit, dal ve středních Čechách vystavět hrad Karlštejn, jehož architektem byl Matyáš z Arrasu.\n\nDalšího vrcholu dosáhla gotika v éře vlády Jagellonců (též se hovoří o vladislavské či jagellonské gotice). Vladislav Jagellonský zahájil velkolepou přestavbu Pražského hradu a povolal ze Saska stavitele Benedikta Rejta, který v Čechách mimo jiné vytvořil Vladislavský sál a chrám svaté Barbory v Kutné Hoře, na jehož výstavbě se podílel další známý stavitel Matěj Rejsek, autor pražské Prašné brány. Antonín Pilgram v té době zanechal otisky pozdní gotiky v Brně. (viz též Gotická architektura v Česku)\n\nTaké v éře barokní v českých zemích působili významní architekti jako Carlo Lurago (Klementinum), Francesco Caratti (Černínský palác), Jan Baptista Mathey (Arcibiskupský palác, Toskánský palác, letohrádek v Tróji), Jan Blažej Santini-Aichel (kostel na Zelené hoře), František Maxmilián Kaňka (Karlova Koruna), Kryštof Dientzenhofer (kostel svaté Markéty v Břevnovském klášteře) nebo jeho syn Kilián Ignác Dientzenhofer (malostranský i staroměstský kostel sv. Mikuláše). (viz též Barokní architektura v Česku)\n\nVýznamná byla v české architektuře vlna secese na přelomu 19. a 20. století (zejm. Obecní dům v Praze, z architektů Antonín Balšánek, Osvald Polívka, Josef Fanta, Jan Letzel), těsně před válkou pak kubismu, což bylo českou specialitou (dům U Černé Matky Boží Josefa Gočára, Kovařovicova vila Josefa Chochola).\n\nOd 20. let 20. století architektura tíhla k funkcionalismu (Veletržní palác v Praze, Baťův mrakodrap ve Zlíně, vila Tugendhat v Brně, Památník Tomáše Bati ve Zlíně), k jeho představitelům patřili Jan Kotěra a Josef Gočár. V Praze v té době pracoval i významný slovinský architekt Josip Plečnik (zejm. kostel Nejsvětějšího Srdce Páně na náměstí Jiřího z Poděbrad v Praze). Pavel Janák se tehdy rovněž pokusil vytvořit \"národní sloh\", kombinaci lidové a moderní architektury (zejm. krematorium v Pardubicích a palác Adria v Praze). Podobnou cestou šel Dušan Jurkovič.\n\nZ architektury 2. poloviny 20. století je stále více doceňována česká verze brutalismu, zejména z dílny Věry Machoninové a jejího manžela Vladimíra Machonina (dům bytové kultury v Praze, hotel Thermal v Karlových Varech, obchodní dům Kotva v Praze, velvyslanectví ČSSR v Berlíně). Z dalších brutalistických staveb je připomínáno zejména československé velvyslanectví v Londýně architektů Jana Bočana, Jana Šrámka a Karla Štěpánského, hotel Intercontinental v Praze od Karla Bubeníčka a Karla Filsaka či stavby Karla Pragera (budova bývalého Federálního shromáždění, Nová scéna Národního divadla). Nejoceňovanější stavbou této doby však byl vysílač na Ještědu od Karla Hubáčka.\n\nV polistopadové architektuře výraznou roli sehrálo dílo Franka Gehryho a Vlado Miluniće Tančící dům v Praze, které přímo inicioval Václav Havel, a jež bývá uváděno jako symbol postmoderní architektury. Z významných světových architektů v té době v Praze tvořil ještě Jean Nouvel (Zlatý Anděl na pražském Smíchově), ale nakonec se ukázalo, po opadnutí porevolučního nadšení, že velká architektonická jména bude obtížné do ČR přilákat. Z projektů domácích architektů si největší kredit získal projekt Národní technické knihovny v pražských Dejvicích. Hojně diskutovaný projekt nové budovy Národní knihovny Jana Kaplického zůstal jen na papíře.\n\nČeskými rodáky byli i významní architekti Adolf Loos, Josef Hoffmann, Joseph Maria Olbrich či Balthasar Neumann. Podíleli se na rozvoji zejména Vídně, stejně jako český stavitel Josef Hlávka.\n\nV sedmdesátých a hlavně osmdesátých letech se v Česku objevilo nové odvětví kulturní tvorby – počítačové hry. To se začalo rozvíjet hlavně po roce 1994, kdy vyšlo \"Tajemství Oslího ostrova\". Poté následovaly, v Česku poměrně úspěšné a populární hry jako \"Dračí historie\", \"Fish Fillets\" či \"Brány Skeldalu\". V roce 1999 se povedlo v zahraničí uspět hře \"Hidden & Dangerous\". V příštích letech následovaly mezinárodně úspěšné herní tituly, jako \"Operace Flashpoint\", \"\" či \"Vietcong\". V Česku funguje několik světově známých herních studií, jako 2K Czech, Bohemia Interactive Studio, SCS Software, Amanita Design nebo Madfinger Games. Od roku 2010 jsou české hry oceňovány na Anifilmu v rámci soutěže Česká hra roku a v letech 2011 až 2013 v rámci soutěže Booom. Lze se setkat s názorem, že videohry jsou největším kulturním exportem České republiky.\n\nKrom kultury vysoké a lidové se v českých zemích, jako všude jinde, rozvíjela od počátků 19. století i kultura populární. Některé popkulturní fenomény jsou pevně usazeny v českém kolektivním vědomí a slouží nezřídka i k národní sebeidentifikaci. Anketa České televize Kniha mého srdce z roku 2009 například ukázala masovost obliby literárních postav, jako jsou sluha Saturnin z humoristického románu Zdeňka Jirotky, Švejk z románu Haškova či Rychlé šípy z chlapeckých románů a komiksů Jaroslava Foglara. Podobná anketa o Největšího Čecha zase ukázala roli humoristického fenoménu Járy Cimrmana. Význačnou roli sehrává též dvojice loutek, které vytvořil za první republiky Josef Skupa: Spejbl a Hurvínek. Skupa tím navázal na velkou českou loutkářskou tradici, spjatou mimo jiné se jménem Matěje Kopeckého. Z dětské literatury vzešla podobně populární postavička Ferdy Mravence (a jeho souputníka Brouka Pytlíka), kterou stvořil Ondřej Sekora. K nejpopulárnějším českým komiksům patří Čtyřlístek. Zdrojem podobných popkulturních fenoménů se v 2. polovině 20. století stal film a především televize - cyklus televizních Večerníčků přinesl populární postavičky jako Krteček Zdeňka Milera, Bob a Bobek či Pat a Mat Vladimíra Jiránka, Maxipes Fík Jiřího Šalamouna, Křemílek a Vochomůrka či Rákosníček Zdeňka Smetany, Mach a Šebestová Adolfa Borna či Rumcajs Radka Pilaře. Kvalitní televizní a filmová tvorba pro děti 70. a 80. let 20. století zase přinesla fenomény jako Pan Tau. Nejvýraznější postavou české pop-music, která se začala formovat od 50. let, je dlouhodobě zpěvák Karel Gott.\n\nKulturní a společenské dění pravidelně vrcholí na různých festivalech a přehlídkách. K největším festivalům vážné hudby patří Pražské jaro, Smetanova Litomyšl a Janáčkovy Hukvaldy. V oblasti jazzu je to Jazz Goes to Town v Hradci Králové, Bohemia JazzFest pořádaný v různých městech současně a Prague Proms.\n\nNejvětším tanečním festivalem je Tanec Praha. V oblasti výtvarného umění je to přehlídka Praguequadriennale, zcela zvláštní výtvarnou akcí je pak Festival světla Signal, pravděpodobně nejnavštěvovanější kulturní akce v ČR.\n\nK velkým divadelním akcím patří tradiční festival amatétského divadla Jiráskův Hronov, loutkářská Skupova Plzeň či na moderní cirkus a akrobacii zaměřená Letní Letná. Divadlo i hudbu spojuje festival v bohnické psychiatrické léčebně Mezi ploty. Největšími knižními akcemi jsou Svět knihy a Festival spisovatelů Praha.\n\nV oblasti rockové a popové hudby jsou největšími festivaly Rock for People, Colours of Ostrava, Trutnov Open Air Festival, Benátská noc, Hrady CZ, Votvírák, United Islands of Prague, Sázavafest či Mácháč. V oblasti rapu a hip hopu je největší akcí Hip Hop Kemp u Hradce Králové, největšími metalovými festivaly jsou Masters of Rock ve Vizovicích a Brutal Assault v Josefově, v oblasti taneční hudby Beats for Love ve Vítkovicích a Mighty Sounds. Největší akcí lidové hudby je tradičně Mezinárodní folklorní festival Strážnice.\n\nNejvětším a nejtradičnějším filmovým festivalem je Mezinárodní filmový festival Karlovy Vary. Jemu se snaží širokým záběrem konkurovat Febiofest. Další festivaly mají užší žánrové zaměření - na dětský film se zaměřuje Film festival Zlín, na film kreslený a loutkový Anifest, na film dokumentární Jeden svět a Jihlava, výhradně české filmy mohou na festival Finále Plzeň. Dlouhou tradici má mezinárodní televizní festival Zlatá Praha.\n\nTradičními přehlídkami průmyslovými jsou brněnský strojírenský veletrh a zemědělská výstava Země živitelka v Českých Budějovicích.\n\nKe společensko-kulturním událostem patří rovněž udílení různých cen. Největší prestiži se těší cena Český lev pro filmaře, Ceny Thálie pro divadelníky, Ceny Anděl pro hudebníky, Sportovec roku či ceny Česká hlava pro vědce.\n\n"}
{"id": "1216888", "url": "https://cs.wikipedia.org/wiki?curid=1216888", "title": "Tadatoši Fudžimaki", "text": "Tadatoši Fudžimaki\n\nTadatoši Fudžimaki (, * 9. června 1982 Tokio) je japonský mangaka.\n\nMezi jeho nejznámější díla patří manga \"Kuroko no basuke\". Ilustroval též série \"ƒ -Replace-\", \"-Replace 2-\", \"-Replace 3-\" a \"-Replace 4-\".\n"}
{"id": "1216890", "url": "https://cs.wikipedia.org/wiki?curid=1216890", "title": "Ladislav Samohýl", "text": "Ladislav Samohýl\n\nLadislav Samohýl (2. září 1864 Tlumačov – ???) byl rakouský rolník a politik z Moravy; poslanec Moravského zemského sněmu.\n\nByl rolníkem v Tlumačově. Byl synem Josefa Samohýla z Tlumačova čp. 73. Narodil se roku 1864. V matrice je uváděn jako Ladislav Franz Samohil. Studoval v Kroměříži a roku 1882 absolvoval českou reálnou školu v Prostějově, provozovanou Ústřední maticí školskou. Jeden rok sloužil v armádě a pak se věnoval správě rodinného hospodářství. V letech 1898–1918 stál v čele obce jako starosta a byl hlavním reprezentantem mladočeské Lidové strany na Moravě v Tlumačově. Koncem 19. století byl i velitelem sboru dobrovolných hasičů. V roce 1909 se coby starosta Tlumačova podílel na debatách o zřízení cukrovaru v Hulíně. Do funkce starosty Tlumačova se vrátil znovu za První republiky, po krátkém popřevratovém období. V čele obce je uváděn k roku 1925.\n\nPočátkem 20. století se zapojil i do vysoké politiky. V zemských volbách v roce 1902 byl zvolen na Moravský zemský sněm, kde zastupoval kurii venkovských obcí, obvod Holešov, Bystřice p. Hostýnem, Napajedla. V roce 1902 se na sněm dostal jako český kompromisní kandidát. Šlo o společnou kandidátní listinu staročechů a mladočechů. Sám Somohýl je uváděn coby politik mladočechů, respektive jejich moravské odnože, Lidové strany na Moravě, za kterou neúspěšně kandidoval v zemských volbách v roce 1906.\n\nV zemských volbách roku 1928 kandidoval jistý Ladislav Samohýl, rolník a starosta v Tlumačově, na 7. pozici kandidátní listiny Československé národní demokracie do Moravskoslezského zemského zastupitelstva. Koncem roku 1928 se Ladislav Samohýl z Tlumačova uvádí jako nově zvolený člen okresního zastupitelstva v Uherském Hradišti za Československou národní demokracii.\n"}
{"id": "1216895", "url": "https://cs.wikipedia.org/wiki?curid=1216895", "title": "Ludovic Youté", "text": "Ludovic Youté\n\nLudovic Youté (* 24. února 1970) je bývalý kamerunský fotbalista.\n\nV české lize hrál za SK Slavia Praha. Nastoupil v 1 ligovém utkání proti Zlínu a měl asistenci na gól. Ze Slavie odešel do tureckého týmu Vanspor Kulübü.\n\n\n"}
{"id": "1216897", "url": "https://cs.wikipedia.org/wiki?curid=1216897", "title": "Jaroslav Svěchota", "text": "Jaroslav Svěchota\n\nJaroslav Svěchota (13. září 1941 Domanín, dnes Česko – 8. listopadu 2004 Bratislava) byl ředitel kontrarozvědky Slovenské informační služby náměstek ředitele SIS Ivana Lexy. Figuroval jako svědek a obviněný v mnoha kauzách spojenými s vládou Vladimíra Mečiara.\n\nPřed rokem 1989 pracoval jako agent pro StB (krycí jméno Technik, registrační číslo 19508) pro její sídlo v Bratislavě. Pracoval pro Ministerstvo dálnic slovenské republiky, v Úřadu na ochranu demokracie.\n\nV roce 1995 se stal šéfem kontrarozvědky SIS, později náměstkem ředitele SIS Ivana Lexy. Po odchodu Lexy z postu šéfa SIS pracoval jako právník. Vypovídal v případě zavlečení Michala Kováče mladšího, v kauze vraždy Roberta Remiáše a dalších.\n\nJaroslav Svěchota byl zodpovědný za krádeže svazků z archivů StB, které se týkaly lidí aktivních ve slovenské politice na začátku 90. let 20. století, mezi jinými svazku Vladimíra Mečiara.\n\n"}
{"id": "1216901", "url": "https://cs.wikipedia.org/wiki?curid=1216901", "title": "Small Planet Airlines", "text": "Small Planet Airlines\n\nSmall Planet Airlines byla polsko-litevská letecká společnost. Byla založena v roce 2009. Měla pobočky v pěti zemích: Kambodža, Německo, Itálie, Litva a Polsko. Soustředila se na charterové lety do dovolenkových destinací. V září 2018 vyhlásily bankrot německá, kambodžská a polská pobočka, o měsíc později tak učinila celá společnost. Nepodařilo se najít nového investora, 28. listopadu byla uzemněna všechna letadla a společnost zanikla. \n\nV březnu 2017 čítala flotila Small Planet Airlines následující letadla:\n"}
{"id": "1216903", "url": "https://cs.wikipedia.org/wiki?curid=1216903", "title": "International Champions Cup", "text": "International Champions Cup\n\nInternational Champions Cup (zkratka ICC, doslova \"Mezinárodní pohár mistrů\") je přípravný mezinárodní turnaj fotbalových klubů, který se hraje každoročně na přelomu července a srpna. Založila ho firma Relevant Sports za účelem propagace fotbalu v USA, hraje se od roku 2013 a navazuje na soutěž World Football Challenge, existující v letech 2009–2012. Hlavním sponzorem je pivovar Guinness.\n\nTurnaje se účastní přední evropské velkokluby a účastníci Major League Soccer. V prvních dvou ročnících nastoupilo osm týmů rozdělených do dvou skupin, jejichž vítězové se pak utkali o celkové prvenství. Hrálo se v USA a Kanadě, od roku 2015 turnaj expandoval do Austrálie a Číny; formát se změnil na tři paralelní skupiny, dvě tříčlenné a jednu desetičlennou (do ní se americkým týmům započítávaly vzájemné zápasy hrané v rámci MLS), z nichž každá má svého vítěze. V desetičlenné skupině se nehraje každý s každým: tabulka se sestaví poté, co všechny týmy odehrají vylosované čtyři zápasy. K ročníku 2016 se přihlásilo sedmnáct klubů, část zápasů se konala i v Evropě.\n\nPravidla turnaje mají následující zvláštnost: ani ve skupinové fázi nesmí zápasy skončit remízou, v případě nerozhodného výsledku po devadesáti minutách následuje penaltový rozstřel. Body se přidělují následujícím způsobem: výhra v normálním čase tři body, výhra na penalty dva body, prohra na penalty jeden bod a pouze za prohru v normální hrací době tým nedostane žádné body. \n\nZápas mezi Manchester United FC a Realem Madrid hraný 2. srpna 2014 na Michigan Stadium v Ann Arbor vidělo 109 318 diváků, což je rekordní fotbalová návštěva v historii USA. \n\n\n\n"}
{"id": "1216906", "url": "https://cs.wikipedia.org/wiki?curid=1216906", "title": "Norton United FC", "text": "Norton United FC\n\nNorton United FC (celým názvem: Norton United Football Club) byl anglický fotbalový klub, který sídlil ve městě Stoke-on-Trent v nemetropolitním hrabství Staffordshire. Založen byl v roce 1989. Po sezóně 2015/16 klubové vedení ohlásilo rezignaci z Northern Premier League a následné ukončení činností ve fotbalových soutěžích.\n\nSvé domácí zápasy odehrával na stadionu Norton Cricket Club & Miners Welfare Institute s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216907", "url": "https://cs.wikipedia.org/wiki?curid=1216907", "title": "Karel František Seilern", "text": "Karel František Seilern\n\nKarel František Seilern, též Franz Karl von Seilern (5. března 1852 Vídeň – 12. dubna 1916 Vídeň), byl rakouský šlechtic z rodu Seilern a politik z Moravy; poslanec Moravského zemského sněmu, podporovatel české menšiny ve Vídni.\n\nHrabě Karel František Seilern pocházel ze šlechtického rodu Seilern und Aspang. Jeho otcem byl hrabě Karel Maxmilian Seilern-Aspang (1825–1905), který byl rovněž politicky aktivní, stejně jako strýc Josef František Seilern-Aspang (1823–1868). Mladší bratr Julius Seilern (1858–1932) spravoval statek Přílepy.\n\nNarodil se ve Vídni. Vystudoval gymnázium a práva na Vídeňské univerzitě, kde složil všechny tři státní zkoušky. Pak studoval agronomii v Mnichově. V roce 1878 se podílel na tažení rakousko-uherské armády v rámci okupace Bosny a Hercegoviny. Poté pokračoval až do roku 1881 v zemědělských studiích. Podnikl studijní cesty po Evropě. Pak se věnoval správě statku Milotice, který se pod jeho vedením stal vzorovým hospodářstvím. Byl odborníkem na agronomii, uplatňoval nejnovější poznatky a šířil osvětu mezi obyvatelstvem regionu. Angažoval se i v katolickém spolkovém životě na Moravě a byl prezidentem správní rady Moravské agrární a průmyslové banky. V roce 1913 byl zvolen prezidentem české sekce moravského zemského výboru pro přípravu vzniku rakouského letectva.\n\nPro své národní a politické postoje byl označován jako \"hrabě-demokrat\" nebo \"slovácký hrabě\". Výrazně poporoval českou menšinu ve Vídni, v čemž navázal na aktivity podobně smýšlejícího šlechtice, Jana Harracha. Zejména měl zásluhu na myšlence vzniku vídeňského Českého domu. Ve Vídni mu patřil palác ve Wollzeile.\n\nPočátkem 20. století se zapojil i do vysoké politiky. V zemských volbách v roce 1902 byl zvolen na Moravský zemský sněm, kde zastupoval kurii venkovských obcí, obvod Kyjov, Hodonín, Žďánice. Na sněm se vrátil v doplňovací volbách 9. února 1907, nyní za kurii velkostatkářskou. V ní uspěl i v řádných zemských volbách v roce 1913. Poslancem byl až do své smrti roku 1916. V roce 1902 se na sněm dostal jako kandidát Katolické strany národní na Moravě. Byl řazen mezi klerikální české politiky. V roce 1907 byl zvolen na sněm jako konzervativec (Strana konzervativního velkostatku).\n\nOd roku 1914 se u něj projevovaly známky nemoci (kornatění cév). Odjel kvůli tomu na jistou dobu do lázní v Nauheimu. Za světové války byl nicméně stále veřejně aktivní. Soustřeďoval se na péči o zraněné vojáky, zejména Slováky. Na jeho popud byl zřízen provizorní špitál ve Vídni. V dubnu 1915 utrpěl záchvat mrtvice, v červnu téhož roku druhý záchvat. Zemřel v dubnu 1916 po třetí mrtvici.\n"}
{"id": "1216908", "url": "https://cs.wikipedia.org/wiki?curid=1216908", "title": "NGC 6067", "text": "NGC 6067\n\nNGC 6067 je malá ale jasná otevřená hvězdokupa v souhvězdí Pravítka vzdálená přibližně 4 600 světelných let. Objevil ji skotský astronom James Dunlop v roce 1826 při svém pobytu v Parramatta v Novém Jižním Walesu v Austrálii. \n\nNa obloze se nachází v prostřední části souhvězdí, 4 stupně jižně od dvojice hvězd γ1 a γ2 Normae, v blízkosti velkého oblaku hvězd, který souhvězdí Pravítka vévodí; její pozorování pouhým okem není jednoduché, neboť s tímto jasným oblakem splývá a je třeba použít triedr, aby mohla být nalezena a začala být rozložená na některé hvězdy. Malý hvězdářský dalekohled ji zcela rozloží na desítky jednotlivých hvězd i při malém zvětšení. Její nejjasnější hvězdy jsou 9. magnitudy a přidává se k nim několik desítek slabších hvězd až do 12. magnitudy.\n\nKvůli její velké jižní deklinaci je hvězdokupa pozorovatelná hlavně z jižní polokoule; na severní polokouli je možné ji pozorovat pouze v blízkosti tropických oblastí. Nejvhodnější období pro její pozorování na večerní obloze je od března do října.\n\nHvězdokupu nalezl James Dunlop v roce 1826 při svém pobytu v Austrálii, kdy objevil a zapsal do katalogu velké množství hvězdokup, které se nachází na jižní obloze. Později ji znovu pozoroval John Herschel, který ji popsal jako velmi jasný a bohatý objekt tvořený hvězdami s magnitudou 10 a slabšími.\n\nNGC 6067 je velmi bohatá a zhuštěná hvězdokupa nacházející se ve vzdálenosti kolem 4 600 světelných let, tedy uvnitř ramena Střelce Mléčné dráhy. Některé odhady směřují k mírně větší vzdálenosti až do 5 700 světelných let. Její stáří je zhruba 120 milionů let\na ve skutečnosti neobsahuje zvláště hmotné hvězdy ze začátku spektrální klasifikace, protože již dávno vybuchly jako supernovy.\n\nVe směru hvězdokupy se nachází mnoho cefeid, podobně jako v sousední NGC 6087; mnoho studií se proto zaměřuje na určení, zda jsou opravdovými členy této hvězdokupy, nebo se na ni pouze náhodně promítají. Nejnovější studie potvrdily, že hvězdy QZ Normae a V340 Normae jsou skutečnými členy hvězdokupy, zatímco GU Normae leží v menší vzdálenosti a není s ní spojená.\n\n"}
{"id": "1216915", "url": "https://cs.wikipedia.org/wiki?curid=1216915", "title": "Korunovační mše (Mozart)", "text": "Korunovační mše (Mozart)\n\nKorunovační mše C dur ( \"Krönungsmesse C Dur\"), KV 317 je jedna ze mší Wolfganga Amadea Mozarta.\n\nNázev \"Korunovační\" se poprvé objevil až v roce 1873. Skladba byla pravděpodobně zkomponována pro velikonoční bohoslužbu v salcburské katedrále v roce 1779, která připadla na 4. dubna. Autor ji datoval 23. března 1779. Záhy po Mozartově smrti se mše KV 317 zařadila mezi nejvýznamnější skladby pro bohoslužby při korunovacích císařů a králů i při běžných bohoslužbách.\n\nPoprvé v rámci skutečné císařské ceremonie zazněla při korunovaci císaře Františka II. Nové označení „Korunovační“ původně vzniklo pravděpodobně jako „pracovní“ název mezi hudebníky Vídeňské dvorní kapely (Wiener Hofmusikkapelle), ale brzy se rozšířil obecně. Z neprokazatelného tvrzení Mozartova obdivovatele Johanna Evangelisty Engla z roku 1907, že Korunovační mše měla být zkomponována pro každoroční svátek korunovace v bazilice Maria Plain, který vznikl 27. června roku 1779, neboť Mozartovi byli hlubokou zbožností spojeni s poutním kostelem Maria Plain, se stala tvrdošíjně přetrvávající legenda.\n\nCharakteristické pro Korunovační mši jsou její symfonické prvky. Sólové hlasy a sbor jsou velmi zřetelně oddělené. Zvláštní význam zde má také hoboj. Korunovační mše se skládá z následujících částí ordinaria missæ:\n\nObsazení:\n\n"}
{"id": "1216918", "url": "https://cs.wikipedia.org/wiki?curid=1216918", "title": "Vodafone Arena", "text": "Vodafone Arena\n\nVodafone Arena je stadion Tureckého Fotbalového týmu Beşiktaş JK. První zápas byl odehrán 11. června 2016 mezi Beşiktaş a Bursaspor. Stadion vznikl na místě dřívějšího stadionu BJK İnönü Stadium, který byl kvůli výstavbě stržen. Kapacita stadionu je přibližně 43 500 návštěvníků, nicméně původně bylo plánováno, že bude pouze pro 41 903. Náklady na výstavbu dosáhly 110 miliónů eur.\n"}
{"id": "1216924", "url": "https://cs.wikipedia.org/wiki?curid=1216924", "title": "BRD Bucharest Open 2016", "text": "BRD Bucharest Open 2016\n\nBRD Bucharest Open 2016 byl profesionální tenisový turnaj ženského okruhu WTA Tour, který se odehrával na otevřených antukových dvorcích městského areálu Arenele BNR. Probíhal mezi 11. až 17. červencem 2016 v rumunské metropoli Bukurešti jako třetí ročník turnaje.\n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala domácí světová pětka Simona Halepová. Jako poslední přímá účastnice do dvouhry nastoupila 197. ruská tenistka žebříčku Polina Lejkinová.\n\nSinglovou soutěž ovládla Simona Halepová, která ve finálovém střetnutí vyhrála dvakrát 6–0. Vítězem deblové části se stal australsko-thajský pár Jessica Mooreová a Varatčaja Vongteančajová, jenž na turnaji zaznamenal první společný triumf.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující páry obdržely divokou kartu do hlavní soutěže:\n\n\n"}
{"id": "1216925", "url": "https://cs.wikipedia.org/wiki?curid=1216925", "title": "Josef František Seilern-Aspang", "text": "Josef František Seilern-Aspang\n\nJosef František Seilern-Aspang, též Josef Maria, německy Josef Franz Graf von Seilern und Aspang, celým jménem Joseph Maria Franz Johann Nepomuk Nikolaus Graf von Seilern und Aspang (14. září 1823 Vídeň – 18. června 1868 Štýrský Hradec), byl rakouský šlechtic z rodu Seilern a politik působící zčásti na Moravě; poslanec Moravského zemského sněmu.\n\nHrabě Josef František Seilern-Aspang pocházel ze šlechtického rodu Seilern und Aspang. Otec Josef August Seilern-Aspang zemřel roku 1861, matkou byla Marie Leopoldina Zichyová. Jeho bratrem byl hrabě Karel Maxmilian Seilern-Aspang (1825–1905), který byl rovněž politicky aktivní, stejně jako synovec Karel František Seilern (1852–1916). Jeho manželkou byla Elisa von Stürgkh. Jejich synem byl František Seilern (1859–1919).\n\nMěl titul císařského komořího a armádního rytmistra. Byl mu udělen Řád svatého Řehoře Velikého (velkokříž), Řád Božího hrobu a Císařský rakouský řád Leopoldův. Byl čestným rytířem Německého řádu. Patřila mu fideikomisní panství Litschau v Dolních Rakousích a na Moravě Lukov a Kralice na Hané. Dále byl spoluvlastníkem statků Kurovice, Martinice a Střebětice.\n\nV 2. polovině 19. století se zapojil i do vysoké politiky. V doplňovacích zemských volbách 22. listopadu 1865 byl zvolen na Moravský zemský sněm, kde zastupoval kurii velkostatkářskou, I. sbor. Mandát zde obhájil v zemských volbách v lednu 1867 i krátce poté konaných zemských volbách v březnu 1867. V roce 1867 se uvádí coby konzervativec (Strana konzervativního velkostatku). Poslancem byl až do své smrti roku 1868. Pak byla vypsána doplňovací volba.\n\nZemřel v červnu 1868 poté, co byl narychlo ve vážném zdravotním stavu dopraven z Říma do Štýrského Hradce. Zde došlo k jeho úmrtí ve vile rodu Preindlsbergerů na Rosenbergu. Zemřel po dlouhé nemoci ve 45. roce svého života.\n"}
{"id": "1216926", "url": "https://cs.wikipedia.org/wiki?curid=1216926", "title": "František Tomáš Kolowrat-Krakowský", "text": "František Tomáš Kolowrat-Krakowský\n\nFrantišek Tomáš Kolowrat-Krakowský (25. únor 1943 Praha – 26. červen 2004 Praha), celým jménem František Sal. Tomáš Karel hrabě Kolowrat-Krakowský, byl příslušník týnecké linie krakovské větve šlechtické rodiny Kolovratů. Pracoval jako kameraman a producent u filmu a v roce 1996 se stal pokračovatelem správy rodového majetku.\n\nNarodil se 25. února 1943 v Praze jako nejmladší syn hraběte Jindřicha Kolowrat-Krakowského (27. červenec 1897 Týnec u Klatov – 19. leden 1996 Praha) a jeho druhé manželky (sňatek 21. květen 1942 Praha) Marie Kolowrat-Krakowské, rozené Klimtové (21. říjen 1907 Bratřínov u Prahy – 15. února 1991), dcery Františka Klimta a Marie rozené Štafové, matka tedy nebyla šlechtického původu. Otec pracoval v letech 1946–1948 jako velvyslanec v Turecku. Po komunistickém převratu v roce 1948 rodina odletěla do Spojeného království a ještě v březnu 1948 do USA.\n\nFrantišek Tomáš vystudoval prestižní chlapeckou střední školu Hotchkiss School v Lakevillu v Connecticutu s vyznamenáním. Nebyl však přijat na studium na Yaleovu univerzitu, proto se rozhodl studovat v Evropě, nejdříve rok v Grenoblu, kde se studoval francouzštinu a historii. Po návratu do USA nastupuje ke studiu na Kolumbijské univerzitě v New Yorku, přičemž se živil příležitostnými pracemi v továrně či jako umývač nádobí v restauracích. Těchto výdělků využil ke dvouletému studiu na univerzitě ve Vídni, kde se naučil velmi dobře německy. Po ukončení studia se živil nejrůznějšími způsoby, například jako námořník, kuchař či číšník. Po návratu do Spojených států dokončuje studium na Kolumbijské univerzitě.\n\nV roce 1968 se s bratrem Ernestem dostal k natáčení reklamního filmu. Snímek měl úspěch a na festivalu v New Yorku získal ve své kategorii 2. cenu. Usadil se v Miami, kde nejprve dělal číšníka a pak se vrátil k filmařině. Jako kameraman a produkční natočil řadu reklamních spotů, několik krátkých a tři celovečerní filmy. U filmu pracoval až do konce roku 1989.\n\nNěkolikrát navštívil Československo. Jako jediný z Jindřichových dětí se po Sametové revoluci v roce 1989 vrátil s otcem z USA do Česka a natrvalo se zde usadil. Na základě restitučních zákonů je Kolowrat-Krakowským vráceno prakticky celé někdejší panství a hrabě Jindřich se společně se synem Tomášem ujímá správy a obnovy rodového majetku. K znovuzískaným budovám patří i Kolowratský palác a palác Chicago na Národní třídě v Praze.\n\nPo jeho smrti se ujal správy celého majetku právě František Tomáš. Kromě tří pražských budov se tento majetek (dva zámky u Přimdy a okolo osmi tisíců hektarů lesů, polí a rybníků) nachází v západních Čechách na Tachovsku a Klatovsku. Jedná se např. o Kolowratské lesy na Dianě. Opravil rybníky Hraničky a Václavský rybník, který se stal součástí sportovní akce \"Přimdského triatlonu\". Vybudoval lesní účelové komunikace, které jsou i součástí cyklistických stezek spojujících oblasti Českého lesa. Ke zvýšení turistické návštěvnosti a rozvoji města Přimdy přispěl koupí nemovitosti pod zříceninou hradu Přimda a zrekonstruoval ji v \"Horský hotel Kolowrat\". V roce 1997 zakoupil do románského kostela sv. Jiří v Přimdě tři nové zvony jako náhradu za původní, zničené po 2. světové válce.\n\nV roce 2001 se zařadilo Lesní hospodářství Františka Tomáše Kolowrat-Krakowského mezi sto nejlepších firem v oboru zemědělské výroby, potravinářského průmyslu a lesnictví. Cenu mu udělil Comenius – Panevropská společnost pro kulturu, vzdělávání a vědecko-technickou spolupráci.\n\nPo smrti otce v roce 1996 se stává správcem celého majetku. Navázal na mecenášskou tradici rodu, neboť štědře podporoval kulturní a společenský rozvoj. Prodloužil nájemní smlouvu Národnímu divadlu za 1,- Kč ročně. V roce 2002 po zničujících povodních přispěl velkým obnosem do Červeného kříže a na postižené obce. Finančně podporoval fyzicky i duševně postižené a mnoho charitativních a nadačních projektů. Nezapomínal ani na školy, kulturní a jiné významné akce. \n\nZemřel po těžké nemoci (nádor plic) ve věku 61 let 26. června 2004 v Praze. Pohřeb se konal 9. července 2004 v kostele Nanebevzetí Panny Marie v Týnci na Klatovsku. V kostele pronesl smuteční proslov \"Velebení pro Tomáše\" jeho starší bratr Arnošt. Čestnou stráž u rakve drželi zaměstnanci Kolowratových lesů. Pohřbu se zúčastnili představitelé šlechtických rodů Lobkowiczů, Sternbergů, Schwarzenbergů, Kinských a další. Jeho tělo bylo uloženo do rodinné hrobky na hřbitově v Týnci.\n\nFrantišek Tomáš zakládá rodinu s bývalou tenistkou, modelkou a právničkou, JUDr. Dominikou Kolowrat-Krakowskou, rozenou Perutkovou (* 26. únor 1966 Praha), jež je dcera JUDr. Jaroslava Perutky a Františky rozené Čožíkové. Seznámili se na Silvestra v roce 1992 v Kolowratském paláci v Praze. Porodila mu dvě děti. Po smrti Františka Tomáše se stala správkyní kolowratského majetku a předsedkyní správní rady Nadačního fondu Kolowrátek. S Tomášovými sourozenci se nestýká.\n\nPotomci:\n\nNa paměť šlechetnosti hraběte Tomáše založili Maximilian, Francesca a Dominika Kolowrat-Krakowští dne 26. února 2008 u příležitosti jeho nedožitých pětašedesátých narozenin Nadační fond Kolowrátek na podporu nadaných dětí a mladistvých. V návaznosti na historickou tradici rodu Kolowrat-Krakowských směřují aktivity také do oblasti kultury, vzdělávání a lidských práv, do podpory osob v tíživé sociální situaci a do podpory poskytování sociálních a zdravotně-sociálních služeb. Z fondu je například finančně podporován Dětský domov Tachov či Mezinárodní hudební festival Mladá Praha. V současnosti je hlavní prioritou Nadačního fondu Kolowrátek podpora individuálních žádostí – pomoc handicapovaným dětem a dětem ze sociálně znevýhodněných rodin. \n\n\n"}
{"id": "1216927", "url": "https://cs.wikipedia.org/wiki?curid=1216927", "title": "BRD Bucharest Open 2016 – ženská dvouhra", "text": "BRD Bucharest Open 2016 – ženská dvouhra\n\nŽenská dvouhra BRD Bucharest Open 2016 probíhala v polovině července 2016. Do singlové soutěže bukurešťského tenisového turnaje nastoupilo třicet dva hráček. Obhájkyní titulu byla slovenská tenistka Anna Karolína Schmiedlová, kterou v 1. kole vyřadila Běloruska Aljaksandra Sasnovičová.\n\nVítězkou dvouhry se stala nejvýše nasazená a domácí tenistka Simona Halepová, jež ve finále zdolala turnajovou sedmičku Anastasiji Sevastovovou za 46 minut hry po hladkém průběhu 6–0 a 6–0 a snížila tak bilanci ze vzájemných zápasů na 2:3.\n\nV probíhající sezóně si připsala druhé turnajové vítězství, když předtím v květnu triumfovala na antuce v Madridu, které představovalo třináctý singlový titul na okruhu WTA Tour. Jednalo se rovněž o její druhý triumf z tohoto podniku, když zde naposledy triumfovala v roce 2014.\n\nPři slavnostním ceremoniálu pak žasla nad finálovým výsledkem a zhodnotila finále: „\"Myslím, že jsem snad ještě nikdy na okruhu WTA nevyhrála 6–0 6–0. Věděla jsem, že proti sobě budu mít těžkou soupeřku a o takovým výsledku se mi ani nesnilo, protože jsem tu Anastastii několikrát viděla a vím, že má výborný cit pro hru\".“ Poražená Lotyška s nadsázkou řekla: „\"Já děkuji celému svému týmu, finále je pro mě dobrý výsledek, který mě bude motivovat. Děkuji i svému trenérovi, dnes to bylo dobrá rada za stavu 5-0\".“\n"}
{"id": "1216928", "url": "https://cs.wikipedia.org/wiki?curid=1216928", "title": "VfL Osnabrück", "text": "VfL Osnabrück\n\nVfL Osnabrück (celým názvem: Verein für Leibesübungen von 1899 e. V.) je německý sportovní klub, který sídlí v Osnabrücku, jenž leží ve spolkové zemi Dolní Sasko. Fotbalový oddíl působí od sezóny 2011/12 ve 3. lize, třetí německé nejvyšší fotbalové soutěži. Své domácí zápasy odehrává na Stadionu an der Bremer Brücke s kapacitou 16 667 diváků. Klubové barvy jsou fialová a bílá.\n\nZaložen byl 17. dubna 1899 pod názvem FC 1899 Osnabrück. Svůj současný název nese od roku 1946. Největším úspěchem fotbalového oddílu je dvojnásobný triumf v Gaulize Niedersachsen, jedné ze skupin tehdejší nejvyšší fotbalové soutěže na území Německa.\n\nMimo mužský fotbalový oddíl má sportovní klub i jiné oddíly, mj. oddíl basketbalu, tenisu, gymnastiky, plavání a stolního tenisu.\n\nPrvní fotbalový klub v Osnabrücku byl založen dne 17. dubna 1899 pod názvem FC 1899 Osnabrück ze dvou rekreačních týmů Antipodia Osnabrück a Minerva Osnabrück. První zaznamenaný fotbalový zápas byl Osnabrücker proti FC Brema Brémy, zápas skončil remízou 1:1. V roce 1906 přišel první zápas proti cizímu týmu, proti Tubantia Hengelo z Nizozemska.\n\nZdroj: \n\n\n\n\nZdroj: \n\n\n\nZdroj: \n\nPoznámky:\n\n"}
{"id": "1216935", "url": "https://cs.wikipedia.org/wiki?curid=1216935", "title": "Krajské přebory 1993/94 (fotbal)", "text": "Krajské přebory 1993/94 (fotbal)\n\nKrajské přebory byly v sezóně 1993/94 5. nejvyšší fotbalovou soutěží, celkem byly rozděleny na 10 skupin.\n\nPoznámky:\n\n\nhttp://web.quick.cz/jfk-fotbal.kopecky/NSOU9394.htm\n"}
{"id": "1216936", "url": "https://cs.wikipedia.org/wiki?curid=1216936", "title": "BRD Bucharest Open 2016 – ženská čtyřhra", "text": "BRD Bucharest Open 2016 – ženská čtyřhra\n\nŽenská čtyřhra BRD Bucharest Open 2016 probíhala v polovině července 2016. Do deblové soutěže bukurešťského tenisového turnaje nastoupilo šestnáct dvojic. Obhájcem titulu byl pár Oxana Kalašnikovová a Demi Schuursová, jehož členky v této sezóně spolu nehrály. Schuursová do turnaje nezasáhla, jelikož hrála na současně probíhajícím Ladies Championship Gstaad 2016 a spoluhráčkou Kalašnikovové se stala Jaroslava Švedovová z Kazachstánu, se kterou vypadla ve čtvrtfinále na raketách Češek Lenky Kunčíkové a Karolíny Stuchlé.\n\nVítězem čtyřhry se stal nenasazený australsko-thajský pár Jessica Mooreová a Varatčaja Vongteančajová, který ve finále zdolal rumunsko-polskou dvojici Alexandra Cadanțuová a Katarzyna Piterová po dvousetovém průběhu 6–3 a 7–6.\n\nObě šampionky si do žebříčku WTA připsaly 280 bodů a získaly první společnou trofej. Mooreová vybojovala na okruhu WTA vůbec první deblový titul a pro Wongteanchai to bylo druhé takové turnajové vítězství.\n\n"}
{"id": "1216940", "url": "https://cs.wikipedia.org/wiki?curid=1216940", "title": "Zásobovací tanker typu 901", "text": "Zásobovací tanker typu 901\n\nTyp 901 (v kódu NATO třída Fuyu) je lodní třída zásobovacích tankerů námořnictva Čínské lidové republiky. Oproti stávajícím čínským zásobovacím lodím typu \"903\" má plavidlo přibližně dvojnásobně větší výtlak, takže námořnictvu umožní operace dále od základen a mělo být vhodné pro doprovod nových čínských letadlových lodí typu 001A a typu 002. Ostatním plavidlům poskytuje palivo, munici a další zásoby. Do konce roku 2018 byly dokončeny první dvě jednotky této třídy.\n\nInformace o vývoji lodí typu 901 se na veřejnost poprvé dostaly roku 2011. Prototypovou jednotku staví činská loděnice Guangzhou shipyard international (GSI) v Kantonu. Prototyp byl na vodu spuštěn 15. prosince 2015. Do služby byl přijat 1. září 2017.\n\nJednotky typu \"901\":\nPřesné technické parametry plavidla jsou pouze odhadem. Jeho délka je přibližně 229 metrů a plný výtlak dosáhne 45 000–50 000 tun. Plavidlo má pět stanic pro doplňování paliva, z toho tři na levoboku a dvě stanice pro předávání pevných zásob. Je vybaveno palubní nemocnicí. K vlastní obraně slouží čtyři systémy H/PJ-13. Je též vybaveno přistávací plochou a hangárem pro dva zásobovací vrtulníky Z-8. Pohonný systém tvoří čtyři plynové turbíny QC280, každá o výkonu 28 MW. Nejvyší rychlost dosahuje 25 uzlů.\n"}
{"id": "1216941", "url": "https://cs.wikipedia.org/wiki?curid=1216941", "title": "Jan Punčochář", "text": "Jan Punčochář\n\nJan Punčochář (* 6. srpna 1979) je český šéfkuchař pražské restaurace Grand Cru Restaurant. \n\nKuchařem se vyučil v hotelu Ambassador. Po vyučení pracoval například v pražských restauracích Rybí trh, International Zlatá Praha nebo Zátiší Group. Své kulinářské umění následně zdokonaloval při několika zahraničních stážích, mimo jiné v respektovaných michelinských restauracích Hangar 7 (Salzburg) či Tim Raue (Berlín). Jako kuchař působil i v přední švýcarské restauraci Häberlis Schützenhaus. \n\nPo návratu do České republiky v roce 2004 se stal šéfkuchařem a spolumajitelem sklepní pražské restaurace a baru Le Terroir. Působil zde deset let a tamní kuchyně pod jeho vedením několikrát získala respektované michelinské ocenění Bib Gourmand, tedy \"Dobré jídlo za přijatelné ceny\".\n\nOd září 2014 je pravidelným přispěvatelem specializované přílohy Dobrá chuť na stránkách serveru Lidovky.cz.\n\nOd 1. října 2014 je šéfkuchařem nově otevřené restaurace Grand Cru Restaurant. I tato restaurace je uvedena v prestižním Michelinském průvodci. V květnu 2016 zvítězil ve 3. ročníku české ankety Zlatý kuchař roku 2015. V předchozích dvou letech skončil ve stejné soutěži absolutně třetí. Je českou tváří švýcarského výrobce luxusních hodinek Oris. Některé své recepty průběžně představuje na videokanálu youtube.com. \n\nBěhem rozhovoru s Martinem Veselovským v DVTV hovořil mimo jiné i o tom, proč je pro českého kuchaře tak těžké získat vytouženou Michelinskou hvězdu.\n"}
{"id": "1216943", "url": "https://cs.wikipedia.org/wiki?curid=1216943", "title": "Anna Klicperová", "text": "Anna Klicperová\n\nAnna Klicperová, rozená Švamberková (20. listopadu 1796, Praha – 25. března 1837, Hradec Králové) byla česká vlastenka, ochotnická herečka, první manželka Václava Klimenta Klicpery. \nPokřtěna byla jako Marie Anna Elisabeth ve Strahovském klášteře v Praze. Přátelé z vlasteneckých kruhů ji ale nazývali Anna. Její otec Václav (Wenzl) Schwamberg byl obchodník s ovocem, matka Magdalena rozená Šťasná. Rodina žila na Hradčanech v domě č. 92 (Nový Svět). Po narození mladšího syna Františka se rodina přestěhovala do místa, kde stojí dnešní Wiehlův dům, na rohu Vodičkovy ulice a Václavského náměstí.\n\nOd časného mládí se věnovala ochotnickému divadlu. Literatura zaznamenala české ochotnické představení ve Stavovském divadle 22. prosince 1813, kdy jí bylo 17 let. Vlastenecká divadelní společnost, ve které působila, sice svou činností získávala finanční prostředky, nesměla je však používat pro své potřeby, ale k dotování městského chudinského fondu nebo ve prospěch měst, která byla zničena pohromami jako požáry. V okruhu ochotníků též poznala Václava Klimenta Klicperu, kterého do této společnosti uvedl jeho starší bratr František Klicpera. \n\nDne 17. října 1819 se za Václava Klimenta Klicperu provdala v pražském kostele Panny Marie Sněžné a mohla ho tak následovat do nového působiště – Hradce Králové, kam se Klicpera odstěhoval již koncem června 1819. \n\nPodle všech dobových dokumentů se jednalo o šťastné manželství, ze kterého se narodilo celkem deset dětí. Anna Klicperová se aktivně zúčastnila společenského života v Hradci Králové a vystupovala v ochotnických představení (ve kterých Klicpera jako profesor po disciplinárním řízení v roce 1823 účinkovat nemohl, ale organizoval je a nechával uvádět svoje hry). Rodina žila na královéhradeckém náměstí č. 129, kde je umístěna pamětní deska.\n\nZemřela 25. března 1837, byla pochována na hřbitově v Kuklenách (dnes Hradec Králové). Podle matriky zemřelých byla příčinou smrti horečka z podvýživy (Auszehrungsfieber), podle Klicperových životopisců onemocněla z obav o Klicperův život v době požáru a po půl roce nemoci zemřela. Z jejích deseti děti se vyššího věku dožilo pět – Bedřich (1826-1861), Marie (provd. Valentová, 1824-1867), Ludmila (1822-??), Anna (provd. Palkovičová, 1830-1888) a Františka (1831-1865).\n\nVáclav Kliment Klicpera se 8. května 1838 podruhé oženil s Annou Trnkovou, která pečovala o Klicperovy děti z obou manželství.\n\nMládí Anny Klicperové a okruhu divadelních ochotníků inspirovalo Ferdinanda Strejčka (1878-1963), středoškolského profesora původem z Jindřichova Hradce, k napsání divadelní hry \"Rytíři blaničtí\". Ve \"vlastenecké idylce\", odehrávající se roku 1816, vystupovali vedle Anny Švamberkové-Klicperové bratři Karel a Václav Klicperové, Jan Nepomuk Štěpánek a další. Hra byla uvedena v Mladé Boleslavi roku 1917 a existuje i doklad o jejím provedení chrudimskými ochotníky roku 1933.\n\n"}
{"id": "1216947", "url": "https://cs.wikipedia.org/wiki?curid=1216947", "title": "Rodina Sopránů", "text": "Rodina Sopránů\n\nRodina Sopránů (v anglickém originále The Sopranos) je americký dramatický a kriminální televizní seriál, premiérově vysílaný v letech 1999–2007. Jeho tvůrcem je David Chase.\n\nJeho hlavním hrdinou je mafiánský boss Tony Soprano (James Gandolfini), který se snaží zvládat jak své rodinné problémy, tak řízení zločinecké organizace. Dále série sleduje příběhy členů jeho rodiny a terapeutky Jennifer Melfiové (Lorraine Bracco), u které se Soprano léčí.\n\nSeriál si získal velkou oblibu „díky drsnému humoru a cynickému nadhledu“, dal by se zařadit zhruba mezi televizní seriál Zoufalé manželky a filmovou komedii Přeber si to. Jedná se o rodinnou sérii, která ale zároveň popisuje činnost mafie. Podle filmových kritiků se jedná o jeden z nejlepších amerických televizních seriálů všech dob. Získal několik cen Emmy\n\nDal také vzniknout několika kuchařkám a počítačové hře .\n\nScénář k pilotnímu dílu seriálu napsal David Chase už v roce 1995, společnost HBO ho koupila v roce 1997.\n\nPři vykreslování charakterů postav seriálu se David Chase inspiroval členy své rodiny, např. matka Tonyho Soprana Livia má svůj předobraz v jeho vlastní matce. Podobně i postava Jennifer Melfiové, terapeutky která v seriálu léči hlavního hrdinu, vznikla podle skutečné terapeutky, kterou Chase v Los Angeles navštěvoval.\n\n"}
{"id": "1216949", "url": "https://cs.wikipedia.org/wiki?curid=1216949", "title": "Pácin", "text": "Pácin\n\nPácin () je obec v Maďarsku v Borsod-Abaúj-Zemplénské župě v Cigándském okrese.\n\nMá rozlohu 3 393 ha a žije zde 1 395 obyvatel (stav k 1. lednu 2015).\n\nZámek Pácin byl dokončen v roce 1581 s obdélníkovým půdorysem. Přízemí bylo jednoduché, ale panstvo sídlilo v bohatě zdobeném prvním poschodí. Zdejší dveře a okna byla vsazena do jemně vyřezávaných renesančních rámů, pokoje opatřené valenou klenbou nebo stropy s trámovím byly vytápěny kachlovými kamny. Nad vchodem visel rodinný erb a okenní rámy a modročervené malby na nárožích budovy jsou patrné i do dnešních dnů. Po smrti Andráse Mágóchy v roce 1586 se rodina kvůli sporu o majetek soudila. Roku 1590 se zámek stal sídlem Ference Pácin Alaghy. Nový majitel jej ještě více zkrášlil: na každém z nároží hlavního průčelí nechal vystavět věž a plochy zdí pokrýt malbami a sgrafity. Po vymření rodiny Alaghy byl předán v roce 1631 zámek jako královský dar rodině Sennyei. Začátkem 19. století byl zámek přestavěn v romantickém stylu a založena zahrada. Jako nejcennější epocha při rekonstrukci zámku byl památkáři zvolen styl pozdní renesance. Pečlivě zrestaurovaný zámek je možné od roku 1987 navštěvovat jako zámecké muzeum Bodrogköz.\n\n"}
{"id": "1216952", "url": "https://cs.wikipedia.org/wiki?curid=1216952", "title": "Svatý Šimon (Mistr Theodorik)", "text": "Svatý Šimon (Mistr Theodorik)\n\nSvatý Šimon patří k obrazům, které jsou připisovány Mistru Theodorikovi. V kapli sv. Kříže na Karlštejně je jeho obraz umístěn na východní (epištolní) stěně presbytáře za dělící kovovou mříží.\n\nOlejová tempera na bukové desce 115,2 x 92,9 cm. Na pozadí obrazu se částečně zachovaly kovové zlatnické aplikace. Apoštol Svatý Simeon Kananejský je vyobrazen s knihou a jedním ze svých atributů, krátkým mečem.\n\nZkoumání obrazu pomocí infračervené reflektografie odhalilo jemnou a detailní podkresbu v obličeji a suverénní náčrt drapérie. Malířské provedení dílo řadí mezi hlavní práce Mistra Theodorika.. Ve srovnání s jeho vrcholnými díly se obraz se sv. Šimonem vyznačuje tvrdším a schématičtějším podáním v inkarnátech, určitým zploštěním a zjednodušením obličeje a menší plasticitou drapérie. Dlouhé vlasy a vousy jsou stočeny v pravidelných meandrech, podobně jako na obrazech se sv. Matějem a sv. Filipem. Obraz je výjimečný tím, že se na něm částečně zachovaly kovové zlatnické prvky. Ty původně zdobily více obrazů. Stopy po jejich upevnění se nalézají nejčastěji ve svatozářích.\n\nOzdoby jsou odlitky ze směsi olova a cínu, na povrchu zlacené. Opakují se na nich architektonické motivy, které mají analogické protějšky v dílech Parléřovy svatovítské huti: trojúhelné vimperky s kvadriloby a kraby, rozety a gotická okna s kružbami. Jsou obdobou tzv. poutnických odznaků, které se vyráběly hromadně a prodávaly v poutních místech západní Evropy, a také při pražských poutích ke sv. ostatkům v době vlády Karla IV.\n\nO spolupráci Theodorika se zlatníky svědčí nepřímo i některé písemné dokumenty, např. list krále Václava IV. z roku 1381. Theodorik zřejmě zemřel bez dědiců a jeho statek v Mořině prodali dva pozdější vlastníci, Mikuláš Mendik z Plosu ( Jílového), otec zlatníka Jorga a pražský zlatník Jan Waczenste (Vacenser). Jakým způsobem se stali majiteli statku nelze z listiny zjistit.\n\nV Kapli sv. Kříže je obraz sv. Šimona umístěn vedle sv. Judy Tadeáše, se kterým má v západní křesťanské církvi společný svátek 28. října. V tento den byly ostatky obou apoštolů přeneseny do baziliky sv. Petra v Římě. Šimon působil spolu s Judou Tadeášem v Arménii a poté v Persii, kde byl ukřižován a rozřezán pilou, ubit či rozsekán. Proto bývá častěji vyobrazen s jiným atributem - pilou, případně sekerou, nebo křížem.\n\n"}
{"id": "1216958", "url": "https://cs.wikipedia.org/wiki?curid=1216958", "title": "2. multiplex (Slovensko)", "text": "2. multiplex (Slovensko)\n\n2. multiplex neboli Komerční multiplex je multiplex na Slovensku, který se používá k vysílání komerčních rozhlasových a televizních programů pomocí DVB-T. Do dubna 2013 byly v multiplexu přístupné televize JOJ, Plus, Markíza a Doma. 24. dubna 2013 byla nabídka rozšířena o televizi TA3.\n\nObsahuje následující programy:\n\nV tomto multiplexu se používá kódování videa MPEG-2, audio kódování MP2 a k dispozici je také služba EPG. Multiplex pokrývá téměř celé území Slovenska a jeho vysílání šíří 36 vysílačů. TA3 má nižší datový tok, jako ostatní programy v multiplexu.\n\n"}
{"id": "1216959", "url": "https://cs.wikipedia.org/wiki?curid=1216959", "title": "Franz Josef Zoffl", "text": "Franz Josef Zoffl\n\nFranz Josef Zoffl, též Zoffel (27. června 1853 Kunčina – 7. června 1932 Kunčina), byl rakouský politik německé národnosti z Moravy; poslanec Moravského zemského sněmu.\n\nNarodil se roku 1853. V matrice je uveden jako Franz Josef Zoffel z domu čp. 3 v Kunčině, syn Josefa Zoffela, majitele svobodného dvora, a Viktorie rozené Tinkl. Byl pak sám majitelem svobodného dvora v Kunčině (Kunzendorf). Uvádí se i jako starosta obce. Rodina Zofflů patřila mezi starobylé místní rody. Od počátku 18. století vlastnili trvale zdejší svobodný dvůr. Příbuzensky byli propojeni i s významným německým agrárním politikem z Hřebečska Franzem Peschkou. Jeho první manželkou se totiž v roce 1882 stala Theresia Zoffl, dcera majitele svobodného dvora v Kunčině Josefa Zoffla. Po její smrti v roce 1885 se Peschka oženil s její sestrou Emilií Zoffl. Franz Josef Zoffl byl bratrem Theresie a Emilie.\n\nPočátkem 20. století se zapojil i do vysoké politiky. V zemských volbách roku 1902 byl zvolen na Moravský zemský sněm, za kurii venkovských obcí, obvod Třebová, Svitavy, Jevíčko. V roce 1902 se uvádí jako všeněmecký kandidát. Porazil německého liberála Ferdinanda Weigla. Šlo o Freialldeutsche Partei (Svobodná všeněmecká strana, později oficiálně Deutschradikale Partei neboli Německá radikální strana). Již v roce 1903 se ale v stranickém tisku uvádí, že poslanec Zoffl se od Svobodné všeněmecké straně odklonil a přešel ke konkurenčnímu Všeněmeckému sjednocení (Alldeutsche Vereinigung) okolo Georga von Schönerera.\n\nNeúspěšně za všeněmce kandidoval ve volbách do Říšské rady roku 1907.\n\nRoku 1906 byl odsouzen za těžké ublížení na těle na tři měsíce do žaláře. Šlo o incident, kdy na Zofflův statek dorazil v srpnu 1905 inženýr Votava kvůli kontrole parního kotle. Zoffl se s ním dostal do potyčky, přičemž mu vulgárně nadával \"český lumpe, česká svině, darmožroute\" apod.\n\nV roce 1916 zaznamenal německý tisk, že svobodný dvůr bývalého poslance Zoffla v Kunčině koupila česká banka.\n"}
{"id": "1216961", "url": "https://cs.wikipedia.org/wiki?curid=1216961", "title": "Karcsa", "text": "Karcsa\n\nKarcsa je vesnice v Maďarsku, v Cigándském okrese, v Borsod-Abaúj-Zemplénské župě.\n\nMá rozlohu 4370 hektarů a žije zde 1901 obyvatel (2007). Na severu sousedí vesnice se Slovenskem, přičemž hranici tvoří potok Krčava.\n\nPrvní zmínky pocházejí z roku 1186, avšak tato oblast byla osídlena již dříve.\nKarcsa leží v bažinaté oblasti, která ji chránila před tatarskými a tureckými nájezdy,\n\nObyvatelstvo Karcsy tvoří 93 % Maďarů a 7 % Romů\n\n"}
{"id": "1216962", "url": "https://cs.wikipedia.org/wiki?curid=1216962", "title": "FK Litvínov", "text": "FK Litvínov\n\nFK Litvínov je fotbalový klub z Litvínova, účastník Ústeckého krajského přeboru. Byl založen v roce 1945.\n\nFK Litvínov byl založen dne 24. srpna 1945 v Národní kavárně v Litvínově. Tehdy se místní nadšenci sešli na ustavující valné hromadě a založili sportovní klub SK Stalinovy závody (dle největšího sponzora). Prvním předsedou oddílu se stal Karel Holec, který pracoval v zálužské chemičce, stejně jako řada dalších aktivních hráčů. Oddíl byl přijat do Rádějovy fotbalové župy a historicky prvním utkáním sehrál klub v Třebenicích.\n\nNejvyšší soutěží, kterou si litvínovské mužstvo vybojovalo, byla III.liga v letech 1968-1971 a později to byl ročník 1980-81 ve II. ČNHL (odbodoba třetí ligy).\n\nV současné době se opět mistrovská utkání hrají na Letním stadioně, přičemž klub využívá i další tři sportoviště ve městě.\n\n\n"}
{"id": "1216963", "url": "https://cs.wikipedia.org/wiki?curid=1216963", "title": "Erwise", "text": "Erwise\n\nErwise je jedním z průkopníků webových prohlížečů, a první běžně dostupný s grafickým uživatelským rozhraním.\n\nVydán byl v dubnu 1992, prohlížeč byl napsán pro Unix počítače se systémem X a používá W3 common access library.Byl dokončen finskými studenty z Helsinki University of Technology: Konkrétně Kimem Nybergem, Teemem Rantanenem, Kati Suominenovou a Kari Sydänmaanlakkem. Skupina se rozhodla udělat webový prohlížeč na návrh Roberta Cailliau, který byl na návštěvě university, pod dohledem Ariho Lemmkea.\n\nPoté co vývojáři Erwisu vystudovali přestali na projektu pracovat. Tim Berners-Lee, tvůrce World Wide Web, cestoval do Finska, aby přemluvil skupinu, aby i nadále s projektem pokračovali. Nicméně, žádný z členů projektu si nemohl dovolit, aby nadále projekt vyvíjel bez řádného financování.\n\n"}
{"id": "1216966", "url": "https://cs.wikipedia.org/wiki?curid=1216966", "title": "Římskokatolická farnost Rapotín", "text": "Římskokatolická farnost Rapotín\n\nŘímskokatolická farnost Rapotín je územní společenství římských katolíků s farním kostelem Nanebevzetí Panny Marie v děkanátu Šumperk.\n\nPrvní písemná zmínka o obci pochází z roku 1391. Farní kostel je novogotickou stavbou z 19. století, stojící na místě původního dřevěného kostela z 16. století.\n\nOd září 2012 je administrátorem excurrendo R. D. Mgr. Slawomir Sulowski.\n\nFarnost se pravidelně zapojuje do projektu Noc kostelů. Ve farnosti se pravidelně koná tříkrálová sbírka. V roce 2016 se při ní vybralo 48 721 korun. \n\nV červnu 2016 byl vysvěcen na trvalého jáhna farník František Klíč. \n\nPro farnosti děkanátu Šumperk vychází měsíčník Tamtam. \n\n"}
{"id": "1216969", "url": "https://cs.wikipedia.org/wiki?curid=1216969", "title": "68. ročník udílení cen Emmy", "text": "68. ročník udílení cen Emmy\n\n68. ročník udílení cen Emmy oceňující nejlepší televizní počiny v období od 1. června 2015 do 31. května 2016 se konal dne 18. září 2016 v Microsoft Theater v Los Angeles. Přímý přenos vysílala televizní stanice ABC a moderoval jej Jimmy Kimmel. Nominace oznámily Lauren Graham a Anthony Anderson 14. července 2016 živě na internetové stránce Emmy. Nejvíce nominací získaly minisérie \"American Crime Story\" (13), komediální seriál \"Viceprezident(ka)\" (10) a drama \"Hra o trůny\" (9). Ceny Creative Arts Emmy se předávaly ve dnech 10. a 11. září.\n"}
{"id": "1216970", "url": "https://cs.wikipedia.org/wiki?curid=1216970", "title": "Cigánd", "text": "Cigánd\n\nCigánd je město v Maďarsku v župě Borsod-Abaúj-Zemplén v okresu Cigánd.\n\nMá rozlohu 5 676 ha a žije zde 2 681 obyvatel (stav 1. ledna 2011).\n\n\n"}
{"id": "1216971", "url": "https://cs.wikipedia.org/wiki?curid=1216971", "title": "Bodroghalom", "text": "Bodroghalom\n\nBodroghalom (, historicky maďarsky \"Luka\") je vesnice v Maďarsku. Leží v župě Borsod-Abaúj-Zemplén v okrese Cigánd, asi 93 km severovýchodně od Miškovce, u silnice ze Sátoraljaújhely do Cigándu. Má rozlohu 2686 ha a v roce 2007 zde žilo 1 444 obyvatel. Území vesnice se rozkládá na rovině, nadmořská výška je zhruba 92-100 m.\n\nPrvní písemná zmínka pochází z roku 1358, ale podle archeologických nálezů vzniklo místního osídlení mnohem dříve. Obec byla dříve zvána Luka, ale v roce 1927 byla přejmenována. Nové jméno odkazuje na písčiny regionu Bodrogköz.\n"}
{"id": "1216972", "url": "https://cs.wikipedia.org/wiki?curid=1216972", "title": "Skin Diamond", "text": "Skin Diamond\n\nRaylin Joy Christensen, známá pod přezdívkami Skin Diamond nebo Raylin Joy (* 18. února 1987, Ventura, Kalifornie, USA), je bývalá americko-skotská pornoherečka a modelka. K červenci 2016 se, jako herečka, objevila v 379 pornofilmech a dva režírovala. Svoji kariéru v pornografickém průmyslu ukončila, aby se mohla dále věnovat psaní písní a herectví.\n\nSkin Diamond se narodila 18. února 1987 v kalifornském městě Ventura jako Raylin Christensen. Má česko-německo-dánsko-etiopské kořeny. Když jí byly tři nebo čtyři roky, její rodina se rozhodla přestěhovat do Skotska, kde Raylin žila přes dvacet let, než se přestěhovala do Los Angeles. Vyrůstala ve skotském Dunfermlinu, kde jako misionáři pracovali její rodiče. Sama ale říká, že pobyt ve Skotsku pro ni příliš příjemný nebyl. Jejím otcem je bývalý britský herec Rodd Christensen, který ztvárnil například postavu Spencera v dětském seriálu \"Balamory\". Raylin i její sestra Heather se v seriálu několikrát objevily ve vedlejších rolích.\n\nSama sebe popisuje jako bisexuálku a velkou milovnici, tzv. Whovian, seriálu \"Pán času\". Skin Diamond má několik tetování po celém těle, včetně fénixe na zádech, kterého označila za své nejoblíbenější tetování. Taktéž má mnoho piercingů, například v pupíku. Krom velkého počtu tetování ji ale proslavily především její účesy: do pornografického průmyslu sice přišla s jasně růžovými, dlouhými vlasy, ale později si nechala jednu stranu hlavy úplně vyholit.\n\nSkin Diamond začala svoji kariéru jako modelka pro značky Atsuko Kudo, Louis Vuitton a American Apparel. V roce 2009 oficiálně vstoupila do pornografického průmyslu a toho roku též natočila první film s Joannou Angel a Jamesem Deenem. V té době ještě žila ve Skotsku a po natáčení se přestěhovala do Los Angeles. O tři roky později, roku 2012, pózovala pro tvůrce komiksů Davida Macka, který z ní později udělal charakter Echo v minisérii \"Daredevil: End of Days\" od Marvelu. O rok později pózovala pro fotografa Terryho Richardsona. Toho roku také vydala song i s videoklipem \"Sex in a Slaughter House\".\n\nV roce 2014 se Skin Diamond umístila v žebříčku nejpopulárnějších pornohereček dle CNBC. Ještě toho roku se společně s Allie Haze objevila ve videoklipu k písni \"John Doe\" od rappera B.o.Ba. Stala se dívkou měsíce magazínu Penthouse za květen 2014. Ještě toho roku debutovala jako režisérka pornofilmů se snímkem \"Skin Diamond's Dollhouse\".\n\nZa svojí kariéru v pornografickém průmyslu získala a byla nominována na několik ocenění. V roce 2012 byla například nominována na ocenění AVN Best New Starlet, tedy nejlepší nová herečka, cenu ale získala Brooklyn Lee. V roce 2013 byla také nominována na ocenění pro nejlepší ženský výkon, ani tuto nominaci však neproměnila a cenu získala Asa Akira. K 18. červenci 2016 získala čtyři ocenění a více než čtyřicetkrát byla nominována.\n\nSvoji kariéru v pornografickém průmyslu ukončila v roce 2016.\n"}
{"id": "1216978", "url": "https://cs.wikipedia.org/wiki?curid=1216978", "title": "Bruno Hortelano", "text": "Bruno Hortelano\n\nBruno Dominix Hortelano Roig (* 18. září 1991 Wollongong, Austrálie) je španělský atlet, sprinter, mistr Evropy v běhu na 200 metrů z roku 2016.\n\nNarodil se v Austrálii, jeho rodiče jsou však Španělé. Na mistrovství světa v Moskvě v roce 2013 vytvořil nový španělský rekord v běhu na 200 metrů časem 20,47, nepostoupil však do finále. Tento svůj osobní rekord vylepšil o 8 setin v semifinále evropského šampionátu v Amsterdamu v roce 2016. Ve finále pak zvítězil. Na evropském šampionátu v Berlíně v roce 2018 doběhl ve finále na 200 metrů čtvrtý.\n\n\n"}
{"id": "1216979", "url": "https://cs.wikipedia.org/wiki?curid=1216979", "title": "FC Loko Pardubice", "text": "FC Loko Pardubice\n\nFC Loko Pardubice (celým názvem: Fotbalový club Loko Pardubice) byl český fotbalový klub z Pardubic. Nejúspěšnější éry klubu byly v letech 1971 – 1974, 1976 – 1984 a 2003 – 2005, kdy klub působil v Divizi. Od roku 1934 až do svého zániku klub využíval pardubický stadion Dolíček. Jeho nejslavnějším odchovancem byl pozdější reprezentant Jiří Hledík, který v klubu hrával od svých deseti let až do roku 1951. Po sezóně 2004/05 se FC Loko Pardubice spojil s městským rivalem Teslou Pardubice. V divizi následně pokračovala právě Tesla a Loko zaniklo.\n\nZdroj: \n\n\nZdroj: \n\n"}
{"id": "1216980", "url": "https://cs.wikipedia.org/wiki?curid=1216980", "title": "Casper", "text": "Casper\n\nCasper může znamenat:\n\n\n\n"}
{"id": "1216990", "url": "https://cs.wikipedia.org/wiki?curid=1216990", "title": "Kdo přežije: Cagayan", "text": "Kdo přežije: Cagayan\n\nKdo přežije: Cagayan (v anglickém originále Survivor: Cagayan) je dvacátá osmá sezóna televizní reality show Kdo přežije. Série se natáčela od 11. července do 18. srpna 2013, v USA měla premiéru 26. února 2014 s dvouhodinovou epizodu.\n\n18 nových hráčů bylo rozděleno do tří kmenů podle dominantního atributu: \"Síla\" (zdatnost), \"Chytrost\" (inteligence), a \"Krása\" (přitažlivost a charisma). Vítězem se stal Tony Vlachos, který porazil Yunga  \"Woo\" Hwang v poměru 8-1.\n\nPočtvrté v historii se natáčelo na Filipínách, ležící v jihovýchodní Asii. Natáčelo se v severně ležící provincii Cagayan, která tvoří část největšího ostrova Luzon.\n"}
{"id": "1216991", "url": "https://cs.wikipedia.org/wiki?curid=1216991", "title": "Karos", "text": "Karos\n\nKaros [karoš] je vesnice v Maďarsku v župě Borsod-Abaúj-Zemplén v okrese Cigánd.\n\nMá rozlohu 1532 hektarů a žije tu 536 obyvatel (2007).\n\nPrvní zmínka pochází z roku 1392. Roku 1880 vesnici zničil požár.\n\nObyvatelstvo tvoří 96 % Maďarů a 4 % Romů.\n\n"}
{"id": "1216993", "url": "https://cs.wikipedia.org/wiki?curid=1216993", "title": "Kisrozvágy", "text": "Kisrozvágy\n\nKisrozvágy (slovensky \"Malá Rozvaď\") je vesnice v Maďarsku, v Borsod-Abaúj-Zemplén v okrese Cigánd.\n\nMá rozlohu 834 ha a žije zde 161 obyvatel (2007).\n\nObyvatelstvo tvoří 99% Maďarů a 1% Romů.\n\n"}
{"id": "1216994", "url": "https://cs.wikipedia.org/wiki?curid=1216994", "title": "Lácacséke", "text": "Lácacséke\n\nLácacséke je vesnice v Maďarsku, v Boršodsko-abovsko-zemplinské župě v Cigándském okrese.\n\nMá rozlohu 1637 ha a žije tu 326 obyvatel (2007).\n\nObec Lácacséke se skládá ze dvou částí: \"Láca\" a \"Cséke\"\n\nObyvatelstvo tvoří 75% Maďarů a 25% Romů.\n\n"}
{"id": "1216999", "url": "https://cs.wikipedia.org/wiki?curid=1216999", "title": "Vojtěch Růžička", "text": "Vojtěch Růžička\n\nVojtěch Růžička (* 2. ledna 1986, Liberec) je český pokerový profesionál, který se specializuje na online i živé pokerové turnaje. \n\nVojtěch Růžička získal nejvyšší českou výhru v online pokerovém turnaji. V neoficiálním světovém šampionátu v online pokeru Main Event WCOOP 2011 skončil druhý s odměnou 710 000 amerických dolarů. Jeho celkový zisk z online pokerových turnajů se odhaduje na více než milion dolarů.\n\nV žebříčku živých pokerových výher patří Růžičkovi s $1 149 027 čtvrté místo mezi českými hráči. Své největší živé turnajové výhry - 313 000 Euro - dosáhl v roce 2013 v High Rolleru European Poker Tour ve francouzském Deauville.\n\n\nVojtěch Růžička se stal 18. 7. 2016 teprve druhým českým hráčem po Martinu Staszkovi, kterému se podařilo postoupit na finálový stůl neoficiálního světového šampionátu pokeru v Main Eventu World Series of Poker. Turnaj s buy-inem (startovným) $10,000 si v roce 2016 zahrálo 6737 hráčů a Růžičkovi se podařilo jako jednomu z devíti z nich projít sedmi hracími dni až do finále.\n\nFinálový stůl turnaje tzv. November Nine se odehrál od 30. 10. do 2. 11. 2016 a Vojtěch Růžička se na něm umístil na pátém místě ohodnoceném $1,935,288. Šampionem Main Eventu WSOP 2016 se stal s odměnou 8 milionů dolarů Američan s vietnamským původem Qui Nguyen. \n\nVýsledky finále Main Eventu WSOP 2016 \n"}
{"id": "1217001", "url": "https://cs.wikipedia.org/wiki?curid=1217001", "title": "Nagyrozvágy", "text": "Nagyrozvágy\n\nNagyrozvágy () je vesnice v Maďarsku, v Boršodsko-abovsko-zemplinské župě v Cigándském okrese.\n\nMá rozlohu 2682 hektarů, a žije zde 694 obyvatel (2007).\n\nObyvatelstvo obce tvoří 99% Maďarů a 1% Romů.\n\n"}
{"id": "1217011", "url": "https://cs.wikipedia.org/wiki?curid=1217011", "title": "Svatý Mořic (Mistr Theodorik)", "text": "Svatý Mořic (Mistr Theodorik)\n\nSvatý Mořic (lat. \"Mauritius\") Mistra Theodorika je patrně prvním vyobrazením černocha v českém malířství (1360-1365). O mimořádném významu tohoto rytíře v koncepci kaple sv. Kříže svědčí umístění portrétu v hlavním prostoru presbytáře v sousedství obrazu Sv. Jiří a českého patrona sv. Víta.\n\nOlejová tempera na bukové desce, výška 114,7 cm, šíře nahoře 67,8 cm, dole 90,2 cm. Rám je původní, s geometrickým plastickým dekorem a kruhovým relikviářovým otvorem v dolní rámové liště.\n\nObraz charakterizuje tmavý inkarnát, sametově měkká modelace s měkkými světly a klidná a vyrovnaná tvář s dobře odpozorovanými fyziognomickými rysy afričana, včetně plných rtů a krátkých a hustě kadeřených vlasů. Kvalita provedení řadí dílo k hlavní skupině Theodorikových obrazů v kapli sv. Kříže. Modrý plášť je zdoben jemným šablonovým vzorem, doplněným lepenými plastickými aplikacemi. Ty jsou tvarem shodné s ozdobami pláště sv. Kateřiny. Spodní červená část šatu je zdobena zlatým brokátovým vzorem. Na zlatém opasku jsou patrné otvory, jimiž byly připevněny plastické doplňky. Jiné motivy byly užity při zdobení rozměrného štítu. Stříbrný kříž uprostřed je pokryt bílými rostlinnými úponky, zlatá plocha štítu je kombinována s červenou malbou. Lem štítu zdobí plastický dekor s rozetami. Podobné dekorativní prvky byly užity na štítu archanděla Gabriela na oltářní stěně kaple.\n\nPodle legendy, vytvořené koncem 4. století, byl Svatý Mořic velitelem křesťanské thébské legie, kterou údajně nechal pobít římský císař Maximián poblíž dnešního Svatého Mořice ve Švýcarsku, když se Mořic a jeho vojáci odmítli zúčastnit rituálu obětování pohanským bohům. Svatý Mořic byl patronem císařů Svaté říše Římské od 10. století. Roku 926 věnoval Jindřich Ptáčník celý švýcarský kanton Aargau místnímu opatství výměnou za svaté ostatky Mořice - kopí, meč a ostruhy. Ty se staly součástí korunovačního rituálu císařů a v Rakousku-Uhersku přetrvaly jako insignie císaře až do roku 1916. Roku 937 založil první císař Svaté říše římské Otto I. v Magdeburgu klášter sv. Mořice. Kult sv. Mořice se z Německa rozšířil do Čech, kde s ním spojovali své imperiální ambice Lucemburkové. Pro Karla IV. měl světec zvláštní význam. \"Svaté Kopí\", jedna z hlavních relikvií, které shromáždil a dal pro ně vybudovat kapli sv. Kříže, bylo v jeho době považováno za relikvii sv. Mořice.\n\nSvatý Mořic bývá zobrazován jako černoch nebo římský voják evropského vzhledu (Tizian), obvykle v brnění.\n\n\n"}
{"id": "1217015", "url": "https://cs.wikipedia.org/wiki?curid=1217015", "title": "Legenda o Tarzanovi", "text": "Legenda o Tarzanovi\n\nLegenda o Tarzanovi (v anglickém originále The Legend of Tarzan) je americký akční dobrodružný film z roku 2016 na motivy známého literárního příběhu Edgara Rice Burroughse. Natočil jej David Yates podle scénáře Adama Cozada a Craiga Brewera. Titulní roli Tarzana ztvárnil Alexander Skarsgård, jemuž sekundovali Samuel L. Jackson, Margot Robbie, Djimon Hounsou, Jim Broadbent a Christoph Waltz. Do amerických kin byl uveden 1. července 2016. Českou premiéru měl 7. července téhož roku.\n\n"}
{"id": "1217016", "url": "https://cs.wikipedia.org/wiki?curid=1217016", "title": "CMT Europe", "text": "CMT Europe\n\nCMT Europe (celým názvem \"Country Music Television Europe\"), někdy zvaný též \"CMT UK\", byla britská verze amerického kabelového a satelitního pay-tv programu, jež byl věnován moderní americké i evropské country hudbě a cílil zejména na mladé lidi .\n\nStanice byla zpočátku vysílána nekódovaně, později byla však zakódovaná a stala se součástí evropských placených platforem Sky Multichannels a Multichoice Kaleidoscope .\n\nDíky tomu mohl být \"CMT Europe\" nabízen ve Velké Británii, Německu, Nizozemsku, Belgii, Skandinávii a v zemích střední Evropy (České republice, Slovensku, Rumunsku, Maďarsku a Polsku).\n\nVysílání v kabelových sítích ve Velké Británii bylo spuštěno již 19. října 1992\n. Pro satelitní diváky se vysílání představilo až o rok později prostřednictvím družice Intelsat 601 AOR. Příjem \"CMT Europe\" z této družice byl zpočátku nekódovaný a sloužil k poskytování signálu pro kabelové operátory, nicméně s kódováním se již od počátku počítalo . Pro \"Gaylord\" bylo výzvou vytvoření evropského country kanálu a věděli, že v Evropě není country tak známé. Na rozdíl od americké \"CMT\" měla \"CMT Europe\" klást důraz na umělce jako Garth Brooks a Billy Ray Cyrus .\n\nV roce 1994 bylo zahájeno satelitní vysílání také na družici Astra 1B, kde \"CMT Europe\" sdílel transpondér s japonskou satelitní televizí JSTV. Vysílací čas mělo \"CMT\" vyhrazeno od 08:00 do 20:00 hodin středoevropského času a po skončení vysílání využíval transpondér \"JSTV\". \"Gaylord\" měl v úmyslu nabídnout satelitním divákům nepřetržité vysílání country hudby, ale vzhledem k zaplněnosti transpondérů na Astře vyčkával na uvolnění kapacity . To se povedlo až v roce 1996. Vzhledem k tomu, že v posledních dvou letech 1997 a 1998 generoval kanál ztrátu v celkové výši 20 000 000 amerických dolarů, bylo rozhodnuto vysílání ke dni 31. března 1998 ukončit . Na výši ztráty se podílely také vysoké náklady za pronájem satelitních transpondérů v Evropě , oproti jiným světadílům, a pomalý rozvoj kabelové televize .\nI přes ukončení \"CMT Europe\" měl \"Gaylord\" zájem zkusit šířit značku \"CMT\" v Evropě i nadále, tentokrát však prostřednictvím prodeje programových bloků \"CMT\" televizním distributorům v Německu, Irsku, Skotsku a ve Skandinávii a napodobit tak úspěšný model E! Entertainment TV .\n\nKanál \"CMT Europe\" se českým divákům představil v letech 1994 a 1995, kdy Česká televize zahájila vysílání pořadu \"Country hitparáda CMT\", pro který si nechala registrovat název u \"Úřadu průmyslového vlastnictví\" .\nNa stanici Kabel Plus Film se vysílal obdobný pořad s názvem \"Písničky ze CMT\" .\n\n\"CMT Europe\" byl postupně zařazován také do českých kabelových sítí a v roce 1997 jej měly v nabídce tito kabelový operátoři :\n\nHudební kanál \"CMT Europe\" byl šířen prostřednictvím kabelových sítí a satelitu.\n\n"}
{"id": "1217019", "url": "https://cs.wikipedia.org/wiki?curid=1217019", "title": "Ludwig Otto Hesse", "text": "Ludwig Otto Hesse\n\nLudwig Otto Hesse (22. dubna 1811 Königsberg – 4. srpna 1874 Mnichov) byl německý matematik. Pracoval především v oblasti teorie invariantů a geometrie. Jmenuje se po něm například Hesseho matice, Hesseho konfigurace, Hesseho grupa nebo Hesseho teorém. Mnoho ze svých výzkumů publikoval v časopise Crelle's Journal a ve vlastních knihách.\n\nNarodil se v pruském Königsbergu (od roku 1946 Kaliningrad). Jeho otec byl podnikatel a majitel pivovaru. V Königsbergu i vystudoval pod vedením Carla Gustava Jacoba Jacobiho. Mezi další z jeho učitelů patřili Friedrich Wilhelm Bessel, Carl Neumann nebo Friedrich Richelot. V roce 1840 získal doktorát, o rok později se habilitoval. V roce 1841 se i oženil, s manželkou měli pět dcer a syna. Hesse vyučoval fyziku a chemii na univerzitě v Königsbergu, v roce 1845 byl jmenován docentem. Roku 1855 se přestěhoval do Halle, v roce 1856 do Heidelbergu, kde zůstal až do roku 1868, poté se přestěhoval do Mnichova. V roce 1869 byl jmenován členem Bavorské akademie věd. Mezi jeho doktorandy patřili Gustav Kirchhoff nebo Max Noether, otec Emmy Noether. \n"}
{"id": "1217024", "url": "https://cs.wikipedia.org/wiki?curid=1217024", "title": "Krycí jména", "text": "Krycí jména\n\nKrycí jména jsou desková hra českého autora Vladimíra Chvátila vydaná v roce 2015. Hra je volně inspirována prostředím tajných služeb a je určena především pro dva týmy o dvou a více hráčích (ovšem jsou i varianty pravidel pro dva nebo tři hráče). Hra získala prestižní německé ocenění \"Hra roku 2016\". V českém prostředí ji vydala společnost Mindok. Později byla vydána ještě hra Krycí jména: Obrázky, která se hraje na ploše čtyři krát pět a místo slov se v ní objevují obrázky.\n\nNa stole leží všem viditelně pět krát pět kartiček se slovy. Každý z týmů má jednoho šéfa a oběma šéfům je k dispozici společná vylosovaná kartička určující, která slova jsou kterého týmu, které slovo je „vrah“ a která slova jsou neškodní občané. Týmy se střídají, v každém tahu šéf řekne jedno slovo nápovědy (které na stole neleží) a k němu číslo určující, ke kolika slovům se nápověda vztahuje. Jeho tým pak postupně vybírá slova, která podezřívá, přičemž se může dohadovat v rámci týmu i s druhým týmem, naopak oba šéfové nesmí nic dalšího ani nijak naznačovat. Dokud se mu daří vybírat své agenty, jsou tito patřičně označeni přiložením barevné kartičky. V případě výběru vraha tým okamžitě prohrává, vybrání neškodného občana nebo agenta protistrany vede pouze k patřičnému označení a k ukončení tahu. Vyhrává strana, která dřív označí všechny své agenty (začínající strana má o agenta víc, aby byla hra vyvážená).\n\n"}
{"id": "1217025", "url": "https://cs.wikipedia.org/wiki?curid=1217025", "title": "Révleányvár", "text": "Révleányvár\n\nRévleányvár je vesnice v Maďarsku v Cigándském okrese v župě \"Boršod-Abov-Zemplín\" (maďarsky Borsod-Abaúj-Zemplén).\n\nMá rozlohu 1649 ha a žije tu 552 obyvatel (2007).\n\nRévleányvár se nachází v severní části Maďarska, 112 km od krajského města Miskolc. Nejbližším městem je 40 km vzdálený Sátoraljaújhely.\n"}
{"id": "1217027", "url": "https://cs.wikipedia.org/wiki?curid=1217027", "title": "Ricse", "text": "Ricse\n\nRicse () je městys v Maďarsku, v župě Borsod-Abaúj-Zemplén v okrese Cigánd.\n\nMá rozlohu 2476 ha a žije zde 1862 obyvatel (2007).\n\nObyvatelstvo obce Ricse tvoří 85% Maďarů a 15℅ Romů.\n\n"}
{"id": "1217028", "url": "https://cs.wikipedia.org/wiki?curid=1217028", "title": "Semjén", "text": "Semjén\n\nSemjén je vesnice v Maďarsku, v Boršodsko-abovsko-zemplinské župě v Cigándském okrese.\n\nMá rozlohu 784 ha a žije zde 493 obyvatel (2015).\n\nObyvatelstvo obce tvoří 78% Maďarů, 21% Romů a 1% Ukrajinců.\n\n"}
{"id": "1217029", "url": "https://cs.wikipedia.org/wiki?curid=1217029", "title": "Ocha", "text": "Ocha\n\nOcha () je město v Sachalinské oblasti v Ruské federaci. Při sčítání lidu v roce 2010 měla přibližně třiadvacet tisíc obyvatel.\n\nOcha je nejsevernějším městem na Sachalinu a leží blízko jeho východního pobřeží, tedy blízko Ochotského moře. Od Južno-Sachalinsku, správního střediska oblasti ležícího naopak blízko jižního konce ostrova, je vzdálena přibližně 850 kilometrů. Silnice z Južno-Sachalinsku zde končí a dál na sever vedou jen menší cesty. Až do konce roku 2006 vedla do Ochy úzkorozchodná dráha z Noglik; od té doby je mimo provoz.\n\nOsídlení zde začíná v roce 1880 s nalezením ropy, ovšem seznam obydlených míst na Sachalinu z roku 1900 ještě Ochu neuvádí.\n\nOd roku 1938 je Ocha městem.\n\n"}
{"id": "1217030", "url": "https://cs.wikipedia.org/wiki?curid=1217030", "title": "Tiszacsermely", "text": "Tiszacsermely\n\nTiszacsermely je vesnice v Maďarsku, v Cigándském okrese, v Boršodsko-abovsko-zemplinské župě.\n\nMá rozlohu 2027 hektarů a žije zde 644 obyvatel (2007).\n\nPři jižním okraji vesnice protéká řeka Tisa a na severu prochází vodní zavlažovací kanál.\n"}
{"id": "1217031", "url": "https://cs.wikipedia.org/wiki?curid=1217031", "title": "Tiszakarád", "text": "Tiszakarád\n\nTiszakarád (dříve Karád) je obec v Maďarsku v župě Borsod-Abaúj-Zemplén v okresu Cigánd. Leží na severním břehu řeky Tisy, asi 13 kilometrů západně od Cigándu. V roce 2007 zde žilo 2439 obyvatel.\n\nObec je poprvé zmiňována v roce 1411 pod jménem \"Karád\". Toto jméno měla až do roku 1904, kdy k němu bylo přidáno jméno řeky, aby se nepletla s obcí Karád v okresu Fonyód.\n\nV Tiszakarádu se nachází kalvinistický kostel z 15. století, jenž byl do dnešní podoby přestavěn mezi roky 1884 a 1885. Z dalších pamětihodností stojí za zmínku budova policie a židovský hřbitov.\n"}
{"id": "1217032", "url": "https://cs.wikipedia.org/wiki?curid=1217032", "title": "Alan Vega", "text": "Alan Vega\n\nAlan Vega, vlastním jménem Boruch Alan Bermowitz, (23. června 1938 – 16. července 2016) byl americký zpěvák. V roce 1970 založil spolu s Martinem Revem hudební duo Suicide. Své první sólové album, které dostalo název \"Alan Vega\", vydal v roce 1980 (vydavatelství PVC Records). Jeho třetí desku \"Saturn Strip\", vydanou v roce 1983, produkoval Ric Ocasek. Ten s ním spolupracoval i na dalších nahrávkách. Během své kariéry spolupracoval s mnoha dalšími hudebníky, mei něž patří například Alex Chilton, Lydia Lunch a Genesis P-Orridge. Umělec Tony Oursler o něm natočil dokumentární film v rámci série \"Synesthesia\". Zemřel roku 2016 ve věku 78 let.\n"}
{"id": "1217034", "url": "https://cs.wikipedia.org/wiki?curid=1217034", "title": "Zemplénagárd", "text": "Zemplénagárd\n\nZemplénagárd (slovensky \"Agard\") je vesnice v Maďarsku, v Boršodsko-abovsko-zemplinské župě v Cigándském okrese.\n\nMá rozlohu 2911 hektarů a žije zde 830 obyvatel (2007).\n"}
{"id": "1217035", "url": "https://cs.wikipedia.org/wiki?curid=1217035", "title": "Sworn Virgins", "text": "Sworn Virgins\n\nSworn Virgins je sólové studiové album amerického hudebníka Omara Rodrígueze-Lópeze. Vydáno bylo dne 15. července 2016 společností Ipecac Recordings jako první z dvanácti alb, která hudebník hodlá vydat v tom roce. Album nahrál se svým dlouholetým spolupracovníkem, bubeníkem Deantonim Parksem. Album bylo nahráno živě ve studiu, přičemž jedinou částí, která byla později přenahrána, byl zpěv.\n\n\n"}
{"id": "1217036", "url": "https://cs.wikipedia.org/wiki?curid=1217036", "title": "František Procházka (fotbalista)", "text": "František Procházka (fotbalista)\n\nFrantišek Procházka (* 29. srpna 1969) je bývalý český fotbalista.\n\nV české lize hrál za FC Vítkovice. Nastoupil v 5 ligových utkáních a dal 1 gól.\n\n\n"}
{"id": "1217037", "url": "https://cs.wikipedia.org/wiki?curid=1217037", "title": "Everlast (hudebník)", "text": "Everlast (hudebník)\n\nEverlast, vlastním jménem Erik Francis Schrody, (* 18. srpna 1969) je americký zpěvák. Věnuje se různým hudebním žánrům, včetně hip hopu, rocku a blues. Po vydání svého prvního alba, které nemělo příliš velký úspěch, založil v roce 1991 kapelu House of Pain. Ta vydala tři desky a poté se rozpadla. Everlast se následně začal věnovat vydávání sólových alb. V roce 1999 spolupracoval na písni „Put Your Lights On“ z alba \"Supernatural\" hudebníka Carlose Santany. Později působil ve skupině La Coka Nostra.\n\n\n"}
{"id": "1217039", "url": "https://cs.wikipedia.org/wiki?curid=1217039", "title": "Sucker", "text": "Sucker\n\nSucker je studiové album anglické zpěvačky Charli XCX. Vydaly jej v prosinci 2014 společnosti Asylum Records a Atlantic Records. Na produkci desky se podíleli Rostam Batmanglij, Patrik Berger, Benny Blanco, Cashmere Cat, Stefan Gräslund, John Hill, Jerry James, Greg Kurstin, Steve Mac, Mr. Rogers, Naughty Boy, Justin L. Raisen, Ariel Rechtshaid, Stargate a Young & Sick. Dále se na albu podíleli například Angel Deradoorian, Ariel Pink a Keefus Ciancia. Prvním singlem z alba byla píseň „Boom Clap“ vydaná v červnu 2014. V hitparádě Billboard 200 se deska umístila na 28. příčce.\n\n"}
{"id": "1217043", "url": "https://cs.wikipedia.org/wiki?curid=1217043", "title": "ELI Beamlines", "text": "ELI Beamlines\n\nELI Beamlines (také Laserové centrum Dolní Břežany) je vědecké výzkumné centrum zaměřené na laserovou techniku, které se nachází v Dolních Břežanech v okrese Praha-západ. Bylo slavnostně otevřeno v říjnu 2015, do plného provozu bylo uvedeno v roce 2018, kdy se začaly realizovat první výzkumné uživatelské experimenty. Jde o největší výzkumný projekt v dějinách České republiky. Projekt je součástí evropské výzkumné iniciativy \"Extreme Light Infrastructure\", která spadá pod širší plán Evropské unie na vybudování nové generace výzkumných center, které jako perspektivní vybralo Evropské strategické fórum pro výzkumné infrastruktury (ESFRI). Součástí centra je nejvykonnější laser na světě o výkonu 10 PW.\n\nKoordinátorem projektu v ČR je Fyzikální ústav Akademie věd ČR, který byl rovněž příjemcem dotace ze strukturálních fondů v rámci Operačního programu Věda a výzkum pro inovace. Uvnitř centra ELI pracuje kolem 350 lidí, z toho 200 vědců, přibližně 1/3 jsou cizinci. Cena výstavby centra byla 7,2 miliardy korun, 5,8 miliardy zaplatíla Evropská unie.\n\nELI projekt je rozdělený do 3 zemí: ELI Beamlines v Dolních Břežanech, ELI-ALPS v Segedínu (Maďarsko) a ELI-NP v Magurele (Rumunsko). Všechna tři centra fungují od roku 2018.\n\nSoučástí centra jsou čtyři lasery. Jeden z nich (L4 ATON) je nejvýkonnejší na světě, s jehož pomocí vědci studují extrémní fyzikální jevy, jako je simulaci dějů uvnitř hvězd. Laser je v provozu od roku 2018. Očekává se, že výzkum může posunout hranice vědění v astrofyzice, lékařství, nanotechnologiích, rentgenové optice apod. Laser L4 ATON je schopný vydávat ultrakrátké laserové impulsy trvající několik femtosekund (10-15 fs) a produkovat výkon až 10 Pettawatů. Laser vyvíjelo americko-evropské konsorcium, v němž hlavní roli hrála firma \"National Energetics\". Některé laserové systémy se vyvíjely i v Lawrencově národní laboratoři v kalifornském Livermore. Některé komponenty vyvinula litevská firma EKSPLA. Kompresor byl vyroben českou firmou Streicher.\n\nToto jsou všechny čtyři zde umístěné laserové systémy:\n\n\nVýzkumné centrum ELI Beamlines se nachází v jižní části Dolních Břežan, budova byla slavnostně otevřena v říjnu 2015 (zkolaudována v prosinci 2015), stavba probíhala od roku 2012. Na místě, kde budova střediska stojí nejdříve stával zemědělský areál přilehlého zámku, později zde bylo zemědělské zázemí, ze kterého se stal brownfield. Architektonický návrh vytvořilo britské prestižní studio Bogle Architects. Plocha zastaveného území je 65 000 m².\n\nAreál se skládá z několika budov:\n\n\n"}
{"id": "1217045", "url": "https://cs.wikipedia.org/wiki?curid=1217045", "title": "HiLASE", "text": "HiLASE\n\nHiLASE (zkratka pro \"High average power pulsed LASErs\") je vědecké výzkumné centrum zaměřené na laserovou techniku. Nachází se v Dolních Břežanech u Prahy a jeho činnost úzce souvisí s vedlejším výzkumným centrem ELI Beamlines. Činnost centra byla zahájena v září 2014. Centrum spadá pod Fyzikální ústav AV ČR. Hlavním cílem výzkumu zde je vyvinout nové laserové technologie – diodové (\"diode pumped solid state laser systems\", DPSSLs) a s vysokou energií v pulzu a zároveň vysokou opakovací frekvencí. V centru se rovněž testuje odolnost optických materiálů a vede výzkum zpevňování povrchu materiálu rázovou vlnou, přesného řezání, vrtání, svařování, mikroobrábění a čištění povrchů.\nStavba centra stála 800 milionů Kč a z 85% byla financována Evropskou unií (prostřednictvím Operačního programu Výzkum a vývoj pro inovace). Centrum je součástí součástí tzv. Evropského výzkumného prostoru (ERA).\n"}
{"id": "1217046", "url": "https://cs.wikipedia.org/wiki?curid=1217046", "title": "Hvězdná asociace", "text": "Hvězdná asociace\n\nJako hvězdná asociace se v astronomii označuje hvězdokupa, která je gravitací vázána pouze slabě. Hvězdy v otevřených hvězdokupách jsou vázány silněji a ještě silněji jsou vázány v kulových hvězdokupách. Hvězdné asociace objevil rusko-arménský astrofyzik Viktor Amazaspovič Ambarcumjan v roce 1947.\n\nHvězdné asociace se rozpadají v astronomicky poměrně krátké době řádu milionů let. Z toho vyplývá, že v současnosti pozorované asociace jsou složeny z nedávno vzniklých hvězd starých nanejvýš několik milionů let.\n\nNejvýznamnější asociace jsou Asociace Velké medvědice, Plejády, IC 2391, Asociace Kastora a Hyády.\n\nNejznámějším typem hvězdných asociací jsou OB asociace, které se vyznačují přítomností hvězd spektrálního typu O a B. Existují také asociace typu T, které jsou složeny z velmi mladých hvězd typu T Tauri, a asociace typu R, které jsou tvořeny mladými modrými hvězdami obklopenými mlhovinou, která odráží jejich vlastní světlo.\n"}
{"id": "1217047", "url": "https://cs.wikipedia.org/wiki?curid=1217047", "title": "Dougie Bowne", "text": "Dougie Bowne\n\nDougie Bowne je americký bubeník a hudební skladatel.\n\nV roce 1979 byl členem doprovodné skupiny velšského hudebníka a skladatele Johna Calea. Z jejich spolupráce vzešlo koncertní album \"Sabotage/Live\". V letech 1980 až 1981 byl členem kapely zpěváka Iggyho Popa, s nímž nahrál album \"Party\". V roce 1983 se stal členem skupiny The Lounge Lizards, kterou opusil o čtyři roky později. V roce 1998 vydal své první sólové album nazvané \"One Way Elevator\", na němž se podíleli klavírista John Medeski a kontrabasista Fred Hopkins; jeho koproducentem byl John Zorn. Během své kariéry spolupracoval s řadou dalších hudebníků, mezi něž patří například Lydia Lunch, Arto Lindsay, Marc Ribot, Yoko Ono, Kazutoki Umezu, Eszter Balint, Dave Douglas, Cassandra Wilsonová a Marianne Faithfullová. Roku 1997 produkoval a hrál na albu \"Terra Incognita\" hudebníka Chrise Whitleyho. V roce 2010 hrál se skupinou Floored by Four.\n\n\n"}
{"id": "1217052", "url": "https://cs.wikipedia.org/wiki?curid=1217052", "title": "Cryptoclidus", "text": "Cryptoclidus\n\nCryptoclidus (\"skrytá klíční kost\") byl rod druhohorního mořského plaza ze skupiny Plesiosauria z období střední jury. Rod \"Cryptoclidus\" zahrnuje dva druhy: \"Cryptoclidus eurymerus\" a \"Cryptoclidus richardsoni\". \n\n\"Cryptoclidus\" byl stejně jako ostatní plesiosauridi výborně přizpůsoben životu ve vodě. Měl velmi dlouhý krk a pět ploutví (jedna z nich je ocasní). Šlo o masožravce. Vzhledem k jeho slabým čelistem, ve kterých sice měl 100 dlouhých ostrých zubů, nemohl lovit velkou kořist, ale živil se rybami a hlavonožci. Dosahoval délky až 4 metry. Je možné, že byl schopen vylézt i na pevninu, jak to bylo ukázáno v cyklu \"Putování s dinosaury\", ovšem není to možné určit. Jeho potenciálními predátory byly velké druhy pliosauridů.\nFosilie tohoto rodu byly nalezeny v Anglii, Francie, Rusku a v Jižní Americe. Jméno skrytá klíční kost znamená, že klíční kost kryptoklida je velmi malá a skrytá mezi ostatními kostmi. Původně byl pojmenován jako \"Plesiosaurus eurymerus\". Zajímavým objevem je vyhojené zranění na pažní kosti kryptoklida.\n\n\n"}
{"id": "1217061", "url": "https://cs.wikipedia.org/wiki?curid=1217061", "title": "Michal Koudelka", "text": "Michal Koudelka\n\nMichal Koudelka (* 1965) je český zpravodajec, od srpna 2016 ředitel Bezpečnostní informační služby (BIS).\n\nVystudoval Gymnázium Na Zatlance a následně Fakultu stavební Českého vysokého učení technického v Praze. Školu dokončil v roce 1989 a dva roky pracoval v Projektové a inženýrské organizaci kultury.\n\nV dubnu 1991 odešel na vojnu a o rok později nastoupil do Federální bezpečnostní informační služby. Po rozpadu Československa v roce 1992 se stal příslušníkem Bezpečnostní informační služby (BIS), kde od začátku roku 2006 vedl oddělení kontrašpionáže. Nebyl členem KSČ, má prověrku na stupeň přísně tajné. Absolvoval dva zpravodajské výcviky u britské tajné služby MI6 a jeden zpravodajský výcvik u kanadské kontrarozvědky CSIS. Domluví se anglicky a rusky.\n\nV polovině roku 2016 jej navrhl premiér Bohuslav Sobotka na post ředitele Bezpečnostní informační služby poté, co stávající šéf BIS Jiří Lang oznámil, že chce ve své funkci skončit. Dne 14. července 2016 doporučil vládě jeho jmenování jednomyslně i Výbor pro bezpečnost Poslanecké sněmovny PČR. Vládou České republiky byl jmenován 27. července 2016 a úřadu ředitele se ujal 15. srpna 2016, kdy vystřídal Jiřího Langa.\n\nV květnu 2018 byl Michal Koudelka navržen vládou na povýšení do generálské hodnosti. Podle tehdejšího ministra zahraničních věcí Martina Stropnického by všichni šéfové českých tajných služeb měli mít nejvyšší hodnost, aby se jim lépe jednalo se zahraničními partnery, kde jsou takové hodnosti běžné. Prezident Miloš Zeman ředitele Bezpečnostní informační služby generálem nejmenoval, přestože předtím povýšení šéfa BIS slíbil premiéru Andreji Babišovi. Podle anonymních zdrojů mohla být důvodem zpráva BIS o novičoku a její role při vyhoštění tří zaměstnanců ruské ambasády. Koudelka v kontrarozvědce vedl deset let kontrašpionáž, která se zaměřovala na Rusko a Čínu a Zemanovi lidé se podle časopisu \"Respekt\" mohli cítit Koudelkovou BIS ohroženi. Vláda navrhla Koudelkovo jmenování do generálské hodnosti opakovaně i při dalších příležitostech, ale v říjnu 2018, květnu 2019, ani v říjnu 2019 se svým návrhem u prezidenta Zemana neuspěla.\n\nV březnu 2019 se Koudelka sešel v sídle americké Central Intelligence Agency (CIA) v Langley s ředitelkou CIA Ginou Haspelovou a obdržel Tenetovu cenu za zahraniční spolupráci, která je pojmenovaná po Georgi Tenetovi, jenž byl ředitelem CIA v době útoků 11. září 2001 a války v Iráku. Koudelka uvedl, že „Toto nejvýznamnější ocenění, které CIA dává, beru nejen jako ocenění své práce, ale především jako ocenění práce BIS.“\n\nKoudelka pravidelně varuje před hrozbami ze strany Ruska a Číny. Podle Koudelky se ruské tajné služby snaží „zničit EU a NATO. Pokud chtějí zničit tyto dvě instituce, chtějí zničit i Česko, jež je jejich součástí.“ Číňané se podle Koudelky zajímají o „vojensko-technologické informace a snaží se ovlivňovat českou politickou scénu.“ Koudelka také varoval před příslušníky čínské menšiny v Česku, které se snaží využívat čínská tajná služba.\n\nKoudelka varoval před prosovětskou interpretací moderních dějin na českých školách. Kvůli výuce historie na školách se s Koudelkou sešel ministr školství Robert Plaga. Podle zprávy BIS je vliv sovětské verze moderních dějin a proruského panslovanství na výuku historie, českého jazyka a literatury součástí ruské hybridní strategie. Historici považují jeho výrok za naprosto zcestný a nesmyslný.\n"}
{"id": "1217063", "url": "https://cs.wikipedia.org/wiki?curid=1217063", "title": "Meduňka", "text": "Meduňka\n\nMeduňka (\"Melissa\") je rod rostlin z čeledi hluchavkovité. Jsou to vytrvalé byliny se vstřícnými listy a drobnými bělavými květy. Rod zahrnuje 4 druhy a je rozšířen v Evropě a Asii. Nejznámějším zástupcem rodu je meduňka lékařská, která je pěstována jako léčivá rostlina a koření. V Asii se jako léčivka používá i \"Melissa axillaris\".\n\nMeduňky jsou vytrvalé byliny s jednoduchými, vstřícnými, vejčitými listy se zubatým okrajem. Květy jsou dvoustranně souměrné, oboupohlavné, stažené do pseudopřeslenů podepřených listovitými listeny. Kalich je zvonkovitý, 13-žilný, dlouze chlupatý, dvoupyský, s horním pyskem mělce trojzubým a spodním hluboce dvouzubým. Koruna je bílá, žlutá nebo načervenalá, dvoupyská. Horní pysk je na konci celistvý nebo dvoulaločný, spodní je trojlaločný, s prostředním lalokem širším než ostatní. Tyčinky jsou 4, dvoumocné. Blizna je na konci slabě dvouklanná. Plodem je drobná vejcovitá tvrdka.\n\nRod meduňka zahrnuje 4 druhy a je rozšířen v Evropě a Asii. V Evropě roste pouze meduňka lékařská. Pochází ze Středomoří a Přední Asie, vlivem pěstování se však rozšířila i do některých jiných oblastí. V České republice je běžně pěstována v zahradách a občas zplaňuje. Zbývající 3 druhy jsou asijské, s rozšířením v oblasti Himálaje, Tibetu a jižní Číny, druh \"Melissa axillaris\" zasahuje až do Indočíny a jihovýchodní Asie. Rostou spíše v horách, druh \"Melissa yunnanensis\" vystupuje až do výšek okolo 3200 metrů.\n\nKvěty meduňky vyhledávají včely i jiný hmyz hledající nektar.\n\nUklidňující (sedativní) účinek meduňky lékařské je způsoben obsahem terpenických látek, zejména citronellalu. Z dalších terpenů, které k účinku rovněž přispívají, je obsažen citronellol,\ngeraniol, karyophyllen, linalool, citral, limonen a eugenol. Tyto látky se velmi dobře vstřebávají pokožkou, mnohem účinněji než např. inhalací. Tyto látky jsou silně prchavé a jsou obsaženy jen v čerstvé rostlině.\n\n\nMeduňka lékařská je obecně známá bylina, která se často pěstuje v zahradách. Používá se v lidovém léčitelství do čajových směsí a k ochucení salátů, polévek či likérů. Silice má význam ve farmaceutickém a kosmetickém průmyslu.\nVyužívání meduňky lékařské jako léčivé rostliny má velmi dlouhou historii, sahající min. 2000 let nazpět. Zmiňují se o ní četní klasičtí autoři, jako je Theofrastos, Dioscorides, Columella či Avicenna.\nEsenciální olej z meduňky lékařské je používán jako sedativum a spasmolytikum a má i antibakteriální účinky.\nDruh \"Melissa axillaris\" je v Asii používán při průjmech, uštknutí hadem a na bolesti hlavy. V Indii se používá jako náhrada meduňky lékařské.\n\n"}
{"id": "1217067", "url": "https://cs.wikipedia.org/wiki?curid=1217067", "title": "Deletionpedia", "text": "Deletionpedia\n\nDeletionpedia je on-line wiki archiv obsahující smazané články z anglické Wikipedie. Jeho verze každého článku obsahuje záhlaví s více informací o odstranění. Původní Deletionpedia byla provozována od února do září 2008. Byla restartována pod novým vedením v prosinci 2013.\n\nJe založena na MediaWiki a má funkci co automaticky shromažďuje smazané články z Wikipedie.\n\nPůvodní Deletionpedia shromaždila přibližně 63 000 článků, které byly odstraněny z Wikipedie mezi únorem a zářím 2008.\n\nWeb byl znovu zaregistrován novým majitelem, Kasperem Sourenem, který provoz stránky zahájil v prosinci 2013. v květnu 2016, nahromadil 29,156 stránek.\n\nExistují podobné projekty i pro jiné jazyky Wikipedie, například:\n"}
{"id": "1217068", "url": "https://cs.wikipedia.org/wiki?curid=1217068", "title": "Libor Míček", "text": "Libor Míček\n\nLibor Míček (29. března 1931 Bystřice nad Olší – 26. dubna 2004 Brno) byl československý pedagogický psycholog.\n\nPo maturitě na reálném gymnáziu ve Frýdku-Místku v roce 1950 studoval do roku 1955 na Filozofické fakultě Univerzity Palackého v Olomouci odbornou psychologii, filozofii a historii jako učitelské obory. V roce 1968 dosáhl na Univerzitě Palackého doktorátu filozofie (PhDr.). V roce 1979 se stal kandidátem psychologických věd (CSc.) na Univerzitě Komenského v Bratislavě, roku 1986 byl jmenován docentem pro obor pedagogická psychologie. Profesorem pedagogické psychologie byl inaugurován na Masarykově univerzitě v Brně v roce 1991.\nV roce 1990 byl jmenován mimořádným hostujícím profesorem (Adjunct Professor of Psychology) Mezinárodního institutu integračních humanitních věd (The International Institute of Integral Human Science) v Torontu v Kanadě.\n\nV letech 1955—1960 pracoval ve Výzkumném ústavu pedagogickém Praha (pobočka v Brně) na oddělení mládeže vyžadující zvláštní péče.\nV letech 1960—1964 působil v Olomouci na pedagogickém institutu jako vedoucí kabinetu psychologie; jeho součástí byla i psychologická poradna pro vysokoškoláky.\nOd roku 1964—2004 pracoval jako vysokoškolský učitel pedagogické a sociální psychologie na Filozofické fakultě Masarykovy univerzity v Brně a vedoucí oddělení pedagogické a poradenské psychologie. Vedl a recenzoval mnoho diplomových, rigorózních, disertačních, kandidátských a doktorandských prací.\nV roce 1991 přednesl na mezinárodní konferenci Perestroika East + West v Montrealu přednášku Self Awareness, Self Esteem, Intuition + Kreativity as Essential Ingredients for Rehumanization.\nV letech 1990—1991 byl jmenován prorektorem MU pro vybudování Slezské univerzity, která pak v roce 1991 i jeho zásluhou vznikla. Filozofická fakulta Slezské univerzity byla dislokována v Opavě a Obchodně podnikatelská fakulta v Karviné.\nVědecko-výzkumně a vědecko-prakticky se zabýval otázkami duševní hygieny, sebevýchovy a psychologie zdraví.\nOd založení sekce psychologie zdraví Českomoravské psychologické společnosti v roce 1988 byl až do roku 2003 členem jejího prvního výboru.\nNa Masarykově univerzitě v Brně se podílel také na činnosti Univerzity třetího věku.\nPatřil mezi organizátory mnoha národních i mezinárodních konferencí a symposií, např. Duševní zdraví mládeže.\nJako vysokoškolský učitel byl vzorem pro studenty tím, že odborné a vědecké poznatky duševní hygieny aplikoval i ve svém osobním životě.\nPořádal také pro veřejnost hojně navštěvované pravidelné kurzy regenerace sil, duševní hygieny, hospodaření s časem, relaxace pro tělesné i duševní uvolnění, autogenního tréninku a zdravotně jógových cvičení. Usiloval o zavádění relaxačních cvičení pro děti a mládež do škol. Propagoval duševní hygienu, ekologickou (environmentální) psychologii, zdravý životní styl a psychologii zdraví; činil tak v tisku, v rozhlasových a televizních pořadech, a to nejen v tuzemsku, ale i v zahraničí.\n\n\n\n"}
{"id": "1217070", "url": "https://cs.wikipedia.org/wiki?curid=1217070", "title": "Fotbal v Česku", "text": "Fotbal v Česku\n\nPodle statistiky České unie sportu je fotbal nejpopulárnějším sportem v ČR dle velikosti členské základny.\n\nČeští fotbalisté dosáhli v minulosti řady individuálních i kolektivních úspěchů. Josef Masopust (1962) a Pavel Nedvěd (2003) vyhráli anketu Zlatý míč, která každoročně hledá nejlepšího fotbalistu Evropy. Brankář Ivo Viktor skončil v této anketě roku 1976 třetí. Nejprestižnější evropskou pohárovou soutěž, Ligu mistrů, vyhráli Vladimír Šmicer, Milan Baroš (oba roku 2005 s Liverpoolem), Marek Jankulovski (2007 s AC Milan) a brankář Petr Čech (2012 s Chelsea). Nedvěd získal roku 1999 s Laziem Řím Pohár vítězů pohárů. Pohár UEFA (potažmo nástupnickou Evropskou ligu) vyhráli Jiří Němec, Radoslav Látal (oba 1997 se Schalke 04), Vladimír Šmicer, Patrik Berger (oba 2001 s Liverpoolem), Radek Šírl (2008 se Zenitem Petrohrad), Tomáš Hübschman (2009 se Šachťarem Doněck), Tomáš Ujfaluši (2010 s Atléticem Madrid) a Petr Čech (2013 s Chelsea). Oldřich Nejedlý byl nejlepším střelcem mistrovství světa 1934, Milan Baroš mistrovství Evropy 2004. Legendárním střelcem, jehož velkou část kariéry však pohltila druhá světová válka, byl Josef Bican. Nejvíce startů za reprezentaci Československa si připsal Zdeněk Nehoda, za reprezentaci ČR Petr Čech a Karel Poborský, nejlepším československým reprezentačním střelcem byl Antonín Puč, v dresu ČR Jan Koller. K dalším úspěšným fotbalistům patří František Plánička, Svatopluk Pluskal, Ladislav Novák, Antonín Panenka, Ladislav Vízek, Tomáš Skuhravý a Tomáš Rosický.\n\nFotbalová reprezentace Československa a posléze České republiky získala dvě stříbrné medaile na mistrovství světa, roku 1934 a roku 1962. Roku 1976 Československo vyhrálo Mistrovství Evropy. Stříbro na tomto turnaji národní tým vybojoval roku 1996, bronz pak v letech 1980 a 2004. Roku 1980 získal olympijský výběr zlaté medaile na letních olympijských hrách v Moskvě.\n\nPřed druhou světovou válkou patřily AC Sparta Praha a SK Slavia Praha k nejlepším klubům Evropy. Sparta dvakrát vyhrála Středoevropský pohár (1927, 1935), nejprestižnější klubovou soutěž té doby, Slavia jednou (1938). Po založení evropských pohárů, organizovaných od 50. let asociací UEFA, se v nich nejdál dostali Dukla Praha (semifinále PMEZ 1966/67, semifinále PVP 1985/86), Sparta (semifinále PMEZ 1991/92, semifinále PVP 1972/73), Baník Ostrava (semifinále PVP 1978/79), Bohemians Praha (semifinále UEFA 1982/83) a Slavia (semifinále UEFA 1995/96). Čtvrtfinále hrály SK Hradec Králové, Zbrojovka Brno, TJ Vítkovice, Sigma Olomouc a Slovan Liberec.\n\n"}
{"id": "1217073", "url": "https://cs.wikipedia.org/wiki?curid=1217073", "title": "Lední hokej v Česku", "text": "Lední hokej v Česku\n\nLední hokej je podle výzkumu agentury Sport Invest nejsledovanějším sportem v České republice.\n\nV ledním hokeji patří k největším reprezentačním úspěchům zlatá medaile na olympijských hrách v Naganu roku 1998, jejíž cena tkví v tom, že se turnaje zúčastnili poprvé všichni nejlepší hráči planety, včetně profesionálů ze severoamerické NHL. Ke hvězdám týmu patřili zejména Jaromír Jágr a brankář Dominik Hašek. Jágr je co do počtu bodů nejlepším aktivním střelcem v NHL a třetím nejlepším v celé historii této ligy. Dvakrát vyhrál Stanleyův pohár (1990/91 a 1991/92 s Pittsburghem Penguins). Dva Stanley Cupy má i Hašek, s Detroitem Red Wings (2001/2002, 2007/2008). Třikrát tuto prestižní trofej vyhrál Jaroslav Pouzar a Jiří Hrdina, dvakrát Petr Sýkora, Patrik Eliáš, Bobby Holík, Michal Rozsíval a Jiří Fischer. Nejvíce bodů v kanadském bodování získali v základní části NHL spolu s Jágrem, Eliášem, Holíkem a Sýkorou Milan Hejduk, Petr Nedvěd, Martin Straka a Václav Prospal, ve Stanley Cupu David Krejčí a Michal Pivoňka.\n\nPřed rokem 1989 však čeští hokejisté NHL mohli hrát jen výjimečně, přesto měli světovou úroveň, především slavná generace čtyřicátých (Vladimír Bouzek, Stanislav Konopásek, Bohumil Modrý, Václav Roziňák, Vladimír Zábrodský, Augustin Bubník, Jaroslav Drobný) a sedmdesátých let (Jiří Bubla, Ivan Hlinka, Jiří Holeček, Jiří Holík, Oldřich Machač, Vladimír Martinec, František Pospíšil, Miroslav Dvořák, Václav Nedomanský, Milan Nový, Jaroslav Holík, Milan Chalupa). Vladimír Růžička je jediným hráčem, který zažil největší úspěch 80. let (zlato z MS 1985) i let devadesátých (zlato z Nagana). Jiří Šlégr je spolu s Jágrem jediným českým členem prestižního Triple Gold Clubu, do něhož symbolicky vstupují hráči, kteří vyhráli mistrovství světa, olympijské hry i Stanleyův pohár.\n\nMužstvo Československa vyhrálo mistrovství světa roku 1947, 1949, 1972, 1976, 1977 a 1985. Mužstvo České republiky pak v letech 1996, 1999, 2000, 2001, 2005 a 2010. Pět zlatých z MS má František Kaberle a David Výborný, čtyři Pavel Patera a Martin Procházka.\n\n"}
{"id": "1217077", "url": "https://cs.wikipedia.org/wiki?curid=1217077", "title": "Rudolf Hesso Bádenský", "text": "Rudolf Hesso Bádenský\n\nRudolf Hesso Bádenský (asi 1290 – 17. srpna 1335) byl markrabě bádenský.\n\nNarodil se asi roku 1290 jako syn markraběte Hessa Bádenského a Adelaidy z Rienecku. Roku 1297 nastoupil po svém otci na místo markraběte. Vládl spolu se svým strýcem Rudolfem III. Bádenským.\n\nOženil se s Johanou Burgundskou, s dcerou hraběte Renauda Burgundského a vdovou po hraběti Oldřichovi II. z Pfirtu. Spolu měli dvě dcery:\n\nZemřel 17. srpna 1335.\n"}
{"id": "1217080", "url": "https://cs.wikipedia.org/wiki?curid=1217080", "title": "Sabine Ebertová", "text": "Sabine Ebertová\n\nSabine Ebertová (nepřechýleně Sabine Ebert; * 1958, Aschersleben) je populární německá spisovatelka, především historicky zaměřených románů.\n\nSabine Ebertová vyrostla v Berlíně, posléze studovala iberoamerikanistiku a jazykovědu na univerzitě v Rostocku.\n\nJe novinářkou na volné noze, žije ve Freibergu.\n\n\n\n"}
{"id": "1217083", "url": "https://cs.wikipedia.org/wiki?curid=1217083", "title": "Pik Svobodnaja Koreja", "text": "Pik Svobodnaja Koreja\n\nPik Svobodnaja Koreja (, v překladu \"štít Svobodná resp. Volná Korea\") je horský štít v Kyrgyzském hřbetu, jednom z hlavních hřbetů Ťan-šanu. Se svou výškou 4777,6 m n. m. jde o jeden z nejvyšších vrcholů Kyrgyzského hřbetu. Hora proslula zejména svou severní stěnou, která se stala jedním z nejklasičtějších horolezeckých terénů na celém Ťan-šanu i v celém sovětském svazu. Výstupy touto severní stěnou opakovaně získaly zlatou medaili na mistrovství SSSR v horolezectví. Vrchol se nachází v Kyrgyzstánu, v národním parku Ala Arča.\nVrchol byl poprvé vystoupen skupinou B. Simagina v roce 1957 z jihovýchodu z ledovce Top-karagaj cestou stupně 4B ruské stupnice horolezecké obtížnosti. Dodnes jde o technicky nejsnazší výstupovou cestu na vrchol. Jihovýchodní stěna byla prostoupena ještě v roce 1959 skupinou G. Feščenka (obtížnost 5A) a poté se již působiště horolezců na této hoře přeneslo do její severní stěny, která si později získala značnou proslulost. \nPoprvé byla severní stěna prostoupena po skalním žebru ve své západní části skupinou V. Andrejeva v roce 1959 cestou obtížnosti 5A. V současné době je tato cesta jen zřídka opakována. V roce 1961 pak stěnu zdolala skupina Lva Myšljajeva po pravém žebru vedoucím přímo na hlavní vrchol cestou obtížnosti 5B/A1+. Skupina za tento výstup zvítězila v kategorii technicky obtížných výstupů na mistrovství SSSR v horolezectví v daném roce. Podle Balezina o jednu z nejkrásnějších a nejlogičtějších výstupových linií v severní stěně. Zajímavost je, že i za (pouhé) zopakování této cesty vyhrála ukrajinská skupina horolezců šampionát v kategorii technicky obtížných výstupů v roce 1986. \nDalší nová cesta na vrchol byla otevřena v levé části severní stěny v roce 1966 skupinou pod vedením Borise Studenina stupně obtížnosti 6A. I tento výstup byl oceněn prvním místem na šampionátu v kategorii technicky obtížných výstupů (ačkoli Dieška - zřejmě chybně - uvádí, že v roce 1966 první místo uděleno nebylo). Dle literatury nebyla tato výstupová linie nikdy opakována. V roce 1969 přibyly v severní stěně hned dvě nové výstupové linie. Skupina Valerie Bezzubkina vystoupila během osmi dní středem stěny cestou obtížnosti 6A/A2 a byla oceněna prvním místem na šampionátu v daném roce. Dle Balezina jde o populární výstupovou trasu. Skupina A. Kustovského pak vystoupila během deseti dní linii stupně obtížnosti 6A/A2 v levé části stěny a na šampionátu byla oceněna druhým místem.\nV roce 1974 skupina Borise Bagajeva prostoupila novou cestu \"po trojúhelníku\" severní stěny stupně obtížnosti 5B/A2. Tato cesta se dočkala dvou zimních opakování v roce 1991. Následující rok pak otevřela novou cestu střední částí severní stěny obtížnosti 6A/A3+ skupina Ju. Popenka, kdy klíčové místo v horní části stěny překonala za použití velkého množství nýtů. Tento výstup byl oceněn druhým místem na mistrovství. Tato cesta patří k populárním výstupovým liniím v severní stěně, zimní opakování v roce 1991 bylo oceněno zlatou medailí v kategorii zimních výstupů. V roce 1976 se pak severní stěna dočkala prvních sólových výstupů, když se pro ně podařilo získat povolení Američanům Henrymu Barberovi a Georgi Lowovi. Henry Barber vystoupil po kuloáru severní stěny cestou obtížnosti 5B. George Lowe pak po kuloáru v nejpravější, severozápadní části stěny cestou obtížnosti 5A. Obě tyto cesty patří k nejvíce opakovaným ve stěně, Lowova cesta je často využívána k sestupu, neboť jde o technicky nejsnazší cestu v severní stěně. \nV roce 1982 učinila další první výstup skupina A. Švaba po pilíři v levé části stěny cestou obtížnosti 5B/A2. V roce 1988 pak skupina pod vedením S. Semiletkina vystoupila zřejmě technicky nejobtížnější výstup ve stěně, linii obtížnosti 6A/A2 (do roku 1998 hodnocena stupněm 6B) v levé části stěny. Výstup byl oceněn stříbrnou medailí na šampionátu. Zimní opakování tohoto výstupu v letech 1992, 1995 a 1996 byla vždy oceněna zlatou medailí v kategorii zimních výstupů, takové množství ocenění pro jednu výstupovou cestu je unikátní v rámci všech pohoří bývalého Sovětského svazu. Tato linie pak byla ještě napřímena variantou M. Michailova v listopadu 1999 (obtížnost 6A). \nV létě roku 1991 poprvé prostoupila skupina Valerije Balezina během tří dnů za špatného počasí levý \"trojúhelník\" severní stěny (cesta hodnocena stupněm 5B). V zimě roku 1994 pak skupina pod vedením Balezina vystoupila linii po severozápadním bastionu stupně obtížnosti 5B, za což obdržela stříbrnou medaili v kategorii zimních výstupů. V zimě roku 1997 pak A. Ručkin a A. Pučinin vystoupili technicky obtížný kuloár severní stěny, stupeň obtížnosti 6A/A3. A v únoru roku 2000 skupina Balezina učinila ještě jeden prvovýstup v levé části stěny stupně obtížnosti 5B, oceněný stříbrnou medailí na mistrovství.\n"}
{"id": "1217085", "url": "https://cs.wikipedia.org/wiki?curid=1217085", "title": "ArmA 3: Apex", "text": "ArmA 3: Apex\n\nArmA 3: Apex je datadisk k české počítačové hře ArmA 3. Přidává do hry novou kampaň, nové jednotky, mise a terén Tanoa. Apex vyšel 11. července 2016.\n\nArmA 3: Apex byla v červenci 2016 nejprodávanější hrou na Steamu.\n\nKampaň Apex Protocol se odehrává po událostech původní hry. Jednotky CTRG vedené Scottem Millerem pokračují ve své misi na získání tektonické zbraně. Hráč ovládá čtyřčlenný tým, které se operace účastní. Kampaň lze hrát v kooperativním módu až pro čtyři hráče.\n\nTanoa je fiktivní tichomořské souostroví, které je udělané podle Fidži. Rozloha je zhruba 100 kilomenrů čtverečních. Nachází se zde rozsáhlé džungle, ale také pole. Lze zde najít vesničky i velká moderní města. Na jednom z ostrovů je i obrovský povrchový důl. Na Tanoy jsou patrné i pozůstatky druhé světové války, jako například sestřelená letadla, či japonské pevnosti. \n\nServer Zing ohodnotil datadisk 9 body z deseti. Chválil zasazení, soundtrack, kampaň pro její multiplayerový zážitek a také ostatní obsah. Kritika padla na délku kampaň a také na její problémy při hraní singleplayeru.\n\n"}
{"id": "1217093", "url": "https://cs.wikipedia.org/wiki?curid=1217093", "title": "Somatická nervová soustava", "text": "Somatická nervová soustava\n\nSomatická nervová soustava je část periferní nervové soustavy zaměřená na kosterní svaly a řízení volního pohybu. Je složena ze senzitivních (aferentních) a (eferentních) motorických nervů, které jsou společně obsaženy ve 12 hlavových a 31 míšních segmentech nervů. Proto se někdy také označuje jako cerebrospinální nervová soustava.\n\nU bezobratlých je typ odpovědi svalu (inhibiční, excitační) závislý na typu neurotransmiteru a receptoru, u obratlovců jde vždy u excitaci, neboť přenašečem je acetylcholin.\n"}
{"id": "1217102", "url": "https://cs.wikipedia.org/wiki?curid=1217102", "title": "OB asociace", "text": "OB asociace\n\nVýraz OB asociace v astronomii označuje hvězdnou asociaci (skupinu) mladých horkých hmotných hvězd spektrální třídy O a B, které se nachází v omezené oblasti prostoru a které vydávají ultrafialové záření, jež ionizuje okolní plyn, čímž vzniká HII oblast. OB asociace mohou obsahovat několik jednotek nebo až stovku hvězd a obecně se nachází v galaktickém disku spirálních galaxií, ve kterých je tvorba hvězd nejvýraznější.\n\nZ krátkého života hvězd typu O a B vyplývá, že také OB asociace jsou v astronomickém měřítku velmi mladé – jejich stáří je 5 až 50 milionů let. Jde tedy o oblasti významné pro studium vzniku hvězd.\n\nOB asociace se nachází zejména v ramenech spirálních galaxií, tedy i v ramenech naší Galaxie. Často se nachází blízko velkých molekulárních mračen, ve kterých hvězdy těchto asociací vznikly a díky jejich malému stáří se tedy od svého místa vzniku příliš nevzdálily. OB asociace mohou nabývat značných rozměrů, jejich hvězdy mohou být rozptýlené až na stovky světelných let. Takové asociace se kvůli slapové síle galaxie rozptýlí v astronomicky krátké době. V jiných galaxiích můžeme OB asociace pozorovat překvapivě snadněji než v naší galaxii, protože tmavé prachové pásy zakrývají mnoho objektů uvnitř Mléčné dráhy.\n\nMnoho hvězd souhvězdí Orionu patří do asociace Orion OB1, která se nachází ve vzdálenosti 1 500 světelných let od Slunce.\n\nOB asociacím se podobají R asociace, ve kterých jsou mladé hvězdy obklopené jemnou mlhovinou; záření těchto hvězd osvětluje část těchto plynů a vzniká tak reflexní mlhovina.\n\n\n"}
{"id": "1217103", "url": "https://cs.wikipedia.org/wiki?curid=1217103", "title": "Petr Špak", "text": "Petr Špak\n\nPetr Špak (* 25. března 1972) je bývalý český fotbalista.\n\nV české lize hrál za FC Svit Zlín. Nastoupil ve 4 ligových utkáních.\n\n\n"}
{"id": "1217105", "url": "https://cs.wikipedia.org/wiki?curid=1217105", "title": "Svatý Jeroným (Mistr Theodorik)", "text": "Svatý Jeroným (Mistr Theodorik)\n\nSvatý Jeroným patří k nejkvalitnějším obrazům Mistra Theodorika v kapli sv. Kříže na Karlštejně. Má čestné místo v hierarchii Svatých otců a jeho portrét je umístěn v jižním okenním výklenku kaple spolu se sv. Augustinem, sv. Ambrožem a sv. Řehořem. Jde o jedno z nejstarších a nejčastěji reprodukovaných vyobrazení sv. Jeronýma.\n\nOlejová tempera na bukové desce 114,5 x 103,7 cm. Rám původní, zdobený plastickým dekorem.\n\nPřípravná černá štětcová kresba drapérie je podrobná a modeluje četné záhyby. V oblasti tváře došlo v kresbě ke změnám - oproti původní variantě s tříčtvrtečním profilem byla kompozice změněna na úplný profil, který provedená malba přesně kopíruje. Profil sv. Jeronýma odpovídá jednomu ze základních obličejových typů, které používal Mistr Lucemburského rodokmene a jeho dílna (Jindřich VII.). Theodorik podobný typ předtím použil v nástěnné malbě \"Klanění tří králů\" na klenbě okenního výklenku v kapli sv. Kříže.\n\nZachovaly se zbytky zlaté svatozáře a plastický dekor pozadí obrazu. Ve čtverečcích pastiglií se střídají motiv orlice a lva ve skoku. Zátiší se čtenářským a písařským pultem na přípravné kresbě chybí a doplnil ho zřejmě jeden z malířů pracujících v Theodorikově dílně.\n\nJeroným je vyobrazen jako kardinál, ale v době kdy žil (347-420), tato církevní hodnost neexistovala. Kardinálský klobouk a plášť symbolizují jeho postavení osobního sekretáře papeže Damasa I..\nJeroným pocházel ze Stridonu (dnešní Bosna) a byl proto považován za slovanského světce. Karel IV., který se hlásil ke svému českému původu a dynastii Přemyslovců, se rozhodl oživit slovanskou liturgii a cyrilometodějskou tradici a vytvořit středisko slovanské církevní vzdělanosti, odkud by se věrouka ve slovanském jazyce šířila mezi Čechy i ostatní Slovany. Založil již roku 1347 klášter na Slovanech, zasvěcený sv. Jeronýmovi a Panně Marii, a pozval benediktinské řeholníky z oblasti dnešního Chorvatska, tzv. hlaholáše, aby \"k poctě sv. Jeronýma, překladatele Písma svatého z hebrejštiny do latiny a slovanštiny, sloužili bohoslužby slovanským jazykem\".\n\nSvatý Jeroným je znám především jako autor překladu bible z hebrejštiny do obecné latiny (Vulgaty). Studoval klasickou antickou literaturu a jazyky v Římě, byl zde pokřtěn a chodil do římských křesťanských katakomb aby se kál a připomněl si lidskou smrtelnost. Část života strávil jako asketa na poušti a během nemoci zde měl vidění, po kterém se zcela oddal studiu Bible. Papež Damasus I. jej pověřil úkolem provést revizi biblických textů. Zásluhou sv. Jeronýma byl na římské synodě r. 382 přijat dokument \"Decretum Gelasianum\", kterým byl stanoven biblický kánon. Jeroným byl také autorem 135 krátkých biografií církevních učenců \" De Viris Illustribus\".\n\nBývá zobrazen s biblí a lebkou jako mementem mori, jako učenec píšící u stolu, se lvem, kterému na poušti vytáhl trn z tlapy, jako poustevník a kajícník před zjeveným krucifixem a také jako kardinál. Je patronem překladatelů, knihovníků a encyklopedistů.\n\n"}
{"id": "1217107", "url": "https://cs.wikipedia.org/wiki?curid=1217107", "title": "Ladislav Čepel", "text": "Ladislav Čepel\n\nLadislav Čepel (* 3. prosince 1972) je bývalý český fotbalista.\n\nV české lize hrál za FC Svit Zlín. Nastoupil ve 3 ligových utkáních. Ve druhé lize hrál za FC LeRK Brno.\n\n\n"}
{"id": "1217109", "url": "https://cs.wikipedia.org/wiki?curid=1217109", "title": "Palladiovský motiv", "text": "Palladiovský motiv\n\nPalladiovský motiv, někdy také vignolovský motiv, je prvek členící fasádu používaný v architektuře od renesance. Uplatnění nachází v arkádovém členění lodžií, okenních a portálových otvorů. Názvy pocházejí od italských architektů a teoretiků architektury Andrey Palladia, který jej poprvé použil na bazilice ve Vicenze, a Jacopa Barozziho da Vignoly.\n\nVlastní trojdílný otvor je analogií \"serliany\" (serliovský motiv), jejíž vyobrazení se poprvé objevuje ve spise architekta Sabastiana Serlia. Střední velký otvor je zakončen obloukem (archivoltou), boční nižší a užší otvory rovným kladím podepřeným sloupy. Kruhové otvory člení prostor (interkolumnium) mezi dvěma vysokými polosloupy předsazenými před pilíře.\n\n"}
{"id": "1217110", "url": "https://cs.wikipedia.org/wiki?curid=1217110", "title": "Karol Samuelčík", "text": "Karol Samuelčík\n\nKarol Samuelčík (* 9. dubna 1927 Lopej) je bývalý slovenský fotbalový útočník. Byl taktéž geodetem, vysokoškolským pedagogem, lesním inženýrem, báňským inženýrem, organistou a dirigentem.\n\nJeden z jeho 4 bratrů František Samuelčík (1931–2002) byl taktéž prvoligovým fotbalistou.\n\nS fotbalem začínal ve Svätém Ondreji nad Hronom (dnes jako Ondrej nad Hronom součást Brusna), kde už od 16 let nastupoval za seniorské A-mužstvo. První poválečný ročník strávil v ŠK Banská Bystrica. Na konci roku 1946 přišel do SK Židenice. Od jara 1947 působil v ŠK Bratislava.\n\nStudoval v Brně, kde hrál za MEZ Židenice (dobový název ČAFC Židenice). Během vojny hrál za Posádkový dům armády Tachov, poté se vrátil na Slovensko. Krátce působil v Banské Štiavnici a od roku 1955 byl významnou postavou kremnické kopané.\n\nJednou nastoupil v základní sestavě reprezentačního B-mužstva, branku nevstřelil. V neděli 29. srpna 1948 v Bratislavě proti B-mužstvu Bulharska (výhra 3:1).\n\n\n"}
{"id": "1217111", "url": "https://cs.wikipedia.org/wiki?curid=1217111", "title": "Anna Klicperová (1814–1900)", "text": "Anna Klicperová (1814–1900)\n\n\"Možná hledáte Anna Klicperová (rozená Švamberková), první žena Václava Klimenta Klicpery\"\n\nAnna Klicperová, rozená Trnková (28. června 1814, Hradec Králové – 18. srpna 1900, Praha) byla druhá manželka Václava Klimenta Klicpery. \n\nAnna Trnková (provdaná Klicperová) se narodila v rodině královéhradeckého měšťana a pekařského mistra Jana Trnky a jeho manželky Barbary, rozené Grimové. Podle matričních záznamů žila rodina v č. 118 a 120 (Velké náměstí) v Hradci Králové.\n\nKdyž Václavu Klimentu Klicperovi předčasně zemřela první manželka Anna Klicperová, rozená Švamberková (1796-1837), zanechala po sobě pět nezletilých dětí - Bedřicha (1826-1861), Marii (provd. Valentová, 1824-1867), Ludmilu (1822-??), Annu (provd. Palkovičová, 1830-1888) a Františku (1831-1865). Zhruba po roce, 1. května 1838, se proto Klicpera znovu oženil. Svatba s Annou Trnkovou se konala v kostele sv. Jana Křtitele na Novém Hradci Králové. Nevěstě bylo necelých 24, ženichovi 45 let. \n\nRodina žila do roku 1846 na královéhradeckém Malém náměstí č. 129 (je zde umístěna pamětní deska). Když Klicpera získal místo profesora na Pražském Akademické gymnáziu, přestěhoval se s manželkou a dětmi do Prahy. V novém manželství se manželům Klicperovým narodily další děti, z nichž pouze právník a prozaik Ivan Klicpera (1845-1881) se dožil dospělého věku; svou matku však nepřežil. \n\nAnna Klicperová-Trnková se starala o děti z obou manželství, o svého manžela pečovala až do jeho smrti. \n\nKdyž Václav Kliment Klicpera zemřel, pasiva při vyřizování pozůstalosti (náklady na léčení a pohřeb) převyšovaly aktiva (nevyplacená penze a oděv). Ještě téměř ve čtyřiaosmdesáti letech se Anna Klicperová zúčastnila slavnostního odhalení busty Václava Klimenta Klicpery ve foyer Národního divadla. Zemřela o dva roky později v Praze a byla pochována na pražských Olšanských hřbitovech. \n\nO blízkém vztahu Anny Klicperové k dětem z prvního manželství svědčí, že když zemřela Klicperova dcera Marie Valentová, byla Anna Klicperová uvedena na úmrtním oznámení jako matka. \n\n"}
{"id": "1217117", "url": "https://cs.wikipedia.org/wiki?curid=1217117", "title": "Guna", "text": "Guna\n\nGuna může znamenat:\n"}
{"id": "1217121", "url": "https://cs.wikipedia.org/wiki?curid=1217121", "title": "Bedřich Kolowrat-Krakowský", "text": "Bedřich Kolowrat-Krakowský\n\nBedřich Kolowrat-Krakowský (22. červenec 1893, Týnec u Klatov – 16. listopad 1920, zámek Diana v Rozvadově-Dianě), celým jménem Bedřich Leopold Jindřich Heřman Ludvík Maria hrabě Krakowský z Kolowrat byl příslušník krakovské větve šlechtické rodiny Kolovratů. Proslavil se jako nadporučík hulánského pluku.\n\nNarodil se 22. července 1893 v Týnci jako třetí syn a šesté ze sedmi dětí držitele rodového fideikomisu Leopolda Filipa hraběte Krakowského z Kolowrat (14. březen 1852 Benátky – 19. březen 1910 Vídeň), který byl poslancem Českého zemského sněmu (1908-1910) a Říšské rady (1907-1910), a jeho manželky (sňatek 18. března 1884 New York) Nadine baronesy von Huppmann-Valbella (6. srpen 1858 Paříž – 30. červenec 1942 Mnichov), která byla dcerou tabákového magnáta.\n\nZdědil velkostatek v Týnci u Klatov, který měl rozlohu 2868 hektarů. Tam choval koně, které se staly jeho největší vášní. Za 1. světové války se stal nadporučíkem hulánského pluku a po úspěšných bojích byl vyznamenán bronzovou a stříbrnou záslužnou vojenskou medailí. Během války se u něho ovšem také projevil zánět srdečního svalu, což se mu stalo osudným. Lékaři mu vzhledem k jeho srdečním potížím zakazovali jeho oblíbenou hru na pozoun, která přímo ohrožovala srdeční činnost. Hrabě Bedřich však doporučení lékařů nedbal.\n\nZemřel 16. listopadu 1920 na svém zámku Diana. Našli ho mrtvého s pozounem na zemi. Pohřben byl v rodové hrobce v Týnci.\n\nProtože zůstal svobodný, přešel velkostatek Týnec na jeho mladšího bratra Jindřicha (27. červenec 1897 Týnec u Klatov – 19. leden 1996 Praha).\n\n"}
{"id": "1217122", "url": "https://cs.wikipedia.org/wiki?curid=1217122", "title": "Antonín Zemek", "text": "Antonín Zemek\n\nAntonín Zemek (14. prosince 1892 Plzeň – ? po 1955) byl český úředník, ředitel Národního muzea v Praze a vrchní zemský muzejní rada.\n\nAbsolvoval gymnázium v Písku. V letech 1911–1918 studoval práva na Karlově univerzitě v Praze, kde složil tři státní zkoušky a užíval titul JUC. V letech 1917–1919 pracoval jako městský úředník v Blatné, byl nevoják. Roku 1922 se oženil s Hanou, rozenou Vaňátovou a založil rodinu, s níž často pobýval ve venkovském domě ve Štěkni.\n\nRoku 1928 nastoupil do Národního muzea v Praze po Theodoru Saturníkovi jako člen presidia a zároveň vykonával práci knihovníka. Dne 14. ledna 1932 byl jmenován administrativním ředitelem Národního muzea, jímž zůstal až do svého předčasného a nuceného penzionování 11. května 1946. Dne 30. ledna 1941 byl protektorátní vládou jmenován vrchním zemským muzejním radou, od roku 1941 byl pro nevyhovující českou národnost ve vedení posílen sudetoněmeckým zástupcem Josefem Opitzem. Celou válku se snažil o maximální prospěch provozu muzea a jeho zaměstnanců, vystupoval korektně a ke všem loajálně.\n\nPo osvobození Československa byl za své působení na vedoucích protektorátních postech vyšetřován. Komise \"neshledala žádných závad po stránce národnostní, sociální ani schopnostní\" a doporučila národnímu výboru ponechat jej ve funkci. Přesto byl Zemek 29. listopadu 1945 zaměstnaneckou schůzí muzea po tajném hlasování odvolán (66 hlasů pro, 23 hlasů proti, 7 lístků prázdných) a nuceně penzionován. Ve funkci ředitele jej krátce nahradil Emil Axman.\n"}
{"id": "1217126", "url": "https://cs.wikipedia.org/wiki?curid=1217126", "title": "Alfréd Zemanovský", "text": "Alfréd Zemanovský\n\nAlfréd Zemanovský (2. září 1919 Linec – 4. března 1994 Podunajské Biskupice) byl slovenský dirigent a hudební skladatel.\n\nPo maturitě na gymnáziu v Prievidzi studoval na bratislavské konzervatoři dirigování u Karla Schimpla a skladbu u Alexandra Moyzese. V roce 1954 se stal dirigentem bratislavského rozhlasu. V letech 1962 – 1972 působil jako redaktor hudebních vydavateství Supraphon a OPUS. Po roce 1972 byl tajemníkem \"Tvůrčí komise Svazu slovenských skladatelů\".\n\nJako skladatel se Alfréd Zemanovský věnoval převážně tvorbě pro amatérské a dětské pěvecké sbory a úpravám lidových písní.\n\n\n\n\nDále zkomponoval velké množství písní, sborů, upravoval lidové písně pro sóla, sbor i s doprovodem orchestru.\n\n\n"}
{"id": "1217129", "url": "https://cs.wikipedia.org/wiki?curid=1217129", "title": "Buněčná terapie", "text": "Buněčná terapie\n\nBuněčná terapie je léčba, při které dochází k cílenému průniku buněčného materiálu do těla pacienta. Ve většině případů jde o živé buňky, např. T-lymfocyty, které zahájí rozvoj buněčné imunity.\nV širším smyslu v sobě definice zahrnuje i přenos celých orgánů (transplantace) od dárce, neboť transplantovaná tkán je tvořena buňkami. Zpravidla se ale transplantace do buněčných terapií nezahrnuje a termín buněčná terapie se užívá pro přenos buněk. Termín se nepoužívá ani pro klasické imunologické preparáty, které mohou obsahovat neupravenou buněčnou kulturu (očkování atp.).\n\nBuněčná terapie vznikla v 19. století, když se zkoušela injektáž zvířecí tkáně do těla zvířat a lidí (Charles-Édouard Brown-Séquard a Paul Niehans) např. za účelem eliminace znaků stárnutí. První úspěšná léčba byla transplantace kostní dřeně v roce 1968. V poslední době se největší naděje vkládají do terapie kmenovými buňkami.\n\nTerapie s názvem Prochymal byla podmíněně schválena v Kanadě v roce 2012 za účelem léčby odmítání transplantovaného orgánu u dětí, které nejsou reaktivní na steroidy. Jde o allogenní kmenové buňky z mezenchymálních kmenových buněk (MSCs) z kostní dřeně. Buňky jsou odděleny od tkáně, kultivovány a zamraženy do doby užití. FDA schválila pět terapií s hematopoetickými kmenovými buňkami z pupečníku pro léčbu krevních imunutních chorob. V roce 2014 European Medicines Agency doporučila schválit v EU Holoclar, léčbu poruch limbálních kmenových buněk kmenovými buňkami. V dubnu 2016 stejná agentura doporučila schválit společnosti GlaxoSmithKline's Strimvelis buněčnou terapii pro léčbu deficitu adenosindeaminázy.\n\nV současnosti existují desítky variant buněčné terapie za užití různých typů buněk vkládaných do různých orgánů a tkání za různých podmínek. Společnými základními znaky jsou:\n\n\nAlogenní (cizí, odlišná) buněčná terapie přenáší buňky dárve, který je odlišný od příjemce. Atraktivní je zejména pro faramceutické firmy, neboť znamená standardizaci procesu a nízké náklady V současné době se testují terapie na Crohnovu chorobu a oběhové problémy.\n\nEmbryonální kmenová buňka je pluripotentní kmenová buňka raného embrya ve stadiu tzv. blastocysty. V současné době se testuje taková léčba Parkinsonovy choroby a diabetu.\n\nNeurální pluripotentní kmenové buňky se testují také pro léčbu Parkinsonovy a Huntingtonovy choroby.\n\nMezenchymální kmenová buňka (MSC) je multipotentní buňka schopná obnovovat poškozené mezenchymální a krvetvorné tkáně. Je schopná se měnit (diferencovat) na široké spektrum buněčných typů, jako je chondrocyt, adipocyt, osteocyt, osteoblast, myocyt, kardiomyocyt, neuron či inzulin produkující buňka. Mezenchymální buňky jsou proto vhodnými kandidáty pro použití v regenerativní medicíně a buněčné terapii.\n\nHematopoetická kmenová buňka (HSC, hemocytoblast) je multipotentní[1] kmenová buňka, která dává vzniknout v procesu krvetvorby (hematopoézy) různým (zejména krevním) buňkám. Z této kmenové buňky vznikají červené krvinky, krevní destičky i různé bílé krvinky\n"}
{"id": "1217130", "url": "https://cs.wikipedia.org/wiki?curid=1217130", "title": "Chuašanské skalní malby", "text": "Chuašanské skalní malby\n\nChuašanské skalní malby () jsou rozsáhlý soubor skalních maleb v okrese Ning-ming v prefektuře Čchung-cuo autonomní oblasti Kuang-si v Čínské lidové republice. Nachází se na vápencové skalní stěně o výšce přibližně 40 metrů a délce přibližně 170 metrů na západním břehu řeky Ming-ťiang, přítoku Cuo-ťiangu v povodí Perlové řeky. Malby vytvářené pomocí okru, krve a klihu vznikaly pravděpodobně mezi Obdobím válčících států a obdobím dynastie Chan, tedy od čtvrtého století před začátkem letopočtu po druhé století našeho letopočtu. Od roku 2016 jsou zařazeny mezi světové dědictví UNESCO\n"}
{"id": "1217131", "url": "https://cs.wikipedia.org/wiki?curid=1217131", "title": "FLIX TV", "text": "FLIX TV\n\nFLIX TV je česká satelitní televizní společnost působící na území České republiky. Domovskou družicí pro FLIX TV se stal Eutelsat 16A na pozici 16° východně. Tato pozice je určena pro platformy v regionu střední a východní Evropy.\n\nZákazníci si mohou vybrat mezi službou se smlouvou s vázaností na 24 měsíců a předplacenou kartou (FlexKarta). Výhodou první varianty je získání veškerého vybavení pro příjem a garance ceny. Druhá varianta funguje na základně předplatného, což ocení zejména chataři a zájemci, kteří nevyužívají televizi celoročně. Na FlexKartě si mohou předplatit programovou nabídku např. na jeden měsíc.\n\nKompletní nabídka FLIX TV obsahuje 108 programů všech žánrů, z toho 44 v HD kvalitě. Programy jsou seskupeny do dvou programových nabídek a dvou prémiových balíčků.\n\n\nNa předplacené FlexKartě lze předplatit prémiové balíčky i samostatně bez nutnosti předplacení základní programové nabídky.\n\nZákazníci si mohou vybrat mezi originální přijímačem, FlixBox, nebo CA modulem, FlixCam. Zařízení zákazníkovi zůstává.\n\nFlixBox je vybaven funkcí FASTSCAN, která umožňuje automatické ladění a seřazení programové nabídky FLIX TV.\n\nPro příjem k více televizím v rámci jedné domácnosti si zákazníci mohou pořídit další dekódovací FlixKarty za fixní měsíční poplatek, na kterých je zkopírována kompletní programová nabídka hlavní karty. Počet dalších karet není omezen.\n\nZákaznická zóna je určena zákazníkům FLIX TV a poskytuje jednoduchý přehled všech aktivovaných služeb a jejich administraci. Zároveň je zde možné online objednávat nebo nakupovat další služby a produkty. Do zákaznické zóny se lze přihlásit pomocí e-mailové adresy/telefonního čísla a hesla.\n\nJako každá satelitní platforma, i FLIX TV své programy kóduje, aby je zajistila před ilegálním příjmem. Satelitní platforma FLIX TV používá kódovací systém Conax.\n\nFLIX TV jako první satelitní poskytovatel v ČR a SR poskytuje většinu svých stanic v nejmodernějším obrazovém kodeku H.265 HEVC.\n\n"}
{"id": "1217133", "url": "https://cs.wikipedia.org/wiki?curid=1217133", "title": "Kyberantropologie", "text": "Kyberantropologie\n\n„Kyberantropologie se zabývá studiem člověka a proměn lidské interakce v kontextu moderních počítačových, informačních a komunikačních technologií.“ Její náplní je analýza významů a hodnot, které vznikají při vzájemném působení uživatele a kybernetického systému, zkoumá tedy dopad digitálních technologií na člověka, analyzuje vztah mezi reálným prostorem a kyberprostorem a snaží se pochopit diskurzy a praktiky uživatelů počítačů a digitálních technologií. Výzkumná metoda kyberantropologie se nazývá kyberetnografie. \n\nPrvní počátky kyberantropologie můžeme hledat u antropologů, kteří studovali moderní technologie a jejich zásah do kulturně odlišných skupin. V 90. letech se zvyšuje zájem o tzv. politickou ekonomii kyberkultury, která představuje vztah mezi informací a kapitálem, kdy předmětem výzkumu se můžou stát například „politické a ekonomické vztahy mezi rozvinutými a rozvojovými zeměmi v kontextu informačních a komunikačních technologií.“ Velkým stimulem pro rozvoj kyberantropologie, kdy se předmětem zájmu staly moderní technologie a komunikační sítě, byla expanze internetu, který propojil milióny lidí po celém světě. „Prostřednictvím internetu lidé vstoupili do kyberprostoru, kde začali vytvářet diferencované zájmové skupiny, vykazující rysy subkultury.“ Tyto virtuálně spojené skupiny začaly vykazovat své specifické znaky jako jazyk, vzorce myšlení a chování a vytvořily tak oblast hodnou antropologického zkoumání. Předmětem studia se tak může stát například internetový jazyk, komunikační prostředky či identita. Základy etablování kyberantropologie jako vědy položil v roce 1994 americký antropolog Antonio Escobar ve své studii \"Vítejte v Kybérii: Poznámky k antropologii kyberkultury\". Za předmět bádání kyberantropologie označil„etnografické studium hranic mezi lidmi a stroji, které jsou specifické pro společnosti pozdního 20. století.“„Cílem kyberantropologických výzkumů je přispět k pochopení diskurzů a praktik uživatelů počítačů a informačních technologií, analyzovat vztah mezi reálným prostorem a kyberprostorem a interpretovat fenomén kyberkultury jako specifický životní styl sdílený a předávaný příslušníky různých typů internetových subkultur.“ Uvádí na antropologickou scénu pojem kyberkultura, jehož prostřednictvím analyzuje proměny, které se v moderní společnosti začaly vyvíjet po nástupu moderních technologií do všedního života. Kyberkultura jako „soubor diskurzů a kulturních praktik, které jsou spojeny s využíváním informačních a komunikačních technologií“ se tak stala jednou z hlavních zájmů kyberantropologických výzkumů, které analyzují strukturu symbolického světa, sdílený způsob života lidí, vzájemné ovlivňování virtuálního a reálného světa, sociokulturní komunikaci online, kyberprostorový diskurz, proměny identit jedinců v kyberprostoru, důsledky informačních a počítačových technologií pro život člověka v postmoderní kultuře a společnosti. \nMezi oblasti, kterým se kyberantropologie věnuje, patří:\nMezi významné vědce, kteří svou prací přispěli k rozvoji kyberantropologie můžeme jmenovat například Davida Bella, který se ve své studii \"Úvod do kyberkultury\" zabývá „nad vztahem mezi kyberprostorem, každodenností a naracemi.“. Je přesvědčen, že příběhy na téma moderních informačních technologií významně ovlivňují naše životy. \nZa první antropologickou studii o internetu lze označit práci \"Internet: Etnografický přístup\" náležící autorům Danielu Millerovi a Donu Slaterovi, kteří prováděli výzkum na karibském ostrově Trinidad, kde zkoumali, jak místní obyvatelé využívají internet a jeho nástroje (email, diskuzní fóra, webové stránky, atd). „Předmětem analýzy bylo zjistit, „jak se členové určité kultury doma pokoušejí vytvořit transformující se komunikační prostředí, jak mohou sami sebe v tomto prostředí nalézat a současně se snažit učinit je součástí svého vlastního obrazu.“ \nDůležitou osobností je také Manfred Kremser z Vídeňské univerzity, který od roku 1994 pořádá cykly přednášek na kyberantropologická témata. Mezi jeho terénní činnost jsou zahrnuty výzkumy věnované analýze afro-karibských náboženství v kyberprostoru, kde prokázal, že mnohé původní náboženské praktiky ztratily pod vlivem informačních technologií svůj lokální charakter a staly se široce dostupnými a globálními a reinterpretují se podle nových kontextů. \nNa Kremssera navázali Mark Wilson, který analyzoval, zda historické vykořisťování afrického lidu pokračuje i v kyberprostoru a Phillip Budka, který se zabýval užíváním internetu v afrických domorodých skupinách. \nDalším významným teoretikem je David Hakken, jenž ve své práci \"Cyborgs@Cyberspace, An Ethnographer looks to the Future\" propaguje etnografický přístup ve výzkumu kybernetických sociálních systémů. Operuje zde s termínem kyberprostor, který definuje „jako sociální arénu, do níž vstupují všichni sociální aktéři, kteří používají ke vzájemné sociální interakci pokročilé informační technologie. Toto pojetí kyberprostoru podle Hakkena odkazuje ke všem potenciálním životním stylům, svázaným s kulturním bytím, (re)produkovaným prostřednictvím pokročilých informačních technologií.“\n\n"}
{"id": "1217136", "url": "https://cs.wikipedia.org/wiki?curid=1217136", "title": "Girls und Panzer der Film", "text": "Girls und Panzer der Film\n\nGirls und Panzer der Film \"(ガールズ＆パンツァー 劇場版)\" je japonský animovaný film, který byl odvysílán poprvé 21. listopadu 2015 v Japonsku. Od 27. května 2016 je dostupný na DVD a Blu-ray. Tento animovaný film byl koncipován jako pokračování seriálu Girls und Panzer a zahrnuje události, které nastaly po výhře dívčí školy Oarai v turnaji tankových bitev neboli \"Jízdy tankem\", v originále senša-dó (戦車道).\n\nV tomto filmu vystupují všechny osoby, jež se objevily v původním anime seriálu. Hlavní hrdinkou je i zde Miho Nišizumiová, velitelka celé tankové jednotky Dívčí střední školy Oarai. Postavy, jež se objevily i v anime seriálu, jsou v následujícím výčtu pouze vyjmenované.\n\nDívčí střední škola Oarai\n\nDívčí střední škola Kuromorimine\n\nDívčí akademie st. Gloriana\n\nStřední škola při univerzitě Saunders\n\nStřední škola Pravda\n\nStřední škola Anzio\n\nDívčí akademie Či-Ha-Tan (知波単学園 Čihatan Gakuen)\n\nStřední škola Jatkosota (継続高校 Keizoku Kókó) \"(Keizoku - Pokračovací válka)\"\n\nTým Posílené Univerzity (大学選抜チーム - Daigaku Senbacu Čímu)\n\nOstatní\n\nFilm začíná krátce po skončení anime seriálu uprostřed exhibiční bitvy v Oarai mezi dvěma týmy složenými ze škol Oarai + Či-ha-tan a sv. Glorianou + Pravdou. Churchill se spolu se třemi Matildami ocitl na golfovém hřišti pod těžkou, ale nepřesnou palbou, avšak Darjeeling trpělivě vyčkávala a srkala svůj černý čaj. Týmy Leopon, Husa, Hroch, Fukudin typ 95 a ještě jeden tým z Či-ha-tanu mezitím bránily palbou na jiném místě tankům Pravdy, aby se dostaly na golfové hřiště. Miho tedy velí zastavit palbu a pomalu se přiblížit k Churchillu i Matildám, z nichž pak jednu vyřadí Hana a druhou jeden tank Či-ha-tanu. Zásah ale ostatní Či-ha-tanské vyburcoval k zbrklé zteči a téměř všechny jejich tanky byly následně Orange Pekojí a střelkyní zbylé Matildy vyřazeny kromě velitelky Niši, jež se dokázala vyhnout glorianským výstřelům, a Fukudy, které v jejím úmyslu zabránil tým Husa a Sodoko jí důrazně připomněla jejich rozkaz, který je nutné dodržet jako školní řád.\n\nLeopon, Hroch, Husa i Fukuda (ta neochotně) musely ustoupit, neboť se k nim až příliš přiblížily tanky Pravdy, navíc na golfové hřiště dorazila čtveřice rychlých crusaderů a hrozilo, že je obklíčí. Miho zavelela přeskupit se ve městě, kde hodlala roztříštit síly Gloriany i Pravdy, avšak Darjeeling její úmysl prohlédla. Crusadery předjely Miho, která musela vyslat Husu, aby do nich čelně narazila a Ďas tak mohl z místa ujet, avšak Ďase začaly pronásledovat tanky Pravdy, a tak Miho pověřila Leopon rozestavením tanků před velkým parkovištěm k palbě. Několik T-34 se Leoponu a Mravenečníkovi povedlo eliminovat, avšak Leopon byl sám vyřazen, jakmile se do boje zapojila v IS-2 Nonna, kterou se předtím neúspěšně pokusil vyřadit Králík jako dříve Jagdtigera ve finále s Kuromorimine. Kvůli závadě vysílačky se zbrkle vyřadila i velitelka Či-ha-tanu Niši, která místo „ústup“ slyšela „útok.“ Mezitím se Ďas zbavil tří ze čtyř Crusaderů a vydal se zkratkou přes chrám na pláž, kde dohnal s ostatními svými tanky Churchilla, avšak zdržel je v moři schovaný KV-2, jenž se sám vyřadil převrácením díky natočení věže v příliš velkém úhlu. Na jiném místě se týmům Kachna a Fukudě povedlo zničit poslední Matildu při stejné situaci v hasičárně jako při exhibici ve 4. díle seriálu. Churchill překonal terasu s parkovištěm k T-34 Kaťušy a IS-2 Nonny, tedy Oaraiské se ocitly v nevýhodě, třebaže jim zbývalo o něco víc tanků. Miho využila mezery v nabíjení všech tří tanků, aby se vyškrábala za nimi a zkusila Churchilla zlikvidovat zblízka. V nastalém boji Miho ztratila i pár dalších tanků a nepřítel ztratil Nonnu i posledního Crusadera Rosehip, o kterého se postarala svou vůbec první přesnou trefou Momo. Tým Ďas před budovou vodního světa vyřadil Kaťušu, jenže Churchill byl schovaný přímo za ní a Ďas byl tak snadným cílem. Tým sv. Gloriany a Pravdy vyhrál, ke zklamání obyvatel Oaraie i ke zklamání Aki ze školy Jatkosota, jež s Mikou sledovala zápas a vyčetla jí, že odmítla pozvánku na účast. Miko byla přesvědčena, že jednou nastane příležitost.\n\nPo bitvě šly všechny účastnice do sauny, kde Momo poděkovala za účast, avšak hlasatelka zavolala pro prezidentku studentské rady Anzu. Niši se omluvila Miho za zbrklý útok, díky kterému prohrály, avšak ta se nezlobila a ocenila jejich odvahu k čemukoliv. Při návratu na školní loď oaraiské tankistky zjistily, že se zpátky nedostanou. Anzu totiž byla osobně informovaná ministrem MEXTu, že bude jejich škola s okamžitou platností uzavřena. Mají proto školní loď do týdne vyklidit podobně, jako to již dělají ostatní obyvatelé, aby ji sešrotovali. Jedné noci, když měly studentky dobaleno, se vydaly do hangáru rozloučit se s tanky, avšak na oaraiskou loď přistál letoun Lockheed C-5 Galaxy ze školy Saunders. Kay zvesela nakázala, aby rychle naložily tanky na palubu k úschově, že jim je vrátí, až bude známo, kam je ubytují.\n\nDruhý den byla děvčata autobusy odvezena do náhradního školního prostoru kdesi na pevnině. Studentská rada se snažila hordy studentek nadále motivovat, aby konaly své povinnosti, než bude proces přestupu na jiné školy dokončen, avšak Sodoko a její mravnostní výbor tuto snahu bojkotovaly, čímž hodně štvaly Momo. O pár dní později jim Saunders vrátily tanky (Juzu dříve nalezla dokumenty, dle kterých je škola ztratila, proto „nepatří oficiálně nikomu“) ze stejného letounu pod podmínkou, že nepřestanou s Jízdou tankem. Přesto měly studentky i nadále náladu pod psa. Miho nedaleko objevila muzeum svého oblíbeného plyšového medvěda, zbitý Boko, ač vypadalo poněkud sešle. Uvnitř byla se svými kamarádkami téměř sama, ještě s holkou zhruba v jejich věku, které Miho přenechala jediného Boka v limitované edici, který tam zbýval k prodeji. Dívka však ani nepoděkovala a utekla.\n\nMiho se další den vydala domů do rezidence Nišizumiových, kde potkala Maho. Ta chápala, že se Miho bojí setkat s matkou, proto ji vpašovala dovnitř a na dokument k přestupu Miho zfalšovala matky podpis. Mezitím Anzu na ministerstvu MEXT požadovala vysvětlení, proč je jejich škola navzdory slibu, že tomu zabrání výhrou v turnaji, uzavřena. Ministr Cudži se vymluvil, že dělal vše, aby tomu zabránil. Anzu tedy následně měla schůzku s předsedou svazu senša-dó Kodamem a s Ami Čónovou, které vývoj znepokojoval, ale předseda neviděl žádné východisko, především pro zaneprázdněnost v souvislosti s přípravou mistrovství světa Jízdy tankem za dva roky. Anzu s Ami Čónovou připomněly, že ztratí tvář tak jako tak, pokud se smíří se zrušením školy vítěze národního turnaje. Kodama tedy dostal nápad a vyslal Ami Čónovou za Šiho Nišizumiovou, která do rezidence Nišizumiových dorazila krátce poté, co odtamtud odešla Miho, jež zanechala pro matku dárek jako „kamarádka Mahy,“ ale Šiho tušila. Přijala tedy Ami a pověděla jí, že když bude škola Oarai zrušena, Kuromorimine nikdy nedostane šanci porážku z finále oplatit. Vydala se tedy s Ami, předsedou Kodamem i Anzu za ministrem, kterému pohrozila, že když on vyhlásil program pozvednutí úrovně Jízdy tankem a zároveň zruší školu vítěze turnaje, pak ona odmítá dělat předsedkyni výboru vznikající profesionální ligy, jež má připravit reprezentantky na mistrovství. Rázně odmítla ministrův argument, že Oarai vyhrála jen se štěstím, a vyzvala ho, aby řekl, co víc by ony měly udělat, aby jejich schopnosti uznal. Ministra napadlo střetnutí Oaraie s univerzitním týmem. Anzu v tu chvíli rukou načrtla smlouvu, podle níž nebude nakonec škola Oarai zrušena, když vyhrají, a spolu s ostatními přítomnými ministra dotlačila k podpisu.\n\nŠiho pak navštívila svou starou rivalku Čijo Šimadovou, aby ji osobně informovala o domluvené bitvě a o ostatních skutečnostech. Čijo telefonicky kontaktovala svou dceru Alici, aby velela univerzitnímu týmu a v bitvě rozcupovala jméno Nišizumi na kusy. Alice si vynutila, aby se její matka stala sponzorem muzea Boka, protože mu hrozí uzavření. Anzu po návratu do dočasného útočiště oaraiských studentek nařídila tankovým týmům shromáždit se. Jen Mako musela přitáhnout naříkající tým Husa. Anzu všem pověděla o nadcházející bitvě a o dohodě, uzavřené mezi školou Oarai, ministrem MEXTu Cudžim, svazem i univerzitou. Další den se na místo osobně dostavil ministr s předsedou svazu, aby jim sdělili pravidla bitvy. Kromě toho, že se postaví se svými 8 tanky 30 univerzitním, vyhraje ten, kdo zcela eliminuje soupeře. To vyvolalo zděšení, avšak Miho se vzdát odmítla s vysvětlením, že tank musí jet vpřed bez ohledu na sílu palby nepřítele. Zatímco oaraiská děvčata narychlo v předvečer bitvy potrénovala, Anzu se Miho omlouvala, jak ji zatížila, protože následující bitva bude masakr, nejen kvůli rozhodující nevýhodě početní, ale také v tom, že univerzitní studentky nedávno porazily armádní tým dospělých. Mezitím se z iniciativy Darjeeling odehrála tajná schůzka velitelek tankových týmů ostatních škol na základě šifry, kterou jim rozeslala jako báseň Podzimní píseň od Paula Verlaina.\n\nKdyž se Miho, vyklepaná strachy, přišla před zápasem pozdravit s velitelkou soupeřů, s Alicí Šimadovou, a s rozhodčí Ami Čónovou, dorazily Maho a Erika v obou Tigerech a se dvěma Panthery, navlečené do oaraiských uniforem a s dokumentem o krátkodobém přestupu na oaraiskou školu. V oaraiské uniformě dorazily i Kay, Naomi a Alisa se dvěmaShermany a jednou Světluškou, dále Kaťuša, Nonna, Nina a Klára s IS-2, KV-2 a dvěma T-34/85, dále sv. Gloriana s Churchillem, Matildou a Crusaderem, dále Ančovy s Pepperoni a Carpaccio, tísnících se v jediném Carru Veloce, dále Mika, Aki a Mikko v BT-42, a nakonec Niši s dvaadvaceti „ocelovými lvi“ typů 95 či 97 Či-ha nebo 97 ŠinHoTo Či-Ha, avšak Darjeeling jí vynadala, že měla přivézt jen šest a dvaadvacet jich mělo být k doplnění celkem. Ministr na tribuně pro rozhodčí vehementně protestoval, avšak přestupní dokumenty byly platné a řádně schválené a tanky byly soukromým majetkem dívek nebo jejích rodičů, navíc jako jediná mohla dle pravidel vznést protest Alice Šimadová coby velitelka soupeře, ale té jejich zapojení nevadilo. Bitva tak byla zahájena jako 30 proti 30. V polním stanu Miho rozestavěla tři týmy, pojmenovala je a rozdala úvodní úkoly, přičemž jí Maho pomáhala krotit velitelky ostatních škol.\n\nMiho rozkázala týmu Slunečnice pod velením Maho obsadit vysoký kopec, přičemž tým Svlačec pod velením Kay měl zajistit přístup ke kopci lesem, zatímco tým Pampeliška pod velením Miho si bral druhou stranu kopce u bažin. Alice na druhé straně též rozdávala úkoly a stanovila prioritu eliminovat těžké tanky Kuromorimine a Pravdy, zatímco bude ona sama vyčkávat. Maho se plán mladší sestry nelíbil, přesto ho plnila a spolu s tanky Pravdy a některými oaraiskými se vyškrábala nahoru. V lese se Shermani, Králík a Či-ha-tans dostaly pod těžkou palbu nepřátelských Pershingů, jež vyřadily dva typy 97 a vážně poškodily Shermana Alisy, pak jim lesní cestou ujely pod kopec zablokovat únikovou cestu, kterou chtěla využít Maho. Na kopec z jiného směru mířily další skupiny Pershingů, které chtěla Kaťuša z výšky sestřelit, avšak na vrchol náhle dopadl obří výbušný projektil, který málem převrátil na střechu několik tanků Slunečnice. Za chvíli přišel další ohlušující zásah, který převrátil na střechu a vyřadil oba dva Panthery, takže Maho nařídila ústup, třebaže pod těžkou palbou Pershingů. Všem se povedlo uniknout díky začínajícímu dešti i díky obrovskému dýmu z dalších obřích střel. Brzy je ale dostihla další skupina Pershingů, jež zahájila palbu na T-34 Kaťuši. Zatímco většina tanků Slunečnice byla mimo jejich efektivní dosah, tanky Pravdy se zdržely kvůli pomalému KV-2. Klára poznala, že je situace zlá, tak ze svého tanku udělala návnadu, aby zpomalila postup Pershingů. Ke zděšení Kaťuši se k ní přidaly jak Nonna, tak Nina, jejíž „monstrum“ KV-2 posloužil jako dobrý štít, aby soupeřky nemohly Kaťušu zasáhnout. Nonna s Ninou sice dokázaly vyřadit dva Pershingy a poškodit dalších pět, avšak byly vyřazeny jako předtím Klára. Kaťuša neochotně ustoupila sama, ale Nonna ji uklidnila, že si je jistá, že dovede tým k vítězství, i když z Pravdy zůstane sama.\n\nKay, Naomi a Arisa mezitím spekulovaly, co je to bombardovalo ze vzduchu, a zděsily se, co je napadlo, protože to bylo zakázané. Miho a Jukari napadlo totéž, takže Miho nařídila Ančovy, Želvě, Kachně a BT-42, aby utvořily četu Žalud a našly to. Čtveřice nejmenších tanků dorazila až téměř k Alici, aby se ztratily v dýmu ze střelby. U staré železnice spatřily v němém úžasu obrovský moždíř Karl-Gerät. Na tribuně se předseda Kodama ptal ministra Cudžiho, zda nebyla tato superzbraň narychlo schválena jenom kvůli tomuto zápasu, avšak ten ho odbyl, aby se ani nepokoušel vznášet námitky. Ančovy chtěla od Karla ustoupit, ale volejbalistky Kachny dostaly nápad, provést zabijácké podání s tankem. Musely nejprve odlákat všechny tři Pershingy hlídající Karla. Z lesa proto vystartovala Mika s BT-42, které se povedlo zásahem zblízka jednoho vyřadit, zatímco se Kachna rozjela prudce vpřed, aby ve vhodný moment po nepřesném rovnoběžném výstřelu Karla katapultovala prudkým zastavením Carro Veloce na své zádi do vzduchu. Carpaccio se však kulometem do kanónu Karla netrefila a Carro Veloce dopadlo na střechu. Po jeho pásech se ale do vzduchu vznesl Hetzer týmu Želva a Anzu se už do kanónu Karla trefila a vyřadila ho. Mezitím dole pokračovala honička BT-42 s oběma zbývajícími Pershingy. Jednoho z nich vyřadil padající kus mostu, který rozstřelil Karl-Gerät. Poslední Pershing nárazem zbavil BT-42 obou pásů. Mikko, však napůl zničené BT ještě jednou dokázala nastartovat a ujížděla pouze po soukolí pryč. Následovala další bláznivá honička, při níž se oba tanky vyřadily navzájem.\n\nOstatní tanky Oaraie se přeskupily a Maho napomenula svou mladší sestru, že nebojuje svým vlastním stylem. Miho dala na její slova a proházela týmy, aby každý mohl bojovat nejlépe, jak dovede. Nařídila ustoupit do obrovského opuštěného lunaparku, kde budou mít větší šanci uspět než v otevřené krajině. Poměr tanků byl nyní 22 oaraiských proti 24 univerzitním. Maho s Kaťušou a Erikou hlídaly jednu příjezdovou cestu, zatímco Niši s Darjeeling a ostatními hlídaly hlavní bránu a Saunders s několika Oaraiskými sloužily uprostřed jako záloha. Carro Veloce se vyškrábalo po konstrukci horské dráhy, aby Ančovy, Carpaccio s Pepperoni informovaly ostatní o pohybech soupeřek. Nepřátelské Pershingy se rychle blížily k Maho a Kaťuše a začalo dálkové ostřelování naslepo, neboť byl značně zvířený prach. Ančovy si uvědomila, že to není prach, nýbrž kouřová clona, a na druhé straně spatřila většinu nepřátelských sil u hlavní brány. Miho tedy poslala k Darjeeling ještě Saunders a ostatní Oaraiské. Niši přemýšlela, co by její čtveřice měla udělat, nejlépe zteč. Fukuda sebrala odvahu a řekla, že se to sice příčí tradicím jejich školy, ale jestli se nechají jen tak vyřadit, bude to pro Či-ha-tan ohromná ostuda. Niši zkrotila ostatní a zeptala se Fukudy, jaký má plán. Hlavní brána byla rozstřelena a jako první vjel dovnitř supertěžký tank T28,Rosehip vjela s Crusaderem, v domění, že to je M24 Chaffee ale Darjeeling zmínila, že to je právě T28. Jakmile T28 překonal úzký koridor do hlavního prostoru, museli všichni ustoupit, neboť do zábavního parku vtrhl víc než tucet Pershingů. Kaťuša s Maho spočítaly, že proti nim stojí jen čtyři, proto se vydaly na náhlou zteč a tři z nich vyřadily.\n\nNa jiném místě několik Pershingů vjelo k bazénu a jeden byl zasažen či-ha-tanským tankem. Pershingy se vydaly ho pronásledovat, přímo do pasti. Ostatní Či-ha-tanské se zamaskovaly v bazénu, dvěma Pershingům zničily pásy a prostřední vyřadily. Pak zmizely pryč. T28 a ostatní Pershingy zatím zahnaly sv. Glorianu, Saunders i většinu Oaraiských do amfiteátru, odkud by je Pershingy svrchu rozstřílely, z čehož se Megumi, Azumi i Rumi radovaly a zároveň byly zklamané, že to bude až tak rychlé. Miho na základě Ančoviny hlášení vyrazila se svou sestrou a s Kaťušou na pomoc, zatímco z jiného místa pozoroval dění zbloudilý tým Králík. Málomluvná Saki navrhla jako řešení roztočit Ruské kolo na vrcholu kopce. Prvačky tedy ustřelily uchycení kola, které se skutálelo do amfiteátru a Pershingy s T28 se mu musely vyhnout. Oaraiské střelbou z kulometů a děla usměrňovaly pohyb kola tak, všechny jejich tanky, k nimž díky zbrklosti popadaly i ty či-ha-tanské, proklestily cestu ven beze ztrát. Pak se znovu rozdělily, aby vykonaly plán F. Leopon s Mravenečníkem, Kaťušou a dvěma Tigery ve westernovém městečku zlikvidovali při „operaci Geronimo“ další Pershingy, o další dva se postaral tým Hroch schvaný za pomalovanými krabicemi při operaci „Makaróny Zwei,“ okoukané z bitvy s Anziem. Niši a její Či-ha-tanské, doprovozené týmem Kachna, nasadily na své tanky obrovské gumové kachničky a hrou na schovávanou při „operaci F-quick“ v budově připomínající Landkreuzer P. 1000 Ratte vyřadily další dva Pershingy, Miho zase spolu s Želvou a díky informacím od Ančovy zničila další v bludišti a Momo pak skrz několik řad živého plotu další.\n\nUniverzitní tým přišel o většinu tanků, a to si uvědomila Rumi, pronásledující Ďase. Byla to ona, kdo nakonec spatřila Carro Veloce na horské dráze. Špatný vývoj si uvědomila i Alice a začala zpívat na znamení, že se aktivně zapojí do boje, čímž také zbývajícím univerzitním posádkám dodala morálku, jež kvůli prohraným soubojům všude po parku značně uvadla. Jako první zlikvidovala všechny Či-ha-tanské, které se vrátily ke svým ztečím, a obratným řízením zničila i Kachnu. Pak se vydala na další lov. Azumi dokázala nachytat tým Hroch a vyřadila ho, když správně identifikovala jejich maskování. Na horskou dráhu se vydrápal jeden lehký tank M24 Chaffee, aby sestřelil Carro Veloce, jež se rozjelo po úzkých kolejnicích a snažilo se jim ujet. Jenže z druhé strany přijel další Chaffee, které však z dálky sestřelil tým Králík a následně i první Chaffee, čímž bylo Carro Veloce zachráněno. Jenže Králík byl vzápětí vyřazen Aliciným Centurionem. Sv. Gloriana a Saunders na jiném místě vymyslely plán, jak se zbavit T28, který stále nedokázaly zničit, navíc shodil část pásů, aby se vešel do užšího průjezdu. Naomina Světluška zasáhla most, po kterém jel, a Churchill zespodu zasáhl dírou v mostu spodní poklop vedoucí k nádržím, dle Assam se jednalo o jedinou slabinu T28. Dle Darjeeling sice nešlo o elegantní vítězství, avšak nyní bojují za Miho, nikoliv za sebe. Vzápětí byl Churchill sám vyřazen Pershingem a posledním Chaffee. Megumi, Azumi i Rumi se spojily, projely kolem skupiny Maho a Kaťuši, vyřadily přitom Matildu, aby se spojily se svou velitelkou ve středu parku. Saunders je pronásledovaly, avšak neuspěly, neboť ty zahájily operací Bermudský trojúhelník, kdy je rychlým driftováním postupně jednu po druhé obkličovaly a ničily, až zbyla samotná Kay, kterou rozstřílely ze všech směrů. Crusader se postaral odvážným přeskokem přes kanál o poslední Chaffee, ale zničil i sebe a Carro Veloce spolu s týmem Husa vyprovokovalo k rychlému pronásledování jednoho z posledních Pershingů, kterého pak Husa u bazénu střelila do zádě a vyřadila. Carro Veloce bylo následně vyřazeno Aliciným Centurionem a Husa rovněž, pak dál byly Alicí zničeny i týmy Mravenečník a Želva. Leopon se zničil sám přehřátím a vznícením motoru, když urychlil oba další Tigery a T-34. Kaťušin T-34 srazil Rumin Pershing, aby ho Erika v Tigeru II vyřadila, avšak obě byly vzápětí též vyřazeny. Alicina intervence zredukovala počet tanků na dva Oaraiské (Miho a Maho) proti třem univerzitním.\n\nRozhodující bitva se odehrála uprostřed lunaparku s malou umělou horou. Tunel skrz ní využily Miho a Maho k odstranění Azumi, kdy Maho sloužila jako návnada a Miho ji sestřelila svrchu zezadu. Musely být opatrné, neboť Alicin Centurion střílel, kdykoliv mohl, a prudce manévroval. Maho pak při honičce s Meguminým Perschingem rozhoupala výstřelem velkou houpající loď, která narazila do jejího Pershingu a umožnila její vyřazení. Zbývala tak Maho s Miho proti Alici. Alice obratně manévrovala na umělém kopci a několikrát téměř zasáhla Maho i Miho, avšak v rozhodujícím momentě ji zradila její slabina, a to její láska k medvídkovi Boko, neboť střepiny z probíhajících bojů dříve způsobily zapnutí jezdicího medvídka, který v rozhodující moment vjel Alici přímo do rány v momentě, kdy měla na mušce motorový prostor Panzeru IV. Obě sestry Nišizumiovi si díky tomu vybudovaly výhodu a Alice ustoupila ke vjezdu do prostranství. Hodlala přímou ztečí jednu z nich vyřadit, ale její plán jí překazila Maho, která na pokynutí Miho po rozjezdu z kopce zasáhla slepým nábojem zadek Panzeru IV. Tým Ďas to značně urychlilo a Hana těsně po nárazu do Centuriona vystřelila do jeho masky. Čelní náraz spolu s tímto výstřelem oba tanky vyřadil. Maho se svým Tigerem zůstala jediným tankem na bojišti a Oaraiské tak vyhrály zápas. Radovaly se všechny studentky Oaraie i ostatních škol, co jim pomohly. Spokojené byly i matky všech tří hlavních aktérek, už se těší na odvetu, bez drsných sázek. Jediný nešťastný byl ministr Cudži. Alice dorazila za Miho na jezdicím medvídkovi a dala jí jako odznak toho samého medvídka Boko, kterého jí Miho před pár dny přenechala v muzeu.\n\nV závěrečných titulcích se děvčata z Oaraie vrátily na své školní obří plavidlo, nyní zachráněné, zatímco dívky z ostatních škol se domů dopravily každá po svém. Je též vidět i zrenovované a nově otevřené muzeum medvídka Boko, kam Alice s Rumi, Azumi a Megumi umístily pojízdného medvídka z bitvy, nazvaného Wojtek.\n\n"}
{"id": "1217137", "url": "https://cs.wikipedia.org/wiki?curid=1217137", "title": "Jindřich Kolowrat-Krakowský", "text": "Jindřich Kolowrat-Krakowský\n\nJindřich Vilém hrabě Kolowrat-Krakowský, celým jménem \"Jindřich Josef Vilém Albrecht Pavel hrabě Kolowrat-Krakowský\" (27. červenec 1897 Týnec u Klatov – 19. leden 1996 Praha), byl příslušník krakovské větve šlechtické rodiny Kolovratů. Byl významným diplomatem, politikem, národohospodářem, protifašistickým bojovníkem a mecenášem. Po válce pracoval jako velvyslanec v Turecké Ankaře (1946–1948), po komunistickém převratu v roce 1948 emigroval do USA. V 90. letech 20. století restituoval majetek včetně Kolowratského paláce na Ovocném trhu v Praze, stal se tak obnovitelem současného panství. \n\nNarodil se 27. července 1897 v Týnci u Klatov jako čtvrtý syn a poslední ze sedmi dětí držitele rodového fideikomisu Leopolda Filipa hraběte Krakowského z Kolowrat (14. březen 1852 Benátky – 19. březen 1910 Vídeň), který byl poslancem Českého zemského sněmu (1908–1910) a Říšské rady (1907–1910), a jeho manželky (sňatek 8. března 1884 New York) Nadine baronesy von Huppmann-Valbella (6. srpen 1858 Paříž – 30. červenec 1942 Mnichov), která byla dcerou tabákového magnáta. V Týnci navštěvoval obecnou školu, kde se naučil česky, nejprve studoval jezuitskou školu v Salzburgu a následně gymnázium ve Vídni, které úspěšně zakončil v roce 1915.\n\nAktivně se účastnil první světové války, neboť byl nejprve poslán do důstojnické školy a následně do jezdecké artilérie v Krakově. Se svojí jednotkou v hodnosti poručíka se vydal do Jaroslawi a poté ke Lvovu. Bojoval na frontách v Itálii, Ukrajině a ve Vinnycje. Získal zlatý záslužný kříž s korunou a bronzovou medaili za statečnost. Následně odjel do Vídně a zpět do Prahy, kde s matkou a bratry prožil konec války.\n\nPo válce se stal nejprve praktikantem v bance Bohemia. V roce 1920 začal pracovat ve Vývozním sdružení československých strojíren Czechomachine (sdružující společnosti Českomoravské Kolben-Daněk, Wichterle & Kovařík, Melichar a Umrath, Rudolf Bächer), která zastupovala české a moravské strojírenské podniky v zahraničním obchodě, zejména na východě (Rusko, Litva, Lotyšsko, Estonsko, Finsko, Polsko, Rumunsko). O dva roky později se stal zástupcem sdružení v Rusku, následně byl jmenován místodržitelem. Po rozpadu společnosti se v letech 1924–1927 stal vedoucím exportního oddělení Českomoravské Kolben-Daněk, které mělo zastoupení zejména v Jižní Americe. V roce 1927 byl poslán do USA, kde strávil tři měsíce.\n\nMezitím v roce 1920 zdědil po bratru hraběti Bedřichovi zámek a velkostatek v Týnci. Velkostatek zmodernizoval do takové míry, že byl dokonce veden ve Společnosti národů jako modelový. V roce 1927 prodal hrabě Jindřich zámek v Týnci staviteli a architektu Jaroslavu Polívkovi, který mu za něj postavil funkcionalistický Palác Chicago na Národní třídě v Praze, jednu z nejmodernějších staveb své doby. Spokojený majitel jej nechal opatřit vymoženostmi amerických mrakodrapů a zařídil v něm prodejnu zemědělských produktů z podniků v Týnci.\n\nV roce 1927 po smrti bratra hraběte Alexandra zdědil velkostatek Přimda s rozsáhlými lesy, lovecký zámeček Diana a zámek ve Velkých Dvorcích na Tachovsku, který na počátku první světové války vyhořel a byl jen částečně opraven. V roce 1930 založil hrabě Jindřich na Dianě dřevařské závody Jindřicha Kolowrata na výrobu dřevěných domků známé pod názvem Dřevostavby Kolowrat, kde zaměstnával 600 stálých dělníků. Pro dopravu dřeva (ta se dosud prováděla koňským nebo volským potahem) zavedl velmi pokrokový převoz kulatiny na gumových pneumatikách značky Kolowrat. Zde založil také českou školu. \n\nVe vilové čtvrti na Barrandově pro něj v letech 1937–1938 postavil architekt Jan Houštecký rodinnou vilu (též dřevostavbu).\n\nPo vyhlášení mobilizace v roce 1938 narukoval do Trenčína. Na majetek byla uvalena tzv. nucená správa. Po roce 1945 díky jednoznačně prokazatelnému protifašistickému postoji, mu byl dekretem prezidenta Československé republiky majetek navrácen. V roce 1940 měl hrabě Jindřich autonehodu. Po srážce s nákladním autem strávil nějaký čas rekonvalescencí, ale zcela se uzdravil. Během druhé světové války celá rodina pobývala v Košťálově u Semil. Po celou dobu války se zapojoval do odbojové činnosti, od roku 1943 dokonce podával zprávy londýnské vládě. Nejprve působil v rámci skupiny Parsifal a následně utvořil odbojovou skupinu v Košťálově. Za tuto činnost dostal v roce 1945 od prezidenta republiky Edvarda Beneše Československý válečný kříž 1939 a v roce 1991 převzal na Pražském hradě od prezidenta Václava Havla Řád Tomáše Garrigue Masaryka II. třídy.\n\nV roce 1945 jej prezident Beneš jmenoval velvyslancem v Turecku. V letech 1945–1948 působil hrabě Jindřich v Ankaře, kde zastupoval zájmy demokratického Československa. Při služebních cestách jednal buď s Janem Masarykem nebo Vladimírem Clementisem. O únorových událostech se dozvěděl v Curychu, načež se vrátil do Ankary za svými kolegy. Emigraci zahájil v Londýně, kde promluvil ke krajanům prostřednictvím BBC a následovala cesta do USA. Do Česka se již během následujících padesáti letech nevrátil. Po únoru 1948 byl zbaven občanských práv a veškerý majetek mu byl zkonfiskován. Dřevařské závody byly v roce 1950 státem zlikvidovány a v loveckém zámečku Diana byl roku 1960 zřízen domov důchodců.\n\nV USA ve městě Nanuet asi 50 km od New Yorku koupil pilu, kterou ale záhy prodal. Následně koupil farmu v Monsonu u Springfieldu s mlékárnou. Po čase mlékárnu prodal a půdu pronajal sousednímu farmáři. Začal se angažovat v prodeji sportovních pomůcek. V letech 1955–1970 měl hlavní kancelář v Bostonu, odkud přesídlil do Cambridge, kde působil až do roku 1990. Firmu prodal v roce 1990 svému zeti Johnu Hushesovi.\n\nPo roce 1989 se Jindřich Kolowrat-Krakowský vrátil se svým nejmladším synem Františkem Tomášem zpět do Česka. Na základě restitučních zákonů bylo Kolowrat-Krakowským vráceno prakticky celé někdejší panství a hrabě Jindřich se společně se synem Tomášem ujal správy a obnovy rodového majetku. Vilu v Košťálově daroval městu, lovecký zámeček Diana s domovem důchodců pronajal za 1,- Kč ročně, taktéž pronajímal Národnímu divadlu Kolowratský palác za 1,- Kč. Statek v Týnci a zemědělskou půdu nechal k užívání bývalému zemědělskému družstvu.\n\nHrabě Jindřich se vždy zajímal o veřejné a politické dění a byl dokonce literárně činný. Psal články do denního tisku \"Přítomnost\", v dalších novinách a časopisech mu vycházely národohospodářské a sociálně-hospodářské články. Účastnil se také mnoha přednáškových cyklů, kde aktivně přednášel. V letech 1922–1924 působil v Sovětském svazu a roku 1924 vydal u nakladatelství Bursík a Kohout knihu \"Psychologie bolševismu\", v níž předvídal dlouhodobost tohoto systému i budoucí potíže s bolševismem v českých zemích. A v roce 1926, po návštěvě Spojených států amerických, vydal svou druhou knihu \"Amerika a my\", ve které mimo jiné líčí řadu pozoruhodných setkání, např. se starostou města Chicaga Antonínem J. Čermákem, který byl českého původu a který byl později zastřelen místo prezidenta Franklin Delano Roosevelta, dále se zakladatelem slavné automobilky Henry Fordem, s ministrem obchodu Herbertem Hooverem.\n\nByl držitelem také Zlatého záslužného kříže s korunkou, bronzové medaile za statečnost, které získal za boj v 1. světové válce. Za odbojovou činnost v průběhu 2. světové války ho prezident Edvard Beneš (1884–1948) vyznamenal Československým válečný křížem 1939 a v roce 1991 převzal z rukou prezidenta Václava Havla (1936–2011) na Pražském hradě Řád Tomáše Garrigua Masaryka II. třídy. Získal také Pamětní medaili za věrnost 1939–1945 za zásluhy v boji za osvobození Československa z roku 1995 od Československého svazu bojovníků za svobodu a Pamětní stříbrnou medaili Jana Masaryka Ministerstva zahraničních věcí České republiky za šíření dobrého jména České republiky v zahraničí.\n\nJindřich se oženil dvakrát, nejprve 8. srpna 1929 v Praze s ruskou princeznou Sofií Nikolajevnou Trubeckou (4. únor 1900 – 25. duben 1938), vdovou po jeho bratru Alexandrovi. První manželství zůstalo bezdětné. Sofie předčasně zemřela na leukémii. Po její smrti se podruhé oženil 21. května 1942 v Praze s Marií Klimtovou (21. říjen 1907 Bratřínov u Prahy – 1991), která nebyla šlechtického původu, její rodiče provozovali řeznictví v Bráníku. Seznámil se s ní už v roce 1926. Marie mu porodila pět dětí. Za války žila Marie s dětmi v Košťálově na Semilsku. Manželka se po emigraci v roce 1948 zpět do Československa už nikdy nepodívala. Jindřichova manželka zemřela v roce 1991 v Americe, urna s jejím popelem byla převezena do rodové hrobky v Týnci.\n\nVýznamný diplomat a národohospodář, velký vlastenec a protifašistický bojovník a štědrý mecenáš Jindřich hrabě Krakowský z Kolowrat umírá v roce 1996 ve věku 98 let jako nejstarší člen svého rodu. Byl pohřben v rodové hrobce v Týnci u Klatov. Poslední rozloučení se konalo v chrámu Nanebevzetí Panny Marie v Týnci. \n\n\n\n"}
{"id": "1217138", "url": "https://cs.wikipedia.org/wiki?curid=1217138", "title": "Bohumil Ždichynec", "text": "Bohumil Ždichynec\n\nBohumil Ždichynec (* 17. srpna 1942, Sedlec-Prčice) je český lékař, vědecký pracovník, spisovatel, autor populárních i vědeckých prací z lékařského oboru a přírodních věd, literatury faktu, esejista, prozaik a básník.\n\nPo absolvování Lékařské fakulty Univerzity Karlovy v Praze a postgraduální specializaci se stal odborným internistou II. stupně a vědeckým pracovníkem. Začínal jako sek. lékař v Sanatorium Vráž u Písku, praktikoval v písecké nemocnici, později primář v nemocnicích v Jihočeském a Východočeském kraji. V klinické praxi se zabýval hlavně problematikou civilizačních chorob, zejména infarktu myokardu, gastrointestinálních chorob, rehabilitace mozkových cévních příhod a problematikou chlamydiálních infekcí. Pracoval ve výboru České gerontologické společnosti. Jako vědecký pracovník působil na klinickém pracovišti Výzkumného ústavu balneologického v Karlových Varech, kde publikoval originální výzkumné práce, zabývající se transportem minerálů střevní stěnou, působením střevní mikroflóry a účinkem lokálních gastrointestinálních hormonů a střevních endorfinů. V následující etapě se zabýval speciální problematikou rehabilitace cévních mozkových příhod, stal se primářem a ředitelem Ústavu pro cévní choroby mozkové v Chotěboři, tehdy jediného ústavu v ČR; dal impulz ke konstituování celostátního Sdružení pro rehabilitaci osob po CMP ČR a v začátku se podílel na jeho činnosti. Později spoluzaložil v Praze moderní klinicko-laboratorní institut Bioregena a byl jeho lékařským ředitelem. Ve 2. dekádě 21. století pracuje jako odborný internista lékařského centra – Polikliniky I. P. Pavlova v Praze. S manželkou Jitkou, ženskou lékařkou, žije v Praze.\n\nPublikoval řadu vědeckých a odborných prací z oblasti klinické medicíny a rizikových činitelů civilizačních chorob v odborných časopisech (Čas. Lék. čes., Vnitř. Lék., Cor et Vasa, Prakt. Lék., Ref. výběr z gerontologie, Fysiat. Věstn., Lékař a technika, Čs. gastroent. Výž., Bratislav. Lek. Listy etc.), mj. též v zahraničí (Z. ärztl. Fortbild., Ärztl. Praxis, Ars Medici, Act. gerontology, La Revue de Gériatrie, etc). Například s prof. MUDr. A. Fingerlandem, DrSc., spolupracoval při studiu rizik tabakismu (časopis Vesmír ČSAV, 50, 1971, 7, s. 211-212) a navazující průkopnické práce ve výzkumu rizikových faktorů civilizačních nemocí: \"Smoking Among 70- 105 Years Olds\" (in: World Smoking & Health, an- American Cancer Society Journal, 1980, vol. 5, no. 2, p. 37-39); \"Cigarette Smoking in Female Health Personne: A Motivational and Genealogical Study\" (in: World Smoking & Health, an- American Cancer Society Journal, 1981, vol. 6, no. 1, p. 47-49). Vybrané mezioborové práce byly oceněny prestižními cenami, např. Cena České fyziatrické společnosti J. E. Purkyně (1971) za práce: \"Die Bedeutung der Bäderbehandlung der Atherosklerose\" a \"Die zeitliche Verlauf des Achillessehnenreflexes bei Atherosklerose und glechzeitig gestörtem Glyzide-Metabolismus\" (publ. ve sborníku: Medizin. revue des tschech. staatl. Heilbades in Vráž u Písku, 1971, 111 s.); Medaile prof. Libenského České kardiologické společnosti za soubor prací \"Prognóza srdečního infarktu se zřetelem na rizikové činitele (s použitím matematického modelu)\" (1975); Cena České rehabilitační společnosti J. E. Purkyně (1991) za soubor prací: \"Systémová rehabilitační léčba cévních mozkových příhod\" (in: Rehabilitácia, XXII, 1989, č. 4) aj. V oblasti popularizace zdravého životního stylu a prevence civilizačních nemocí napsal několik knih. Spolu s kreslířem a ilustrátorem Bohumilem Ceplechou vytvořili na konci 80. a začátkem 90. let několik vtipných knížek o zdravovědě ( vyd. Atelier-Květen, Lucie). Vzpomíná na to a má svůj medailon v knize Pavla Kasala a Štěpána Svačiny: Encyklopedie zdravotnického humoru (Mladá Fronta, Praha, 2018). Redaktor a editor časopisu Váš Osobní lékař. Poskytl rozhovory pro některé noviny, časopisy, rádia a televizi, a napsal také řadu článků s touto tematikou (Fit pro život, Regena, Domácí lékař, Regenerace, Spirit, Reflex, Styl/Právo, Naše rodina aj.). Perspektivy třetí medicíny. Kromě medicíny a přírodních věd ho zajímá historie a publikoval v této oblasti několik esejí, z poslední doby např. Odkaz Jana Žižky pro dnešek (Český zápas, 99, 2019, č. 42, s. 3; Literární Fórum II/2019, s. 30).\n\nNapsal několik desítek knih.\n\nŘada z nich je motivována jeho rozsáhlou lékařskou praxí , kupříkladu:\n\n\nHobby knihy:\n\n\"Akvárium doma\" (Aesculapus, Praha, 2008; spoluautoři Dr. Vl. Plecitý, Ing. P. Nácovský)\n\nVedle dlouholeté lékařské činnosti je znám jako spisovatel a člen Pražského klubu Obce spisovatelů. Kromě knih na pomezí beletrie a literatury faktu publikoval povídky, eseje a sbírky poezie, mimo jiné:\n\nJe editorem a spoluautorem knih: \n\nDoteky Francie (Vyd. XB-1, Praha 2016; spoluautoři: Olga Nytrová, Jitka Bonaventurová, Břetislav Ditrych a Bohumil Ždichynec); \n\nDoteky krásného umění (Bondy, Praha 2018; spoluautoři: Olga Nytrová, Břetislav Ditrych, Luboš Yetti Koláček, Alois Marhoul, Dušan Spáčil, Bohumil Ždichynec); \n\nDnes ještě nezapadá slunce nad Železnými horami (Vyd. Město Chotěboř, 2019; spoluautoři: Marta Urbanová, Ivo Harák, Jaroslav Holoubek, Zuzana Holoubková, Petr Musílek, Vladimír Novotný, Bohumila Široká-Semrádová, Bohumil Ždichynec); \n\nSborníky, almanachy, časopisy, záznamy z pořadů v rozhlase a na youtube: \n\nUkázky jeho předlistopadové poezie vyšly časopisecky (Květy, Literární měsíčník, Kmen aj.), později také v nakladatelství Mladá fronta v legendárním Almanachu Zelené peří ( MF, Praha,1987) a byly jevištně interpretovány v pořadu poetického divadla Rubín (PhDr. Miroslav Kovářík, Zdena Hadrbolcová). Rozhovor a ukázky z novější tvorby: 24 hodin v těle člověka, in: Iatrike techne (Praha), měsíčník o umění lékařském i o umění pro lékaře (4/2002); v rozhlase např.15.12. 2016 s Jiřím Werichem (ČR 2, noční mikrofórum na webové adrese: http://prehravac.rozhlas.cz/audio/3764231) a 15. 3. 2019 s Janem Cimickým (https://dvojka.rozhlas.cz/host-mudr-bohumil-zdichynec-7787889). Nová autorova poezie jevištně zazněla v r. 2015, 2016 a 2018 v Malostranské besedě (PhDr. Miroslav Kovářík, Radek Bláha) a v poetické galerii Art Space, Praha 1 (Radka Tesárková a Vojtěch Hájek, hudební doprovod Jiří Šámal). \n\nJe zastoupen v řadě básnických almanachů. Například v almanaších české poezie (Milan Hodek,Paper Jam): Před hradbami noci (2004), Ptáci z podzemí (2013), Pastýři noci (2014), Rybáři odlivu (2015), Řezbáři stínů (2016), Řeka úsvitu (2017). Výběr básní - in: Literáti na trati (Poezie), V. a VI. d. (Epika, Jindřichův Hradec, 2018 a 2019). Výběr povídek - in: Literáti na trati (Próza), IV. , V., VI. d., (Epika, Jindřichův Hradec, 2017, 2018, 2019); Zvláštní způsob ticha, in: Stříbřitělesklý halmochron (SFK Andromeda, Plzeň, 2018). Účast v almanachu spisovatelů Duše plné slov (Havlíček Brain Team, Praha, 2017). V r. 2016 Mobelovo uznání za sbírku Žízeň v srdci spící (nezávislá cena pod záštitou Obce spisovatelů). V rámci projektu Praha město literatury účasten ve sborníku Praha ve 100 slovech (Městská knihovna, Praha, 2016). Na 21. ročníku Festivalu poezie a přednesu Seifertovy Kralupy 2016, byla autorovi udělena Cena města Kralup. Je vítězem básnické soutěže Rimbaud´s not dead! (in: Tvar, 2016, č. 21). Cykly jeho textů vyšly ve festivalových sbornících: Slavík nezpívá špatně (Seifertovy Kralupy,Kralupy n. Vlt., 2016, 2017), Mělnický Pegas (Mělník, 2017; 2018), Střípky z ráje II. (Městská knihovna Antonína Marka v Turnově, 2018). Našlapování v podzimním listí, Barevná archa slov, Na křídlech slov - 18., 19. a 20. Dny poezie (Broumov, 2017, 2018, 2019). V periodikách vycházejí jeho eseje - např. Život jako umělecké dílo (Tvar, č. 10, 2017); Ukázky nových básní vycházejí časopisecky - např. Ztracená stopa poezie v časopise Tvar, č. 14, 2016, Fatalisté v entropii blackoutové noci, Tvar, č. 17, 2018); dále: PLŽ , č. 3, 2017, č. 1, 2018, č. 6 a č. 11, 2019; ČAJ pro chvíle pohody, XVIII, č. 159, 2019; Divoké víno, č. 90, 2017; č. 95, 2018; Aluze, č.2, 2017; Hudební výchova, 27, č.2, 2019, aj. \n\nBlogy, YouTube: Dialog na cestě / <nowiki>https://www.youtube.com/channel/UCwWvA8b8zgFexTBrc2fnTDg/</nowiki>, Doteky Francie v Malostranské besedě:<nowiki>https://youtu.be/v5dLiZXsn8A</nowiki> a diskuse po pořadu: https://youtu.be/R_SjPp9qdZ8; Čtení z Písku.cz; Otavinka.cz; Doteky krásného umění v Malostranské besedě na stránce YouTube:https://youtu.be/Zkrj2VzN7d0;«nowiki>http://obecspisovatelu.blog.cz/1907/srdce-v-mrakodrapu-nova-poezie</nowiki»; https://literatinawebu.webnode.cz/bohumil-zdichynec/;Srdce v mrakodrapu na stránce You Tube  https://www.youtube.com/channel/UCwWvA8b8zgFexTBrc2fnTDg/videos;\n\n"}
{"id": "1217141", "url": "https://cs.wikipedia.org/wiki?curid=1217141", "title": "Antoxantiny", "text": "Antoxantiny\n\nAntoxantiny jsou skupinou rostlinných barviv patřící mezi flavonoidy. Patří mezi ně například flavony, izoflavony a flavonoly. Prakticky neabsorbují záření ve viditelné oblasti elektromagnetického spektra a způsobují tak bílou a smetanovou barvu květů. Absorbují však záření v ultrafialové oblasti a lákají proto některé opylovače. Jejich barva se může, podobně jako u antokyanů, měnit v závislosti na pH, i když je tato barevná změna většinou méně patrná.\n"}
{"id": "1217146", "url": "https://cs.wikipedia.org/wiki?curid=1217146", "title": "FK Kralupy 1901", "text": "FK Kralupy 1901\n\nFK Kralupy 1901, z.s. je amatérský fotbalový klub z Kralup nad Vltavou, v současné době účastník 1.B třída středočeský přebor. Byl založen v roce 1901.\n\nKlub vznikl v roce 1901 jako SK Kralupy nad Vltavou. Největším úspěchem bylo působení ve třetí lize v letech 1971-1977 a v ČFL v sezónách 1997/98 a 1998/99, jinak klub působil pouze v krajských soutěžích či v divizi. V současnosti působí po finančních problémech po roce 2000 pouze v nejnižších okresních soutěžích Mělnicka.\n\n\nAktivní fanoušci se již dlouhá léta sdružují pod názvem \"Kaučuk Fanatics\".\n\n"}
{"id": "1217149", "url": "https://cs.wikipedia.org/wiki?curid=1217149", "title": "Ladies Championship Gstaad 2016", "text": "Ladies Championship Gstaad 2016\n\nLadies Championship Gstaad 2016 byl profesionální tenisový turnaj ženského okruhu WTA Tour, který se odehrával na otevřených antukových dvorcích areálu Roy Emerson Arena. Probíhal mezi 11. až 17. červencem 2016 v německy mluvící švýcarské vesnici Gstaad jako dvacátý čtvrtý ročník turnaje. Jednalo se o premiérový ročník obnovené události od roku 1994.\n\nRozpočet činil 250 000 dolarů a událost se řadila do kategorie WTA International. Nejvýše nasazenou hráčkou ve dvouhře se stala domácí světová jedenáctka Timea Bacsinszká. Jako poslední přímá účastnice do dvouhry nastoupila 146. hráčka žebříčku Lucie Hradecká z Česka.\n\nSinglovou soutěž ovládla domácí Viktorija Golubicová, která tak zaznamenal premiérový triumf na okruhu WTA. Vítězem deblové části se stala španělsko-švýcarská dvojice Lara Arruabarrenová a Xenia Knollová, jenž na turnaji zaznamenaly první společný triumf. \n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n"}
{"id": "1217153", "url": "https://cs.wikipedia.org/wiki?curid=1217153", "title": "Pavel Baudiš", "text": "Pavel Baudiš\n\nPavel Baudiš (* 15. května 1960 Praha) je spoluzakladatel a spoluvlastník antivirové a softwarové firmy Avast. Podle časopisu \"Forbes\" je 8. nejbohatším Čechem, s majetkem přes 21 miliard korun.\n\nVystudoval obor Informačních technologií na pražské Vysoké škole chemicko-technologické. Poté pracoval jako specialista na grafiku ve Výzkumném ústavu matematických strojů.\n\nPrvní antivirový program napsal Baudiš již roku 1988, tedy dva roky poté, co vznikl první počítačový vir na světě. Podnikat začal se svým přítelem Eduardem Kučerou ještě na sklonku komunistického režimu, roku 1989, kdy založili družstvo Alwil. Na začátku 90. let firmu transformovali pro kapitalistický trh a časem ji přejmenovali na Avast Software, podle svého nejslavnějšího produktu, antiviru avast!. Začali však čelit konkurenci, zejména firmy Symantec, která přišla s agresivní cenovou politikou, aby ovládla trh. Avast se proto rozhodl k radikální obraně: začal nabízet svůj produkt běžným uživatelům zdarma. Díky tomu se Avast stal nakonec největší antivirovou firmou na světě.\n"}
{"id": "1217157", "url": "https://cs.wikipedia.org/wiki?curid=1217157", "title": "Ed Murray (1955)", "text": "Ed Murray (1955)\n\nEdward B. „Ed“ Murray (* 5. května 1955 Aberdeen, Washington) je americký demokratický politik, mezi lety 2014–2017 starosta města Seattle.\n\nMurray se narodil 5. května 1955 v Aberdeenu do rodiny irských katolíků, jako jedno ze sedmi dětí. Když byl teenager, tak se jeho rodina přestěhovala do Lacey v okrese Thurston, kam také chodil na střední školu. Zde vykonával funkci prezidenta studentské rady. Po dokončení středoškolských studií nastoupil na Portlandskou univerzitu, na níž získal bakalářský titul v oboru sociologie. V roce 1980 se otevřeně přiznal k tomu, že je gay.\n\nPoliticky aktivní začal Murray být v roce 1988, kdy spravoval kampaň Cala Andersona do Sněmovny reprezentantů státu Washington. Poté, co v roce 1990 pracoval čtyři roky jako asistent radní města Seattle Marthy Choeové, se v roce 1995, po smrti Cala Andersona, pokusil získat křeslo v Senátu státu Washington za 43. okrsek. Volby proti dlouholeté demokratké reprezentantce Pat Thibaudeauové, ale prohrál, načež se v roce 2006 rozhodl na funkci kandidovat znovu. Thibaudeauová svůj post neobhájila a Murray se stal 1. ledna 2006 senátorem státu Washington. Ve své funkci byl známý zejména díky aktivnímu prosazování LGBT práv, vedl tlak na schválení antidiskriminačního zákona chránícího gaye a lesby, což je opatření, které nakonec v roce 2006 prošlo, skoro po třech desetiletích debat.\n\nV roce 2012 oznámil záměr kandidovat na starostu Seattlu. Do úřadu byl zvolen 1. ledna 2014, když s 52 % hlasů porazil stávajícího starostu, Michaela McGinna.\n\nO funkci se měl zájem ucházet i v dalším volebním období, kampaň však ukončil po tom, co se na povrch dostalo první obvinění ze sexuálního zneužívání. Následováno dalšími, Murray 12. září 2017 oznámil rezignaci na svůj post starosty. Ta vešla oficiálně v platnost následujícího dne, 13. září.\n\n10. srpna 2013 si vzal svého dlouholetého partnera, Michaela Shiosakiho. Společně žijí v domě ve čtvrti Capitol Hill v Seattlu.\n\nDo září 2017 byl Murray veřejně obviněn celkem pěti muži ze sexuálního zneužívání, kterého se na nich měl dopustit ve věku jejich nezletilosti. V dubnu 2017 proti němu bylo podáno trestní oznámení, v němž její předkladatel, Delvonn Heckard, vypověděl, že jej měl Murray údajně v roce 1986, ještě jako 15letého studenta střední školy, „znásilnit a obtěžovat“. Dle výpovědi mu za to měl Murray zaplatit finanční částku ve výši 10–20 dolarů. Dříve, v roce 2007, vůči němu podobné obvinění vznesli i Jeff Simpson a Lloyd Anderson. Simpson Murrayeho ze sexuálního napadení obvinil ještě v době, kdy byl stále teenager, přesněji v roce 1986, tehdy vůči němu nicméně nebyla vznesena jakákoliv obžaloba.\n\nMurrayho osobní mluvčí, Jeff Reading, označil obvinění za „falešná a politicky motivovaná“. Později Murrayův právní zástupce prohlásil, že lékařská prohlídka, kterou Murray podstoupil, vyvrátila tvrzení z údajného sexuálního zneužívání a že by žaloba měla být zamítnuta v plném rozsahu.\n\n16. července 2017 přišel deník \"The Seattle Times\" s článkem, který dokazoval, že oregonský vyšetřovatel v oblasti péče o děti v roce 1984 zjistil, že Murray sexuálně zneužíval svého nevlastního syna, kterého měl v pěstounské péči.\n\nDalší obvinění následovalo 12. září téhož roku, tentokrát ze strany Murrayho bratrance. Později toho dne Murray ohlásil rezignaci na post starosty města, které oficiálně vešla v platnost následujícího dne, 13. září.\n\n"}
{"id": "1217158", "url": "https://cs.wikipedia.org/wiki?curid=1217158", "title": "Hajabusa 2", "text": "Hajabusa 2\n\nHajabusa 2 je japonská sonda agentury JAXA, která má za cíl prozkoumat asteroid Ryugu, přistát na něm a dopravit vzorky z něj zpět na Zemi. Mise má přinést nové poznatky o vývoji sluneční soustavy a o původu vody a života na Zemi.\n\nKonstrukce sondy vychází z předchozí sondy Hajabusa, vypuštěné v roce 2003. Tělo sondy má tvar čtyřbokého hranolu o přibližných rozměrech 1.0 m x 1.6 m x 1.4 m. K němu jsou po stranách připojeny dva rovnoběžně umístěné panely fotovoltaických baterií o celkové ploše 12 m. Celková hmotnost sondy i s palivem je přibližně 600 kg.\n\nSonda nese čtyři iontové motory o tahu 4 x 10 mN (z nichž však budou současně v provozu pouze tři a jeden bude sloužit jako záložní) a dvanáct motorků na jednosložkové kapalné pohonné látky rozdělené do dvou nezávislých okruhů. Iontové motory byly od předchozí mise vylepšeny, takže poskytují o 25 % větší tah a byla také prodloužena jejich životnost.\n\nSonda je tříose stabilizovaná s pomocí gyroskopů. Oproti předchozí misi byl přidán čtvrtý, záložní gyroskop, aby systém fungoval i v případě selhání jednoho z nich - u první Hajabusy bylo po poruše nutné sondu stabilizovat s pomocí motorků.\n\nNavigaci sondy zajišťují následující přístroje:\nKromě těchto zařízení je sonda vybavena ještě pěti naváděcímí cíli (Target markers), které budou vypuštěny během přistání a umožní přesnější navigaci během finální fáze dosednutí.\n\nŘízení sondy a provádění příkazů ze Země zajišťuje jednotka CDHU (Central Data Handling Unit) s procesorem COSMO 16 a s pamětí 1 GB.\n\nSe Zemí sonda komunikuje s pomocí několika antén:\n\nDůležitou součástí sondy je zařízení na odběr vzorků SMP, které vystřelí do asteroidu malý projektil o hmotnosti 5 gramů rychlostí asi 1000 km/h. Zvířený prach a plyny kolem asteroidu budou poté shromážděny kuželovitou násoskou a dopraveny do přihrádek v návratovém pouzdře. Ihned po odebrání vzorků sonda opět odstartuje, aby nedošlo k jejímu pomalému převrhnutí vlivem gravitace asteroidu. Kvůli selhání zařízení první Hajabusy má Hajabusa 2 ještě záložní systém - dolní okraj násosky je ohnut směrem dovnitř. Prach uvízlý ve vzniklé prohlubni se při zpomalování sondy po startu z asteroidu setrvačností dostane do přihrádek se vzorky.\n\nK získání vzorků z hlubších vrstev asteroidu využije sonda impaktoru SCI (Small Carry-on Impactor) o hmotnosti 2 kg, který bude s využitím výbušnin vymrštěn proti asteroidu rychlostí 2 km/s. Celé odpalovací zařízení se však nejprve oddělí od mateřské sondy a vystřelí až ve chvíli, kdy bude sonda na opačné straně asteroidu, aby nedošlo k jejímu poškození. Výstřel a vznik kráteru bude monitorovat oddělitelná kamera DCAM3. Po dopadu impaktoru se sonda na místo vrátí a odebere vzorky.\n\nK dálkovému průzkumu asteroidu budou využity spektrometr pro blízkou infračervenou oblast NIRS3 (3μm Near InfraRed Spectometer) a infračervená kamera TIR (Thermal Infrared Imager).\n\nK podrobnějšímu průzkumu asteroidu bude využito tří skákajících robotů MINERVA-II a přistávacího modulu MASCOT (Mobile Asteorid Surface Scout). MASCOT byl vyvinut Německým střediskem pro letectví a kosmonautiku a francouzským Národním centrem kosmického výzkumu s využitím zkušeností získaných při vývoji přistávacího modulu Philae pro misi Evropské vesmírné agentury Rosetta. Modul ve tvaru pravidelného čtyřbokého hranolu o rozměrech 0.3 m x 0.3 m x 0.2 nese čtyři vědecké přístroje - optickou kameru, spektrometr pro blízkou infračervenou oblast MicrOmega, radiometr MARA a magnetometr. MASCOT je také vybaven mechanismem umožňujícím jeho otočení v případě přistání na nesprávné straně a také až 70 metrů dlouhé poskoky po asteroidu. Baterie modulu by měla poskytovat dostatek energie pro 12-16hodinový provoz. Roboti MINERVA-II vyvinutí agenturou JAXA budou povrch asteroidu fotografovat a měřit jeho teplotu. Pohybovat se budou s pomocí krátkých skoků.\n\nSonda byla vypuštěna z kosmického centra Tanegašima 3. prosince 2014 ve 4:22 UTC.\n\n3. prosince 2015 provedla sonda úspěšně gravitační manévr kolem Země ve výšce 3090 km.\n\n27. června 2018 došlo k blízkému kontaktu s Ryugu. 22. září 2018 bylo oznámeno přistání robotických sond na těleso.\n\n\n"}
{"id": "1217160", "url": "https://cs.wikipedia.org/wiki?curid=1217160", "title": "Temný obraz", "text": "Temný obraz\n\nTemný obraz (1977, A Scanner Darkly) je sci-fi román amerického spisovatele Philipa K. Dicka. Kniha získala roku 1978 British Science Fiction Award. \n\nJméno románu je narážkou na První list Korintským apoštola Pavla, kde se píše: \"Dokud jsem byl dítě, mluvil jsem jako dítě, smýšlel jsem jako dítě, usuzoval jsem jako dítě; když jsem se stal mužem, překonal jsem to, co je dětinské. Nyní vidíme jako v temném zrcadle a skrze podobenství, potom však uzříme tváří tvář.\" Jde o to, že lidé nejsou schopni vidět skutečný svět a vidí jen jeho temný obraz, ale až přijde čas, Bůh odhalí pravdu.\n\nRomán se odehrává v blízké budoucnosti v Orange County v Kalifornii, ve světě kde bere drogy prakticky každý. Tzv. droga S (jako Smrt) je ale extrémně nebezpečná. Je získávána z malé modré rostliny, zvané Mors ontologica, a její užívání má za následek rozdělení mozkových hemisfér, rozdvojení osobnosti a nevratné poškození mozku. Lidé na ní závislí pozvolna ztrácejí kontakt s realitou. \n\nSpolečnost proto bojuje proti distributorům drogy S všemi prostředky. Policisté se snaží pronikat mezi drogově závislé, aby se jejím dealerům dostali na stopu, a mnohdy se dokonce sami stávají závislými. To je případ i hlavního hrdiny Boba Arctora. Ten bydlí v domku se skupinou narkomanů, ale zároveň je tajným agentem protinarkotického oddělení známým jako Fred, jehož úkolem je sledovat své spolubydlící. Být agentem znamená absolutní anonymitu. Kolegové se nesmějí znát ani od pohledu, k čemuž využívají tzv. rušící obleky. Tak dostává agent Fred za úkol sledovat Boba Arctora.\n\nActor kupuje drogu od své přítelkyně Donny a doufá, že se přes ní dostane k drogovým výrobcům. Protože je však nucen drogu také užívat, aby se neprozradil, ztrácí postupně schopnost fungovat v reálném světě. Začíná uvažovat sám o sobě jako o druhé osobě, kterou je třeba přistihnout a usvědčit. Dochází k rozkladu jeho osobnosti tak, že již není schopen normálně žít a že jen stěží vykonává ty nejjednodušší úkony. Jeho prohlubující se paranoická psychóza je v románu popsána s mrazivou autenticitou.\n\nDonna, která je ovšem také policejním agentem, odveze Boba do odvykacího zařízení Nová cesta. Vše naplánovala tak, aby jeho prostřednictvím pronikla do tohoto zařízení a prošetřila jeho vztahy k droze S. Po drastické rehabilitaci dostane Bob nové jméno Bruce a je přeložen na zemědělskou farmu Nové cesty, Zde zjistí, ačkoliv sám už to není schopen pochopit, že Nová cesta v lánech kukuřice pěstuje modré rostliny, které slouží k získávání drogy S. Reflexivně schová vzorek, který poslouží Donně jako důkaz, čímž je její mise úspěšně skončena.\n\n\n"}
{"id": "1217161", "url": "https://cs.wikipedia.org/wiki?curid=1217161", "title": "German Open 2016", "text": "German Open 2016\n\nGerman Open 2016 byl tenisový turnaj pořádaný jako součást mužského okruhu ATP World Tour, který se hrál ve druhém největším německém městě Hamburku na otevřených antukových dvorcích. Konal se mezi 11 až 17. červencem 2016 v areálu Am Rothenbaum jako 110. ročník tohoto turnaje.\n\nTurnaj s rozpočtem 1 514 495 eur patřil do kategorie ATP World Tour 500. Nejvýše nasazeným hráčem ve dvouhře se stal dvacátý druhý muž žebříčku Philipp Kohlschreiber z Německa. Jako poslední přímý účastník do hlavní soutěže ve dvouhře nastoupil 160. španělský hráč žebříčku Daniel Gimeno Traver, jenž ve čtvrtfinále nestačil na pozdějšího vítěze Kližana.\n\nČtvrtý singlový titul získal Slovák Martin Kližan, který tak vybojoval druhou trofej z kategorie ATP 500. Deblovou soutěž ovládl finsko-australský pár Henri Kontinen a John Peers.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\n\n"}
{"id": "1217164", "url": "https://cs.wikipedia.org/wiki?curid=1217164", "title": "Kostel svatého Bartoloměje (Hrušovany)", "text": "Kostel svatého Bartoloměje (Hrušovany)\n\nŘímskokatolický kostel svatého Bartoloměje stával na hřbitově mezi rybníky uprostřed návsi v Hrušovanech v okrese Chomutov. Až do svého zániku v roce 1966 býval farním kostelem ve farnosti Hrušovany u Chomutova.\n\nPrvní písemná zmínka o hrušovanském kostelu pochází z roku 1352, ale farář je doložen až v roce 1384. Roku 1411 získal zdejší farář příslib placení jedné kopy grošů po dobu čtyř let od pražského kanovníka Jaxa Gina. O čtyři roky později dostal kostel jednu kopu grošů z mlýna ve Voděradech. V době na přelomu šestnáctého a sedmnáctého století byl kostel protestantský a ve vesnici nebyla fara. Výše kostelního majetku dosahovala roku 1863 částky 12 730 zlatých a roční příjem 895 zlatých.\n\nPodoba, ve které se kostel dochoval do dvacátého století, však pocházela až z barokní přestavby provedené roku 1678 a dalších úprav z roku 1772. Ze starší stavby zůstala pouze věž postavená až v roce 1655. Střecha věže byla z roku 1789. Technický stav kostela byl na počátku padesátých let dvacátého století velmi špatný, ale biskupství nemělo peníze na opravu, takže se nepodařilo zabránit dalšímu chátrání. Roku 1962 došlo k vykradení a poničení krypty. O dva roky později byla zrušena památková ochrana a v roce 1966 byl kostel i se sousedním zámkem zbořen.\n\nJednolodní kostel měl obdélný půdorys ukončený užším půlkruhově uzavřeným presbytářem, u jehož severní strany stála hranolová věž s přízemní sakristií. Interiér věže osvětlovala střílnovitá okénka a ukončovala ji cibulová střecha s lucernou. Uprostřed tříosého západního průčelí býval obdélný vchod zdobený rokajovou kartuší s chomutovským znakem. Ve vrchní části bylo průčelí zdůrazněno trojúhelníkovým štítem se sochou Panny Marie ve výklenku. Další sochy svatého Václava a svatého Jana Nepomuckého byly umístěny ve výklencích po stranách vstupu. Boční stěny byly rozděleny toskánskými pilastry s vysokým kladím, vlysem a odstupňovanou římsou. Loď osvětlovala půlkruhově uzavřená okna v bočních stěnách a strop byl řešen valenou klenbou s lunetami. Valená klenba s konchou byla použita také v presbytáři odděleném půlkruhovým vítězným obloukem.\n\nHlavní oltář tvořila pilastrová architektura s volutovým kladím a rokajovou řezbou z poloviny osmnáctého století. Obraz svatého Bartoloměje od J. Sternenfelse z roku 1860 doplňovaly sochy svatého Petra a svatého Pavla. Kromě něj byly v kostele dva boční oltáře: edikulový oltář zasvěcený Panně Marii se sochami světců (svatý Florián, svatý Jan Nepomucký) a oltář svaté Anny. Zařízení kostela doplňovala kamenná křtitelnice s válcovou nohou a polygonální prstencovou a polokulovou kupou z roku 1596 s cínovou mísou z roku 1832, kazatelna, novorománské varhany ze druhé poloviny devatenáctého století a sochy svatého Jáchyma a svatého Josefa.\n"}
{"id": "1217165", "url": "https://cs.wikipedia.org/wiki?curid=1217165", "title": "Ladies Championship Gstaad 2016 – ženská dvouhra", "text": "Ladies Championship Gstaad 2016 – ženská dvouhra\n\nŽenská dvouhra Ladies Championship Gstaad 2016 probíhala v polovině července 2016. Do singlové soutěže gstaadského tenisového turnaje nastoupilo třicet dva hráček.\n\nV obnoveném turnaji se vítězkou dvouhry stala domácí nenasazená tenistka Viktorija Golubicová, jež ve finále zdolala turnajovou trojku Kiki Bertensovou z Nizozemska po vyrovnaném průběhu 4–6, 6–3 a 6–4 a získala tak svůj první titul na okruhu WTA.\n\nPři slavnostním ceremoniálu se pak dojatá rozpovídala: „\"Je to opravdu úžasné. Na začátku dubna jsem se kvalifikovala na turnaj do Katovic, kde jsem vyhrála jeden zápas. V Hertogenboschi jsem pak hrála čtvrtfinále, což mi také hodně dalo. Jsem velmi šťastná, že tady teď můžu stát jako vítězka turnaje. Hodně to pro mě znamená\".“ Poražená Nizozemka pochválila soupeřku: „\"Viktorija dnes hrála opravdu dobře. Vyhrála jsem první set, ale nebyla jsem připravena, abych dotlačila do vítězství druhý. Šla si za svými údery, takže zaslouženě vyhrála.\n"}
{"id": "1217167", "url": "https://cs.wikipedia.org/wiki?curid=1217167", "title": "Kostel svaté Anny (Jirkov)", "text": "Kostel svaté Anny (Jirkov)\n\nŘímskokatolický hřbitovní kostel svaté Anny stával v Jirkově v okrese Chomutov. Až do svého zániku v roce 1966 byl filiálním kostelem v jirkovském děkanství.\n\nKostel byl postaven na starším hřbitově roku 1695. V roce 1829 byl prodloužen a další opravy proběhly v osmdesátých letech devatenáctého století. Hřbitov byl zrušen v roce 1904 a na jeho místě vznikl park. V padesátých letech dvacátého století byl kostel vykraden a v březnu 1966 zbořen.\n\nJednolodní kostel měl obdélný půdorys s trojboce uzavřeným presbytářem a kryla ho valbová střecha se sanktusovou vížkou. Fasády byly členěné plochými lizénami a půlkruhovými okny. Uvnitř bývaly tři barokní oltáře. Zasvěcené byly svaté Barboře (z roku 1703) a svaté Anně. Třetí oltář byl škapulířový a pocházel z roku 1701. Ani jeden se nezachoval.\n"}
{"id": "1217169", "url": "https://cs.wikipedia.org/wiki?curid=1217169", "title": "Ladies Championship Gstaad 2016 – ženská čtyřhra", "text": "Ladies Championship Gstaad 2016 – ženská čtyřhra\n\nŽenská čtyřhra Ladies Championship Gstaad 2016 probíhala v polovině července 2016. Do deblové soutěže gstaadského tenisového turnaje nastoupilo patnáct dvojic.\n\nVítězem čtyřhry obnoveného turnaje se stala třetí nasazená dvojice Lara Arruabarrenová ze Španělska a domácí Xenia Knollová, které ve finále porazily německo-ruský pár Annika Becková a Jevgenija Rodinová po třísetovém průběhu 6–1, 3–6, až v rozhodujícím supertiebreaku poměrem míčů [10–8].\n\nObě šampionky si do žebříčku WTA připsaly 280 bodů a získaly první společnou trofej. Arruabarrenová vybojovala na okruhu WTA sedmý deblový titul a pro Knollovou to bylo druhé takové turnajové vítězství.\n\nNejvýše nasazený pár obdržel volný los do čtvrtfinále.\n"}
{"id": "1217171", "url": "https://cs.wikipedia.org/wiki?curid=1217171", "title": "Nejvyšší soudní úřad", "text": "Nejvyšší soudní úřad\n\nNejvyšší soudní úřad (něm. \"Oberste Justizstelle\") byl zvláštní rakouský úřad, který v sobě slučoval funkce nejvyššího soudu a vrcholného orgánu státní správy soudnictví. Vznikl roku 1749 v rámci tereziánských reforem státní správy, kdy byly zrušeny rakouská i česká dvorská kancelář (v její budově ve Vídni poté sídlil) a na jejich místě vzniklo Directorium in publicis et cameralibus pro vlastní státní a finanční správu a Nejvyšší soudní úřad pro oblast justice. S výjimkou krátkého období 1797–1802 působil až do roku 1848, kdy z něj bylo vyděleno ministerstvo práv (\"Justizministerium\"), neboli ministerstvo spravedlnosti, resp. do roku 1850, kdy byl z jeho zbývající části vytvořen Nejvyšší soudní a kasační dvůr jako již moderní nejvyšší soud.\n\nVytvoření Nejvyššího soudního úřadu mělo zčásti dopad decentralizační, oddělení klasické administrativy od soudnictví, a zčásti centralizační, protože šlo o vrcholný justiční orgán jak pro českou, tak pro rakouskou část monarchie. Rozhodoval v posledním, třetím stupni o revizích proti civilním i trestním rozhodnutím odvolacích apelačních soudů, jako byla např. česká rada nad apelacemi, a zároveň měl na starosti personální a jiné otázky soudní správy. V čele úřadu stál prezident a dva viceprezidenti, kteří předsedali dvěma senátům, pro české a pro rakouské země. Po připojení Haliče vznikl ještě třetí senát, který se později sloučil s českým, a pro Království lombardsko-benátské byl zřízen zvláštní italský senát, který ale zasedal samostatně ve Veroně. V roce 1797 byl Nejvyšší soudní úřad, jenž se občas také nazýval Nejvyšší soudní dvůr (\"Oberste Gerichtshof\"), dočasně zrušen a jeho pravomoci převzala spojená česko-rakouská dvorská kancelář. Tento model se ale ukázal neživotným a proto byl k roku 1802 opět obnoven. Jednotliví členové rakouského a česko-haličského senátu se vzájemně zastupovali, což vedlo k postupnému sjednocování práva monarchie.\n"}
{"id": "1217173", "url": "https://cs.wikipedia.org/wiki?curid=1217173", "title": "Rada pro vnitřní hodnocení", "text": "Rada pro vnitřní hodnocení\n\nRada pro vnitřní hodnocení je orgán veřejných vysokých škol (VVŠ), je-li zřízena. VVŠ ji zřizuje svým statutem. Na VVŠ, která nemá institucionální akreditaci, může působnost rady pro vnitřní hodnocení vykonávat vědecká rada VVŠ, stanoví-li tak statut VVŠ.\n\nRada pro vnitřní hodnocení dle zákona:\n\n"}
{"id": "1217174", "url": "https://cs.wikipedia.org/wiki?curid=1217174", "title": "Evangelický hřbitov v Kolíně", "text": "Evangelický hřbitov v Kolíně\n\nEvangelický hřbitov v Kolíně se nachází v městské části Kolín V - Zálabí při ulici Veltrubská, u západní zdi Městského hřbitova. Má rozlohu přibližně 4000 m².\n\nOd konce 18. století evangelická obec pohřbívala na části hřbitova u kostela Všech Svatých. Poté roku 1863 založila vlastní hřbitov, který se nacházel na místě parku mezi ulicemi Veltrubská a Štítného. Roku 1903 byl založen nový hřbitov na konci ulice Veltrubská a starý hřbitov blíže centru města byl zrušen.\n\nHřbitovní kaple v historizujícím slohu s pseudorenesančními prvky byla postavena v severozápadní části hřbitova poblíž hlavní brány.\n\n\n"}
{"id": "1217175", "url": "https://cs.wikipedia.org/wiki?curid=1217175", "title": "Jeptiška (přítok Štítarského potoka)", "text": "Jeptiška (přítok Štítarského potoka)\n\nJeptiška je vodní tok, levostranný přítok Štítarského potoka. Pramení severně od vsi Opočnice a severně od Městce Králové se vlévá do Štítarského potoka. V 19. století se v místě soutoku nacházel Štítarský rybník. \n\nPramení severně od vsi Opočnice v místech, kde se říká \"V Jezerech\". Teče k severu podél silnice na Městec Králové. Když podteče silnici, vlévá se do ní jeden potok zprava. Poté se stáčí na západ a pak na východ. Zde v ohybu přitéká další potok od západu. Na okraji Městce Králové protéká rybníky Jágrova louka, Sportovní a vodní nárží. Pokračuje při východním okraji obce a u hospodářského objektu na severozápadě obce je svedena pod zem. Z té vytéká za železniční tratí Chlumec nad Cidlinou – Křinec a pokračuje k severu. Zde rostou na březích vysoké topoly. Severně od Městce Králové a jihovýchodně od vsi Vinice se vlévá do Štítarského potoka, jako jeho levostranný přítok.\n"}
{"id": "1217176", "url": "https://cs.wikipedia.org/wiki?curid=1217176", "title": "Cicimek čínský", "text": "Cicimek čínský\n\nCicimek čínský (\"Ziziphus jujuba\") je teplomilný, opadavý strom pěstovaný pro tmavě červené až hnědé plody, které se sušené nazývají čínské datle. Je součásti širokého rodu cicimek čítajícího přes 100 druhů a který je v Číně pěstován již několik tisíciletí.\n\nRostlina pochází z Číny a již ve starověku byla šířena karavanami podél Hedvábné stezky do Střední a Přední Asie, na Blízký východ a později i do Středomoří. Podle historika Plínia byl tento druh přivezen právě z Blízkého východu do Říma již na počátku našeho letopočtu. V novověku se cicimek čínský začal pěstovat i v teplých oblastech Ameriky a částečně i v Africe a Austrálii. Ve své domovině roste na slunných stanovištích s propustnou, i kamenitou, málo výživnou půdou do nadmořské výšky 1700 m. \n\nNevysoký, opadavý strom, (někdy také keř), dorůstající do výše 5 až 8 m s hnědou kůrou. Mladé větve jsou rovné a trnité, starší bývají uzlovité a rostou neuspořádaně. Čerstvé výhonky mají olivově zelenou barvu a jsou ve dvou řadách porostlé střídavými listy s krátkými řapíky. Jejich čepele dlouhé 2 až 4 cm jsou kožovité, eliptického až vejčitého tvaru a mírně nesouměrné. Na bázi jsou zaoblené, na konci krátce špičaté a po obvodě pilovité. Jsou oboustranně lysé, na svrchní straně bývají tmavší i lesklejší a jejich zřetelná žilnatina je trojžilná. Palisty jsou přetvořené v opadavé trny.\n\nZ úžlabí listů vyrůstají krátké brachyblasty nesoucí nenápadné, žlutozelené květy rostoucí samostatně, nebo někdy až po osmi seskupené v koncových vrcholících. Drobné, oboupohlavné, pětičetné květy na kratičkých stopkách nejsou větší než 4 mm. Jejich trojúhelníkovité kališní plátky bývají vespod srostlé v krátkou trubku a obvejčité korunní plátky jsou krátce nehetnaté. V květu je dlouhá, trubkovitá češule, pět tyčinek a kulovitý semeník s dvojitou čnělkou. Květy rozkvétají v květnu až červenci a jsou opylovány hmyzem.\n\nPlody jsou eliptické, lesklé peckovice dlouhé 2 až 4 cm a široké 1 až 2 cm, ve zralosti jsou tmavě červené, červenofialové až hnědé. Dozrávají v srpnu až říjnu a jejich dužnatý mezokarp je bílý až nazelenalý, sladké nebo navinulé chuti a obsahuje špičatou pecku kryjící vlastní semeno.\n\nCicimek čínský se pěstuje pro plody vzhledem připomínající datle, které se konzumují čerstvé, sušené či kandované. Zpracovávají se do kompotů, používají se při výrobě cukrovinek, dávají do některých druhů chleba a asijská kuchyně zná spousty jejich dalších využití, nezralé se např. nakládají do octu nebo soli.\n\nPlody mají vysoký obsah cukru, železa, jodu a kobaltu, v čerstvém stavu i vitamínu C. V lidovém léčitelství se používají při hypertenzi, detoxikaci organizmu a hlavně při nefunkčnosti trávicí soustavy. Listy se zkrmují domácím zvířectvem a slouži jako náhradní krmivo pro housenky bource morušového. Listy obsahují zizifin, látku blokující receptory vnímání sladkosti, proto po jejich požvýkání necítíme sladkou chuť. Dřevo stromů má hustou strukturu, dobře se strojově opracovává a je používáno pro výrobu soustružených výrobků. Kůra obsahuje velké množství tříslovin.\n\nRostlina se přirozeně množí semeny plodů, která po okolí roznášejí ptáci a jiná zvířata. V Číně bylo vyšlechtěno mnoho kultivarů vhodných pro různě podmínky a proto bývají nově vysazované rostliny obvykle roubované.\n\nPřestože se jedná o subtropickou rostlinu, pravděpodobně by rostla i v teplých oblastech České republiky, dospělý strom krátkodobě snese i -20 °C. Plody však zrají dlouho a potřebují hodně tepla, proto za chladného podzimu neuzrají. Mladý stromek je vhodné po dva roky pěstovat v květináči a po opadu listí jej přemístit do nemrznoucí místnosti.\n"}
{"id": "1217178", "url": "https://cs.wikipedia.org/wiki?curid=1217178", "title": "Terapie kmenovými buňkami", "text": "Terapie kmenovými buňkami\n\nTerapie kmenovými buňkami je léčba, při které dochází k cílenému průniku kmenových buněk do těla pacienta. Ve většině případů jde o živé buňky, např. T-lymfocyty, které zahájí rozvoj buněčné imunity. \n\nBuněčná terapie vznikla v 19.století, když se zkoušela injektáž zvířecí tkáně do těla zvířat a lidí (Charles-Édouard Brown-Séquard a Paul Niehans) např za účelem eliminace znaků stárnutí. První úspěšná léčba byla transplantace kostní dřeně v roce 1968. V poslední době se největší naděje vkládají do terapie kmenovými buňkami.\n\nTerapie s názvem Prochymal byla podmíněně schválena v Kanadě v roce 2012 za účelem léčby odmítání transplantovaného orgánu u dětí, které nejsou reaktivní na steroidy. Jde o allogenní kmenové buňky z mezenchymálních kmenových buněk (MSCs) z kostní dřeně. Buňky jsou odděleny od tkáně, kultivovány a zamraženy do doby užití. FDA schválila pět terapií s hematopoetickými kmenovými buňkami z pupečníku pro léčbu krevních imunutních chorob. V roce 2014 European Medicines Agency doporučila schválit Holoclar, léčbu kmenovými buňkami v EU pro léčbu poruch limbálních kmenových buněk. V dubnu 2016 stejná agentura doporučila schválit společnosti GlaxoSmithKline's Strimvelis buněčnou terapii pro léčbu deficitu adenosindeaminázy.\n\nKmenové buňky jsou studovány z mnoha důvodů, stejně jako exosomy, látky vypouštěné z kmenových buněk, především pro další možné léčby.\n\nVědci se zajímali o zvířecí model degerativních onemocnění nervové soustavy jako např. Parkinsonova nemoc, ALS a Alzheimer. Existují i předběžné studie ohledně roztoušené sklerozy a míšních poranění.\n\nOd roku 2003 se uživají kmenové buńky pro léčbu slepoty.\nDiabetici ztrácejí schopnost produkce inzulinu z beta buněk. Vědcům se podařilo embryonální kmenové buňky diferencovat na funkční beta buňky. Americká FDA také schválila fázi I klinického hodnocení ViaCyte (beta buňky) z lidských embryonálních kmenových buněk pro léčbu diabetu v roce 2014 s 40 pacienty.\n"}
{"id": "1217180", "url": "https://cs.wikipedia.org/wiki?curid=1217180", "title": "Kateřina Brunšvicko-Wolfenbüttelská", "text": "Kateřina Brunšvicko-Wolfenbüttelská\n\nKateřina Brunšvicko-Wolfenbüttelská (1488 – 29. června 1563), členka rodu Welfů, brunšvicko-wolfenbüttelská princezna a sňatkem sasko-lauenburská vévodkyně.\n\nKateřina se narodila jako dcera Jindřicha I. Brunšvicko-Wolfenbüttelského a Kateřiny Pomořanské, dcery Erika II. Pomořanského.\n\n20. listopadu 1509 se ve Wolfenbüttelu provdala za Magnuse I. Sasko-Lauenburského (1470–1543). Její otec v roce 1509 svolal parlament k vybrání \"dámské daně\", protože nebyl schopný zaplatit věno sám. Teprve po dlouhých jednáních, parlament udělil tři kola na vybrání daně z nemovitosti, k získání peněz a šperků pro princeznu.\n\nKateřina byla přísná katolička s úzkými vazbami na své příbuzné v Brunšvicku. To přimělo Gustava I. Vasu ke svatbě s její dcerou Kateřinou.\n\nOhledně sňatku svého nejstaršího syna vstoupila Kateřina do jednání s jeho budoucí tchyní, Kateřinou Meklenburskou, bez vědomí a na úkor hlavy rodu Wettinů, Jana Fridricha I. Saského.\n\n\nKateřina Brunšvicko-Wolfenbüttelská je předkem Alžběty II., Karla XVI. Gustava, Juana Carlose I., Haralda V., Viléma Alexandra Nizozemského, Markéty II., Alberta II. Belgického a Jindřicha I. Lucemburského.\n"}
{"id": "1217181", "url": "https://cs.wikipedia.org/wiki?curid=1217181", "title": "Biomedicína", "text": "Biomedicína\n\nBiomedicína je odvětví lékařské vědy využívající přírodovědecké principy především fyziologie a biologie v klinické praxi. Jedná se o interdisciplinární obor, který kombinuje obsah a problémy experimentální medicíny s metodami molekulární biologie a buněčné biologie. Zaměřuje se na molekulární a buněčné základy života a patologické změny, dále zkoumá příčiny nemocí, prevenci a kauzální léčbu. Řídč. je tento pojem nesprávně laicky používán pro alterantivní léčbu a alternativní medicínu, což vychází z analogie užití bio např. u biopotravin. .\n\nBiomedicína zahrnuje tyto obory: molekulární biologie, biochemie, biotechnologie, buněčná biologie, embryologie, bioinformatika, biostatistika, systematická biologie,fyziologie, patologie, anatomie, toxikologie, mikrobiologie, genetika a mnohé další.\nV současné době biomedicínu lze studovat v doktorském studiu na Univerzitě Karlově a biomedicínské inženýrství na ČVUT a VŠCHT.\n\nBiomedicína zahrnuje všechny praktické obory lékařství, ale historicky je spojována především s biogerontologií, regenerativní medicinou a reprodukční medicínou.\n\nPrávní úprava nedefinuje pojem biomedicíny, ale upravuje práva a povinnosti lékařů, vědců, státu a pacientů při léčbě, tj. udělení souhlasů, informování atp. Hlavním předpisem je Úmluva na ochranu lidských práv a důstojnosti lidské bytosti v souvislosti s aplikací biologie a medicíny: Úmluva o lidských právech a biomedicíně (ve znění dle sdělení Min.zahr. č. 96/2001 Sb.m.s.).\nDalším zákonem je pak zákonem o léčivech č. 378/2007 Sb a u pokročilých technologií a Nařízení EP a Rady č. 1394/2007 ze dne 13. listopadu 2007 o léčivých přípravcích pro moderní terapii a o změně směrnice 2001/83/ES a nařízení (ES) č. 726/2004 včetně Příloh.\n\nVyšetření, která předpovídají geneticky podmíněné nemoci nebo která slouží k určení nositele genu způsobujícího nemoc nebo k odhalení genetické predispozice nebo náchylnosti k nemoci, lze provést pouze pro zdravotní účely nebo pro vědecký výzkum spojený se zdravotními účely a v návaznosti na odpovídající genetické poradenství.\nPoužití postupů lékařsky asistované reprodukce nebude dovoleno za účelem volby budoucího pohlaví dítěte, ledaže tak lze předejít vážné dědičné nemoci vázané na pohlaví. Jakákoliv forma diskriminace osoby z důvodu jejího genetického dědictví je zakázána. Vytváření lidských embryí pro výzkumné účely je zakázáno.\n\nOdběr orgánů nebo tkání od žijící osoby pro účely transplantace lze provádět výhradně v zájmu léčebného přínosu pro příjemce, a pouze pokud není k dispozici žádný vhodný orgán nebo tkáň ze zemřelé osoby nebo jiná alternativní léčebná metoda srovnatelného účinku. Je-li v průběhu zákroku odebrána jakákoliv část lidského těla, může se uchovat a použít pro účely jiné než ty, pro něž byla odebrána, pouze pokud byly splněny náležitosti v souvislosti s poučením a souhlasem.\n"}
{"id": "1217185", "url": "https://cs.wikipedia.org/wiki?curid=1217185", "title": "Kostel Očišťování Panny Marie (Dub nad Moravou)", "text": "Kostel Očišťování Panny Marie (Dub nad Moravou)\n\nMonumentální barokní kostel Očišťování Panny Marie v Dubu nad Moravou na Olomoucku pochází z 1. poloviny 18. století. Jeho stavbu řídil brněnský stavitel František Benedikt Klíčník. Když v roce 1755 zemřel, dokončil ji Jiří Klíčník. \n\nKostel je chráněn jako kulturní památka České republiky.\n\nDobu vzniku prvního kostela, který v Dubu stával, nelze přesně stanovit. Jistě se zde však nacházel už před rokem 1297, neboť tehdy se o něm již zmiňuje papež Bonifác VIII. Kolem roku 1470 byl na místě původního kostela vystavěn nový, o sto let později získal věž a zřejmě byl částečně přestavěn. K poctě Všech svatých byl kostel vysvěcen roku 1576. \n\nV roce 1727 se do kostela dostal dřevoryt lidového umělce – tzv. černá byzantská Madona s žehnajícím děťátkem a zářícím sluncem i měsícem. Traduje se, že mnoha lidem přinesla uzdravení, což je zaneseno i v protokolech komise sestavené olomouckých biskupem. Zprávy o zázračných uzdraveních přitahovaly do Dubu mnoho poutníků, což vedlo k výstavbě nového chrámu.\nStavba proběhla podle návrhu Pavla Malnovského ze Slavkova, nejprve ji vedl František Benedikt Klíčník, poté Jiří Klíčník. V roce 1756 poutní chrám vysvětil děkan Augustin Klíčník.\n\nRoku 1853 se v kostele zřítila klenba, opravena byla během sedmi let. V roce 1861 byl kostel povýšen na proboštský.\n\nVarhany z 18. století pocházejí od významného brněnského varhanáře Jan Výmoly, patří k několika málo dochovaným barokním nástrojům.\n"}
{"id": "1217186", "url": "https://cs.wikipedia.org/wiki?curid=1217186", "title": "German Open 2016 – mužská dvouhra", "text": "German Open 2016 – mužská dvouhra\n\nMužská dvouhra German Open 2016 probíhala v polovině července 2016. Do singlové soutěže hamburského tenisového turnaje nastoupilo třicet dva hráčů. Obhájcem titulu byl španělský tenista Rafael Nadal, který do turnaje nezasáhl.\n\nVítězem dvouhry se stal sedmý nasazený Slovák Martin Kližan, jenž ve finále zdolal uruguayskou turnajovou trojku Pabla Cuevase po dvousetovém průběhu 6–1 a 6–4. V probíhající sezóně si tak připsal druhé turnajové vítězství, které představovalo čtvrtý singlový titul na okruhu ATP Tour a druhý z kategorie ATP World Tour 500. Po turnaji se ve vydání žebříčku ATP ze 17. července 2016 posunul ze 47. příčky do první světové třicítky.\n\nPrvní kariérní zápas v hlavní soutěži okruhu ATP Tour odehrál český hráč Jan Šátral, jenž postoupil z dvoukolové kvalifikace. Na úvod však nestačil na španělského antukáře a šestého nasazeného Nicoláse Almagra ve třech sadách. Další Čech Jan Mertl na svou premiéru v singlové soutěži okruhu ATP stále čekal, když ani na 44. pokus neprošel kvalifikačním sítem.\n"}
{"id": "1217188", "url": "https://cs.wikipedia.org/wiki?curid=1217188", "title": "Hall of Fame Tennis Championships 2016 – mužská dvouhra", "text": "Hall of Fame Tennis Championships 2016 – mužská dvouhra\n\nMužská dvouhra Hall of Fame Tennis Championships 2016 probíhala v polovině července 2016. Do singlové soutěže newportského tenisového turnaje nastoupilo dvacet osm hráčů. Obhájcem titulu byl Američan tenista Rajeev Ram, kterého ve druhém kole vyřadil izraelský tenista Dudi Sela.\n\nVítězem dvouhry se stal druhý nasazený Chorvat Ivo Karlović, jenž ve svém třetím newportském finále zdolal téměř po třech hodinách lucemburskou turnajovou trojku Gillese Müllera po dramatickém třísetovém průběhu 6–7, 7–6 a 7–6, když všechny sady rozhodly až tiebreaky a ten závěrečný poměrem míčů 14:12. V probíhající sezóně si tak připsal premiérové turnajové vítězství, které představovalo sedmý singlový titul na okruhu ATP Tour a třetí z travnatého povrchu, první v Newportu. \n\nKarlović přehrál soupeře poměrem es 27–18 a v průběhu duelu zachránil tři mečboly protivníka a zápas završil proměněním páté mečbolové příležitosti. Bilanci vzájemných duelů srovnal na 1–1, když i v předchozím utkání byly hrány dvě zkrácené hry. Müller tak nezvládl ani páté singlové finále na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1217189", "url": "https://cs.wikipedia.org/wiki?curid=1217189", "title": "Jimmy Vicaut", "text": "Jimmy Vicaut\n\nJimmy Vicaut (27. února 1992) je francouzský atlet, sprinter, halový mistr Evropy v běhu na 60 metrů z roku 2013.\n\nV roce 2010 se stal v Barceloně mistrem Evropy ve štafetě na 4x100 metrů. O rok později na světovém šampionátu byl členem stříbrné francouzské štafety na 4x100 metrů. V roce 2012 startoval na olympiádě v Londýně, kde postoupil do semifinále běhu na 100 metrů, francouzská štafeta na 4x100 metrů, jejímž byl členem, skončila čtvrtá. V březnu 2013 se stal halovým mistrem Evropy v běhu na 60 metrů. \n\nO tři roky později získal bronzovou medaili v běhu na 100 metrů na evropském šampionátu v Amsterdamu.\nNa světovém šampionátu v Londýně v roce 2017 obsadil v finále běhu na 100 metrů šesté místo.\n\n\n"}
{"id": "1217190", "url": "https://cs.wikipedia.org/wiki?curid=1217190", "title": "Swedish Open 2016 – mužská dvouhra", "text": "Swedish Open 2016 – mužská dvouhra\n\nMužská dvouhra Swedish Open 2016 probíhala v polovině července 2016. Do singlové soutěže båstadského tenisového turnaje nastoupilo dvacet osm hráčů. Obhájcem titulu byl francouzský tenista Benoît Paire, který zvolil start na paralelně probíhajícím German Openu v Hamburku.\n\nVítězem dvouhry se stal třetí nasazený Španěl Albert Ramos-Viñolas, jenž ve finále za 86 minut zdolal krajana a turnajovou pětku Fernanda Verdasca po dvousetovém průběhu 6–3 a 6–4. V probíhající sezóně si tak 28letý šampion připsal premiérové turnajové vítězství, které představovalo první titul na okruhu ATP Tour. Bodový zisk jej v pondělním vydání žebříčku ATP z 18. července 2016 katapultoval na dosavadní kariérní maximum, když mu patřila 31. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1217191", "url": "https://cs.wikipedia.org/wiki?curid=1217191", "title": "Citi Open 2016 – mužská dvouhra", "text": "Citi Open 2016 – mužská dvouhra\n\nMužská dvouhra Citi Open 2016 probíhal ve druhé polovině července 2016. Do singlové soutěže washingtonského tenisového turnaje nastoupilo čtyřicet osm hráčů. Obhájcem titulu byl japonský tenista Kei Nišikori, který se rozhodl do turnaje nezasáhnout.\n\nVítězem dvouhry se stal druhý nasazený Gaël Monfils, jenž ve finále zdolal turnajovou třináctku Iva Karloviće z Chorvatska po velké bitvě výsledkem 5–7, 7–6 a 6–4, když dokázal odvrátit Chorvatův mečbol a ještě předtím vysokému veteránovi nedovolil zápas ukončit při jeho vlastním servisu. Monfils navýšil vedení ve vzájemných střetnutích na bilanci 4–2. V probíhající sezóně si tak připsal premiérové turnajové vítězství, které představovalo šestý singlový titul na okruhu ATP Tour.\n\nPři slavnostním ceremoniálu pak zhodnotil své vítězství: „\"Je to pro mě velká pocta, tenhle turnaj pro mě moc znamená. Když jsem sem přijel poprvé, viděl jsem velká jména - Arthur Ashe, Yannick Noah, kteří tu zvítězili. Vždycky jsem si říkal, že bych byl moc rád, kdyby moje jméno bylo vedle jejich. Oni jsou tenisovými legendami a já jsem šťastný, že jsem se alespoň na tomto turnaji dostal na jejich úroveň\".“ V té době poražený a nejstarší hráč v Top 100 Karlović řekl: „\"Vždycky je tu další rok, takže věřím, že se sem za rok znovu vrátím\".“\n\nVšichni nasazení hráči obdrželi volný los do druhého kola.\n"}
{"id": "1217192", "url": "https://cs.wikipedia.org/wiki?curid=1217192", "title": "Trump: The Art of the Deal", "text": "Trump: The Art of the Deal\n\nTrump: The Art of the Deal je knížka z roku 1987 koncipovaná částečně jako memoáry a jako kniha o osobním rozvoji. Jako autoři jsou uvedeni Donald Trump a žurnalista Tony Schwartz, kteří na ní pracovali od roku 1985. Kniha se dostala na 1. příčku žebříčku New York Times seznamu nejprodávanějších knih, kde setrvala 13 týdnů. Byla to Trumpova první vydaná kniha a pomohla mu, aby se jeho jméno stalo známé v každé domácnosti. Trump ji cituje jako jeden ze svých největších úspěchů a jako svoji druhou nejoblíbenější knihu po bibli. Podle spoluautora knihy Schwartze byl podíl Trumpa na samotném psaní knihy nulový.\n\n"}
{"id": "1217196", "url": "https://cs.wikipedia.org/wiki?curid=1217196", "title": "Swiss Open Gstaad 2016 – mužská dvouhra", "text": "Swiss Open Gstaad 2016 – mužská dvouhra\n\nMužská dvouhra Swiss Open Gstaad 2016 probíhala ve druhé polovině července 2016. Do singlové soutěže gstaadského tenisového turnaje nastoupilo dvacet osm hráčů. Obhájcem titulu byl rakouský tenista Dominic Thiem, který se rozhodl startovat na paralelně probíhajícím turnaji Generali Open Kitzbühel.\n\nVítězem dvouhry se stal nejvýše nasazený Feliciano López, jenž ve finále zdolal nizozemského tenistu Robina Haaseho po dvousetovém průběhu 6–4 a 7–5. V probíhající sezóně si tak připsal premiérové turnajové vítězství, které představovalo pátý singlový titul na okruhu ATP Tour a vůbec první z antuky. Vzájemný poměr zápasů tak srovnal na 3–3.\n\nPrvní kariérní zápas v hlavní soutěži okruhu ATP Tour odehrál 34letý český hráč Jan Mertl, jenž postoupil z dvoukolové kvalifikace. Projít do této fáze turnaje se mu podařilo na 45. pokus, když čtyřiačtyřicetkrát předtím v kvalifikačním sítu uvízl. V úvodním kole pak zdolal Švýcara Yanna Martiho ve třech sadách, čímž si připsal premiérovou výhru v hlavní soutěži ATP.\n\nČtyři nejvýše nasazení hráči obdrželi volný los do druhého kola.\n"}
{"id": "1217199", "url": "https://cs.wikipedia.org/wiki?curid=1217199", "title": "Generali Open Kitzbühel 2016 – mužská dvouhra", "text": "Generali Open Kitzbühel 2016 – mužská dvouhra\n\nMužská dvouhra Generali Open Kitzbühel 2016 probíhal ve druhé polovině července 2016. Do singlové soutěže kitzbühelského tenisového turnaje nastoupilo dvacet osm hráčů. Obhájcem titulu byl německý tenista Philipp Kohlschreiber, jenž ve 2. kole nestačil na Rusa Karena Chačanova.\n\nVítězem dvouhry se stal čtvrtý nasazený Paolo Lorenzi, jenž ve finále zdolal nenasazeného hráče Nikoloze Basilašviliho z Gruzie po dvousetovém průběhu 6–3 a 6–4. V probíhající sezóně si tak připsal premiérové turnajové vítězství, které představovalo rovněž první singlový titul na okruhu ATP Tour.\n\nLorenzo se stal navíc ve věku 34 let a 7 měsíců nejstarším premiérovým vítězem turnaje na okruhu ATP, když překonal rekord Víctora Estrelly z února 2015, kdy Dominikánec triumfoval na tvrdém podkladu v Quitu. Basilašvili, pro něhož to bylo první finále na okruhu ATP, se stal prvním Gruzíncem, jenž se probojoval do finále tohoto okruhu. \n\nPři slavnostním ceremoniálu pak šťastný Ital uvedl: „\"Myslím, že je skvělé vyhrát trofej ATP World Tour. Nehledím na věk, takže mi nevadí, že jsem vyhrál až ve 34 letech\".“ Poražený Gruzínec řekl: „\"Dnes jsem nezvládl ovládnou své nervy. Byl jsem velmi utažený, velmi nervózní. Nezvádl jsem také tlak, ale myslím si, že jsem tento týden hrál skvěle a uvidíme co do budoucna\".“\n\nČtyři nejvýše nasazení hráči obdrželi volný los do druhého kola.\n"}
{"id": "1217201", "url": "https://cs.wikipedia.org/wiki?curid=1217201", "title": "Do Thu Trang", "text": "Do Thu Trang\n\nDo Thu Trang (* 9. října 1989) je česká blogerka a happiness managerka vietnamského původu. Své první blogy podepisovala jako \"Trangoslava DoThuová\", do svých 21 let si nechala říkat také \"Lenka\".\n\nDo Thu Trang se narodila ve Vietnamu a od pěti let žije se svými rodiči v České republice. Její otec již předtím studoval v Československu práva na brněnské univerzitě, počátkem 90. let se sem vrátil a v roce 1994 ho následovala žena s dcerou. Do Thu do svých 11 let vyrůstala na venkově u české rodiny. Vystudovala Gymnázium v Tachově, poté pokračovala ve studiích na Fakultě sociálních věd Univerzity Karlovy v Praze a na Univerzitě v Řezně. Tam vystudovala bakalářský obor Česko-německých studií. Již během svých studií, od roku 2008, začala psát blog o soužití Čechů a Vietnamců, v roce 2015 založila blog \"Asijatka.cz\". Pracovala také jako tzv. happiness manager ve společnosti IBM.\n\nNa jaře 2016 byla mezi šesticí nominovaných na cenu Magnesia Litera pro nejlepší blog roku 2015. V květnu 2016 získala spolu s Filipem Horkým ocenění Novinářská křepelka 2015 pro novináře do 33 let „za poctivou novinařinu, entuziasmus a inovativní přístup“.\n\n"}
{"id": "1217202", "url": "https://cs.wikipedia.org/wiki?curid=1217202", "title": "Croatia Open Umag 2016 – mužská dvouhra", "text": "Croatia Open Umag 2016 – mužská dvouhra\n\nMužská dvouhra Croatia Open Umag 2016 probíhala ve druhé polovině července 2016. Do singlové soutěže tenisového turnaje nastoupilo dvacet osm hráčů. Obhájcem titulu byl rakouský tenista elitní světové desítky Dominic Thiem, který zvolil start na paralelně probíhajícím turnaji Generali Open Kitzbühel v rodném Rakousku.\n\nVítězem dvouhry se stal čtvrtý nasazený Fabio Fognini z Itálie, jenž ve finále zdolal o čtyři roky mladšího nenasazeného Slováka Andreje Martina, kterému v celém utkání nenabídl jediný brejkbol a po 68 minutách zvítězil po dvousetovém průběhu 6–4 a 6–1. V probíhající sezóně si tak připsal premiérové turnajové vítězství, které představovalo čtvrtý singlový titul na okruhu ATP Tour.\n\nSlovák, pro něhož to bylo první finále na mužském okruhu ATP, se v pondělním vydání žebříčku ATP z 25. července 2016 posunul poprvé v kariéře do TOP 100, když mu patřila 98. příčka.\n\nČtyři nejvýše nasazení hráči obdrželi volný los do druhého kola.\n"}
{"id": "1217203", "url": "https://cs.wikipedia.org/wiki?curid=1217203", "title": "Croatia Open Umag 2016 – mužská čtyřhra", "text": "Croatia Open Umag 2016 – mužská čtyřhra\n\nMužská čtyřhra Croatia Open Umag 2016 probíhal ve druhé polovině července 2016. Do deblové soutěže umagského tenisového turnaje nastoupilo šestnáct dvojic. Obhájcem titulu byl argentinsko-brazilský pár Máximo González a André Sá André Sá, jehož členové se rozhodli turnaje nezúčastnit. González nastoupil do paralelně probíhající rakouské události Generali Open Kitzbühel a Sá pak startoval na švýcarském Swiss Open Gstaad.\n\nVítězem čtyřhry se stal nenasazený pár složený ze Slováka Martina Kližana a Španěle Davida Marrera, jenž ve finále zdolal čtvrté nasazené chorvatské tenisty Nikolu Mektiće a Antonia Šančiće po dvousetovém průběhu 6–4 a 6–2.\n\nOba šampioni si do žebříčku ATP připsali 250 bodů a získali po triumfu na antuce v chorvatském Umagu v roce 2013 druhou společnou trofej. Kližan vybojoval na okruhu ATP čtvrtý deblový titul a pro Marrera to bylo dvanácté takové turnajové vítězství.\n\n"}
{"id": "1217204", "url": "https://cs.wikipedia.org/wiki?curid=1217204", "title": "Generali Open Kitzbühel 2016 – mužská čtyřhra", "text": "Generali Open Kitzbühel 2016 – mužská čtyřhra\n\nMužská čtyřhra Generali Open Kitzbühel 2016 probíhala ve druhé polovině července 2016. Do deblové soutěže kitzbühelského tenisového turnaje nastoupilo šestnáct dvojic. Obhájcem titulu byl španělsko-argentinský pár Nicolás Almagro a Carlos Berlocq, jehož členové nestartovali společně. Almagro se rozhodl turnaje nezúčastnit a Berlocq nastoupil do paralelně probíhající chorvatské události Croatia Open Umag.\n\nVítězem čtyřhry se stal nejvýše nasazený pár složený z Nizozemců Wesleyho Koolhofho a Matwého Middelkoopa, který ve finále zdolal domácí nenasazené tenisty Dennise Novaka a Dominica Thiema po třísetovém průběhu 2–6, 6–3, až v rozhodujícím supertiebreaku poměrem míčů [11–9].\n\nOba šampioni si do žebříčku ATP připsali 250 bodů a získali po triumfu v bulharské Sofii v témže roce druhou společnou a rovněž pro oba druhou trofej na okruhu ATP.\n\n"}
{"id": "1217208", "url": "https://cs.wikipedia.org/wiki?curid=1217208", "title": "Swiss Open Gstaad 2016 – mužská čtyřhra", "text": "Swiss Open Gstaad 2016 – mužská čtyřhra\n\nMužská čtyřhra Swiss Open Gstaad 2016 probíhala ve druhé polovině července 2016. Do deblové soutěže gstaadského tenisového turnaje nastoupilo šestnáct dvojic. Obhájcem titulu byl bělorusko-uzbecký pár Aleksandr Buryj a Denis Istomin, jehož členové nestartovali společně. Buryj se rozhodl zúčastbit paralelně probíhající rakouské události Generali Open Kitzbühel. Istomin nastoupil do soutěže v páru s Britem Dominicem Inglotem, aby ve čtvrtfinále podlehli indickému páru Purav Raja a Divij Sharan.\n\nVítězem čtyřhry se stal čtvrtý nasazený chilsko-argentinský pár Julio Peralta a Horacio Zeballos, který ve finále zdolal chorvatsko-novozélandské turnajové jedničky Mata Paviće s Michaelem Venusem výsledkem 7–6 a 6–2. Oba šampioni si do žebříčku ATP připsali 250 bodů a po únorovém Brasil Open 2016 vybojovali druhý společný titul. Peralta získal druhou kariérní trofej z debla a pro Zeballose to bylo čtvrté takové vítězství. \n"}
{"id": "1217209", "url": "https://cs.wikipedia.org/wiki?curid=1217209", "title": "Citi Open 2016 – mužská čtyřhra", "text": "Citi Open 2016 – mužská čtyřhra\n\nMužská čtyřhra Citi Open 2016 probíhala ve druhé polovině července 2016. Do deblové soutěže washingtonského tenisového turnaje nastoupilo šestnáct dvojic. Obhájcem titulu byl americký pár bratrů Boba a Mika Bryanových, jehož členové se rozhodli turnaje nezúčastnit. Z kvalifikace postoupili Američané Brian Baker a Austin Krajicek.\n\nVítězem čtyřhry se stal druhý nasazený pár složený z Kanaďana Daniela Nestora a Francouze Édouarda Rogera-Vasselina, jenž ve finále zdolal za téměř dvě hodiny nenasazenou polsko-rakouskou dvojici Łukasz Kubot a Alexander Peya po dvousetovém průběhu 7–6 a 7–6.\n\nOba šampioni si do žebříčku ATP připsali 500 bodů a získali po triumfu v americkém Cincinnati v roce 2015 druhou společnou trofej. Nestor vybojoval na okruhu ATP jubilejní devadesátý deblový titul a pro Rogera-Vasselina to bylo dvanácté takové turnajové vítězství.\n\n"}
{"id": "1217210", "url": "https://cs.wikipedia.org/wiki?curid=1217210", "title": "German Open 2016 – mužská čtyřhra", "text": "German Open 2016 – mužská čtyřhra\n\nMužská čtyřhra German Open 2016 probíhala v polovině července 2016. Do deblové soutěže hamburského tenisového turnaje nastoupilo šestnáct dvojic. Obhájcem titulu byl pár Jamie Murray a John Peers, jehož členové nestartovali společně. Murray se rozhodl zúčastnit paralelně hraného čtvrtfinále Davis Cupu proti Srbsku. Peers nastoupil s Kontinenem, aby trofej obhájil.\n\nVítězem čtyřhry se stal druhý nasazený finsko-australský pár Henri Kontinen a John Peers, který ve finále zdolal kanadsko-pákistánské turnajové trojky Daniela Nestora s Ajsámem Kúreším výsledkem 7–5 a 6–3. Oba šampioni si do žebříčku ATP připsali 500 bodů a získali třetí společnou trofej na okruhu ATP Tour, respektive každý z nich devátý deblový titul. \n\n"}
{"id": "1217211", "url": "https://cs.wikipedia.org/wiki?curid=1217211", "title": "Fatima Rahimi", "text": "Fatima Rahimi\n\nFatima Rahimi (* 1992/3, Herát) je česká novinářka afghánského původu.\n\nFatima Rahimi pochází z afghánského Herátu. Odtud roku 2000 odešla se svou rodinou z důvodu útlaku ze strany hnutí Taliban. Později se celá rodina usadila v Šumperku, kde Fatima Rahimi vystudovala místní gymnázium. Po získání bakalářského titulu na Univerzitě v Hradci Králové pokračovala ve studiích kulturních a duchovních dějin Evropy na Fakultě humanitních studií Univerzity Karlovy v Praze. \n\nOd roku 2015 píše pro \"Deník Referendum\" a vyjadřuje se veřejně a mediálně k právům uprchlíků a situaci v Afghánistánu.\n\n"}
{"id": "1217212", "url": "https://cs.wikipedia.org/wiki?curid=1217212", "title": "Swedish Open 2016 – mužská čtyřhra", "text": "Swedish Open 2016 – mužská čtyřhra\n\nMužská čtyřhra Swedish Open 2016 probíhala v polovině července 2016. Do deblové soutěže båstadského tenisového turnaje nastoupilo šestnáct dvojic. Obhájcem titulu byl pár Jérémy Chardy a Łukasz Kubot, jehož členové se rozhodli nastoupit do paralelně probíhající hamburské události German Open .\n\nVítězem čtyřhry se stal druhý nasazený španělský pár Marcel Granollers a David Marrero, který ve finále za 58 minut zdolal novozélansko-brazilské turnajové čtyřky Marcuse Daniella s Marcelem Demolinerem výsledkem 6–2 a 6–3. Oba šampioni si do žebříčku ATP připsali 250 bodů. Granollers získal jedenáctý deblový titul na okruhu ATP Tour a pro Marrera to byla dvanáctá taková výhra. Španělé triumfovali poprvé společně. \n\n"}
{"id": "1217213", "url": "https://cs.wikipedia.org/wiki?curid=1217213", "title": "Hall of Fame Tennis Championships 2016 – mužská čtyřhra", "text": "Hall of Fame Tennis Championships 2016 – mužská čtyřhra\n\nMužská čtyřhra Hall of Fame Tennis Championships 2016 probíhala v polovině 2016. Do deblové soutěže newportského tenisového turnaje nastoupilo šestnáct dvojic. Obhájcem titulu byl pár Jonathan Marray a Ajsám Kúreší, jehož členové nestartovali společně. Kúreší se rozhodl nastoupit do paralelně probíhající hamburské události German Open. Spoluhráčem Marrayho se stal Adil Shamasdin, s nímž odešel z turnaje jako poražený finalista.\n\nVítězem čtyřhry se stal druhý nasazený australský pár Samuel Groth a Chris Guccione, který ve finále zdolal britsko-kanadskou dvojici Jonathan Marray a Adil Shamasdin výsledkem 6–4 a 6–3. Oba šampioni si do žebříčku ATP připsali 250 bodů a získali druhou společnou trofej. Guccione vybojoval třetí newportský titul a celkově páté turnajové vítězství ze čtyřhry okruhu ATP Tour a Groth pak druhý deblový titul. \n\n"}
{"id": "1217216", "url": "https://cs.wikipedia.org/wiki?curid=1217216", "title": "Hall of Fame Tennis Championships 2016", "text": "Hall of Fame Tennis Championships 2016\n\nHall of Fame Tennis Championships 2016 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 11. až 17. červencem 2016 v americkém Newportu jako čtyřicátý první ročník turnaje.\n\nTurnaj s rozpočtem 577 860 dolarů patřil do kategorie ATP World Tour 250. Nejvýše nasazeným hráčem ve dvouhře se stal dvacátý devátý tenista světa Steve Johnson ze Spojených států. Jako poslední přímý účastník do hlavní singlové soutěže nastoupil 151. australský hráč žebříčku John-Patrick Smith.\n\nSedmý singlový titul vybojoval Chorvat Ivo Karlović, jenž tak v Newportu poprvé uspěl po dvou dřívějších finálových porážkách. Deblovou část vyhrál australský pár Samuel Groth a Chris Guccione, jehož členové získali druhou společnou trofej. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1217217", "url": "https://cs.wikipedia.org/wiki?curid=1217217", "title": "Gradle", "text": "Gradle\n\nGradle je nástroj pro automatizaci sestavování programu vzniklý původně pro prostředí Javy a stavící na zkušenostech s nástroji Apache Ant a Apache Maven a na programovacím jazyku Groovy. Jedná se o nástroj multiplatformní používající licenci Apache, tedy svobodný.\n\n"}
{"id": "1217218", "url": "https://cs.wikipedia.org/wiki?curid=1217218", "title": "Arseňjev", "text": "Arseňjev\n\nArseňjev () je město v Přímořském kraji na východě Ruské federace. Roku 2016 zde žilo 53 083 obyvatel.\n\nMěsto je ekonomicky zcela závislé na existenci dvou velkých podniků, které byly také hlavní příčinou jeho rozvoje - letecký závod Progress a strojírenský závod Askold.\n\nArseňjev leží v jihozápadním předhůří pohoří Sichote-Aliň na Arseňjevce, levé zdrojnici Ussuri. Od Vladivostoku, správního střediska kraje, je vzdálen 160 kilometrů severovýchodně. Nejbližším městem je Spassk-Dalnij šedesát kilometrů na severozápad.\n\nRuští osadníci založili na místě dnešního města v roce 1902 osadu \"Semjonovka\" (). Ta se v roce 1938 sloučila se sousední osadou a v roce 1952 se stala městem, přičemž byla při té příležitosti přejmenována k poctě cestovatele a etnografa Vladimira Klavdijeviče Arseňjeva.\n\nMěstské symboly pochází z roku 1970, od té doby z nich byl pouze odstraněn název města.\n\nModré pole znaku a vlajky souvisí s průmyslovým charakterem města, symbolizuje jednak nebe (výroba letecké techniky), jednak moře (výroba lodí). Ozubené kolo symbolizuje význam města coby strojírenského centra s bohatými průmyslovými tradicemi. Zelený kopec představuje sopku Obzornaja, dominantu města a okolí. Jehličnatá větvička potom poukazuje na bohatství přímořské tajgy.\n"}
{"id": "1217232", "url": "https://cs.wikipedia.org/wiki?curid=1217232", "title": "Šalgovce", "text": "Šalgovce\n\nŠalgovce jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1275. V roce 1599 obec vypálili Turci.\n\nV obci je barokně-klasicistní kaštel z roku 1760 přestavěn v roku 1871 a římskokatolická kaple Božského Srdce Ježíšova z roku 1700.\n\n"}
{"id": "1217240", "url": "https://cs.wikipedia.org/wiki?curid=1217240", "title": "Karel Albrecht (politik)", "text": "Karel Albrecht (politik)\n\nKarel Albrecht (31. října 1861 Vyškov – 26. června 1911 Vyškov) byl rakouský politik z Moravy; poslanec Moravského zemského sněmu a starosta Vyškova.\n\nByl synem vyškovského soukeníka Josefa Albrechta a Marie rozené Vrtílkové. Profesí byl obchodníkem s kůžemi ve Vyškově. Karel se roku 1895 oženil s Adélou, dcerou Ferdinanda Hona (soukeníka) a Marie rozené Langové.\n\nPočátkem 20. století patřil mezi hlavní postavy české komunální politiky ve Vyškově a podílel se na ovládnutí radnice Čechy. Od roku 1890 zasedal v obecním výboru a v letech 1910–1911 zastával funkci starosty Vyškova. Byl aktivní i jako živnostenský organizátor. Redigoval list \"Vyškovské noviny\", založený roku 1892.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii městskou, český obvod Vyškov, Bučovice, Slavkov atd. V roce 1906 se na sněm dostal jako kandidát mladočechů, respektive jejich moravské odnože, Lidové strany na Moravě. V květnu 1907 se vzdal mandátu. Důvodem byly útoky, které proti němu byly vedeny z Moravské strany pokrokové, respektive jejího listu \"Moravský kraj\", a které se měly dotýkat jeho cti. Byl tehdy jediným českým zemským poslancem z řad živnostníků. Na sněm byl znovuzvolen již 1. října 1907. I v těchto doplňovacíh volbách je uváděn coby mladočech. Neúspěšně tehdy kandidoval i ve volbách do Říšské rady roku 1907.\n\nZemřel v červnu 1911. Příčinou úmrtí byla podle matriky rakovina střev a jater.\n"}
{"id": "1217241", "url": "https://cs.wikipedia.org/wiki?curid=1217241", "title": "Scherstetten", "text": "Scherstetten\n\nScherstetten je obec v německé spolkové zemi Bavorsko, v zemském okrese Augsburg ve vládním obvodu Švábsko.\n\nV roce 2015 zde žilo 1 015 obyvatel.\n\nSousední obce jsou: Ettringen, Großaitingen, Markt Wald, Mickhausen, Mittelneufnach a Schwabmünchen.\n\n"}
{"id": "1217242", "url": "https://cs.wikipedia.org/wiki?curid=1217242", "title": "Martin Šavrňák", "text": "Martin Šavrňák\n\nMartin Šavrňák (* 1. listopadu 1974) je bývalý český fotbalista.\n\nV české lize hrál za SK Sigma Olomouc. Nastoupil ve 3 ligových utkáních. Ve druhé lize hrál za 1. HFK Olomouc.\n\n"}
{"id": "1217243", "url": "https://cs.wikipedia.org/wiki?curid=1217243", "title": "Marian Zwinger", "text": "Marian Zwinger\n\nMarian Zwinger (* 17. prosince 1976) je bývalý český fotbalista.\n\nV české lize hrál za FC Vítkovice. Nastoupil v 4 ligových utkáních.\n\n\n"}
{"id": "1217244", "url": "https://cs.wikipedia.org/wiki?curid=1217244", "title": "TJ Sušice (fotbal)", "text": "TJ Sušice (fotbal)\n\nTJ Sušice je český fotbalový klub, který v současnosti hraje Divizi A 2016/17.\n\nTJ Sušice vznikl v roce 1912 v Sušici jako SK Sušice. V roce 1950 byl fotbalový klub včleněn do DSO Sokol Sušice, později TJ Sušice, jejíž součástí je doposud. Klub se pohyboval především v krajských soutěžích. Zlom nastal poté, co ukončil policejní klub SKPP Sušice (bývalá Rudá hvězda) v roce 1992 svoji činnost a jeho hráči přešli do TJ Sušice. V sezońě 1995/96 poprvé postoupil do Divize. Od té doby v ní působil ještě několikrát, naposledy do divize postoupil v roce 2016.\n\n\nV současné době využívá TJ Sušice svůj vlastní stadion.\n\n\n"}
{"id": "1217245", "url": "https://cs.wikipedia.org/wiki?curid=1217245", "title": "Martin Uvíra (1976)", "text": "Martin Uvíra (1976)\n\nMartin Uvíra (* 31. srpna 1976) je bývalý český fotbalista.\n\nV české lize hrál za FC Vítkovice. Nastoupil v 2 ligových utkáních.\n\n\n"}
{"id": "1217246", "url": "https://cs.wikipedia.org/wiki?curid=1217246", "title": "Honda F6B &quot;Bagger&quot;", "text": "Honda F6B &quot;Bagger&quot;\n\nHonda F6B Bagger je odvozeným modelem řady Gold Wing.\nJedná se o odstrojenou verzi, zbavenou chromovaných ozdob tak, aby oslovila i příznivce motocyklů typu cruiser. Zadní kufr je odstraněn a plexištít je velmi malý. Zásadním způsobem bylo změněno sedlo. Spolujezdec už nemá opěradlo, což je logickým důsledkem odstranění zadního kufu. Verze F6B Deluxe může být standardně vybavena malým dodatečným opěradlem. Technika motocyklu je stejná jako u standardního Gold Wingu. S výjimkou zpětného chodu, který chybí.\n\nHonda. Výroba zahájena v Japonsku v roce 2013.\n\n"}
{"id": "1217248", "url": "https://cs.wikipedia.org/wiki?curid=1217248", "title": "Martin Hrdlička", "text": "Martin Hrdlička\n\nMartin Hrdlička (* 5. září 1975) je bývalý český fotbalista.\n\nV české lize hrál za FC Svit Zlín. Nastoupil v 1 ligovém utkání.\n\n\n"}
{"id": "1217249", "url": "https://cs.wikipedia.org/wiki?curid=1217249", "title": "Pat Mahoney", "text": "Pat Mahoney\n\nPat Mahoney je americký bubeník. V devadesátých letech byl členem kapely Les Savy Fav. Je dlouholetým spolupracovníkem Jamese Murphyho v jeho projektu LCD Soundsystem. Podílel se na jeho albech \"LCD Soundsystem\" (2005), \"Sound of Silver\" (2007) a \"This Is Happening\" (2010). Je rovněž spoluautorem několika písní, včetně „All My Friends“. Roku 2007 nahrál společně s Murphym album \"FabricLive.36\" v rámci série Fabric. V roce 2010 hrál na albu \"Stuck on Nothing\" kapely Free Energy, jehož producentem byl James Murphy. Následujícího roku hrál na desce \"W\" hudebníka vystupujícího pod pseudonymem Planningtorock. Počínaje rokem 2013 působí společně s Dennisem McNanym v projektu Museum of Love, který v roce 2014 vydal své první album. V roce 2014 hrál na albu \"White Women\" kanadského dua Chromeo. Později spolupracoval například s irským hudebníkem, známým jako Shit Robot.\n\n"}
{"id": "1217251", "url": "https://cs.wikipedia.org/wiki?curid=1217251", "title": "Ludmila Hartmannová Kybalová", "text": "Ludmila Hartmannová Kybalová\n\nLudmila Hartmannová, rozená Kybalová (9. června 1929 Praha – 23. července 2012 Ptáčov), byla česká historička umění, pedagožka na Vysoké školy umělecko průmyslové v Praze a na Divadelní fakultě Akademie Múzických umění, specializující se zejména na oblast textilu.\nNarodila se 9. června 1929 v Praze do rodiny českých textilních výtvarníků, Ludmily a Antonína Kybalových. Maturovala na Drtinově reformním reálném gymnasiu v Praze na Smíchově (1948). V letech 1948–1952 studovala na Univerzitě Karlově etnografii (prof. Drahomíra Slánská, Vilém Pražák) a dějiny umění (prof. A. Matějček, J. Květ, J. Cibulka, O. J. Blažíček, V. Volavka, J. Pečírka). Specializovala se na historický a současný textil, její disertační práce pojednávala o gotických textiliích v Čechách.\n\nPo studiích byla zaměstnaná v letech 1953–1955 v SÚPPOP v Praze, kde pořizovala soupisy uměleckohistorických fondů na státních zámcích a poté do roku 1959 jako odborná redaktorka nakladatelství ČSVU. V letech 1959–1968 byla vedoucí redaktorkou nakladatelství Artia. Tam se setkala s tématem, které ji přinejmenším v českém prostředí proslavilo asi nejvíce, dějinami módy. Spolu s dalšími autorkami připravila \"Obrazovou encyklopedii módy\", jedinou práci svého druhu, která vyšla v roce 1973 německy a posléze v dalších jazycích.\n\nV roce 1968 byla také zaměstnána v oddělení historické archeologie Národního muzea, jehož sbírky obohatila akvizicemi předmětů z uměleckých řemesel. Od roku 1968 byla vědeckou aspirantkou na Vysoké škole uměleckoprůmyslové v Praze. Po jejím dokončení byla v letech 1971–1977 vědeckou pracovnicí ve Státním židovském muzeu v Praze a kurátorkou textilních sbírek. Za normalizace musela muzeum v roce 1977 opustit. Poté působila jako externí pracovnice historického oddělení Národního muzea a od roku 1978 jako vedoucí redakce výtvarných publikací nakladatelství Odeon. V letech 1973–1997 učila jako externistka dějiny textilu a odívání na VŠUP v Praze.\n\nPo Sametové revoluci se do Židovského muzea v Praze vrátila na přechodnou dobu jako ředitelka (1990–1994), třebaže v mezičase již odešla do důchodu a její angažování mělo charakter výjimečného a přechodného řešení. Stály před ní zásadní otázky právního statutu a podoby muzea. Podílela se na přeměně pražského židovského muzea ze státní instituce v zájmové sdružení právnických osob a úspěšně také spolu s dalšími protestovala proti vývozu části muzejních sbírek do zahraničí. Mimoto zahájila i restaurátorské práce v muzeu, které bylo po desítky let zanedbávané, a hledání depozitních prostor, kterých se rovněž dlouhodobě nedostávalo. Poté co se v roce 1994 ujal vedení muzea Leo Pavlát, vrátila se na několik let do muzejního oddělení textilu jako jeho kurátorka. 1986–2001 učila dějiny kostýmu na Divadelní fakultě AMU.\n\nPodnikla studijní cesty do zahraničí, připravovala zahraniční výstavy a obdržela zahraniční stipendia: Gruzie (1966–67), Itálie (1968), Paříž (1985), Mnichov (1990–2000), New York, Washington, San Francisco, Izrael (1990–1995)\n\nZemřela 23. července 2012 na své chalupě.\nV šedesátých letech se zabývala současnou českou tapisérií. Od 90. let 20. století publikovala monografie věnované odívání v různých etapách světových dějin. Je autorkou textů v encyklopedii Kronika českých zemí (Praha 1999) a Všeobecná encyklopedie (Praha 2000–2001). V roce 2003 se podílela na výstavě \"Textilní poklady z českých a moravských synagog\", která v prostorách Pražského hradu představovala různé příklady synagogálního textilu (např. opon před svatostánek) z 16. až 20. století. \n"}
{"id": "1217254", "url": "https://cs.wikipedia.org/wiki?curid=1217254", "title": "Tyler Pope", "text": "Tyler Pope\n\nTyler Pope (* 1977) je americký hudebník – multiinstrumentalista. Je dlouholetým spolupracovníkem Jamese Murphyho v jeho projektu LCD Soundsystem. Podílel se na jeho albech \"LCD Soundsystem\" (2005), \"Sound of Silver\" (2007) a \"This Is Happening\" (2010). Je rovněž spoluautorem několika písní, včetně „All My Friends“. Rovněž byl členem kapely !!!, s níž nahrál alba \"!!!\" (2001), \"Louden Up Now\" (2004), \"Myth Takes\" (2007) a \"Strange Weather, Isn't It?\" (2010). Dále byl členem skupiny Out Hud a spolupracoval s kapelami Jon Spencer Blues Explosion a Cake. Je rovněž zakladatelem hudebního vydavatelství Interference Pattern Records.\n\n"}
{"id": "1217261", "url": "https://cs.wikipedia.org/wiki?curid=1217261", "title": "Karel Balák", "text": "Karel Balák\n\nKarel Balák (27. ledna 1864 – ???) byl rakouský politik z Moravy; poslanec Moravského zemského sněmu.\n\nPůsobil jako hostinský a rolník v Drásově. Studoval několik let na českém gymnáziu v Brně. Pak převzal správu rodinného hospodářství. Od roku 1890 byl organizátorem Lidové strany na Moravě (moravská odnož mladočechů) na Tišnovsku. Byl předsedou jejího politického klubu v Tišnově. Od roku 1894 byl starostou Drásova. Zasadil se o revizi pozemkové daně a urovnal právní spor o obecní majetek. Byl předsedou Rolnického družstva lihovaru a škrobárny v Tišnově, členem výboru Okresního hospodářského spolku, pokladníkem Okresního družstva pro chov dobytka nebo členem kuratoria zimní hospodářské školy. Byl rovněž prvním ředitelem malostovické mlékárny a správcem rolnické váhy.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Tišnov. Mandát zde obhájil i v zemských volbách v roce 1913. V roce 1906 se na sněm dostal jako kandidát mladočechů, respektive jejich moravské odnože, Lidové strany na Moravě. V roce 1913 byl lidově-pokrokovým kandidátem (Lidová strana pokroková na Moravě). Zasedal v zemské zemědělské radě. Jeho kandidatura v roce 1906 nebyla přijímána s všeobecným souhlasem. Dobový tisk mu vyčítal, že malostovická mlékárna, kterou řídil, musela kvůli špatnému hospodaření být prodána do soukromých rukou. Měl také v minulosti být neloajální při podpoře dohodnutých národních kandidátů na poslance.\n"}
{"id": "1217262", "url": "https://cs.wikipedia.org/wiki?curid=1217262", "title": "Léčivý přípravek pro moderní terapii", "text": "Léčivý přípravek pro moderní terapii\n\nLéčivým přípravkem pro moderní terapii se rozumí kterýkoli z těchto humánních léčivých přípravků: léčivý přípravek pro genovou terapii, léčivý přípravek pro somatobuněčnou terapii a přípravek tkáňového inženýrství nebo jejich kombinace. Z této definice jsou vyňaty přípravky obsahující nebo sestávající výlučně z lidských nebo zvířecích buněk nebo tkání, které nejsou životaschopné, neobsahují žádné životaschopné tkáně nebo buňky a jejich hlavním účinkem není farmakologický, imunologický nebo metabolický účinek. Český zákon č. 378/2007 Sb. o léčivech zná pouze léčivý přípravek pro buněčnou a genovou terapii., nicméně směrnice EU je přímo použitelná.\n\nLéčivé přípravky pro genovou terapii jsou biologické léčivé přípravky s léčivou látkou, jež obsahuje rekombinantní nukleovou kyselinu, nebo je touto kyselinou tvořena, používanou nebo podávanou lidem k regulaci, opravě, výměně, doplnění nebo odstranění genetické sekvence, přičemž léčebný, preventivní nebo diagnostický účinek těchto léčivých přípravků se vztahuje přímo na sekvenci rekombinantní nukleové kyseliny nebo na produkt genetické exprese této sekvence; léčivé přípravky pro genovou terapii nezahrnují vakcíny proti infekčním onemocněním.\n\nLéčivé přípravky pro buněčnou terapii jsou biologické léčivé přípravky určené na základě farmakologického, imunologického nebo metabolického působení svých buněk nebo tkání pro léčbu, prevenci nebo diagnostiku onemocnění u lidí a které obsahují takové buňky nebo tkáně, nebo jsou jimi tvořeny, u nichž v důsledku zásadní manipulace došlo ke změně jejich fyziologických funkcí, biologických nebo strukturálních vlastností významných pro zamýšlené klinické použití, přičemž za zásadní manipulace se zejména nepovažují manipulace uvedené v příloze č. 1 předpisu EU unie upravujícího léčivé přípravky pro moderní terapii87) a nebo 2. které nejsou určeny k použití u příjemce ve stejné základní funkci nebo stejných funkcích jako u dárce.\n\nPřípravek tkáňového inženýrství obsahuje upravené buňky nebo tkáně nebo se z nich skládá je prezentován jako přípravek, mající vlastností jež slouží k obnově, opravě nebo nahrazení lidských tkání nebo je za tímto účelem u lidí používán nebo je jim podáván. Přípravek tkáňového inženýrství může obsahovat buňky nebo tkáně lidského nebo zvířecího původu nebo obojí. Buňky nebo tkáně mohou být životaschopné nebo neživotaschopné. Mohou rovněž obsahovat další látky jako buněčné výrobky, biomolekuly, biomateriály, chemické látky, nosné struktury nebo matrice. Léčivý přípravek, který může spadat pod definici přípravku tkáňového inženýrství i pod definici léčivého přípravku pro buněčnou terapii, se považuje za přípravek tkáňového inženýrství.\n\nKombinovaným léčivým přípravkem pro moderní terapii je léčivý přípravek pro moderní terapii, který splňuje tyto podmínky: \n\nZ této definice jsou vyňaty přípravky obsahující nebo sestávající výlučně z lidských nebo zvířecích buněk nebo tkání, které nejsou životaschopné, neobsahují žádné životaschopné tkáně nebo buňky a jejich hlavním účinkem není farmakologický, imunologický nebo metabolický účinek.\n\nLéčivé přípravky pro moderní terapii by měly podléhat stejným regulačním zásadám jako jiné druh biotechnologických léčivých přípravků. Technické požadavky, obzvláště druh a množství farmaceutických, preklinických a klinických údajů a údajů o jakosti nezbytných k prokázání jakosti, bezpečnosti a účinnosti přípravku mohou být ovšem velmi specifické. Zatímco pro léčivé přípravky pro genovou terapii a somatobuněčnou terapii jsou již tyto požadavky stanoveny v příloze I směrnice 2001/83/ES, pro přípravky tkáňového inženýrství musí být teprve stanoveny. To by se mělo provést postupem zajišťujícím dostatečnou pružnost, aby bylo možné snadné přizpůsobení rychlému rozvoji vědy a technologií.\n\nDarování lidských buněk nebo tkání, musejí být respektovány zásady, jako je anonymita dárce i příjemce, nezištnost dárce a solidarita mezi dárcem a příjemcem. Lidské buňky nebo tkáně obsažené v léčivých přípravcích pro moderní terapii by měly být zásadně získávány dobrovolným a bezplatným darováním.\n\n"}
{"id": "1217263", "url": "https://cs.wikipedia.org/wiki?curid=1217263", "title": "2. česká hokejová liga 2016/2017", "text": "2. česká hokejová liga 2016/2017\n\nSezóna 2016/17 byla 24. ročníkem 2. české hokejové ligy. Z WSM Ligy sestoupilo po pěti letech do soutěže družstvo Salith Šumperk, zatímco z krajských přeborů postoupil HC David Servis České Budějovice. Druhý postupující z kraje, tým HHK Velké Meziříčí, se rozhodl do třetí nejvyšší soutěže nepřihlásit.\n\nZároveň v druhé lize skončily i celky HC Lvi Břeclav a SK Karviná.\n\nSoutěže se účastnilo 29 celků rozdělených do tří skupin po deseti, resp. devíti mužstvech . Celky se mezi sebou v rámci skupiny západ a střed utkaly čtyřkolově každý s každým – celkem 36 kol a ve skupině východ pětikolově každý s každým – celkem 44 kol (40 zápasů pro každý tým). Do play off postoupila z každé skupiny nejlepší osmička týmů. V prvním kole play off se hrálo na čtyři vítězná utkání, v dalších kolech na tři vítězná utkání. Play off skupin západ a střed bylo společné. Vítězné týmy semifinále společného play off skupin západ a střed a vítěz finále play off skupiny východ se v rámci kvalifikační skupiny o 1. ligu utkal dvoukolově každý s každým (celkem 4 kola) o jedno postupové místo do 1. ligy. Nejhorší týmy každé skupiny hrály skupinu o udržení ve 2. lize dvoukolově každý s každým – celkem 4 kola, nejhorší klub sestoupil do krajského přeboru.\n\nSkupina Západ: HC Děčín, HC Vlci Jablonec nad Nisou, HC Vrchlabí, HC Trutnov, HC Draci Bílina, HC Kobra Praha, HC Řisuty, SHC Klatovy, HC Klášterec nad Ohří, HC Baník Sokolov.\n\nSkupina Střed: HC Lední Medvědi Pelhřimov, SKLH Žďár nad Sázavou, BK Havlíčkův Brod, SC Kolín, NED Hockey Nymburk, HC Tábor, IHC Písek, HC Moravské Budějovice 2005, KLH Vajgar Jindřichův Hradec, HC David Servis České Budějovice.\n\nSkupina Východ: HK Nový Jičín, HC RT TORAX Poruba 2011, HC Slezan Opava, HC Kopřivnice, VHK ROBE Vsetín, HC Bobři Valašské Meziříčí, VSK Technika Brno, Salith Šumperk, SHK Hodonín.\n\n\n\n\n\n\n\n\n\nPro čtvrtfinále a semifinále platilo, že byl sestaven žebříček postupujících týmů podle těchto kritérií: 1. umístění ve své skupině 2. ligy po základní části, 2. získané body v základní části, 3. skóre v základní části a nejlepší tým tohoto žebříčku hrál proti nejhoršímu, druhý nejlepší proti druhému nejhoršímu atd.\n\n\n\n\n\n\n\n\n\n\n\n\n\n\n\n\nV každé ze skupin se utkal dvoukolově každý s každým (doma a venku). Vítěz skupiny A se následně s vítězem skupiny B utkal o místenku v dalším ročníku 2. ligy. Tam postoupil také vítěz skupiny C. Kvalifikace se hrála dle norem pro 2. ligu.\n\n\n\n\n\n\n\n\n\n\n\n\n\n\n\nTým HC Rodos Dvůr Králové nad Labem postoupil do druhé ligy, když celkově zvítězil 4:0 na body.\n\nTým HC Orlová je jediným účastníkem této kvalifikace, a proto postoupil přímo do druhé ligy.\n\n"}
{"id": "1217264", "url": "https://cs.wikipedia.org/wiki?curid=1217264", "title": "Tkáňové inženýrství", "text": "Tkáňové inženýrství\n\nTkáňové inženýrství je cílené užití buněk, materiálů, inženýrského přístupu k zachování, obnově nebo zlepšení fyzikálně-chemických vlastností živé tkáně. Zahrnuje zpravidla užití různých podkladů (\"scaffold\") pro tvorbu nové tkáně. Vedle buněčné a genové terapie jde o další oblast tzv. moderních terapií. Někdy se synonymicky užívá pojmu regenerativní medicína, který je často více spojován s využitím kmenových buněk a progenitorů.\nPřípravkem tkáňového inženýrství se rozumí přípravek, který obsahuje upravené buňky nebo tkáně nebo se z nich skládá a je prezentován jako přípravek, mající vlastnosti, které slouží k obnově, opravě nebo nahrazení lidských tkání nebo je za tímto účelem u lidí používán nebo je jim podáván. Přípravek tkáňového inženýrství může obsahovat buňky nebo tkáně lidského nebo zvířecího původu nebo obojí. Buňky nebo tkáně mohou být životaschopné nebo neživotaschopné. Mohou rovněž obsahovat další látky jako buněčné výrobky, biomolekuly, biomateriály, chemické látky, nosné struktury nebo matrice.\n"}
{"id": "1217266", "url": "https://cs.wikipedia.org/wiki?curid=1217266", "title": "Země živitelka", "text": "Země živitelka\n\nMezinárodní agrosalon Země živitelka konaný na Výstavišti České Budějovice se za dobu své existence stal v rámci celé České republiky jedním z největších a nejnavštěvovanějších veletrhů.\n\nPrvní ročník výstavy pod tímto oficiálním názvem se uskutečnil na českobudějovickém výstavišti v roce 1973, historie zemědělských výstav se však datuje již od roku 1960, kdy se v prostoru po vzniku výstaviště konala první výstava. V tomto roce byly v Českých Budějovicích započaty práce na stavbě zcela nového výstavního areálu, který architektonicky připomínal Heyselský park v Bruselu, kde se v roce 1958 odehrála Světová výstava EXPO, jejíž koncept byl inspirací pro výstavbu jihočeského výstaviště. Již na podzim roku 1960 se v novém areálu uskutečnila první velká krajská zemědělská výstava pod názvem „Zemědělství 1960“, následujících deset let však nebylo výstavně úspěšných a byly i úvahy o tom, že se výstaviště zruší a místo něj se tam vystaví sídliště. V dalších letech však popularita výstavy narůstala, a to i díky prodeji jinak nedostatkového zboží a možnosti konzumace alkoholu.\n\nNynější podoba areálu je výsledkem řady stavebních úprav a dispozičních změn - v areálu proběhla v roce 2012 rozsáhlá revitalizace, sanace a regenerace zeleně.\nUrčitou část zabral hypermarket Tesco. Nyní se také uvažuje, že na místě výstaviště bude bytová výstavba.\n\nZemě živitelka se soustředí především na prezentaci zemědělské mechanizace a produkce. Původně měla propagovat hlavně úspěchy socialistického zemědělství, díky bohatému doprovodnému programu však v současnosti přitahuje i běžnou veřejnost a drobné pěstitele. Ten zahrnuje mimo jiné ochutnávky potravin, kuchařské show a hudební vystoupení se soutěžemi.\n\nSvým charakterem a zaměřením společně s výstavami Ekostyl a Mezinárodní výstavou družstevnictví přesahuje celorepublikový význam a umožňuje institucím a firmám prezentovat návštěvníkům i odborné veřejnosti celý zemědělsko-potravinářský sektor. Je zde zastoupena zemědělská technika, potravinářská výroba, rostlinná a živočišná výroba, tvorba a ochrana životního prostředí, pozornost výstava věnuje také lesnímu a vodnímu hospodářství, pěstitelství a zahradnictví. Dále se zde prezentuje řada institucí, spolků, nadací a dalších organizací.\n\nSoučástí odborného doprovodného programu výstavy je soutěž Zlatý klas o nejlepší vystavené exponáty z rostlinné výroby, živočišné výroby, mechanizace, potřeb a služeb zemědělství, potravinářského a zpracovatelského průmyslu. Soutěž vyhlašuje Ministerstvo zemědělství prostřednictvím Výstaviště České Budějovice a. s. K výstavě neodmyslitelně patří také členění do oborových dnů, z nichž nejznámější nese název Národní dožínky.\n\nV současné době se mezinárodní výstavy každoročně zúčastní stovky vystavovatelů a obchodníků jak českých tak ze zahraničí z 19 zemí světa. Výstavu tradičně zahajují čeští politici, například ministr zemědělství nebo prezident.\n\n\n"}
{"id": "1217267", "url": "https://cs.wikipedia.org/wiki?curid=1217267", "title": "Regenerativní medicína", "text": "Regenerativní medicína\n\nRegenerativní medicína je poměrně nový obor biomedicíny zaměřený na procesy tvorby, inženýrství a regenerace lidských tkání a orgánů za účelem obnovy nebo dosažení jejich normálních funkcí. Pojem také zahrnuje vypěstování tkáně a orgánu v laboratoři a následný přenos do těla pacienta. Smyslem je vyhnout se problémům s nedostatkem dárců tkáně nebo orgánů nebo nedostatkem kompatibility a imunitní reakcí těla dárce.\n\nPojem byl poprvé použit v roce 1992 v článku Lelanda Kaisera pro nové odvětví medicíny, které se pokouší změnit směr chronických onemocnění, regeneruje ochablé nebo selhávající systémy orgánů. Směr oboru dal ovšem až William A. Haseltine, který spojil starší objev diferenciace lidských embryonálních kmenových buněk s možností léčby.\n\nRegenerativní medicína odkazuje na skupinu biomedicínských přístupu v klinické praxi, které zahrnují užití kmenových buněk, a to přímo jejich nasazení nebo prostřednictvím progenitorů po diferenciaci (buněčná terapie) a transplantace in vitro vypěstovaných orgánů a tkání (tkáňové inženýrství).\n\nKlinické hodnocení University of Florida zkoumá přínos infúzí autologních kmenových buněk z pupečníkové krve dětem s diabetem prvního typu oproti přínosu standardní léčby. Předběžné výsledky prokazovaly bezpečnost terapie a zpomalení ztráty produkce inzulinu v těle pacientů.\n"}
{"id": "1217268", "url": "https://cs.wikipedia.org/wiki?curid=1217268", "title": "Sound of Silver", "text": "Sound of Silver\n\nSound of Silver je druhé studiové album americké hudební skupiny LCD Soundsystem. Ve Spojeném království bylo vydáno 12. března 2007 společností Capitol Records a ve Spojených státech amerických pak až 20. března toho roku prostřednictvím společnosti DFA Records. Album bylo nahráno zčásti v North Brookfieldu ve státě Massachusetts a zčásti v New Yorku. Album bylo nominováno na cenu Grammy. V hitparádě Billboard 200 se album umístilo na 46. příčce.\n\n\n"}
{"id": "1217269", "url": "https://cs.wikipedia.org/wiki?curid=1217269", "title": "Marek Dospiva", "text": "Marek Dospiva\n\nMarek Dospiva (* 18. července 1969, Kutná Hora) je český podnikatel, spoluzakladatel a spolumajitel středoevropské investiční skupiny Penta Investments, která působí v oblasti zdravotnictví, finančních služeb, maloobchodu, výrobě, médiích a realitním developmentu. Podle časopisu Forbes je osmým nejbohatším Čechem, když v roce 2018 jeho majetek dosahoval výše 22 miliard korun.\n\nStudium absolvoval na Moskevském státním institutu mezinárodních vztahů (MGIMO) a Pekingské univerzitě. První zkušenosti s obchodem získal počátkem devadesátých let, kdy během svého studijního pobytu v Pekingu začal s bývalým spolužákem Jaroslavem Haščákem dovážet čínské textilní výrobky do obchodních řetězců v Československu.\n\nSpolečně s dalším budoucím partnerem, Jozefem Oravkinem, začal<ins>i</ins> Dospiva a Haščák v Bratislavě obchodovat na rozvíjejícím se trhu s cennými papíry. Na konci roku 1993 založili firmu Penta Brokers, do níž přizvali ještě Martina Kúšika a Juraje Herka. Název společnosti Penta tak představuje pět partnerů, kteří stáli u zrodu firmy.\n\nV roce 2001 vstoupila Penta na český trh a Dospiva začal řídit aktivy firmy v Praze, kde postupně vybudoval silný tým investičních profesionálů. Na českém trhu se mu podařilo zrealizovat rozvoj lékárenské sítě Dr. Max, akvizici a rozvoj Fortuny nebo akvizici Aera Vodochody. Další z nich, akvizice a prodej SmVaK (Severomoravských vodovodů a kanalizací Ostrava), patří mezi nejúspěšnější leveraged buy-out transakce v ČR.\n\nDo osobního vlastnictví Dospiva koupil mj. vilu po komunistickém ministru zahraničí Bohuslavu Chňoupkovi na pražském Smíchově.\n"}
{"id": "1217270", "url": "https://cs.wikipedia.org/wiki?curid=1217270", "title": "Thank God for Mental Illness", "text": "Thank God for Mental Illness\n\nThank God for Mental Illness je páté studiové album americké psychedelicko-rockové kapely The Brian Jonestown Massacre. Po vydání alb \"Take It from the Man!\" a \"Their Satanic Majesties' Second Request\" v polovině roku 1996, které byly ovlivněny psychedelickou hudbou šedesátých let, nahrává kapela 11. června 1996 ve svém studiu v San Franciscu nové album s názvem Thank God for Mental Illness. Deska se natočila za necelých 18 dolarů.\n\nAlbum je rozděleno do dvou částí a kromě psychedelie je zde také patrný vliv country, blues a folku. Jeden z kritiků okomentoval album slovy: \"neuvěřitelně zvláštní a odvážný akustický počin.\" V první části alba se objevují převážně akustické skladby, zatímco druhá část je tvořená sérií písní a zvukových koláží, které jsou propojeny do jednoho celku s názvem \"Sound of Confusion\".\n\nAlbum vyšlo 25. října 1996 u vydavatelství Bomb! Records a bylo třetím a posledním dlouho hrajícím albem vydaném kapelou v tomto roce. Album bylo velice dobře přijato a přirovnáváno k akustickým deskám Boba Dylana. Album je považováno za jedno z nejlepších, které kapela ve své historii vydala.\n\nThank God for Mental Illness vyšla znovu v roce 2007 na CD ve vydavatelství A Records Antona Newcomba a v roce 2016 vychází album poprvé na vinylu.\n\n\n"}
{"id": "1217272", "url": "https://cs.wikipedia.org/wiki?curid=1217272", "title": "Uronové kyseliny", "text": "Uronové kyseliny\n\nUronové kyseliny jsou skupinou karboxylových kyselin. Obsahují jak karboxylovou, tak aldehydickou funkční skupinu. Vznikají oxidací hydroxylové skupiny terminálního uhlíku monosacharidů na karboxylovou skupinu. Jména uronových kyselin se odvozují od názvů výchozích sacharidů. Jako příklad je možné uvést glukuronovou kyselinu. Některé uronové kyseliny však nemají výchozí sacharid a vznikají epimerizací (například iduronová kyselina).\n\nPro uronové kyseliny odvozené od hexóz lze použít název \"hexuronová kyselina\", ten byl však dříve používán pro askorbovou kyselinu, která mezi uronové kyseliny nepatří.\n"}
{"id": "1217273", "url": "https://cs.wikipedia.org/wiki?curid=1217273", "title": "Zlatá Praha (festival)", "text": "Zlatá Praha (festival)\n\nMezinárodní televizní festival Zlatá Praha je festival, který v Praze každoročně pořádá Česká televize ve spolupráci s European Broadcasting Union a IMZ International Music + Media Centre. V minulosti ho organizovala Československá televize. Festival vznikl roku 1964 a je tak spolu s Prix Italia a Rose d´Or nejstarším televizním festivalem na evropském kontinentě. Původně se zaměřoval na široké spektrum televizních žánrů a pořadů, v současnosti se specializuje na televizní hudební a taneční pořady. Je jediným takto profilovaným festivalem na světě. Tradičním místem konání festivalu je Žofín na Slovanském ostrově v Praze.\n"}
{"id": "1217278", "url": "https://cs.wikipedia.org/wiki?curid=1217278", "title": "Orly-sur-Morin", "text": "Orly-sur-Morin\n\nOrly-sur-Morin je francouzská obec v departementu Seine-et-Marne v regionu Île-de-France. V roce 2013 zde žilo 676 obyvatel.\n\nSousední obce jsou: Bassevelle, Boitron, Bussières, Doue, Saint-Ouen-sur-Morin a La Trétoire.\n\n\"Počet obyvatel\"\n"}
{"id": "1217281", "url": "https://cs.wikipedia.org/wiki?curid=1217281", "title": "Matouš Bartoň", "text": "Matouš Bartoň\n\nMatouš Bartoň (12. září 1865 Tučapy – ???) byl rakouský politik z Moravy; poslanec Moravského zemského sněmu.\n\nNarodil se v Tučapech jako syn rolníka Františka Bartoně. Sám zde pak působil jako rolník. Národní školu vychodil v Boršicích. Jako talentovaného žáka ho jeho učitel doporučil k dalšímu studiu, nicméně jeho otec trval na tom, že Matouš musí pomáhat na rodinném hospodářství. V roce 1886 by odveden do armády. Absolvoval pětiměsíční poddůstojnickou školu a byl povýšen na četaře. Po smrti otce převzal jeho statek. Od roku 1895 byl starostou Tučap. Coby starosta dosáhl výstavby obecního vodovodu, na který zajistil i zemskou a státní subvenci. Zřídil pojišťovnu hovězího dobytka. Byl předsedou místní školní rady a členem okresního hospodářského spolku. Působil v Katolickém spolku českého rolnictva na Moravě.\n\nDne 7. června 1905 se v Boršicích oženil s Františkou Sýkorovou (1882-??).\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Uherské Hradiště okolí. Mandát zde obhájil v zemských volbách v roce 1913. V roce 1906 se na sněm dostal jako kandidát Katolické strany národní na Moravě. Stejně tak v roce 1913.\n\nV regionální a komunální politice zůstal aktivní i v meziválečném období, nyní za Československou stranu lidovou. Starostou Tučap byl ještě v roce 1927. Tehdy je řazen mezi nejstarší starosty na Moravě. 1. července 1923 byl jako jeden ze zástupců českého rolnictva kooptován do správní rady Akciové společnosti pro průmysl cukrovarnický v Hodoníně. Šlo o součást procesu nostrifikace. Ještě v roce 1935 oslavil 70. narozeniny.\n"}
{"id": "1217286", "url": "https://cs.wikipedia.org/wiki?curid=1217286", "title": "Jiří Šimáně (podnikatel)", "text": "Jiří Šimáně (podnikatel)\n\nJiří Šimáně (* 19. prosince 1949, Plzeň) je český podnikatel, zakladatel a spolumajitel finanční skupiny Unimex Group. Podle časopisu \"Forbes\" je jedenáctým nejbohatším Čechem s majetkem v hodnotě 11,3 miliardy.\n\nVystudoval práva na Právnické fakultě UK (1973). V roce 1976 začal pracovat ve firmě Strojexport, kde se zabýval vývozem investičních celků. V letech 1988-1991 byl obchodním zástupcem Strojexportu v Zambii. Roku 1991 založil, spolu s Jaromírem Šmejkalem, firmu Unimex Group. Zpočátku se firma orientovala na bezcelní obchody (obchody \"duty free\"). Časem investovala do sítě kutilských obchodů OBI, do obchodu s vínem (Global Spirit a Global Wine), do cestovního ruchu (Čedok), letecké dopravy (Smartwings) aj.\n\nV roce 2016, v souvislosti se vstupem čínské společnosti CEFC do fotbalového klubu Slavia Praha, se stal menšinovým spoluvlastníkem Slavie a předsedou představenstva. Po sporech s reprezentantem CEFC Jaroslavem Tvrdíkem však na svůj post rezignoval.\n"}
{"id": "1217288", "url": "https://cs.wikipedia.org/wiki?curid=1217288", "title": "František Benda (poslanec Moravského zemského sněmu)", "text": "František Benda (poslanec Moravského zemského sněmu)\n\nFrantišek Benda (17. října 1854 Polánka – ???) byl rakouský politik z Moravy; poslanec Moravského zemského sněmu.\n\nNarodil se v Polánce jako syn tamního čtvrtláníka Františka Bendy. V lednu 1917 se jeho manželkou stala Apolonie Sedalová z Polánky. Sám zde pak působil jako rolník. Dvojtřídku vychodil v Řeznovicích. Pak začala pomáhat na rodinném hospodářství a asistoval otci v jeho funkci obecního starosty. Po otcově smrti ho pak nahradil v komunální politice. Od roku 1880 byl členem obecního výboru a později se stal i starostou Polánky. Od roku 1884 byl předsedou místní školní rady v Řeznovicích. Na funkci rezignoval po třech letech. Od roku 1889 zasedal v okresním silničním výboru v Moravském Krumlově. V roce 1895 byl zvolen do výboru kontribučenské záložny v Moravském Krumlově a od roku 1897 byl jeho předsedou. V roce 1899 usedl na post předsedy místní záložny. Roku 1903 nastoupil i do čela místního sboru dobrovolných hasičů, na jehož založení se podílel. Od roku 1904 byl členem výboru Občanské záložny. Během jeho působení ve funkci obecního starosty proběhlo zalesnění ladem ležících pozemků, zřízení obecního sadu, stavba kanalizace a výstavba silnice do Jamolic. Roku 1897 v obci vyrostla škola a roku 1899 malý kostel. V roce 1897 se Benda stal předsedou okresní Katolicko-politické jednoty.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Krumlov, Ivančice. Mandát zde obhájil v zemských volbách v roce 1913. V roce 1906 se na sněm dostal jako kandidát Katolické strany národní na Moravě. Stejně tak v roce 1913.\n"}
{"id": "1217291", "url": "https://cs.wikipedia.org/wiki?curid=1217291", "title": "Sablonnières", "text": "Sablonnières\n\nSablonnières je francouzská obec v departementu Seine-et-Marne v regionu Île-de-France. V roce 2013 zde žilo 703 obyvatel.\n\nSousední obce jsou: Bassevelle, Bellot, Boitron, Hondevilliers, Saint-Léger, La Trétoire a Villeneuve-sur-Bellot.\n\n\"Počet obyvatel\"\n"}
{"id": "1217292", "url": "https://cs.wikipedia.org/wiki?curid=1217292", "title": "Julius Bradatschek", "text": "Julius Bradatschek\n\nJulius Bradatschek (30. března 1849 Uničov – 14. ledna 1909 Uničov) byl rakouský podnikatel a politik německé národnosti z Moravy; poslanec Moravského zemského sněmu.\n\nNarodil se roku 1849 jako syn uničovského klempířského mistra Antona Bradatscheka (v matrice otec uveden jako Anton Bradaček). Sám působil coby klempířský mistr v Uničově. Patřil mezi vůdce německého živnostenstva na Moravě. Byl klempířským mistrem. Byl místopředsedou zemské živnostenské rady.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii obchodních a živnostenských komor, obvod Olomouc. Poslancem byl do své smrti roku 1909. Na sněmu ho potom nahradil Hermann Brass. V roce 1906 se uvádí jako všeněmecký kandidát. Šlo o Freialldeutsche Partei (Svobodná všeněmecká strana, později oficiálně Deutschradikale Partei neboli Německá radikální strana).\n\nZemřel v lednu 1909. Spáchal v Uničově sebevraždu zastřelením. Důvodem měla být \"nezhojitelná nervosa\". Tisk uvádí, že jeho klempířský závod v poslední době neprosperoval.\n"}
{"id": "1217293", "url": "https://cs.wikipedia.org/wiki?curid=1217293", "title": "TESS", "text": "TESS\n\nTESS, je satelit pro výzkum tranzitujících exoplanet, jedná se o dalekohled NASA v programu  Explorer. Název je zkrácený akronym z anglického názvu Transiting Exoplanet Survey Satellite (TESS).\n\nPrimární cíl mise TESS je v průběhu dvou let prozkoumat nejjasnější hvězdy v blízkosti Země na možnou přítomnost tranzitující exoplanety, předpokládaný počet cílů je 200 000 hvězd. Projekt TESS bude používat pole z širokoúhlých kamer k provedení celooblohové prohlídky. S TESS bude možné studovat hmotnost, velikost, hustotu a oběžné dráhy velkého množství malých planet, včetně vzorku terestrických planet v obyvatelné zóně své mateřské hvězdy. TESS bude poskytovat hlavní cíle pro další charakterizaci pomocí teleskopu Jamese Webba, stejně jako jiné velké pozemní a kosmické teleskopy budoucnosti. Sonda by měla vážit kolem 320 kg.\n\nPředchozí průzkumy s pozemními dalekohledy objevily především obří exoplanety. TESS bude naopak zkoumat velké množství malých planet kolem nejjasnějších hvězd na obloze. TESS bude zaznamenávat nejbližší a nejjasnější hvězdy hlavní posloupnosti hostující tranzitující exoplanety, které jsou nejvhodnějšími cíli pro podrobné prozkoumání. \n\nPůvod této mise sahá až do roku 2006, kdy byl soukromým financováním Google a nadace Kavli vyvinut design. V roce 2008 MIT navrhla, že se TESS stane misí NASA na plný úvazek a předložila jej pro program Small Explorer na Goddard Space Flight Center, , ale nebyl vybrán. Poté byl znovu předložen v roce 2010 jako mise programu Explorers, kde byl v dubnu roku 2013 schválen jako střední mise. V roce 2015 TESS úspěšně prošel prohlídkou \"critical design review\" (CDR). Plánovaný start nosné rakety byl naplánován na duben 2018.\n\nSonda byla úspěšně vynesena na oběžnou dráhu Země raketou Falcon 9 od SpaceX 18. dubna 2018. Vypuštění sondy bylo odloženo z původního termínu 16. 4. 2018.\n\nVesmírný teleskop je navržen k provedení úkonu, kterým je první vesmírný průzkum tranzitujících exoplanet po celé noční obloze. Je vybaven čtyřmi širokoúhlými teleskopy včetně CCD detektory. Nasbíraná data by měla být zasílána každé dva týdny. Zasílány by měly být plně sestavené snímky s efektivní účinnou dobou expozice dvě hodiny. Výzkumníkům by to mělo umožnit pozorovat i optické protějšky gama záblesků . V rámci mise TESS, by měl být také udržován program na pozorovací čas pro další vědce z jiných organizací, kteří budou jen hosty v programu na použití satelitu k získání dat na výzkum. Předpokládá se, že v tomto rámci bude prostor pro pozorování nejméně 20 000 dalších vzdálených nebeských těles.\n\n"}
{"id": "1217294", "url": "https://cs.wikipedia.org/wiki?curid=1217294", "title": "Alsóújlak", "text": "Alsóújlak\n\nAlsóújlak je maďarská obec ležící v okrese Vasvár v župě Vas. Leží na silnici spojující Veszprém a Szentgotthárd, okresní město Vasvár se nachází asi 4 km jihozápadně.\n\nObec byla dříve obývána Římany, dochovaly se i kamenné stěny jejich svatyní. První písemná zmínka pochází z roku 1322 pod jménem \"Wylak\". Současný název se používá od roku 1875. Mezi lety 1971 a 1993 byla součástí města Vasvár.\n\n"}
{"id": "1217296", "url": "https://cs.wikipedia.org/wiki?curid=1217296", "title": "Kostel svatého Marka (Mostiště)", "text": "Kostel svatého Marka (Mostiště)\n\nŘímskokatolický filiální kostel svatého Marka je sakrální stavba v Mostištích u Velkého Meziříčí. Je chráněn jako kulturní památka České republiky.\n\nKostel byl vystavěn v první třetině 13. století v románském slohu v dominantní poloze na kopci nad vsí Mostiště. Sloužil náboženským potřebám jak obyvatel vesnice, tak blízkého hradu. Později byl zvětšen v gotickém slohu a v 15. století byla k západnímu průčelí přistavěna nevysoká věž. Při kostele byla zřízena plebánie, která je naposledy uváděna v písemných pramenech roku 1529. Později bylo Mostiště přifařeno k Velkému Meziříčí. V 18. století byla k severní zdi presbytáře přistavěna malá barokní sakristie.\n\nKostel sv. Marka je nevelká a poměrně nízká obdélná stavba. Na východní straně k lódi přiléhá úzký presbytář, uzavřený románskou apsidou. Presbytář je sklenut valeně, loď má jednoduchý plochý strop. V lodi jsou čtyři jednoduchá velká obdélná okna, v presbytáři je malé románské okénko.\n\nV presbytáři se nachází pozdně gotický deskový oltář z 1. čtvrtiny 16. století a fragmenty gotických nástěnných maleb. Ostatní zařízení je novodobé. Ve věži jsou zavěšeny čtyři zvony, z nichž nejstarší je datován rokem 1419.\n\n"}
{"id": "1217297", "url": "https://cs.wikipedia.org/wiki?curid=1217297", "title": "This Is Happening", "text": "This Is Happening\n\nThis Is Happening je třetí studiové album americké hudební skupiny LCD Soundsystem. Vydáno bylo v květnu roku 2010 společností DFA Records. Nahráno bylo ve studiu Mansion v Los Angeles v letech 2009 a 2010. Deska byla věnována bubeníkovi Jerrymu Fuchsovi, který v roce 2009 zemřel. V hitparádě Billboard 200 se umístila na desáté příčce.\n\n\n"}
{"id": "1217298", "url": "https://cs.wikipedia.org/wiki?curid=1217298", "title": "Afeni Shakur", "text": "Afeni Shakur\n\nAfeni Shakur (10. ledna 1947 Lumberton, USA – 2. května 2016, Sausalito, USA) byla americká politická aktivistka, členka kontroverzního hnutí Černí panteři a hudební podnikatelka.Nejznámější je však díky svému synovi, americkému rapperovi, Tupacovi.\n"}
{"id": "1217305", "url": "https://cs.wikipedia.org/wiki?curid=1217305", "title": "Heroes (píseň, David Bowie)", "text": "Heroes (píseň, David Bowie)\n\n„Heroes“ je píseň anglického zpěváka Davida Bowieho, jejímž spoluautorem je Brian Eno. Vyšla v roce 1977 na jeho dvanáctém albu \"Heroes\". Píseň byla rovněž vydána jako singl. Německá zpěvačka Nico vydala coververzi této písně na svém albu \"Drama of Exile\". Mezi další hudebníky, kteří píseň hráli při koncertech či nahráli ve studiu, patří například skupiny LCD Soundsystem, Blondie, TV on the Radio nebo Depeche Mode.\n"}
{"id": "1217311", "url": "https://cs.wikipedia.org/wiki?curid=1217311", "title": "Berta Kolowrat-Krakowská", "text": "Berta Kolowrat-Krakowská\n\nBerta Krakowská z Kolowrat (21. červen 1890, Týnec u Klatov – 28. leden 1982, Auch, Francie), provdaná Colloredo-Mansfeldová, celým jménem \"Berta Jindřiška Kateřina Nadine Kolowrat-Krakowská\" (německy \"Bertha Henriette Katharina Nadine von Kolowrat-Krakowsky\") byla příslušnicí týnecké linie krakovské větve šlechtického rodu Kolovratů.\n\nNarodila se 21. června 1890 v Týnci u Klatov jako třetí dcera a páté ze sedmi dětí držitele rodového fideikomisu Leopolda Filipa hraběte Krakowského z Kolowrat (14. březen 1852 Benátky – 19. březen 1910 Vídeň), který byl poslancem Českého zemského sněmu (1908–1910) a Říšské rady (1907–1910), a jeho manželky (sňatek 8. března 1884 New York) Nadine baronesy von Huppmann-Valbella (6. srpen 1858 Paříž – 30. červenec 1942 Mnichov), která byla dcerou tabákového magnáta.\n\nMěla silné náboženské cítění. V roce 1909 se provdala za Jeronýma hraběte Colloredo-Mannsfelda, narodily se jim čtyři děti, ale nakonec manžela opustila a v roce 1926 bylo jejich manželství rozloučeno.\nPozději odjela na tříleté turné s americkým černošským zpěvákem Rolandem Hayesem, s nímž měla posléze dceru.\n\nProvdala se 10. srpna 1909 ve Vídni za Jeronýma hraběte Colloredo-Mannsfelda (3. listopad 1870 Dobříš – 29. srpen 1942 Praha, pohřben v Opočně), syna Jeronýma Ferdinanda Rudolfa Colloredo-Mansfelda (20. červenec 1842 Přemyšl – 29. červenec 1881 Blankenberg, Belgie), rakouského ministra zemědělství (1875-1879), a jeho manželky (sňatek 29. duben 1865 kostel sv. Tomáše v Praze) Agláji Festetics de Tolna (2. únor 1840 Tolna – 1. červen 1897 Vídeň). Manžel se později proslavil jako námořní kapitán a komandant řadové lodi Zrinyi a získal řadu vyznamenání. Před 1. světovou válkou působil také jako námořní atašé rakousko-uherského velvyslanectví v Berlíně a po válce převzal správu panství Zbiroh a později veškerého rodového jmění. Svému choti dala Berta čtyři syny, nakonec se však 8. ledna 1926 v Praze rozvedli.\n\nPotomci:\n\n\n"}
{"id": "1217313", "url": "https://cs.wikipedia.org/wiki?curid=1217313", "title": "Andrásfa", "text": "Andrásfa\n\nAndrásfa je maďarská obec ležící v okrese Vasvár v župě Vas. Nachází nedaleko hlavní silnice, železnice a řeky, okresní město Vasvár leží 10 km severně. Žije zde 236 obyvatel.\n\nVesnice existovala pravděpodobně již za časů Arpádovců, první písemná zmínka pochází z roku 1404.\n\nObyvatelé se zabývají vinařstvím. Nachází se zde barokní římskokatolický kostel z roku 1732.\n"}
{"id": "1217315", "url": "https://cs.wikipedia.org/wiki?curid=1217315", "title": "Mezinárodní folklorní festival Strážnice", "text": "Mezinárodní folklorní festival Strážnice\n\nMezinárodní folklorní festival Strážnice je folklórní festival, který se každoročně koná ve městě Strážnice. Organizátorem festivalu je Národní ústav lidové kultury a město Strážnice. Jde o druhý nejstarší folklorní festival v České republice, jeho první ročník proběhl roku 1946. Zpočátku šlo o akci pro soubory z Československa, od roku 1957 vystupují také zahraniční folklorní soubory. Na festivalu vystupují soubory profesionální i amatérské. Od roku 2009 je součástí festivalu i Dětská Strážnice, určená dětem a mládeži, původně samostatná akce, jejíž první ročník proběhl roku 1957 a konal se vždy týden před strážnickým festivalem, nebo v rámci oslav Mezinárodního dne dětí (kolem 1. června). Kořeny festivalu jsou v akci Slovácko ve zpěvu a tanci. Klíčovou osobností spjatou se vznikem akce byl Vladimír Boháč. Festival probíhá v amfiteátrech v zámeckém parku, ve vinohradnickém areálu a před usedlostmi ve strážnickém skanzenu. Programy komornějšího charakteru se rovněž konají v budově strážnického zámku.\n"}
{"id": "1217317", "url": "https://cs.wikipedia.org/wiki?curid=1217317", "title": "Herní mód", "text": "Herní mód\n\nHerní mód je způsob hraní počítačových her. Módy lze rozlišit z hlediska návaznosti scénáře ve hře nebo z hlediska počtu hráčů.\n\nPři hraní hry v módu \"mise\", který je ve hrách označován různě, je celý děj hry vměstnán právě do jedné mise, jednoho kola, kde se celá hra odehrává. Po dokončení tohoto kola hra úspěšně končí. Mise může mít nějaký scénář a nebo je děj daný náhodně.\n\n\"Postupová hra\" neboli \"kampaň\" je mód, který je založen na postupném plnění jednotlivých na sebe navazujících misí. Každou z nich musí hráč splnit, aby mohl postoupit do další mise a hra končí po zdárném ukončení poslední z nich. Jednotlivé mise mohou kopírovat určitý scénář a nebo spolu vůbec nemusí dějově souviset a například pouze zvyšují úroveň předchozí mise.\n\n\n"}
{"id": "1217323", "url": "https://cs.wikipedia.org/wiki?curid=1217323", "title": "Bérbaltavár", "text": "Bérbaltavár\n\nBérbaltavár je maďarská vesnice v okrese Vasvár v župě Vas. Vznikla v roce 1935 spojením obcí Baltavár a Hegyhátkisbér.\n\n"}
{"id": "1217324", "url": "https://cs.wikipedia.org/wiki?curid=1217324", "title": "Kampaň", "text": "Kampaň\n\nKampaň může znamenat:\n\n\n\n\n\n\n\n\n"}
{"id": "1217332", "url": "https://cs.wikipedia.org/wiki?curid=1217332", "title": "Child's Christmas in Wales", "text": "Child's Christmas in Wales\n\n„Child's Christmas in Wales“ je píseň velšského hudebníka a skladatele Johna Calea. Pochází z jeho třetí sólové desky \"Paris 1919\", jež vyšla v roce 1973. Název písně pochází ze sbírky prózy Dylana Thomase nazvané \"A Child's Christmas in Wales\". Právě podle části textu této písně bylo pojmenováno Caleovo kompilační album \"Seducing Down the Door\". Jde o píseň v uptempové náladě s výrazným klavírem a varhanami doplněnými slide kytarou, ve které Cale vzpomíná na své dětství ve Walesu. Autorem písně, hudby i textu, je sám Cale. Producentem původní nahrávky byl Chris Thomas. Píseň „Child's Christmas in Wales“ byla zařazena do knihy \"1001 písní, která musíte slyšet, než umřete\". Americká kapela Superchunk nahrála v roce 2010 coververzi této písně. Londýnský producent Nathan Jenkins, známý jako Bullion, nahrál svou verzi písně v roce 2015. Píseň byla součástí kompaktního disku tehdy aktuálního čísla časopisu \"Mojo\".\n"}
{"id": "1217333", "url": "https://cs.wikipedia.org/wiki?curid=1217333", "title": "Carlo Abbate", "text": "Carlo Abbate\n\nCarlo Abbate (kolem roku 1600 v Janově– před rokem 1640) byl italský hudební teoretik, hudební skladatel a františkánský duchovní.\n\nNarodil se v Janově kolem roku 1600. Před rokem 1629 odešel na Moravu, kde působil jako hudební pedagog nejprve v hudebním semináři na zámku v Oslavanech, poté vyučoval v nově založeném Loretánském semináři piaristů v Mikulově, kde působil jako kaplan a hudebník Moravského hejtmana a olomouckého kardinála knížete-biskupa Františka Serfína z Ditrichštejna.\n\nPo svém návratu do Itálie v roce 1632 Abbate vydal tiskem své pojednání \"Regulae contrapuncti excerptae ex operibus Zerlini et aliorum ad breviorem tyronum instructionem accommodate\", které bylo zamýšleno jako učebnice pro jeho žáky. Spis se týká zejména pravidel konsonance a disonance, postavených na základě práce Gioseffa Zarlina.\n"}
{"id": "1217335", "url": "https://cs.wikipedia.org/wiki?curid=1217335", "title": "Zdeněk Kratochvíl (malíř)", "text": "Zdeněk Kratochvíl (malíř)\n\nZdeněk Kratochvíl (7. prosince 1883, Králův Dvůr – 14. října 1961, Praha) byl český malíř, grafik a karikaturista, profesor Vysoké školy umělecko.průmyslové v Praze.\n\nPo maturitě studoval dva roky na pražské technice (ČVUT) a v letech 1903-1905 na pražské Akademii výtvraných umění u profesorů Roubalíka a Bukovce. V letech 1905-1907 studoval na Akademii výtvarných umění v Mnichově, kde ho silně ovlivnil karikaturista časopisu Simplicissimus Th. Th. Heine. V té době začal také publikovat vlastní kresby a karikatury v časopise Šibeničky. Po ukončení studií žil v Králově Dvoře a vedle impresionistických obrazů tvořil hlavně ilustrace a karikatury. Po válce se uplatnil jako karikaturista v časopisech Šibeničky, Kopřivy, Kmen a v letech 1921-1927 zejména v Lidových novinách. Od roku 1919 žil ve Velvarech a roku 1929 byl jmenován profesorem na Vysoké škole umělecko.průmyslové. Ilustroval mnoho knih, zejména humoristických, a vydal několik studií o malířích 19. a 20. století.\n\n\n\n"}
{"id": "1217347", "url": "https://cs.wikipedia.org/wiki?curid=1217347", "title": "Hermann Brass", "text": "Hermann Brass\n\nHermann Brass (5. ledna 1855 Březná – 17. nebo 19. října 1938 Zábřeh) byl rakouský podnikatel a politik německé národnosti z Moravy; poslanec Moravského zemského sněmu.\n\nNarodil se roku 1855 v Březné (Friesendorf) na severní Moravě. Absolvoval německé gymnázium v Moravské Třebové a dvě vysoké školy ve Švýcarsku. Od roku 1878 byl společníkem v textilní firmě v Zábřehu, kterou vlastnil jeho otec Wilhelm Brass (firma Wilhelm Brass und Söhne). V ní působil i Hermannovi starší bratři Otto Brass a Gustav Brass. Od roku 1897 byl Hermann majitelem tohoto podniku. Dále ho rozšířil. Byl i veřejně a politicky aktivní v německém národním hnutí. Podporoval zakládání německých škol a bojoval za udržení a rozšíření německých kulturních a národnostních pozic na severní Moravě. Počátkem 20. století byl předsedou severomoravské organizace Bund der Deutschen a angažoval se v obranném školském spolku Deutscher Schulverein.\n\nPočátkem 20. století se zapojil i do vysoké politiky. V doplňovacích zemských volbách 26. června 1909 (poté co zemřel poslanec Julius Bradatschek) byl zvolen na Moravský zemský sněm, za kurii obchodních a živnostenských komor, obvod Olomouc. Mandát zde obhájil v řádných zemských volbách roku 1913. V roce 1913 se uvádí jako kandidát Německé lidové strany.\n\nZasedal taky jako člen Panské sněmovny (nevolená horní komora Říšské rady).\n\nPoliticky aktivní byl i v meziválečném Československu. Byl členem Německé nacionální strany, po roce 1933 i Sudetendeutsche Heimatsfront, ze které se utvořila Sudetoněmecká strana. Zemřel v říjnu 1938 jen pár dnů poté, co Zábřeh v rámci Mnichovské dohody obsadila německá armáda a připojila tento region k nacistickému Německu. Rodinný podnik v Zábřehu byl za války přeorientován na zbrojní produkci, po válce tu pokračovala textilní výroba v rámci národního podniku Perla. Výroba tu skončila roku 2005.\n"}
{"id": "1217350", "url": "https://cs.wikipedia.org/wiki?curid=1217350", "title": "Gualicho", "text": "Gualicho\n\nGualicho (\"podle démona \"Gualichu\" místních indiánských kmenů Mapučů\") byl menší až středně velký teropodní dinosaurus, který žil v době před asi 93 miliony let (stupeň cenoman až turon) na území dnešní argentinské Patagonie. Fosilie dravého teropoda z kladu Carcharodontosauria byly objeveny v únoru roku 2007 v sedimentech souvrství Huincul.\n\n\"Gualicho\" měřil na délku asi 6 až 7 m a vážil zřejmě kolem 450 kilogramů. Patřil ke středně velkým druhům dravců ve svých ekosystémech. Zřejmě se dokázal poměrně rychle pohybovat. Zajímavostí jsou také jeho dvojprsté přední končetiny, které dokazují, že vývojový trend směrem k redukci počtu prstů na předních končetinách se netýkal jen tyranosauridů a abelisauridů.\n\nPři popisu tohoto dinosaura došlo k nedorozumění mezi jedním z vědců (S. Apesteguía) a muzeem, které ho tehdy zaměstnávalo (Patagonské muzeum přírodních věd). Po odchodu z této instituce byli najati paleontologové z Brazílie, aby vykopávky a popis dinosaura dokončili. Podle Apesteguíi však šlo o krádež těchto fosilií.\n\n\n"}
{"id": "1217355", "url": "https://cs.wikipedia.org/wiki?curid=1217355", "title": "Vasvár", "text": "Vasvár\n\nVasvár (česky \"Vašvár\" či \"Železný hrad\", německy \"Eisenburg\", slovinsky \"Železnograd\") je město v župě Vas v Maďarsku. Od roku 2013 je hlavním městem okresu Vasvár. V lednu 2014 zde žilo 4324 obyvatel.\n\nMěsto leží v nadmořské výšce zhruba 175 – 235 m na jihozápadním okraji Zadunajského středohoří. Severně od města, ve vzdálenosti zhruba 3 km, protéká řeka Rába. Rozloha města je 56,1 km. Župní město Szombathely je od Vasváru vzdáleno asi 30 km severozápadním směrem.\n\nMěstem prochází od jihu ze Zalaegerszegu hlavní silnice č.74. Hned za městem však končí a napojuje se na hlavní silnici č.8. Městem také prochází železniční trať vedoucí ze Szombathely do Nagykanizsy.\n\nOblast Vasváru byla osídlena již v neolitu. Město bylo odjakživa pro Maďary důležité, neboť bylo centrem oblasti železa. V roce 1242 bylo město zničeno při nájezdu Tatarů, následovali Němci a dokončili to Turkové. V době socialismu se město nacházelo nedaleko železné opony a proto nebylo prakticky schopno se rozvíjet.\n\nNachází se zde římskokatolický kostel Svatého Kříže a muzeum.\n\nNarodili se zde například:\n"}
{"id": "1217356", "url": "https://cs.wikipedia.org/wiki?curid=1217356", "title": "Svitálka", "text": "Svitálka\n\nSvitálka může být:\n"}
{"id": "1217360", "url": "https://cs.wikipedia.org/wiki?curid=1217360", "title": "Marabu indomalajský", "text": "Marabu indomalajský\n\nMarabu indomalajský, také čáp adjutant, marabu javanský a marabu malajský (\"Leptoptilos javanicus\") je brodivý pták z čeledi čápovití (Ciconidae) a rodu \"Leptoptilos\". Blízkou příbuznost sdílí s čápem jabiru (\"Jabiru mycteria\"). Popsal jej Thomas Horsfield v roce 1821. Vyskytuje se ve velkém areálu rozšíření v jižní a jihovýchodní Asii. Je velký 110–120 cm a může vážit až 5 kg. Dle Mezinárodního svazu ochrany přírody je hodnocen jako zranitelný druh.\nMarabu indomalajský se vyskytuje ve východní a jihovýchodní Asii, obývá například Indii, Srí Lanku, Bangladéš, Indonésii (Jáva, Borneo, na Borneu je nárůst populace hlášen převážně v zimě), Malajsii, Myanmar, Thajsko, Severní Koreu a Kambodžu, kde žije největší populace. Občas se vyskytuje také v Nepálu, Bhútánu a na ostrově Bali. V Číně vyhynul. Druh není stěhovavý, možné jsou však lokální migrace především v návaznosti na deště.\n\nVyskytuje se v zaplavených oblastech, jako jsou mokřady, mangrovy, jezera, případně rýžová pole. V tomto prostředí se i rozmnožuje.\nMarabu indomalajský je velký druh čápa se vzpřímeným držením těla, který dosahuje výšky 110 až 120 cm, hmotnosti až 5 kg a rozpětí křídel, jež jsou dlouhá a široká, 200 až 210 cm. Nohy, krk a zobák jsou dlouhé. Létá pomocí plachtění a před vzletem musí počkat na vzdušné proudy. Zbarvení peří je na hřbetě kovově lesklé a na břiše bílé. Na hlavě a krku peří neroste, kůže má zbarvení od žluté, přes oranžovou až po červenou. Nohy jsou nazelenalé až téměř černé. Mláďata jsou až na holý krk a hlavu porostlá bílým prachovým peřím. Nedospělí jedinci se od dospělců odlišují matnějším méně lesklým peřím. Samci a samice se od sebe zbarvením neodlišují, avšak samec je obvykle větší a rovněž má mohutnější zobák. Tento druh se vzhledem podobá marabuovi indickému, je však menší a druhy lze od sebe odlišit také pomocí odlišného zbarvení.\n\nNebylo zjištěno dostatečné množství podrobností o chování tohoto druhu. Je převážně samotářský a více jedinců se spolu setkává především v době rozmnožování. To začíná na počátku období sucha. Samci mají v tuto dobu barvy na krku a hlavě jasnější než obvykle, období námluv trvá asi 3 měsíce před kladením vajec. Na stromech, například v mangrovnících, si pár staví hnízdo lemované větvičkami a listy ve výšce 12–30 m. Měří 60 až 150 cm a je hluboké 10 až 120 cm. Často je využíváno také hnízdo z minulých let. V tomto hnízdě probíhá i samotné páření a samice do něj naklade 2–4 vejce, o která se starají oba rodiče. Pár se zdraví zvedáním hlavy a krku a následným spuštěním podobně jako afričtí marabuové (\"Leptoptilos crumeniferus\"). Inkubační doba činí 28 až 30 dnů.\n\nDruh je tichý, komunikuje spolu bučivými a kňučivými zvuky. Nepřátele zastrašuje upřeným pohledem, nafouknutím hrdelního vaku a křikem.\n\nPotravu tvoří například žáby, ryby (oblíbenou potravou jsou lezcovití), plazi, drobní savci a bezobratlí (korýši, kobylky), pojídají rovněž mršiny. Kořist loví v malých skupinách při odlivu, každý jedinec je vzdálen zhruba 50 m od ostatních. Procházejí po okrajích bažin a pátrají po potravě, někdy rovněž propátrávají bahno a vybírají kořist z něj. Byli pozorováni jedinci, kteří si úlovek odnesli do hnízda.\nMarabu indomalajský je hodnocen Mezinárodním svazem ochrany přírody jako zranitelný. Nebezpečí představuje především ztráta přirozeného prostředí (kácení původních porostů, vysoušení bažin, intenzifikaci zemědělství, používání pesticidů, šíření invazivních vodních hyacintů), ale i lov. Populace je klesající a čítá celkem 5 500 až 10 000 dospělců.\n\nŘada důležitých hnízdních kolonií se nachází v národních parcích a chráněných oblastech, ochrana se nadále soustřeďuje například na vejce a mláďata, která jsou vybírána z hnízd, kambodžskému obyvatelstvu byla za nenarušování hnízdění těchto ptáků nabídnuta i finanční odměna. Mezi navržená ochranná opatření patří například sledování hnízdních kolonií těchto ptáků, jejich ochrana i mimo chráněné oblasti, kontrola pesticidů, a zakázání lovu a odchytu tohoto druhu.\n\n"}
{"id": "1217361", "url": "https://cs.wikipedia.org/wiki?curid=1217361", "title": "Arseňjev (rozcestník)", "text": "Arseňjev (rozcestník)\n\nArseňjev může znamenat:\n\n\n"}
{"id": "1217363", "url": "https://cs.wikipedia.org/wiki?curid=1217363", "title": "Kale (album)", "text": "Kale (album)\n\nKale je společné EP amerických hudebních skupin Arbouretum a Pontiak. Vydáno bylo v roce 2008 společností Thrill Jockey. Obsahuje celkem sedm písní, tři v podání kapely Arbouretum, čtyři od Pontiak. Vedle autorských písní se na albu nachází celkem tři coververze písní velšského hudebníka a skladatele Johna Calea: „Buffalo Ballet“ (Arbouretum), „The Endless Plain of Fortune“ a „Mr. Wilson“ (Pontiak). Album bylo nahráno v domovském studiu kapely Pontiak ve městě Warrenton ve Virginii.\n\n"}
{"id": "1217366", "url": "https://cs.wikipedia.org/wiki?curid=1217366", "title": "Lee Casciaro", "text": "Lee Casciaro\n\nLee Henry Casciaro (* 20. ledna 1983, Gibraltar) je gibraltarský fotbalový útočník a reprezentant, v současnosti působí v gibraltarském klubu Lincoln Red Imps FC.\nV civilu pracuje jako policista u Gibraltar Defence Police. Jeho bratry jsou fotbalisté Kyle Casciaro a Ryan Casciaro.\n\nCasciaro hraje kopanou za poloprofesionální gibraltarský tým Lincoln Red Imps FC.\n12. července 2016 v úvodním zápase 2. předkola Ligy mistrů UEFA 2016/17 dokázal Lincoln Red Imps porazit skotský tým Celtic FC 1:0, vítězný gól vstřelil Lee Casciaro.\n\nSvůj debut za A-mužstvo Gibraltaru absolvoval 7. 9. 2014 v portugalském Loulé v kvalifikačním zápase o EURO 2016 proti Polsku (prohra 0:7). Svůj první reprezentační gól vstřelil 29. 3. 2015 v téže kvalifikaci proti Skotsku (porážka 1:6), šlo o první gól gibraltarské reprezentace v soutěžním (tedy nikoli přátelském) utkání.\n\n"}
{"id": "1217367", "url": "https://cs.wikipedia.org/wiki?curid=1217367", "title": "Thomson Airways", "text": "Thomson Airways\n\nThomson Airways Limited je největší charterová letecká společnost světa (2016), létá z Velké Británie a Irska do prázdninových destinací. V roce 2015 společnost přepravila 10,6 milionů pasažérů, byla založena v roce 1962 (pod názvem Britannia Airways). Je vlastněná společností TUI Group (TUI Airlines), pod kterou spadá několik dalších leteckých společností.\n\nFlotila Thomson Airways v červenci 2016 čítala celkem 61 letadel, přičemž 3 letounu měla společnost objednané, průměrné stáří letky činilo 8 let:\n\n"}
{"id": "1217368", "url": "https://cs.wikipedia.org/wiki?curid=1217368", "title": "Irene Chanter", "text": "Irene Chanter\n\nIrene Chanter je britská zpěvačka.\n\nSvou kariéru zahájila jako členka skupiny Chanters, ve které zpívala ještě její sestra Doreen a doprovázelo je pět bratrů. Později bratři ze skupiny odešli a sestry začaly vystupovat pod názvem Chanter Sisters. Své první album nazvané \"Birds of a Feather\" duo vydalo v roce 1970 a vedle jiných zde hrál například Elton John. Další album pak vyšlo pod názvem \"First Flight\" v roce 1976. Během své kariéry zpívala doprovodné vokály na mnoha albech různých interpretů, mezi něž patří například John Entwistle, John Cale, Rod Stewart nebo skupiny Manfred Mann's Earth Band, Baker Gurvitz Army a Caravan. V roce 1975 vydala sólový singl „Cuckoo-Cuckoo“ (na B-straně byla píseň „Sweet Water Memory“).\n\n"}
{"id": "1217369", "url": "https://cs.wikipedia.org/wiki?curid=1217369", "title": "James Corden", "text": "James Corden\n\nJames Kimberley Corden, OBE (* 22. srpna 1978, Londýn, Spojené království) je britský herec, scenárista, producent, komik a moderátor.\n\nNarodil se v Hillingdonu v Londýně jako syn Margaret a Malcolma Cordenových. Jeho otec byl hudebníkem v kapele královského letectva a jeho matka se živila jako sociální pracovnice. Vyrostl v Hazlemere v Buckinghamshire a navštěvoval školy Park Middle School a Holmer Green Upper School. Má starší sestru, Andreu Henry, a mladší sestru, Ruth Corden.\n\nDne 15. září 2012 se oženil s Julií Carey. Mají spolu tři děti, syna Maxe (narozeného 22. března 2011), dceru Carey (narozenou 27. října 2014) a dceru Charlotte (narozenou 12. prosince 2017). Podporuje fotbalový klub West Ham United F.C.\n\nV roce 2015 mu byl udělen Řád britského impéria (OBE) za zásluhy v dramatické činnosti. Tento čestný titul získal od princezny Anny během ceremoniálu, který se konal 25. června.\n\nOd roku 2015 moderuje vlastní talkshow s názvem \"The Late Late Show with James Corden\", se kterou nahradil Craiga Fergusona, který z \"The Late Late Show\" odešel v prosinci 2014. Od roku 2010 též moderuje zábavný pořad \"A League of Their Own\".\n\nJe autorem a i hlavním hercem sitcomu \"Gavin a Stacey\" a získal za něj cenu BAFTA v kategorii nejlepší komediální výkon. Spolu s Dizzeem Rascalem nazpíval singl „Shout“, který se stal neoficiální hymnou pro anglický fotbalový tým na světovém poháru FIFA v roce 2010 v Jihoafrické republice.\n\nV roce 2011 ztvárnil hlavní roli ve hře \"One Man, Two Guvnors\", která byla uváděna v londýnském národním divadle, ve West Endu i na Broadwayi a taky byla živě vysílána v kinech po celém světě přes National Theatre Live. Za svůj výkon v broadwayském uvádění získal v roce 2012 cenu Tony za nejlepšího herce.\n\n"}
{"id": "1217371", "url": "https://cs.wikipedia.org/wiki?curid=1217371", "title": "New York Electronic, 1965", "text": "New York Electronic, 1965\n\nNew York Electronic, 1965 je kompilační album složené z archivních nahrávek amerického hudebníka Anguse MacLise. Vydalo jej v roce 2014 belgické hudební vydavatelství Sub Rosa. Obsahuje nahrávky z roku 1965, kromě MacLise se na nich podíleli John Cale a Tony Conrad. Autorem fotografie na přední straně obalu je Don Snyder, zatímco fotografií na zadní stranu přispěl Donald Greenhaus. Nahrávky pro vydání remasteroval Gabriel Séverin, poznámky k albu (tzv. \"\") sepsal Guy Marc Hinant, spoluzakladatel společnosti Sub Rosa. Deska byla původně vydána na stříbrné gramofonové desce, později na klasické černé.\n\n\n"}
{"id": "1217372", "url": "https://cs.wikipedia.org/wiki?curid=1217372", "title": "Szentgotthárd", "text": "Szentgotthárd\n\nSzentgotthárd (doslovně přeloženo Svatý Gothard) je maďarské město v okresu Szentgotthárd, v župě Vas.\n\nMěsto leží na hranicích s Rakouskem na cestě mezi městy Budapešť a Štýrský Hradec. Nachází se zde železniční hraniční přechod. V Széntgotthárdu se stékají řeky Rába a Lapincs.\n\nV 16. a 17. století zde byla válečná zóna. Byla zde též postavena malá pevnost. V roce 1664 se v těchto místech konala důležitá bitva, kdy kapitán Raimondo Montecuccoli s Rakušany a Francouzi vyhrál nad Turky. V roce 1705 maďarské síly porazily Rakušany, ale tehdejší místo bojiště nyní patří do Rakouska.\n\nNa konci 18. století byla postavena železnice mezi Budapeští a Štýrským Hradcem, která je vedena i přes Szentgotthárd, a tento počin velmi ovlivnil zdejší komunitu. Po roce 1945 byl Szentgotthárd součástí železné opony a zdejší rozvoj se zastavil. V roce 1983 se tato obec stala městem a v roce 1989, kdy železná opona padla se město stalo i průmyslovým a turistickým centrem.\n\nMěsto je centrem slovinské menšiny a je zde i Slovinský pracovní konzulát.\n\n\n\n"}
{"id": "1217376", "url": "https://cs.wikipedia.org/wiki?curid=1217376", "title": "Jakub Čech (aktivista)", "text": "Jakub Čech (aktivista)\n\nJakub Čech (* 14. května 2000, Prostějov) je český aktivista, novinář, a student.\n\nV roce 2017, kdy bylo Jakubovi Čechovi 16 let, mu soud přiznal plnou svéprávnost. Vystudoval Obchodní akademii v Prostějově.\n\nSvé články publikoval především v Hanáckém Večerníku a na Tiscali.cz.\n\nJakub Čech se angažoval v získávání přístupu k informacím. V létě 2015 požádal magistrát města Prostějova o informace, a to o právní analýzu advokáta Tomáše Kotryse a důvodovou zprávu k usnesení rady města z poloviny června 2015. Magistrát mu neodpověděl, protože prý jako nezletilý nemá na tyto informace právo, a místo toho napsal Jakubovým rodičům, aby s žádostí podepsali souhlas. Jakub Čech se s případem obrátil na organizaci Otevřená společnost. Požadované údaje vydal magistrát až po nařízení Krajského úřadu v Olomouci.\n\nV červnu 2017 Čech upozornil na to, že v zápise z jednání zastupitelstva města Prostějov, v němž bylo hlasováno o pronájmu budovy v majetku města Střední škole automobilní Prostějov, jejíž spolumajitelkou je prostějovská primátorka Alena Rašková, chybí zmínka o tom, že by primátorka upozornila na svůj střet zájmů. Následně byla původní verze zápisu nahrazena na internetových stránkách města verzí novou, která tuto zmínku již obsahovala. Dle Raškové se jednalo pouze o nedopatření, během zasedání města na svůj střet zájmů upozornila, pouze nebyl promítnut do zápisu. Samotného hlasování se nadto neúčastnila. Tvrzení Jakuba Čecha tedy byla podle ní nepravdivá, nadto ji prý Čech označil za \"\"malého Babiše\"\". Aktivista ji prý tímto dehonestoval v očích veřejnosti. Z tohoto důvodu na něj podala trestní oznámení a oznámení o přestupku. Rašková však s oznámením neuspěla, přestupkové řízení vedené proti Čechovi Městským úřadem v Konici však bylo zastaveno s tím, že jeho kritika měla vždy reálný podklad.\n\nV rozhovoru pro Český rozhlas Čech prohlásil, že nechtěl upozornit pouze na formální nedostatky v zápise, ale na samotný fakt střetu zájmů a na to, že prostory byly pronajaty za podmínek nepoměrně výhodných pro společnost primátorky Raškové. Trestní oznámení označil za absurdní a bez šance na úspěch.\n\nPozději Jakub Čech upozorňoval na další porušování zákonů a předpisů ze strany magistrátu a angažoval se za zachování budov Jezdeckých kasáren.\n\nV srpnu 2016 náměstci prostějovské primátorky Pavel Smetana a Zdeněk Fišer zaslali rodičům předžalobní výzvu za to, že oznámil jejich jednání jako přestupek a vznikly jim kvůli tomu náklady na advokáty. Za ten byli posléze uznáni vinnými a bylo zamítnuto i jejich následné odvolání. V září 2016 inicioval Jakub Čech otevřený dopis studentů Obchodní akademie vyzývající k odvolání předsedy školské rady Josefa Augustina (KSČM). Požadavek byl zdůvodněn tím, že Augustin vyzýval v roce 1989 k represím vůči odpůrcům režimu a byl odsouzený za krácení daní. V říjnu 2016 vyšlo najevo, že byl Augustin znovu obviněn, a posléze na svůj post rezignoval.\n\nV prosinci 2016 Čech upozornil na vedlejší přivýdělek tajemníka Magistrátu města Prostějova Lubomíra Baláše, který měl v městem ovládané společnosti Vodovody a kanalizace Prostějov. Baláš si tak vydělal více než 1,3 milionu korun. Později byl Baláš úřady potrestán, že neoznámil tento pracovněprávní vztah ve svém majetkovém přiznání. Čech dále odhalil informace z Balášovy minulosti, když zveřejnil informace z jeho členské přihlášky do KSČ. Baláš, který se v červnu 2017 stal ředitelem Krajského úřadu Olomouckého kraje v přihlášce uvedl, že „proti náboženství je třeba vést nesmiřitelný boj pro jeho nebezpečnost i v současné době.“\n\nČech dále poukázal na nízké platové třídy úředníků prostějovského magistrátu. Případem se zabýval také inspektorát práce, který dal úředníkům za pravdu. Radnice mezitím platové zařazení svých zaměstnanců napravila. Ve svých článcích se hojně zabýval také situací související s Muzeem a galerií v Prostějově, která po čase vyústila v odvolání ředitele organizace Daniela Zádrapy.\n\nV srpnu 2018 publikoval článek, ve kterém popsal sexuální obtěžování pracovnic Stavebního úřadu Magistrátu města Prostějova ze strany jeho vedoucího Jana Košťála. Na jeho základě posléze tajemnice Magistrátu Blanka Vysloužilová Košťála potrestala vytýkacím dopisem a odebráním příplatku za vedení. Kromě toho magistrát přijal pracovní řád, který sexuální obtěžování nově definuje.\n\nPrvní článek v novinách mu vyšel v osmi letech v Prostějovském deníku a týkal se nefungujícího turistického informačního panelu v Prostějově. Po vydání článku nechalo město panel opravit. \n\nV deseti letech byla jeho fotografie vystavena na Salonu hanáckých fotografů.\n\nV jedenácti letech se stal redaktorem regionálních internetových novin iProstejov.cz, kam přispíval se svými texty po dobu dvou let.\n\nJakub Čech se zpočátku angažoval zejména v oblasti svobodného přístupu k informacím. Jeho činnosti a angažovanosti v mladém věku si všimla celostátní média a vystupoval v několika pořadech (DVTV, Show Jana Krause a Všechnopárty). Je příznivcem Strany zelených.\n\nV roce 2016 obdržel cenu Člověka v tísni Gratias Tibi. O rok později mu Nadační fond proti korupci udělil Cenu za odvahu vč. finančního ohodnocení ve výši 30492 Kč . Na Novinářské ceně za rok 2017 obdržel v kategorii regionální žurnalistika speciální ocenění za sérii článků pro Hanácký Večerník. Za článek o sexuálním obtěžování na prostějovském stavebním úřadě (podrobněji viz: Další kauzy) byl Čech oceněn 2. místem v soutěži Genderman roku 2018.\n\n\n"}
{"id": "1217377", "url": "https://cs.wikipedia.org/wiki?curid=1217377", "title": "Thomas Selle", "text": "Thomas Selle\n\nThomas Selle (* 23. března 1599 v Zörbigu v Sasku-Anhaltsku, † 2. července 1663 v Hamburku) byl německý barokní hudební skladatel, hudebník a učitel hudby.\n\nSelle dostal vzdělání v Lipsku, kde snad byl členem chlapeckého sboru Thomanerchor pod vedením Setha Calvisia a Johanna Hermanna Scheina. Roku 1624 začal vyučovat na škole v holštýnském Heide, o rok později se stal ve Wesselburenu rektorem a patrně vedoucím chrámovní hudby. Od roku 1634 byl kantorem (dirigentem hudby při bohoslužbě) v Itzehoe, od roku 1642 v hamburském Johanneu a zároveň hudebním ředitelem ve čtyřech hlavních hamburských kostelích.\nMěstu Hamburk také Selle v závěti odkázal pod názvem \"Opera omnia\" v šestnácti knihách vokální hudby a třech knihách tabulatur celé své hudební dílo. Tyto jsou dodnes uloženy ve Státní a univerzitní knihovně Hamburk.\nSelle zhudebnil řadu básní Johanna Rista (je tak významným autorem raných písní), psal také církevní hudbu na motivy z evangelií.\n\n\n"}
{"id": "1217379", "url": "https://cs.wikipedia.org/wiki?curid=1217379", "title": "Peter Hook", "text": "Peter Hook\n\nPeter Hook, vlastním jménem Peter Woodhead, (* 13. února 1956) je anglický baskytarista. V roce 1976 spoluzaložil skupinu Joy Division, s níž nahrál alba \"Unknown Pleasures\" (1979) a \"Closer\" (1980). Po druhém albu se kapela kvůli sebevraždě jejího zpěváka rozpadla. Téhož roku (1980) založil skupinu New Order, kterou opustil v roce 1993, ale v letech 1998 až 2007 s ní opět vystupoval. Rovněž působil jako hudební producent – produkoval například singl „Elephant Stone“ od kapely The Stone Roses. V roce 2007 se podílel na albu \"Ultra Payloaded\" projektu Satellite Party. V roce 2013 vydal autobiografickou knihu s názvem \"Unknown Pleasures: Inside Joy Division\".\n\n"}
{"id": "1217384", "url": "https://cs.wikipedia.org/wiki?curid=1217384", "title": "Zdviž (takeláž)", "text": "Zdviž (takeláž)\n\nV takeláži plachetnic je zdviž lano, které slouží k vytahování žebříků, plachet, vlajek nebo ráhen. Anglický termín \"halyard\" pochází z výrazu, \"to haul yards\", tj. \"vytahovat ráhna\". Zdviže, stejně jako většina ostatních součástí pohyblivého lanoví, byly běžně vyráběné z přírodních vláken, jako je manila nebo konopí.\n\n"}
{"id": "1217386", "url": "https://cs.wikipedia.org/wiki?curid=1217386", "title": "Barbora Hermannová", "text": "Barbora Hermannová\n\nBarbora Hermannová (* 7. listopadu 1990, Ostrava) je česká volejbalistka, česká reprezentantka v plážovém volejbalu, vicemistryně Evropy v plážovém volejbalu 2016 a mistryně České republiky v plážovém volejbalu 2013. S Martinou Bonnerovou odehrála řadu turnajů FIVB v plážovém volejbale. V létě 2015 začala hrát spolu s Markétou Slukovou. Již v týmu Sluková-Hermannová odehrála několik turnajů FIVB a získala stříbrnou medaili z Evropského šampionátu 2016 v Bielu. Posléze se kvalifikovaly na Letní olympijské hry 2016 v Rio de Janeiru, kde vypadly v předkole play-off, takže skončily na 17.–18. místě.\n\n"}
{"id": "1217387", "url": "https://cs.wikipedia.org/wiki?curid=1217387", "title": "S/2011 J 2", "text": "S/2011 J 2\n\n je přirozený satelit planety Jupiter. Byl objeven Scottem Sheppardem v roce 2011. Fotografie nově objeveného měsíce byly pořízeny pomocí teleskopu Magellan-Baade v observatoři Las Campanas v Chile. Je to nepravidelně tvarovaný měsíc na retrográdní orbitě. Objevení S/2011 J 2 zvedlo počet měsíců obíhajících okolo Jupiteru na 67. Je to jeden z vnějších retrográdních objektů obíhajících okolo Jupitera.\n"}
{"id": "1217388", "url": "https://cs.wikipedia.org/wiki?curid=1217388", "title": "Free Money", "text": "Free Money\n\n„Free Money“ je píseň americké zpěvačky Patti Smith. Její původní verze vyšla na zpěvaččině prvním albu \"Horses\" v prosinci roku 1975. Spolu s Patti Smith je jejím autorem kytarista Lenny Kaye. Producentem původní nahrávky byl velšský hudebník a skladatel John Cale. Americký zpěvák Sammy Hagar vydal coververzi této písně na svém druhém sólovém albu nazvaném \"Sammy Hagar\" (1977). Anglická kapela Penetration vydala svou verzi písně na svém prvním albu nazvaném \"Moving Targets\" (1978). Americká skupina The Walkabouts ji nahrála na album \"Satisfied Mind\" (1993). V této verzi písně hrál na kytaru a syntezátor Ivan Král, který hrál i na původní nahrávce od Patti Smith. V roce 2014 vydala svou verzi písně kapela The Red Crows.\n"}
{"id": "1217390", "url": "https://cs.wikipedia.org/wiki?curid=1217390", "title": "Ivan Klicpera", "text": "Ivan Klicpera\n\nIvan Klicpera (9. září 1845 Hradec Králové – 17. února 1881 Praha) byl syn Václava Klimenta Klicpery z jeho druhého manželství, český spisovatel.\n\nNarodil se v Hradci Králové, jako nejmladší syn dramatika Václava Klimenta Klicpery. Ten se po předčasném úmrtí první manželky Anny (rozené Švamberkové) v roce 1838 oženil s Annou Trnkovou, pozdější matkou Ivana Klicpery.\n\nRoku 1846 získal Václav Kliment Klicpera profesorské místo v Praze a rodina se do hlavního města přestěhovala.\n\nZ prvního manželství přivedl Václav Kliment Klicpera do nové rodiny pět dětí, o které se Anna Klicperová-Trnková starala. Další děti se narodily v novém manželství, vyššího věku se však dožil pouze Ivan Klicpera. Ten vystudoval Akademické gymnázium a v letech 1865-1869 studoval právnickou fakultu. Od roku 1867 pracoval při studiu jako advokátní koncipient. Doktorské zkoušky z důvodu těžké choroby nevykonal.\n\nPosledních dvanáct let svého života trpěl Ivan Klicpera plicní chorobou. Téměř nevycházel z domu a ošetřovala ho jeho matka Anna Klicperová (Trnková). Byl pochován na pražských Olšanských hřbitovech.\n\nNejúspěšnější román Ivana Klicpery \"Jindra\" vyšel více než třicetkrát v letech 1876-1947, novodobé upravené vydání pod titulem \"Jindra, hraběnka Ostrovínová\" ještě v roce 1992; román byl třikrát zfilmován a uváděn v divadelních adaptacích. Jednalo se o předchůdce tzv. dívčích románů. Práce Ivana Klicpery vycházely též časopisecky. V pracích s historickými náměty nedosáhl úrovně současníka Václava Beneše Třebízského.\n\n\nNa námět románu \"Jindra\" byly natočeny tři filmy:\n\nRomán \"Jindra\" byl pod titulem \"Jindra, hraběnka Ostrovínová\" též zdramatizován, od roku 1917 uváděn pražským Švandovým divadlem. Pražské Divadlo komedie uvádělo adapatci jako dvoudílnou s tituly \"Jindra\" a \"Jindra, hraběnka Ostrovínová\" a v roce 1934 dostal román podobu operety s hudbou Rudolfa Piskáčka.\n\nMimo svou volnou literární činnost byl Ivan Klicpera též propagátorem díla svého otce. S Emilem Semrádem sepsal Klicperův životopis a v tisku zveřejňoval dopisy, které obdržel od různých osobností.\n\n"}
{"id": "1217393", "url": "https://cs.wikipedia.org/wiki?curid=1217393", "title": "S/2011 J 1", "text": "S/2011 J 1\n\n je přirozený satelit planety Jupiter. Byl objeven Scottem Sheppardem v roce 2011. Spadá do rodiny Carme, což jsou retrográdní nepravidelné družice Jupiteru.\n\nMěsíc S/2011 J 1 byl po svém objevení ztracen z dalekohledů a znovu byl objeven 17. září 2018.\n"}
{"id": "1217394", "url": "https://cs.wikipedia.org/wiki?curid=1217394", "title": "Stěhovka", "text": "Stěhovka\n\nStěhovka je předozadní plachta, jejíž přední lík může být připevněn ke stěhu, jdoucímu od stěžně směrem vpřed (a většinou, ale ne vždy směrem dolů) k palubě, čelenu, nebo jinému stěžni.\n\nVětšina stěhovek je trojúhelníkového tvaru, některé jsou však čtyřúhelníkové.\n\nTrojúhelníkové stěhovky před nejpřednějším stěžněm jsou nazývány kosatky. Nejvnitřnější taková plachta na kutru či škuneru a mnoha dalších typech oplachtění je nazývána prostě jako stěhovka, zatímco ostatní jako kosatky, létavky atd.\n\nNa větších lodích jsou stěhovky mezi stěžni pojmenovány podle stěžně a části stěžně, ke které jsou vytahovány. Tedy stěhovka vytahovaná po stěhu, který jde směrem vpřed a dolů od vrcholu zadní brámové čnělky, se nazývá zadní brámovou stěhovkou.\n\nNa lodích s ráhnovým oplachtěním mohou pomoci při obratech proti větru (\"tacking\").\n"}
{"id": "1217395", "url": "https://cs.wikipedia.org/wiki?curid=1217395", "title": "Jakub Chromeček", "text": "Jakub Chromeček\n\nJakub Chromeček (* 20. prosince 1983 Poděbrady) je český herec. \n\nPo studiu konzervatoře začal hrát v pražském Strašnickém divadle, kde se objevoval v inscenacích \"Faust\", \"Škola pro ženy\", \"Kebab\", \"Julius Caesar\" či \"Zastávka na znamení\". Podílel se také na vzniku zdejší malé scény nazývané \"Auerbachův sklep\". Později přešel do Divadla Komedie.\n\nÚčinkoval také v televizi, když se objevil v seriálu \"Horákovi\" vysílaném Českou televizí, v němž ztvárnil úlohu Tomáše, nejstaršího ze synů. Objevil se také v seriálu \"Ordinace v růžové zahradě\" vysílaném televizí Nova.\n\nChromeček je otcem dcery Anny, která se mu narodila do vztahu s českou političkou Andreou Češkovou, v letech 2009 až 2014 členkou Evropského parlamentu za Občanskou demokratickou stranu (ODS).\n"}
{"id": "1217398", "url": "https://cs.wikipedia.org/wiki?curid=1217398", "title": "Rangelo Janga", "text": "Rangelo Janga\n\nRangelo Maria Janga (* 16. dubna 1992, Rotterdam) je nizozemský fotbalový útočník a reprezentant Curaçaa, od ledna 2018 hráč klubu KAA Gent. Mimo Nizozemsko působil na klubové úrovni na Kypru a na Slovensku, od roku 2018 je v Belgii.\n\n\nV březnu 2016 debutoval pod trenérem Patrickem Kluivertem v národním týmu Curaçaa v zápase proti reprezentaci Barbadosu (prohra 0:1).\n\n\n"}
{"id": "1217400", "url": "https://cs.wikipedia.org/wiki?curid=1217400", "title": "Natalija Pryščepová", "text": "Natalija Pryščepová\n\nNatalija Pryščepová (; * 11. září 1994) je ukrajinská atletka, běžkyně, mistryně Evropy v běhu na 800 metrů z roku 2016 a 2018.\n\nV roce 2013 zvítězila v běhu na 1500 metrů na juniorském mistrovství Evropy v Rieti. Při startu na evropském šampionátu v Curychu o rok později doběhla desátá ve finále běhu na 1500 metrů. Na mistrovství Evropy v Amsterdamu v roce 2016 zvítězila v běhu na 800 metrů. Titul evropské šampionky na této trati obhájila v Berlíně o dva roky později.\n\n"}
{"id": "1217401", "url": "https://cs.wikipedia.org/wiki?curid=1217401", "title": "Sluneční loterie", "text": "Sluneční loterie\n\nSluneční loterie (1955, Solar Lottery) je první vydaný sci-fi román amerického spisovatele Philipa K. Dicka. Román též vyšel pod názvem \"World of Chance\".\n\nRomán se odehrává roku 2203 na planetě Zemi, která je součástí Federace devíti planet. Jde o jakousi feudálně kapitalistickou společnost, kde je moc de facto koncentrována v rukou obřích koncernů. Populace se dělí na občany s klasifikací a bez ní, přičemž s těmi se nakládá jako s otroky. Pracovní vztahy jsou založeny na přísahách věrnosti, které odpovídají dobrovolnému vstupu do otroctví. Porušení přísahy se trestá smrtí.\n\nHlavou Federace je Quizmaster, který je volen náhodným seskupením atomů v zařízení zvaném Lahev. Je možno ho legálně zabít a tím nastoupit na jeho místo. Vraha určuje Shromáždění Výzvy a vrahovu akci sleduje celý svět na obrazovkách. Quizmasterovu bezpečnost však chrání sbor telepatů, kteří vyslaného atentátníka většinou dokážou odhalit.\n\nDruhou vypravěčskou linii románu tvoří příběh sekty vyznavačů desáté planety. Její členové se vydávají do vzdálených koutů sluneční soustavy hledat tajemného kultovního zakladatele sekty Johna Prestona, který podle nich dvě stě let po svém zmizení žije na legendární desáté planetě Plamenný disk. Jeho hlas je expedicí zachycen, ve skutečnosti se však jedná jen o holografický záznam.\n\nHlavní postava příběhu je klasifikovaný biochemik Ted Bentley, pracovník švédského koncernu Oiseau-Lyre, kterému složil přísahu věrnosti. Jeho přísaha je však stejně jako mnoha dalším vědeckotechnickým pracovníků zrušena, a tak se ocitne bez práce. Chce se stát zaměstnancem Správy, organizace, která oficiálně řídí federaci. Povede se mu složit přísahu současnému Quizmasterovi Verrickovi, k jeho smůle však v okamžiku kdy je Verrick rozhodnutím Lahve sesazen ze své funkce. Nahradit jej má v podstatě bezvýznamný technik Cartwright.\n\nSoučasně se sejde Shromáždění Výzvy, aby vybralo nového vraha, který může zcela legálně zabít nového Quizmastera. Je jím muž jménem Keith Pellig. Benteley se brzy dozví, že ve skutečnosti jde o androida, který může být dálkově ovládán různými operátory, což sbor telepatů naprosto ochromí. Cartwright nakonec kapituluje a přenechá Verrickovi funkci Quizmastera. Vzápětí ho však zastřelí. Dalším Quizmasterem se ke svému velkému překvapení stane Benteley, protože se ukáže, že technik Cartwright zmanipuloval výsledky losování Lahve.\n\n"}
{"id": "1217404", "url": "https://cs.wikipedia.org/wiki?curid=1217404", "title": "Ilias Fifa", "text": "Ilias Fifa\n\nIlias Fifa (* 16. května 1989, Tanger) je španělský atlet, běžec, který se věnuje středním a delším tratím.\n\nPochází z Maroka, španělské občanství získal v červenci 2015. Startoval na světovém šampionátu v Pekingu v roce 2015, nepostoupil však do finále. Největším úspěchem se pro něj stalo vítězství v běhu na 5000 metrů na mistrovství Evropy v Amsterdamu v roce 2016.\n"}
{"id": "1217405", "url": "https://cs.wikipedia.org/wiki?curid=1217405", "title": "Rudniansky potok", "text": "Rudniansky potok\n\nNázev Rudniansky potok má více vodních toků:\n\n"}
{"id": "1217406", "url": "https://cs.wikipedia.org/wiki?curid=1217406", "title": "Christopher Udeh", "text": "Christopher Udeh\n\nMaduka Christopher Udeh (* 3. září 1997, Nigérie) je nigerijský fotbalový obránce, od ledna 2016 hráč slovenského klubu FK AS Trenčín, od léta 2017 na hostování v 1. FC Tatran Prešov. Hraje na postu stopera (středního obránce).\n\n\nV Nigérii působil ve fotbalové akademii GBS Football Academy. V prosinci 2015 podepsal společně s krajanem a vrstevníkem Samuelem Kaluem dvouletou smlouvu se slovenským klubem FK AS Trenčín, ligovým šampionem ze sezóny 2014/15. S týmem si zahrál v předkolech Ligy mistrů UEFA 2016/17. V létě 2017 odešel hostovat z Trenčína do týmu prvoligového konkurenta 1. FC Tatran Prešov.\n\n"}
{"id": "1217410", "url": "https://cs.wikipedia.org/wiki?curid=1217410", "title": "Josef Babka", "text": "Josef Babka\n\nJosef Babka (* 5. září 1956 Praha) je český politik, od roku 2000 zastupitel Moravskoslezského kraje (v letech 2012 až 2016 pak první náměstek hejtmana), od roku 1990 zastupitel města Ostravy (v letech 2002 až 2006 také radní města), člen KSČM.\n\nV letech 1971 až 1974 se vyučil elektromechanikem na středním odborném učilišti a v letech 1974 až 1977 pak studoval na Střední průmyslové škole vakuové a polovodičové elektrotechniky v Rožnově pod Radhoštěm. Vysokoškolské vzdělání absolvoval mezi lety 1980 a 1985 na Právnické fakultě Univerzity Karlovy v Praze (získal titul JUDr.).\n\nPracoval jako dělník na ocelárně, konkrétně v podniku Železárny a drátovny Bohumín. Prošel řadou svazáckých funkcí od předsedy obvodního výboru Socialistického svazu mládeže až po vedoucího oddělení pracující mládeže Českého ústředního výboru SSM.\n\nMezi roky 1991 a 1992 vedl Právní odbor \"SPBH Ostrava\", v roce 1992 byl krátce vedoucím odboru právní regulace v akciové společnosti \"Vítkovice\". V letech 1992 až 2011 byl společníkem ve firmě \"Bi&Ova\", a v letech 1997 až 2002 jednatelem ve společnosti \"RECYKL TRADING\". Byl také členem dozorčí rady akciové společnosti \"Černá louka\" (1995 až 1998), předsedou dozorčí rady akciové společnosti \"Ostravské komunikace\" (2003 až 2007 a opět od 2011) či členem představenstva akciové společnosti \"HOTEL IMPERIAL\" (1999 až 2004). Od roku 2001 též soukromě podniká.\n\nJe zaměstnancem akciové společnosti \"Vítkovice\", kde vede odbor speciálních projektů, od roku 2006 je členem dozorčí rady a od roku 2008 předsedou dozorčí rady. V roce 2008 se stal také členem a od roku 2012 místopředsedou Výboru Regionální rady NUTS 2 Moravskoslezsko.\n\nJosef Babka je ženatý a má tři děti, žije ve městě Ostrava (konkrétně v části Moravská Ostrava).\n\nOd roku 1976 do roku 1990 byl členem KSČ. Za tuto stranu byl v letech 1986 až 1990 poslancem Národního výboru v Ostravě 1, zároveň též členem rady a tajemníkem. V roce 1990 přestoupil do nově vzniklé KSČM. Ve straně zastává pozici člena Městského výboru Ostrava a místopředsedy Moravskoslezského krajského výboru.\n\nV komunálních volbách v roce 1990 byl za KSČM zvolen zastupitelem města Ostravy. Mandát pak obhájil ve volbách v letech 1994, 1998 (lídr kandidátky), 2002, 2006 (lídr kandidátky), 2010 i 2014. Je členem Výboru statutového, předsedou Komise právní a předsedou Klubu zastupitelů KSČM. Ve volebním období 2002 až 2006 byl také radním města.\n\nV krajských volbách v roce 2000 byl zvolen zastupitelem Moravskoslezského kraje, když vedl kandidátku KSČM. Mandát pak obhájil ve volbách v letech 2004, 2008 a 2012 (ve všech případech jako lídr kandidátky). V listopadu 2008 se navíc stal radním kraje a v listopadu 2012 pak 1. náměstkem hejtmana pro oblast legislativy. Ve volbách v roce 2016 byl již po páté lídrem kandidátky KSČM v Moravskoslezském kraji a mandát krajského zastupitele obhájil. Skončil však v pozici 1. náměstka hejtmana.\n\nVe volbách do Senátu PČR v roce 1998 kandidoval za KSČM v obvodu č. 70 – Ostrava-město. Se ziskem 19,98 % hlasů skončil těsně na 3. místě.\n"}
{"id": "1217413", "url": "https://cs.wikipedia.org/wiki?curid=1217413", "title": "Jindřich Švanda", "text": "Jindřich Švanda\n\nJindřich Švanda (13. července 1904 Pustá Rybná – 2. července 1942 Pardubice) byl český mlynář a člen protinacistického odboje.\n\nNarodil se v Pusté Rybné, v domě číslo popisné 30. Následně odešel pracovat do mlýna ve Stříteži. Neteří střítežského mlynáře Janouška byla Františka Štulíková, dcera majitele mlýna v části osady Ležáky patřící k Miřeticím. S ní se Švanda 17. srpna 1937 oženil. Obřad se konal v kostele svaté Máří Magdalény ve Včelákově. Po svatbě se Švanda stal majitelem ležáckého mlýna.\n\nZe strojovny lomu nedaleko Ležáků vysílal od ledna 1942 své depeše radiotelegrafista Jiří Potůček. Postupně během jara ale místo svého vysílání měnil, aby ztížil zaměřovačům radiových vln lokalizaci své vysílačky. Na počátku dubna se ale do lomu vrátil. Tehdy mu Švanda nabídl bydlení ve svém mlýně. A po atentátu na Reinharda Heydricha, k němuž došlo 27. května 1942, ukryl Potůček 10. června v ležáckém mlýně i vysílačku. Po týdnu však Potůček mlýn i s vysílačkou opustil. Dne 16. června 1942 se ovšem na pražském gestapu dobrovolně přihlásil Karel Čurda, jenž Němcům mezi jinými prozradil také spolupracovníky atentátníků na Pardubicku. Dne 21. června 1942 navečer gestapo Švandu zatklo a v noci (o půlnoci) se vrátilo i pro jeho manželku. Po výsleších na pardubickém gestapu byl Švanda 2. července 1942 ve 20.11 hodin v Pardubicích zastřelen.\n"}
{"id": "1217414", "url": "https://cs.wikipedia.org/wiki?curid=1217414", "title": "Sojuz-TM", "text": "Sojuz-TM\n\nSojuz-TM byla sovětská, později ruská kosmická loď čtvrté generace používaná pro lety k vesmírným stanicím Mir a Mezinárodní kosmické stanici. Kosmická loď byla transportní a modifikovaná, proto označení TM. Oproti verzi Sojuz-T má Sojuz-TM vylepšený systém dokování a setkávání ve vesmíru, dále vylepšenou radiokomunikaci nouzový a nezávislý systém padáků a přistávacích motorů. Nový systém pro dokování a setkávání Kurs a nový pohonný modul dovoloval Sojuzu-TM manévrování nezávislé na stanici aniž by stanice musela současně provádět zrcadlové manévry. \n\nPrvní let nového Sojuzu Sojuz TM-1 proběhl v květnu roku 1986 a uskutečnil se bez posádky. První pilotovaný let uskutečnili kosmonauti Jurij Romaněnko a Alexandr Lavejkin v únoru roku 1987. Poslední let této verze Sojuzu proběhl v dubnu roku 2002, posádku tvořili Jurij Gidzenko, Roberto Vittori a kosmický turista Mark Shuttleworth. \n"}
{"id": "1217416", "url": "https://cs.wikipedia.org/wiki?curid=1217416", "title": "Sojuz-T", "text": "Sojuz-T\n\nSojuz-T byla sovětská kosmická loď třetí generace. Při její konstrukci si odborníci vzali ponaučení z konstrukcí lodí pro program Sojuz-Apollo, Sojuz 7K-TM a vojenské verze lodi Sojuz. Označení T vycházelo se slova transportní. \n\nSojuz-T představoval oproti předchozím verzím lodě Sojuz velký pokrok. Poprvé byla použita polovodičová elektronika a vyspělejší palubní počítače, což umožnilo vyřešit některé dlouho přetrvávající obtíže, zejména s dokováním u vesmírných stanic. Dále měla nová verze Sojuzu vylepšený pohonný systém a solární panely, což umožňovalo až 11 dní trvající nezávislý let. Dalším výrazným vylepšením byla možnost startu tří kosmonautů ve skafandrech. V předchozích verzích lodě byli několikrát tři muži přítomni, vždy však bez skafandrů. \n\nPrvní bezpilotní test lodi proběhl v prosinci roku 1979. První posádka ve složení Jurij Malyšev a Vladimir Aksjonov letěla v nové verzi Sojuzu v červnu 1980. Poslední start, Sojuz T-15 s kosmonauty Kizimem a Solovjovem proběhl v dubnu 1986. Zajímavý byl tím, že šlo o jediný případ v historii, kdy jedna kosmická loď a posádka navštívila dvě vesmírné stanice Saljut 7 a Mir. Tato verze Sojuzu byla tedy ve službě 6 let, za tu dobu proběhlo 14 úspěšných startů a také jedna havárie Sojuz T-10-1. \n"}
{"id": "1217417", "url": "https://cs.wikipedia.org/wiki?curid=1217417", "title": "Sojuz 7K-TM", "text": "Sojuz 7K-TM\n\nSojuz 7K-TM byla verze sovětské kosmické lodě Sojuz původně vyvinutá pro společný sovětsko-americký let Sojuz-Apollo. Tato verze lodě představovala technologický most k verzi Sojuz-T, která se začal vyvíjet v roce 1976. \n\nSojuz 7K-TM měl nové solární panely pro zvýšení možné délky mise a dále nový dokovací mechanismus umožňující spojení s americkou technikou. Rovněž byl změněn systém environmentální kontroly, loď pracovala se sníženým tlakem v kabině (0,68 atmosféry). \n\nLoď letěla s lidskou posádkou pouze třikrát, konkrétně při misích Sojuz 16, Sojuz 19 a Sojuz 22. Další dva testy Kosmos 638 a Kosmos 672 byly bezpilotní. \n"}
{"id": "1217418", "url": "https://cs.wikipedia.org/wiki?curid=1217418", "title": "Sojuz 7K-T", "text": "Sojuz 7K-T\n\nSojuz 7K-T byla druhá generace sovětské kosmické lodě Sojuz. Tato verze byla připravena po tragédii Sojuzu 11 na jehož palubě zahynuli tři kosmonauti, kteří neměli skafandry. Proto byla nová verze kosmické lodi připravena tak, aby v ní mohli být dva kosmonauti, kteří měli mít kosmické skafandry po celou dobu startu, dokování, odpojení od stanice a přistání. Místo třetího kosmonauta zabraly rozšířené systémy pro podporu života. Na rozdíl od jiných verzí Sojuzu, tato neměla solární panely, nýbrž baterie, které měly postačovat na dva dny samostatného letu. Na místě solárních panelů byly umístěny dvě velké antény. Počítalo se totiž s tím, že se kosmická loď brzy po startu připojí k vesmírné stanici Saljut nebo Almaz, kde se dobijí baterie. V případě selhání dokování či jiného problému musela ale posádka vypnout všechny systémy lodě, kromě komunikace a systému podpory života. \n\nV případě Sojuzu 13 byla použita speciální verze se solárními panely a rovněž speciální kamery a přístroje na místě kde se běžně nachází dokovací mechanismus. Verze pro některé lety ke stanici Almaz navíc měly vylepšení o schopnost dálkového ovládání, nový padákový systém a další dosud neznámé změny. \n\nPrvní let s posádkou, Sojuz 12, proběhl v září 1973 na palubě byli kosmonauti Vasilij Lazarev a Oleg Makarov. Poslední let, Sojuz 40, se uskutečnil v květnu 1981. Celkem se uskutečnilo 25 úspěšných startů této verze Sojuzu, došlo také k jedné havárii při misi Sojuz 18a, kdy byli na palubě opět Lazarev a Makarov. Uskutečnilo se rovněž několik bezpilotních testů, první jako Kosmos 496 v červnu 1972. \n"}
{"id": "1217419", "url": "https://cs.wikipedia.org/wiki?curid=1217419", "title": "Sojuz 7K-OKS", "text": "Sojuz 7K-OKS\n\nSojuz 7K-OKS je verze sovětské kosmické lodě Sojuz. Jako první kosmická loď byla určena pro lety k vesmírným stanicím. Jediné dva pilotované lety této verze Sojuzu se uskutečnily v roce 1971. \n\nSojuz 7K-OKS byl upravena z původní verze 7K-OK. Tato verze obsahovala nový dokovací mechanismus, který poprvé užíval vnitřní přechodový poklop, který umožnil průchod mezi kosmickou lodí a stanicí vnitřkem lodi. Při předchozích spojeních museli kosmonauti do druhého tělesa přelézat vnějším prostorem. Tento princip dokovacího mechanismu se užívá i v roce 2016 na mezinárodní vesmírné stanici. Tato verze také nemá externí toroidní nádrž, která byla vyhodnocena jako nepotřebná pro lety na nízkou oběžnou dráhu. \n\nLoď uskutečnila jen dva lety s posádkou Sojuz 10 a Sojuz 11. Při prvním letu se Sojuz úspěšně dostal na oběžnou dráhu, avšak nedošlo ke spojení s vesmírnou stanicí. Při návratu se navíc kosmonauti potýkali s toxickými výpary. Při druhém letu došlo k prvnímu úspěšnému osídlení kosmické stanice Saljut 1, první vesmírné stanice v historii. Nicméně tento úspěch je zastíněn smrtí posádky ve složení Georgij Dobrovolskij, Vladislav Volkov a Viktor Pacajev, kteří zahynuli v průběhu přistání. \n"}
{"id": "1217428", "url": "https://cs.wikipedia.org/wiki?curid=1217428", "title": "Spassk-Dalnij", "text": "Spassk-Dalnij\n\nSpassk-Dalnij () je město v Přímořském kraji na východě Ruské federace. Při sčítání lidu v roce 2010 mělo čtyřiačtyřicet tisíc obyvatel.\n\nSpassk-Dalnij leží v Přichankajské nížině na říčce Kulešovce, která se severně od města vlévá do Spasovky, přítoku jezera Chanka ležícího přibližně dvacet kilometrů severozápadně od města. Od Vladivostoku, správního střediska kraj, je vzdálen přibližně 200 kilometrů severně.\n\nS Vladivostokem má Spassk-Dalnij dobré dopravní spojení, neboť zde je nádraží na Transsibiřské magistrále z Moskvy do Vladivostoku a také zde vede dálnice A370 z Vladivostoku do Chabarovsku.\n\nSídlo vzniklo zhruba v roce 1885 s názvem \"Spasskoje\" a jeho rozvoj začal v roce 1906 s otevřením nedalekého nádraží. Městem se stal v roce 1917 pod jménem \"Spassk\".\n\nBěhem Ruské občanské války probíhaly v okolí těžké boje, které se odrazily i v původním ruském textu známé komunistické písně \"Skal a stepí divočinou\", kde je Spassk zmíněn.\n\nV roce 1929 došlo k přejmenování na \"Spassk-Dalnij\" pro odlišení zejména od Spassku v Penzenské oblasti a Spassku-Rjazanského v Rjazaňské oblasti.\n"}
{"id": "1217429", "url": "https://cs.wikipedia.org/wiki?curid=1217429", "title": "Sümeg", "text": "Sümeg\n\nSümeg je město v Maďarsku. Leží v okrese Sümeg ve Veszprémské župě, asi 20 km severně od jezera Balaton. Městem prochází železnice a silnice 84.\n\nZdejší oblast byla osídlena již v době bronzové. Město založili Římané. Po vpádu Tatarů v roce 1242 zde nechal král založit tvrz a Veszprémský biskup ji ještě rozšířil. Později tuto pevnost nedokázali Turci nikdy obsadit. V roce 1713 Rakušané pevnost zničili. V roce 1653 byl postaven kostel a klášter, v roce 1755 barokní biskupský palác a v roce 1757 nový kostel. V roce 1907 ztratil Sümeg právo nazývat se městem, ale v roce 1984 je opět získal.\n\nVe městě se nacházejí termální lázně.\n\n\n\n"}
{"id": "1217433", "url": "https://cs.wikipedia.org/wiki?curid=1217433", "title": "Arcidiecéze veszprémská", "text": "Arcidiecéze veszprémská\n\nArcidiecéze veszprémská (, ) je arcidiecéze římskokatolické církve v Maďarsku. Předpokládá se, že byla založena v roce 1009 králem Štěpánem I. Svatým. V roce 1992 byla diecéze povýšena na arcidiecézi.\n\nVeszprémská katedrála je zasvěcena sv. Michaelovi. Současný arcibiskup je Gyula Márfi, který byl jmenován v roce 1997.\n"}
{"id": "1217434", "url": "https://cs.wikipedia.org/wiki?curid=1217434", "title": "Argumentum ad populum", "text": "Argumentum ad populum\n\nArgumentum ad populum je chybná argumentace, podle které je výrok pravdivý, pokud hodně nebo většina lidí věří, že je pravdivý. Může to zahrnovat i odvolávání se na demokracii, konsenzus, vox populi, porotu atp. Jde například o geocentrismus (historicky), reklamu (typu „9 z 10 doporučuje...“) či výrok typu „milióny lidí uvěřilo v Ježíše Krista, tudíž má tato víra pravdivý základ“. Je tak často spojována odkazem na autority (\"argumentum ab auctoritate\"). Tento klam se využívá i v opaku. Například pokud většina věří, že „A“ i „B“ je pravda a ukáže se, že „B“ není pravda, tak klamem je tvrzení, že tedy ani „A“ není pravda.\n\n"}
{"id": "1217435", "url": "https://cs.wikipedia.org/wiki?curid=1217435", "title": "Swedish Open 2016", "text": "Swedish Open 2016\n\nSwedish Open 2016 byl společný tenisový turnaj mužského okruhu ATP World Tour a ženského okruhu WTA Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 11. až 24. červencem 2016 ve švédském Båstadu jako 69. ročník mužského a 8. ročník ženského turnaje.\n\nMužská polovina, hraná pod jménem SkiStar Swedish Open 2016, se řadila do kategorie ATP World Tour 250 a její dotace činila 520 070 eur. Profesionální hráči jej v letech 2002–2013 jedenáctkrát v řadě zvolili nejoblíbenějším turnajem v kategorii série ATP 250. Ženská část, nazvaná Erricsson Open 2016, disponovala rozpočtem 250 000 dolarů a byla součástí kategorie WTA International Tournaments.\n\nNejvýše nasazenými hráči v soutěžích dvouher se stali čtrnáctý hráč žebříčku David Ferrer ze Španělska a světová dvojka Angelique Kerberová z Německa. Jako poslední přímí účastnici do dvouher nastoupili 175. italský tenista pořadí Andrea Arnaboldi a 99. žena klasifikace Aljaksandra Sasnovičová z Běloruska.\n\nPremiérový titul na okruhu ATP Tour vybojoval 28letý Španěl Albert Ramos-Viñolas, který zde v roce 2013 hrál finále čtyřhry. V ženské části si rovněž první titul připsala Němka Laura Siegemundová. Deblovou polovinu mužské události ovládl španělský pár Marcel Granollers a David Marrero, jehož členové získali první společnou trofej. V ženské části triumfovala rumunsko-polská dvojice Andreea Mituová a Alicja Rosolská, jejíž členky získaly první společnou trofej.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry v pozici náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifi\n\nNásledující hráčka obdržela do hlavní soutěže zvláštní výjimku:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1217437", "url": "https://cs.wikipedia.org/wiki?curid=1217437", "title": "Evropská celní unie", "text": "Evropská celní unie\n\nEvropská celní unie je dohoda, která platí mezi státy Evropské unie (respektive původně Evropského hospodářského společenství) od roku 1968. Jde o druhý stupeň ekonomické integrace, který navázal na stupeň první (zóna volného obchodu), a na nějž navazuje stupeň třetí - společný trh. Potenciálním čtvrtým stupněm ekonomické integrace je měnová a bankovní unie. Naplňování těchto cílů vyplývá z tzv. čtyř svobod Evropského jednotného trhu ve Smlouvě o Evropského hospodářském společenství z roku 1958 (volný pohyb zboží, osob, služeb a kapitálu).\n\nUstavením celní unie mezi sebou státy Evropské unie odstranily celní poplatky a dohodly se na společném celním sazebníku vůči dalším zemím. Clo se dále vybírá na vnějších hranicích Evropské unie a směřuje do společného rozpočtu EU. Tvoří tedy jeden z mála tzv. vlastních zdrojů rozpočtu EU, kdy zdrojem nejsou členské státy. Například v roce 2013 clo představovalo 11 % rozpočtu EU (15,3 miliardy eur). Se vstupem do Evropské unie v roce 2004 se členem Evropské celní unie automaticky stala i Česká republika.\n\nČlenem Evropské celní unie jsou i státy, které nejsou členy EU: Turecko od roku 1995 a tři malé evropské státy: Andorra, Monako a San Marino.\n\n"}
{"id": "1217438", "url": "https://cs.wikipedia.org/wiki?curid=1217438", "title": "Sundské ostrovy", "text": "Sundské ostrovy\n\nSundské ostrovy jsou skupina ostrovů v Malajském souostroví. Dělí se na Velké Sundy a Malé Sundy. Politicky jsou ostrovy rozděleny mezi Brunej, Indonésii (která zabírá většinu ostrovů), Malajsii a východní Timor.\n\n\n\n"}
{"id": "1217439", "url": "https://cs.wikipedia.org/wiki?curid=1217439", "title": "CzechTourism", "text": "CzechTourism\n\nCzechTourism je státní příspěvková organizace, kterou v roce 1993 zřídilo ministerstvo hospodářství, a která dnes spadá pod Ministerstvo pro místní rozvoj České republiky. Vznikla pod názvem Česká centrála cestovního ruchu, název CzechTourism nese od roku 2003. Jejím cílem je koordinovat propagaci České republiky jakožto turistické destinace, a to jak v zahraničí, tak v České republice. CzechTourism je členem Evropské komise cestovního ruchu (\"European Travel Commission\"). Na vzdálených trzích vede společnou propagaci s jinými středoevropskými zeměmi. CzechTourism sídlí v Praze 2 ve Vinohradské ulici, v budově bývalého nakladatelství Orbis.\n"}
{"id": "1217440", "url": "https://cs.wikipedia.org/wiki?curid=1217440", "title": "Citi Open 2016", "text": "Citi Open 2016\n\nCiti Open 2016 byl společný tenisový turnaj mužského okruhu ATP World Tour a ženského okruhu WTA Tour, který se hrál v areálu William H.G. FitzGerald Tennis Center na otevřených dvorcích s tvrdým povrchem Sportmaster. Probíhal mezi 18. až 24. červencem 2016 v americkém hlavním městě Washingtonu, D.C. jako 48. ročník mužského a 6. ročník ženského turnaje.\n\nMužská polovina se řadila do kategorie ATP World Tour 500 a její dotace činila 1 877 705 dolarů. Ženská část s rozpočtem 250 000 dolarů patřila do kategorie WTA International Tournaments.\n\nNejvýše nasazenými hráči v soutěžích dvouher se stali šestnáctý hráč žebříčku John Isner ze Spojených států a světová čtrnáctka Samantha Stosurová z Austrálie. Jako poslední přímí účastnici do dvouher nastoupili 135. americký tenista pořadí Austin Krajicek a 145. žena klasifikace Océane Dodinová z Francie.\nŠestý titul na okruhu ATP Tour vybojoval francouzský tenista Gaël Monfils, jenž ve finálovém střetnutí musel odvracet mečbol soupeře. V ženské části si pátý singlový titul připsala Belgičanka Yanina Wickmayerová, která navíc triumfovala i ve čtyřhře po boku Monicy Niculescuové z Rumunska, s níž získala první společnou trofej. Deblovou polovinu mužské události ovládl kanadsko-francouzský pár Daniel Nestor a Édouard Roger-Vasselin, jehož členové získali druhý společný vavřín.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\n\n\nNásledující pár obdržel divokou kartu do hlavní soutěže:\n\n\n\n\n\n\n"}
{"id": "1217442", "url": "https://cs.wikipedia.org/wiki?curid=1217442", "title": "Cestovní ruch v Česku", "text": "Cestovní ruch v Česku\n\nCestovní ruch je významným odvětvím české ekonomiky. V roce 2016 celková produkce cestovního ruchu dosáhla 306 miliard korun, což představuje 2,9 % HDP. V cestovním ruchu pracuje približně 231 tis. zaměstnanců. Praha je pátým nejnavštěvovanějším městem Evropy, po Londýnu, Paříži, Istanbulu a Římu. V roce 2018 Česko navštívilo přibližně 10,36 milionu turistů.\n\nV roce 2018 do České republiky přijelo celkem 10 635 645 turistů, nejvíce z těchto zemí:\nPodle agentury CzechTourism byly v roce 2014 nejnavštěvovanějšími turistickými cíli v ČR Pražský hrad (1 799 300 turistů), Zoologická zahrada Praha (1 382 200), AquaPalace Praha (845 300), Dolní oblast Vítkovic a Landek Park v Ostravě (808 900), Staroměstská radnice v Praze (739 800), Pivovarské muzeum a podzemí v Plzni (600 000), Zoologická zahrada Zlín-Lešná (585 100), Židovské muzeum v Praze (580 000), Petřínská rozhledna v Praze (557 400) a Zoologická zahrada Ostrava (540 500).\n\nÚspěch pražské zoo souvisí s její prestiží. V roce 2015 uživatelé největšího cestovatelského serveru TripAdvisor pražskou zoo určili jako 4. nejlepší na světě. Magazín Forbes ji roku 2008 označil za sedmou nejlepší na světě.\n\nZ hradů a zámků jsou krom Pražského hradu nejnavštěvovanější zámek Lednice, zámek Český Krumlov, zámek Hluboká nad Vltavou, hrad Karlštejn, zámek Průhonice, zámek Dětenice, zámek Konopiště, Arcibiskupský zámek a zahrady v Kroměříži a zámek Loučeň.\n\nVe Středočeském kraji jsou turistickými lákadly také kostnice v Sedlci v Kutné Hoře a chrám svaté Barbory tamtéž, hrady Křivoklát, Český Šternberk a Kokořín, zámky Poděbrady a Veltrusy, v Jihočeském kraji klášter Vyšší Brod, hrady Rožmberk a Zvíkov, zámky Orlík, Červená Lhota a Jindřichův Hradec, v Karlovarském kraji hrad Loket, v Ústeckém kraji Památník Terezín, hrad Hazmburk a zámek Duchcov, v Libereckém hrady Trosky, Grabštejn, Lemberk, Bezděz a zámek Sychrov, v Královéhradeckém Bílá věž v Hradci Králové, hrad Kost, zámky Ratibořice, Karlova Koruna a Hrádek u Nechanic, v Pardubickém zámek Pardubice a Muzeum v přírodě Vysočina s expozicemi v obci Vysočina a ve městě Hlinsko, na Vysočině zámek Telč, v Olomouckém hrad Bouzov, v Jihomoravském katedrála sv. Petra a Pavla v Brně, hrady Špilberk, Pernštejn, Veveří a Bítov, ve Zlínském Valašské muzeum v přírodě v Rožnově pod Radhoštěm, hrad Buchlov a zámek Buchlovice.\n\nZ kulturních institucí jsou nejnavštěvovanější Národní muzeum v Praze, Národní galerie Praha, Národní technické muzeum v Praze, Národní zemědělské muzeum v Praze, Hornické muzeum v Příbrami a České muzeum stříbra v Kutné Hoře.\nZ přírodních památek to jsou Punkevní jeskyně a propast Macocha, soutěsky Kamenice, Pravčická brána, Koněpruské jeskyně, Bozkovské dolomitové jeskyně či Jetřichovické vyhlídky.\n\nMimořádné postavení mají kulturní památky zapsané na seznam světového kulturního dědictví UNESCO. Kromě již uvedených (Kroměříž, Český Krumlov, centrum Prahy) jsou to vila Tugendhat v Brně, vesnice Holašovice, historické jádro Kutné Hory, Lednicko-valtický areál, zámek a zámecký areál Litomyšl, sloup Nejsvětější Trojice v Olomouci, historické centrum Třebíče s Bazilikou svatého Prokopa, židovským městem a židovským hřbitovem a poutní kostel sv. Jana Nepomuckého na Zelené hoře.\n\nNa seznam nehmotného světového kulturního dědictví UNESCO byly zapsány Jízda králů na Slovácku a na Hané, sokolnictví, masopustní průvody s maskami na Hlinecku a slovácký verbuňk.\n\nNěkteré lokality mají zvláštní význam pro spjatost s českými dějinami nebo mýty – hora Říp, Vyšehrad, hora Blaník, Velehrad spojený s památkou cyrilometodějskou a velkomoravskou, kostel svatého Václava ve Staré Boleslavi spjatý s legendou o zabití knížete Václava, pravoslavný chrám svatých Cyrila a Metoděje v Praze, kde za druhé světové války zahynuli strůjci atentátu na Heydricha.\n\nTradičními turistickými magnety bývala lázeňská města jako Karlovy Vary, Mariánské Lázně a Františkovy Lázně, ovšem lázeňství se dostalo do krize. Karlovy Vary si však zachovávají atraktivitu kupříkladu i díky každoročnímu mezinárodnímu filmovému festivalu. Tato filmová přehlídka založená po druhé světové válce je dnes největší kulturní akcí v ČR.\n\nVýznamné rekreační oblasti v ČR jsou České Švýcarsko, Český ráj, Krkonoše a Šumava.\n\nVýznamnou součástí turistického ruchu jsou různé festivaly a přehlídky. K největším festivalům vážné hudby patří Pražské jaro, Smetanova Litomyšl a Janáčkovy Hukvaldy. V oblasti jazzu je to Jazz Goes to Town v Hradci Králové, Bohemia JazzFest pořádaný v různých městech současně a Prague Proms.\n\nNejvětším tanečním festivalem je Tanec Praha. V oblasti výtvarného umění je to přehlídka Praguequadriennale, zcela zvláštní výtvarnou akcí je pak Festival světla Signal, pravděpodobně nejnavštěvovanější kulturní akce v ČR.\n\nK velkým divadelním akcím patří tradiční festival amatétského divadla Jiráskův Hronov, loutkářská Skupova Plzeň či na moderní cirkus a akrobacii zaměřená Letní Letná. Divadlo i hudbu spojuje festival v bohnické psychiatrické léčebně Mezi ploty. Největšími knižními akcemi jsou Svět knihy a Festival spisovatelů Praha.\n\nV oblasti rockové a popové hudby jsou největšími festivaly Rock for People, Colours of Ostrava, Trutnov Open Air Festival, Benátská noc, Hrady CZ, Votvírák, United Islands of Prague, Sázavafest či Mácháč. V oblasti rapu a hip hopu je největší akcí Hip Hop Kemp u Hradce Králové, největšími metalovými festivaly jsou Masters of Rock ve Vizovicích a Brutal Assault v Josefově, v oblasti taneční hudby Beats for Love ve Vítkovicích a Mighty Sounds. Největší akcí lidové hudby je tradičně Mezinárodní folklorní festival Strážnice.\n\nNejvětším a nejtradičnějším filmovým festivalem je Mezinárodní filmový festival Karlovy Vary. Jemu se snaží širokým záběrem konkurovat Febiofest. Další festivaly mají užší žánrové zaměření – na dětský film se zaměřuje Film festival Zlín, na film kreslený a loutkový AniFest, na film dokumentární Jeden svět a Jihlava, výhradně české filmy mohou na festival Finále Plzeň. Dlouhou tradici má mezinárodní televizní festival Zlatá Praha.\n\nTradičními přehlídkami průmyslovými jsou brněnský strojírenský veletrh a zemědělská výstava Země živitelka v Českých Budějovicích.\n\nČeská republika je rozdělena do 17 turistických regionů a 40 turistických oblastí:\n\n\n"}
{"id": "1217443", "url": "https://cs.wikipedia.org/wiki?curid=1217443", "title": "Malajské souostroví", "text": "Malajské souostroví\n\nMalajské souostroví (, , ) alternativní názvy: Indo-Australské souostroví, Východní Indie , Nusantara je velké souostroví rozkládající se mezi pevninskou jihovýchodní Asií a Austrálií.\n\nPoliticky je souostroví rozděleno mezi následující státy:\n\nSouostroví tvoří více než 25 000 ostrovů s celkovou plochou asi 2 miliony km, na nichž žije asi 300 milionů lidí. Nejlidnatějším ostrovem je Jáva, největším Borneo. Geograficky se dělí na několik skupin ostrovů:\n\n\n"}
{"id": "1217444", "url": "https://cs.wikipedia.org/wiki?curid=1217444", "title": "Swiss Open Gstaad 2016", "text": "Swiss Open Gstaad 2016\n\nSwiss Open Gstaad 2016, oficiálně se jménem sponzora J. Safra Sarasin Swiss Open Gstaad 2016, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích s centrální arénou Roye Emersona. Probíhal mezi 18. až 24. červencem 2016 ve švýcarském Gstaadu jako čtyřicátý devátý ročník turnaje.\n\nTurnaj s rozpočtem 520 070 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý tenista světa Feliciano López ze Španělska. Jako poslední přímý účastník do hlavní singlové soutěže nastoupil 134. slovenský hráč žebříčku Jozef Kovalík.\n\nPremiérovou antukovou trofej z dvouhry okruhu ATP Tour si připsal 34letý Španěl Feliciano López. Druhou společnou trofej vybojoval chilsko-argentinský pár Julio Peralta a Horacio Zeballos. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace::\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n"}
{"id": "1217447", "url": "https://cs.wikipedia.org/wiki?curid=1217447", "title": "Grodków", "text": "Grodków\n\nGrodków (německy \"Grottkau\") je město Opolského vojvodství ležící v Polsku, 40 km na západ od města Opolí. V roce 2012 zde žilo přibližně 8 900 obyvatel.\n\nGrodków byl založen německými kolonisty během středověké německé kolonizace Slezska ve 13. století. Městská privilegia získalo město v roce 1268 za vlády Jindřicha IV. Probuse. V roce 1311 připadlo město jako součást břežského knížectví knížeti Boleslavu III. Marnotratnému, který se stal leníkem českého krále Jana Lucemburského. V roce 1344 pak město odkoupil vratislavský biskup Přeclav z Pohořelé. Grodków se tak stal součástí niského knížectví.\n\nMěsto bylo vypleněno během husitských válek a znovu pak během třicetileté války. Stejně jako zbytek Slezska se v roce 1526 stalo součástí Habsburské monarchie. Po první slezské válce v letech 1740 až 1742 připadl Grodków Pruskému království, přičemž spadal pod tzv. Pruské Slezsko.\n\nZa druhé světové války bylo město na jaře 1945těžce poničeno během bojů viselsko-oderské operace. Po válce bylo z města odsunuto německé obyvatelstvo a Grodków se stal součástí Polska.\n\n\n"}
{"id": "1217449", "url": "https://cs.wikipedia.org/wiki?curid=1217449", "title": "Generali Open Kitzbühel 2016", "text": "Generali Open Kitzbühel 2016\n\nGenerali Open Kitzbühel 2016 byl profesionální tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Tennis Stadium Kitzbühel. Probíhal mezi 18. až 24. červencem 2016 v rakouském alpském letovisku Kitzbühel jako jubilejní sedmdesátý druhý ročník turnaje.\n\nTurnaj s rozpočtem 520 070 eur se řadil do kategorie ATP World Tour 250. Nejvýše nasazeným hráčem ve dvouhře se stal devátý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil 136. německý hráč žebříčku Mischa Zverev.\n\nPremiérový singlový titul vybojoval Ital Paolo Lorenzi, čímž se stal nejstarším premiérovým vítězem turnaje na okruhu ATP. Deblovou část vyhrála nizozemská dvojice Wesley Koolhof a Matwé Middelkoop, jejíž členové získali druhou společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1217450", "url": "https://cs.wikipedia.org/wiki?curid=1217450", "title": "Vojtech Wick", "text": "Vojtech Wick\n\nVojtech Wick, také \"A. B. Wick\" (29. června 1908 Sučany – 21. ledna 1985 Brezno) byl slovenský právník a hudební skladatel.\n\nPo maturitě na evangelickém gymnáziu v Prešově, studoval práva na Právnické fakultě Univerzity Komenského v Bratislavě. Titul JUDr. získal v roce 1934. Hudbu studoval soukromě na hudebních školách v Košicích. Prešově a v Bratislavě. Stal se znamenitým klavíristou. Jeho sestra Jolana byla operní zpěvačkou a často ji doprovázel na koncertech v Bratislavě, v Košicích i ve Vídni. \n\nNejprve se věnoval právnickému povolání. V letech 1930–1932 byl advokátním koncipientem v Bratislavě a od roku 1934 působil v Brezně. V roce 1938 se stal samostatným advokátem. Zúčastnil se Slovenského národního povstání. Po obnovení Československé republiky se stal v Brezně veřejným notářem a v roce 1950 vedoucím státním notářem. V roce 1961 práva opustil a zcela se věnoval hudbě. Působil jako pedagog na Základní umělecké škole v Brezně a komponoval. Spolupracoval s dětským pěveckým sborem při LŠU, ženským komorním sborem při Městském osvětovém středisku a s dechovou hudbou v Brezně. Pro město složil slavnostní fanfáry.\n\nJiž ve třicátých letech se zabýval jazzovou hudbou. Jako jazzový klavírista vystupoval i v bratislavském rozhlase. Komponoval převážně taneční hudbu, scénickou hudbu pro dětské pořady v televizi a instruktivní skladby pro děti. Je autorem více než 450 skladeb. \n\n\n"}
{"id": "1217451", "url": "https://cs.wikipedia.org/wiki?curid=1217451", "title": "Zásadník", "text": "Zásadník\n\nZásadník (původně \"Násadník\") je rybník nacházející se východně od obce Činěves v okrese Nymburk. Leží na Zásadnickém potoce, který se vlévá do Velenického potoka. Je napájen Zásadnickým potokem, který pramení asi 500 metrů východně od Zásadníku, před silnicí. Než přiteče potok do Zásadníku, protéká retenční nádrží sloužící k zadržení přívalových vod. Odtéká uprostřed hráze západním směrem do vsi Činěves. Rybník sám je podlouhlého trojúhelníkového tvaru. Strana přítoku je širší, než strana na hrázi. Hráz tvoří silnice první třídy číslo 32. Břehy rybníka jsou sekány, nacházejí se zde i lavičky a u přítoku dvě chatky, dále parkoviště, odpadkové koše, krmná směs pro ryby a další zařízení sloužící k obsluze rybníka určeného pro sportovní rybolov.\n\nRybník je zmiňován již v roce 1586. V roce 1867 pak přešel do majetku obce Činěves. Dnes je rybník využíván k rybolovu a je možné se u něj i ubytovat.\n"}
{"id": "1217453", "url": "https://cs.wikipedia.org/wiki?curid=1217453", "title": "Croatia Open Umag 2016", "text": "Croatia Open Umag 2016\n\nCroatia Open Umag 2016, oficiálním sponzorským názvem Konzum Croatia Open Umag 2016, byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích Mezinárodního tenisového centra. Probíhal mezi 18. až 24. červencem 2016 v chorvatském Umagu jako dvacátý sedmý ročník turnaje.\n\nTurnaj s rozpočtem 520 070 eur patřil do kategorie ATP World Tour 250. Nejvýše nasazeným hráčem ve dvouhře se stal dvacátý čtvrtý tenista světa Pablo Cuevas z Urugaye. Jako poslední přímý účastník do hlavní singlové soutěže nastoupil 124. argentinský hráč žebříčku Carlos Berlocq.\n\nV mužské části triumfoval Ital Fabio Fognini, který zde ve finále v roce 2013 neuspěl. Deblovou část ovládl slovensko-španělský pár Martin Kližan a David Marrero, jenž získali druhou společnou trofej.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč obdržel do hlavní soutěže zvláštní výjimku:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n"}
{"id": "1217457", "url": "https://cs.wikipedia.org/wiki?curid=1217457", "title": "Zátopek!", "text": "Zátopek!\n\nZátopek! je miniopera anglické skladatelky Emily Howardové na libreto Selmy Dimitrijevicové věnovaná českému běžci Emilu Zátopkovi. Opera byla napsána v letech 2011–2012 a 15. června 2012 měla premiéru v Epstein Theatre v Liverpoolu.\n\nKrátkou komorní operu o Emilu Zátopkovi u obou autorek koncem roku 2010 objednala liverpoolská operní společnost Second Movement s za prostředky z projektu „New Music 20x12“, který měl při příležitosti Londýnské kulturní olympiády, provázející Letní olympijské hry v Londýně roku 2012, dát vzniknout sérii dvaceti dvanáctiminutových oper se sportovní tematikou od různých britských skladatelů (podle počítání autorky má nakonec \"Zátopek!\" 13 minut 57 sekund).\n\nDramatička Selmy Dimitrijevicová a skladatelka – rovněž talentovaná matematička a šachistka – Emily Howardová věnovaly přípravě opery mnoho studia; navštívily i v Praze Danu Zátopkovou (což jim pomohlo ztvárnit její osobnost v opeře) a v Londýně Zátopkova soupeře sira Christophera Chatawaye a pokoušely se vžít do Zátopkových pocitů při běhu. „Vymyslela jsem si pětikilometrový okruh kolem místa, kde bydlím, a běhala jsem po něm. Vlastně to bylo docela návykové. S náboženským zápalem jsem běhala celou dobu, kdy jsem na opeře pracovala,“ uvedla Howardová; běh ji pomohl najít potřebný rytmus a způsob střídání a intenzity témat, které do opery zařadila. „Každý nám říkal, že Zátopek přemýšlel víc než ostatní. Hlavou se mu mohla honit spousta věcí, neuvěřitelných i tajemných, a my jsme zkusili operu napsat tak trochu jako fantazii – spíš o podivných věcech, které mu šly hlavou, než o závodě samotném.“ (Howardová)\n\nOpera měla světovou premiéru 15. června v Liverpoolu a reprízu následujícího dne vysílala BBC (Radio 3). Po Liverpoolu se hrála rovněž v Londýně v rámci „New Music 20x12 Weekend“ (15. července 2012 Purcell Room, The Southbank Centre). V pěvecky, ale též fyzicky náročné titulní roli se představil americký tenorista John McMunn. Již při zadání se počítalo i s provedením v Česku, z něhož však pro nedostatek peněz sešlo, stejně jako ze zamýšleného uvedení v Berlíně.\n\nHudba je moderní, ale přístupná. Howardová zachycuje Zátopkovu poněkud podivínskou osobnost i jeho na pohled nemotorný styl běhu tím, že jeho hudba je ve stálém mírném harmonickém posunu proti okolí. Z atonálního pozadí vystupují četná tonální místa – vojenský pochod, milostný duet Emila a Dany nebo závěrečná bujará, slovy jednoho z recenzentů až „pivniční“ píseň.\n\nKritický pohled na tuto minioperu byl velmi příznivý. Recenzent A. Hickling v listu \"The Guardian\" o \"Zátopkovi\" napsal, že „je téměř šíleně ambiciózní, stejně jako její hrdina,“ a za jediný nedostatek označil hustotu nápadů, která by potřebovala větší prostor. I BBC Music Magazine napsal, že \"Zátopek!\" „srší nápaditostí“ a zařadil ji mezi nejlepší díla, ke kterým projekt „New Music 20x12“ vedl.\n\nRámcem děje je jeden konkrétní Zátopkův závod, totiž běhu na 5000 metrů na Letních olympijských hrách v Helsinkách roku 1952. Zátopek přichází na start, přátelsky zdraví své tři soupeře– Alaina Mimouna, Christophera Chatawaye a Herberta Schadeho – kteří jeho postavu provázejí po celou operu. Na výstřel všichni vybíhají. Epizody ze samotného průběhu zápasu – jako hecování s Herbertem Schadem nebo Chatawayovo upadnutí – se střídají s vnitřními monology Zátopka a scénami, které se mu vybavují: jeho rodiče, jeho mistr v Baťově továrně i jeho vojenský velitel, kteří jeho vášeň pro běhání nechápou, i setkání s jeho energickou a samostatnou životní souputnicí Danou. Konec opery zachycuje moment, kdy se Zátopek za povzbuzování diváckého davu v závěrečném finiši dostává ze čtvrté pozice na první, poté jeho vítězství, převzetí zlaté medaile a oslavu – doprovázenou jásavou, „opilou“ hudbou.\n\n\n"}
{"id": "1217460", "url": "https://cs.wikipedia.org/wiki?curid=1217460", "title": "Bank of the West Classic 2016", "text": "Bank of the West Classic 2016\n\nBank of the West Classic 2016 byl profesionální tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v univerzitním areálu Taube Tennis Center. Probíhal mezi 18. až 24. červencem 2016 v americkém Stanfordu jako čtyřicátý pátý ročník turnaje.\n\nTurnaj představoval otevírací událost ženské části US Open Series 2016. Jeho rozpočet činil 753 000 dolarů a patřil do kategorie WTA Premier Tournaments. Nejvýše nasazenou hráčkou ve dvouhře se stala světová sedmička Venus Williamsová ze Spojených států. Jako poslední přímá účastnice do dvouhry nastoupila 139. americká tenistka žebříčku Jennifer Bradyová.\n\nSinglovou soutěž ovládla Britka Johanna Kontaová, která tak zaznamenal premiérový triumf na okruhu WTA. Vítězem deblové části se stala domácí dvojice Raquel Atawová a Abigail Spearsová, jenž na turnaji zaznamenaly čtrnáctý společný triumf.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující pár obdržel divokou kartu do čtyřhry:\n\n\n"}
{"id": "1217461", "url": "https://cs.wikipedia.org/wiki?curid=1217461", "title": "Zachariáš Zarevutius", "text": "Zachariáš Zarevutius\n\nZachariáš Zarevutius, také Zacharias Zarewutius, slovensky Zachariáš Zarevúcky, (1605 Brezovica (okres Sabinov), Slovensko – 20. února 1667 Bardejov) byl slovenský varhaník a hudební skladatel.\n\nV letech 1625 a 1665 byl Zachariáš Zerevutius varhaníkem v Bardejově na východním Slovensku. \n\nKomponoval chrámové skladby a upravoval vokální polyfonní skladby pro klávesové nástroje. Skladby Zachariáše Zarevutia jsou součástí tzv. Bardejovské sbírky hudebnín, která je od roku 1916 uložená v Széchényiho knihovně v Budapešti. Zachovalo se devět úplných skladeb (moteta a magnificat). Další skladby, včetně několika mší, se dochovaly ve fragmentech nebo jsou o nich zmínky v jiných rukopisech.\n\n\n"}
{"id": "1217462", "url": "https://cs.wikipedia.org/wiki?curid=1217462", "title": "Martin Štverka", "text": "Martin Štverka\n\nMartin Štverka (* 31. října 1974) je bývalý český fotbalista. Po skončení aktivní kariéry působí jako trenér. Ligovým fotbalistou byl i jeho otec Václav Štverka, který hrál v sedmdesátých letech za Baník Ostrava.\n\nV české lize hrál za FC Vítkovice. Nastoupil ve 3 ligových utkáních. Ve druhé lize hrál za FC Karviná, SK Železárny Třinec, FC Slovácká Slavia Uherské Hradiště a FC NH Ostrava.\n\n\n"}
{"id": "1217466", "url": "https://cs.wikipedia.org/wiki?curid=1217466", "title": "Bank of the West Classic 2016 – ženská dvouhra", "text": "Bank of the West Classic 2016 – ženská dvouhra\n\nŽenská dvouhra Bank of the West Classic 2016 probíhala ve druhé polovině července 2016. Do singlové soutěže stanfordského tenisového turnaje nastoupilo dvacet osm hráček. Obhájkyní titulu byla německá světová dvojka Angelique Kerberová, která zvolila start na paralelně hraném Swedish Openu v Båstadu.\n\nVítězkou dvouhry se stala třetí nasazená hráčka Johanna Kontaová ze Spojeného království, jež ve finále zdolala domácí turnajovou jedničku a dvojnásobnou šampionku z tohoto podniku z let 2000 a 2002 Venus Williamsovou po třísetovém průběhu 7–5, 5–7 a 6–2. V probíhající sezóně si připsala premiérové turnajové vítězství, které představovalo rovněž první singlový titul na okruhu WTA Tour. \n\nPři slavnostním ceremoniálu pak zhodnotila finále: „\"Chtěla jsem na kurtu nechat všechno, ale taky nasát všechno to, co budu moct ve své kariéře využít. Už jsem se s ní dvakrát utkala a věděla jsem, že budu hrát proti chodící zkušenosti. Venus Williamsovou nemusí nikdo představovat\".“ Poražená Američanka ocenila svou sokyni: „\"Hrála skvěle, nejlepší tenis si nechala na finále\".“\n\nČtyři nejvýše nasazené hráčky obdržely volný los do druhého kola.\n"}
{"id": "1217468", "url": "https://cs.wikipedia.org/wiki?curid=1217468", "title": "Swedish Open 2016 – ženská dvouhra", "text": "Swedish Open 2016 – ženská dvouhra\n\nŽenská dvouhra Swedish Open 2016 probíhala v druhé polovině července 2016. Do singlové soutěže båstadského tenisového turnaje nastoupilo třicet dva hráček. Obhájkyní titulu byla švédská tenistka Johanna Larssonová, kterou v semifinále vyřadila Siniaková.\n\nDo prvního kariérního finále dvouhry na okruhu WTA Tour postoupila česká kvalifikantka a 92. hráčka žebříčku Kateřina Siniaková, v němž ji v premiérovém vzájemném zápase čekala světová čtyřicítka Laura Siegemundová z Německa. \n\nVítězkou dvouhry se stala šestá nasazená Němka, jež ve finále přemohla nenasazenou Češku po výsledku 7–5 a 6–1, když Siniaková zápas ukončila dvojchybou. V probíhající sezóně si připsala premiérové turnajové vítězství, které rovněž představovalo v jejich 28 letech první singlový titul na okruhu WTA Tour. \n\nPři slavnostním ceremoniálu pak šťastně uvedla: „\"Tohle je jeden z mých oblíbených turnajů, a nemůžu uvěřit tomu, že jsem ho vyhrála. Byla jsem v dobré kondici, a už minulý týden jsem hrála dobře\".“\n"}
{"id": "1217469", "url": "https://cs.wikipedia.org/wiki?curid=1217469", "title": "Josef Dosoudil", "text": "Josef Dosoudil\n\nJosef Dosoudil (22. března 1875 Jarohněvice – 1934) byl rakouský politik z Moravy; poslanec Moravského zemského sněmu.\n\nPokřtěn byl jako Josef Vladislav Otakar Dosoudil. Narodil se v Jarohněvicích jako syn půlláníka Jana Dosoudila. Působil jako rolník v Jarohněvicích. Vychodil obecnou místní školu a od roku 1886 studoval na českém gymnáziu v Kroměříži. Následně studoval na střední hospodářské škole v Přerově. Absolvoval ji roku 1893. Pak studoval na Vysoké škole zemědělské ve Vídni. Roku 1896 sloužil coby jednoroční dobrovolník v armádě a byl jmenován záložník důstojníkem. Byl aktivní ve veřejném životě v domovské obci. Byl předsedou rolnického cukrovaru.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Kroměříž okolí, Zdounky. Mandát zde obhájil v zemských volbách v roce 1913. V roce 1906 se na sněm dostal jako kandidát agrárníků (Českoslovanská strana agrární). Stejně tak v roce 1913.\n"}
{"id": "1217470", "url": "https://cs.wikipedia.org/wiki?curid=1217470", "title": "Citi Open 2016 – ženská dvouhra", "text": "Citi Open 2016 – ženská dvouhra\n\nŽenská dvouhra Citi Open 2016 probíhala ve druhé polovině července 2016, jakožto otevírací událost US Open Series. Do singlové soutěže washingtonského tenisového turnaje nastoupilo třicet dva hráček. Obhájkyní titulu byla druhá nasazená Američanka Sloane Stephensová, která hned v úvodním kole nestačila na Japonku Risu Ozakiovou.\n\nVítězkou dvouhry se stala sedmá nasazená belgická tenistka Yanina Wickmayerová, jež ve finále zdolala domácí nenasazenou debutantku v zápase o vítězství na turnaji WTA Lauren Davisovou po hladkém průběhu 6–4 a 6–2. Belgičanka tak získala po triumfu ve čtyřhře druhý titul z tohoto podniku. V probíhající sezóně si připsala premiérové turnajové vítězství, které představovalo pátý singlový titul na okruhu WTA Tour.\n"}
{"id": "1217471", "url": "https://cs.wikipedia.org/wiki?curid=1217471", "title": "Masopustní průvody s maskami na Hlinecku", "text": "Masopustní průvody s maskami na Hlinecku\n\nMasopustní průvody s maskami na Hlinecku je folklórní tradice ve východních Čechách, roku 2010 zapsaná na seznam nehmotného světového kulturního dědictví UNESCO. Komise UNESCO při svém výběru zhodnotila, že v několika obcích v mikroregionu Hlinecko (Studnice, Vortová, Hamry a místní část Hlinska Blatno) se masopustní průvod zachoval v téměř autentické podobě. \n\nSlavnosti, které měly zajistit dobrou úrodu, plodnost a přivítat jaro, vznikly snad ještě v předkřesťanské epoše. Masopustní průvod na Hlinecku má formu obchůzky po vsi. Ta má přísná pravidla, co do počtu masek i jejich pořadí v průvodu. Jako první musí jít kobyla, poslední vždy ras. Dalšími maskami jsou laufr, žena, turek, slaměný, kominík či kramář. Masky se dělí na černé a červené. Návštěvníci jsou bez výjimky potřeni sazemi. Průvod je v každém domě pohoštěn. Na konci průvodu kobyla symbolicky vstane z mrtvých. \n\nNavzdory stáří rituálu, první písemná svědectví pocházejí až z poloviny 19. století, například z kronik obcí Holetín, Vortová a Ždírec, v současnosti uložených ve Státním okresním archivu v Chrudimi. Knižně tradici zachytil jako první Karel Václav Adámek v publikaci \"Lid na Hlinecku\" z roku 1900. Popsal podrobně průběh obchůzek, masky i říkání maškarádů, díky čemuž víme, že se rituál, minimálně od konce 19. století, prakticky nezměnil.\n"}
{"id": "1217472", "url": "https://cs.wikipedia.org/wiki?curid=1217472", "title": "Florian Dostál", "text": "Florian Dostál\n\nFlorian Dostál (30. srpna 1849 Křelov – 15. srpna 1923 Šternberk) byl rakouský pedagog a politik z Moravy; poslanec Moravského zemského sněmu.\n\nNarodil se roku 1849 v Křelově. Působil jako pedagog. Vystudoval reálku a učitelský ústav v Olomouci. Roku 1869 nastoupil jako podučitel do Penčic na Přerovsku. Po dvou letech přešel do Chválkovic u Olomouce. Po dalších dvou letech se vrátil do Penčic, nyní coby řídící učitel, kde setrval až do svého odchodu do penze roku 1900. Byl aktivní ve spolkovém a politickém životě. Už koncem 60. let se angažoval v čtenářském spolku v Penčicích. Roku 1880 podporoval zřízení akciového cukrovaru v Prosenicích a stal se členem výboru této firmy. Podporoval melioraci pozemků a výstavbu silnic. V roce 1886 založil v regionu Penčic osm odboček Národní jednoty pro východní Moravu. Od roku 1894 vlastnil statek ve Velkém Týnci. Byl činný i v Hanáckém akciovém pivovaru v Holici.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Olomouc okolí, Šternberk, Libavá, Dvorec. V roce 1906 se na sněm dostal jako kandidát agrárníků (Českoslovanská strana agrární). Za agrárníky neúspěšně kandidoval i v zemských volbách v roce 1913, ale tehdy ho porazil nezávislý kandidát Tomáš Otáhal.\n\nZemřel v noci z 15. na 16. srpna 1923 ve Šternberku.\n"}
{"id": "1217474", "url": "https://cs.wikipedia.org/wiki?curid=1217474", "title": "AFK Sokol Semice", "text": "AFK Sokol Semice\n\nAFK Sokol Semice je fotbalový klub z Semic (okres Nymburk), účastník České fotbalové ligy. Byl založen v roce 1914.\n\nAFK Sokol Semice byl založen v roce 1914 jako SK Semice. Po dobu své existence působil především okresních nebo krajských soutěžích, k největším úspěchům v historii patří šestileté působení v ČFL (3. nejvyšší soutěž) v letech 1997-2003 a v divizi (4. nejvyšší soutěž) v sezonách 1995/96, 1996/97 a 2003/04.\n\n\nSK Semice (\"Sportovní klub Semice\")\nSK PolabanSemice (\"Sportovní klub Polaban Semice\")\nAFK Semice\nDSO Sokol Semice (\"Dobrovolná sportovní organizace Sokol Semice\")\nTJ Sokol JZD Semice (\"Tělovýchovná jednota Sokol Jednotné zemědělské družstvo Semice\")\nAFK Sokol Semice\n"}
{"id": "1217475", "url": "https://cs.wikipedia.org/wiki?curid=1217475", "title": "Samuel Scheidt", "text": "Samuel Scheidt\n\nSamuel Scheidt (pokřtěn 14. listopadu 1587 v Halle, zemřel 3. dubna 1654 tamtéž) byl německý varhaník a hudební skladatel baroka. Společně s Heinrichem Schützem a Johannem Hermannem Scheinem tvoří trojici významných německých hudebních skladatelů 17. století, jejichž příjmení začínají na S.\n\nKdyž Scheidt absolvoval první hudební vzdělání, stal se varhaníkem v kostele sv. Mořice v Halle. Díky známostem následně v letech 1607-1609 pobýval v Amsterdamu, kde se učil u slavného Jana Pietrszoona Sweelincka. Po návratu byl povolán markrabětem Kristiánem Vilémem Braniborským do funkce dvorního varhaníka v Halle. Zde pracoval společně s Michaelem Praetoriem. Roku 1618 odešel jako zřejmě známý expert varhanář do blízkého Eislebenu, poté společně s Praetoriem a Schützem do Bayreuthu. Scheidtova údajná spolupráce se Schützem a Praetoriem v Magdeburku, o níž se často psalo, je patrně omyl.\n\nRoku 1624 napsal Scheidt svoje \"Tabulatura nova\". Jednalo se o první sbírku skladeb pro klávesové nástroje, v níž byl v Německu poprvé použit systém pětiřádkového notového zápisu (\"Partiturnotation\"). Někdy kolem roku 1620 Scheidt též vydal sbírku náboženských vokálních skladeb \"Cantiones sacrae\", na níž roku 1621 navázaly \"Concertus sacri\", v následujících letech potom instrumentální sbírky \"Ludi musici\".\n\nRoku 1627, když už mu bylo čtyřicet let, si vzal Helenu Magdalenu Keller v kostele sv. Petra ve Wörmlitzu (dnes část Halle). Měl s ní šest dětí, ale jen dvě přežily epidemii moru v roce 1636. Když roku 1628 jeho zaměstnavatel markrabě Christian utekl před Valdštejnovými vojáky, přišel Scheidt o práci. Ještě toho roku ale byl zvlášť pro něj vytvořen úřad hudebního ředitele pro tři velké městské kostely (Panny Marie, sv. Mořice a sv. Ulricha). Roku 1630 nicméně o toto místo opět přišel – příčinou mohla být podle novějšího bádání spíš rekatolizace města než Scheidtův spor s gymnaziálním rektorem Christianem Gueintzem. Od té doby se Scheidt živil jako „soukromník“ výukou a příležitostným provozováním hudby. Přesto mohl po roce 1631 vydat čtyři svazky duchovních koncertů, i když jen v redukované podobě, kdežto jejich vícehlasé verze se ztratily. Po roce 1644 vydal sedmdesát symfonií, které se daly použít jako vložky do duchovních koncertů. Roku 1650 vyšlo jeho poslední dílo, tzv. Zhořelecká tabulatura (\"Görlitzer Tabulatur\"). Na konci života přišel v důsledku války o celý svůj majetek a zemřel v chudobě.\n\n\n\n"}
{"id": "1217476", "url": "https://cs.wikipedia.org/wiki?curid=1217476", "title": "TripAdvisor", "text": "TripAdvisor\n\nTripAdvisor je americká internetová stránka věnovaná cestování a turismu. Obsahuje především recenze (hotelů, restaurací, památek atp.) a tipy. Na stránkách je také diskusní fórum cestovatelů. Obsah vytvářejí sami uživatelé. TripAdvisor byl jedním z prvních webů, který princip vytváření obsahu uživateli použil. Stránka byla založena roku 2000, k zakladatelům patřili zejména Stephen Kaufer a Langley Steinert. Společnost TripAdvisor, která stránky provozuje, sídlí v Needhamu v Massachusetts. TripAdvisor o sobě tvrdí, že je největším cestovatelským webem na světě, s 60 miliony registrovanými členy a více než 170 miliony recenzemi.\n"}
{"id": "1217478", "url": "https://cs.wikipedia.org/wiki?curid=1217478", "title": "Joyce Jonathan", "text": "Joyce Jonathan\n\nJoyce Jonathan (* 3. listopadu 1989 Levallois-Perret, Hauts-de-Seine) je francouzská zpěvačka, skladatelka a herečka.\n\nJoyce Jonathan se narodila do rodiny tuniské židovky Patricie Tartour, která založila a vedla cestovní agenturu \"Maison de la Chine\". Její otec je architekt. Má dvě starší sestry, Victorii a Sarah, a také dva nevlastní bratry. Má dobré znalosti standardní čínštiny. Studovala na École alsacienne v Paříži.\n\nV sedmi letech se začala učit hrát na klavír a skládala své první písně, které hrála svým starším sestrám. Začala chodit na hodiny klavíru a v jedenácti letech také, bez vědomí svých rodičů, na hodiny zpěvu. Sama se učila hrát na kytaru. Ovlivnili jí umělci jako Teri Moïse, Michel Berger, Jean-Jacques Goldman či Tracy Chapman. V šestnácti letech uveřejnila na sociální síti Myspace své tři skladby. Též kontaktovala Michaela Goldmana, spoluzakladatele nového vydavatelství \"My Major Company\", aby si poslechl její písně. V prosinci 2007, ve věku osmnácti let, je již uvedena na internetových stránkách \"My Major Company\", kde musela vybrat 70 000 euro pro vydání svého prvního alba.\n\nPo maturitě ve specializaci na přírodní vědy vystudovala psychologii.\n\nDíky internetu v roce 2008 začala s přípravou svého prvního alba. Obrátila se na Louise Bertignaca, bývalého kytaristu skupiny Téléphone, který s ní začal spolupracovat na hudebních aranžmá. Během celého roku pracovali v hudebníkově studiu. Bertignac se též objevil v roli taxikáře v klipu k její písni \"Je ne sais pas\". Ve stejném roce nahrála duet se zpěvákem Tetém, \"Sur mes gardes\". Singly \"Je ne sais pas\" a \"Pas besoin de toi\" byly vydány v lednu 2010 pro podporu prvního alba, \"Sur mes gardes\". Pět měsíců od vydání album obdrželo zlatou desku a o tři měsíce později desku platinovou.\n\nV srpnu 2010 byla její píseň \"L'heure avait sonné\" vybrána tvůrci amerického seriálu \"Super drbna\" a objevila se v první epizodě čtvrté série.\n\nV roce 2011 získala cenu NRJ v kategorii objev roku z frankofonních umělců. Ve stejném roce také převzala cenu Národní unie autorů a skladatelů, za píseň \"Je ne sais pas\", kterou složil Fabien Nataf.\n\nV roce 2012 byla nominovaná na hudební cenu NRJ v kategorii nejlepší frankofonní umělec roku a podílela se na charitativní písni \"Je reprends ma route\", která výtěžek věnovala organizaci Les voix de l'enfant. Ve stejném roce odešla z My Major Company a podepsala smlouvu s vydavatelstvím Polydor, které spadá pod Universal.\n\nV únoru 2013 vydává první singl s názvem \"Ça ira\" ze svého druhého alba, \"Caractère\".\n\nV březnu 2013 se podílela na albu \"Une voix une guitare\", které se skládalo z přezpívání francouzských písní a hlavním organizátorem se stal Jean-Félix Lalanne. Objevila se zde po boku renomovaných umělců, jako Serge Lama, Michel Jonasz, Vanessa Paradis či Hugues Aufray. Zazpívala zde píseň \"D'aventures en aventures\". Též se objevila jako pomocná porotkyně pro Louise Bartignaca v první sérii soutěže \"The Voice\".\n\nJejí druhé album, nazvané \"Caractère\", vyšlo dne 10. června 2013 a krátce po vydání získalo zlatou desku. Po velkém úspěchu písně \"Ça ira\", vyšel v říjnu 2013 singl \"Caractère\", po kterém bylo album pojmenováno. Dne 18. listopadu 2013 vyšla reedice alba s přidanou akustickou verzí písně \"Ça ira\" a třemi duety, s Ycarem, Boterem a Jeanem Felixem Lalannem. Za píseň \"Ça ira\", kterou složil Fabien Nataf, též získala cenu Národní unie autorů a skladatelů.\n\nDne 14. prosince 2013 na předávání hudebních cen NRJ Music Awards byla nominována v kategorii nejlepší frankofonní zpěvačka. Též se objevila v projektu \"We Love Disney\", kde zpívala píseň \"Ce rêve bleu\" se zpěvákem Olympe a \"Hakuna Matata\" po boku spěvačky Zaho. V květnu 2014 vydala třetí singl z \"Caractère\", nazvaný \"Sans patience\".\n\nByla jednou ze soutěžících páté série taneční soutěže \"Danse avec les stars\", kde tančila s Julienem Brugelem. Vypadla ve čtvrtém vyřazovacím večeru.\n\nDne 25. září 2015 vydává první singl s názvem \"Le Bonheur\" ze svého třetího studiového alba \"Une place pour moi\". Album vyšlo dne 5. února 2016.\n\nOd roku 2012 do léta 2014 chodila s Thomasem Hollandem, synem tehdejšího kandidáta na prezidenta Francois Hollanda. Hollanda podporovala během prezidentské kampaně. Po jeho zvolení zpívala dne 6. května 2012 na náměstí Bastilly.\n\n\n"}
{"id": "1217481", "url": "https://cs.wikipedia.org/wiki?curid=1217481", "title": "Alfred Fischel", "text": "Alfred Fischel\n\nAlfred Fischel (30. listopadu 1853 Mladá Boleslav – 16. srpna 1926 Schützendorf v Prusku nebo Říčky) byl rakouský advokát, právní historik a politik německé národnosti působící na Moravě; poslanec Moravského zemského sněmu.\n\nNarodil se v Mladé Boleslavi. Vystudoval práva na Vídeňské univerzitě a roku 1877 se usadil v Brně. Působil jako právník a publicista. Od roku 1877 do roku 1884 byl advokátem v Brně. Zasedal v brněnské obecní radě. Předsedal Moravské musejní společnosti. Zasazoval se o podporu německé kultury na Moravě. Byl též činný jako právní historik a sběratel.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii městskou, německý obvod Hranice, Prostějov, Vyškov atd. Mandát zde obhájil v zemských volbách roku 1913. V roce 1906 se uvádí jako kandidát Německé pokrokové strany. Stejně tak roku 1913.\n\nZemřel v srpnu 1926.\n"}
{"id": "1217485", "url": "https://cs.wikipedia.org/wiki?curid=1217485", "title": "Georgia Air Prague", "text": "Georgia Air Prague\n\nGeorgia Air Prague (GEA) později Air Praha byla česká charterová letecká společnost, která vznikla v roce 1992. Specializovala se na lety z Prahy do středomořských destinací, na Kanárské ostrovy a do Egypta. V roce 1995 společnost přepravila 160 000 cestujících. Pět let po svém zahájení, v roce 1997 vyhlásila Air Praha bankrot, protože jí řízení letového provozu přestalo z důvodu vysokého dluhu poskytovat služby.\n\nZe začátku provozovala společnost dva Tupolevy Tu-154 pronajaté od ruské společnosti Air Volga. V roce 1993 převzala po zkrachovalé společnosti Espe Air dva Iljušiny Il-62, původně létající u ministerstva vnitra, ty byly již v roce 1994 vyřazeny z provozu. Na pět let společnost také vlastnila Il-62 OK-BYV. V roce 1996 zakoupila od vládní letky Iljušin Il-62 OK-JBI, který byl vyroben v roce 1988.\n\n"}
{"id": "1217486", "url": "https://cs.wikipedia.org/wiki?curid=1217486", "title": "Dřevíčská výzva", "text": "Dřevíčská výzva\n\nDřevíčská výzva byla česká občanská iniciativa, která v březnu 1999 zveřejnila dokument s názvem \"Jak oživit českou ekonomiku\". Šlo o kritiku tehdejšího ekonomického stavu země a doporučení, jak tento stav zlepšit, který podepsalo celkem 11 ekonomů a dalších veřejně známých osobností. Pojmenována byla podle zámku Dřevíč, jehož majitel Karel Schwarzenberg byl jedním ze signatářů. Iniciativa byla spojována s prezidentem Václavem Havlem, tehdejšími stranami „opoziční smlouvy“ (ČSSD a ODS) byla odmítnuta a postupně upadla v zapomenutí, ačkoli některé z navrhovaných opatření byly nakonec provedeny. O čtyři měsíce později vznikla další iniciativa Impuls 99.\n\nVýzva požadovala dokončení ekonomických reforem, přičemž se zaměřila na odstranění jen těch nejdůležitějších brzd hospodářského růstu a za nejpodstatnější označila institucionální reformy. Pro vytvoření standardního ekonomického prostředí, ve kterém by se prosadili jen schopní a zároveň zákony dodržující vlastníci, mělo být zapotřebí zrychlit práci soudů a zlepšit jejich materiální vybavení, v oblasti bankrotů se mělo zvýraznit postavení věřitelů a mělo dojít ke zkrácení konkursního řízení. Dále měl být vytvořen oficiální systém monitorování neplatičů, obchodní rejstříky měly sloužit jen jako registrační místo a měl být novelizován obchodní zákoník v oblasti restrukturalizací obchodních společností. Mělo být reformováno správní soudnictví, výrazně redukovány počty státních zaměstnanců, včetně zrušení některých úřadů, a ve státní správě měl být akcentován princip zásluhovosti, namísto úřední definitivy. Všechna navrhovaná opatření v oblasti průmyslu a obchodu měla být projednávána zvláštním orgánem, v němž by měl paritní zastoupení soukromý sektor. Na kapitálovém trhu se měla zvýšit transparentnost obchodování, např. přes veřejně přístupný registr vlastníků, a mělo být dokončeno otevírání uzavřených investičních fondů. \n\nZákladních východiskem Dřevíčské výzvy byla myšlenka, že stát má vytvářet pouze právní rámec pro ekonomické chování lidí a firem. Neměl být proto hlavním účastníkem restrukturalizace podniků, tu měl provádět soukromý sektor a zúčastněné banky. Zároveň však požadovala rekapitalizaci a následnou privatizaci bank do rukou silných zahraničních investorů, kteří by nadále navyšovali jejich kapitál. Stát se měl zbavovat většiny podílů v podnicích, včetně energetiky, telekomunikací nebo poštovních služeb, aby tak podpořil konkurenční prostředí. Konkurence měla dostat svůj prostor i v oblasti dosavadní regulace nájemného a cen elektřiny a plynu. Pro snížení nezaměstnanosti bylo zapotřebí odstraňovat překážky pro podnikání, snižovat náklady práce a směřovat k co nejpružnějšímu pracovnímu trhu. \n\nV podmínkách otevřené české ekonomiky je důležitá přiměřená rozpočtová politika, proto signatáři výzvy navrhovali, aby se pokud možno omezily současné i budoucí státní výdaje a veřejné rozpočty byly co nejvíce zjednodušeny a zpřehledněny. Státní výdaje měly být spíše omezovány, např. podle jejich názoru se nebylo možné vyhnout zvýšení důchodového věku na 65 let, přičemž stát měl také podporovat soukromé spoření na stáří. Naopak v oblasti práva a pořádku, bezpečnosti, vzdělávání, infrastruktury a vědy a výzkumu měl stát své výdaje zvyšovat. Daňový systém bylo záhodno zjednodušit, sazby DPH se měly přiblížit k sobě a celkově měla být daňová zátěž snižována. Za přínosné pro ekonomické prostředí také považovali, pokud by stát publikoval své střednědobé rozpočtové strategie. \n\n\n\n"}
{"id": "1217490", "url": "https://cs.wikipedia.org/wiki?curid=1217490", "title": "Polyneuropatie", "text": "Polyneuropatie\n\nPolyneuropatie tvoří různorodou skupinu poruch periferních nervů. Jedná se o difuzní nebo vícečetné systémové postižení periferních nervů, která vznikají působením vnitřních a zevních vlivů. Postiženy jsou nejvíce dlouhé nervy na dolních končetinách. Postižení může být symetrické i asymetrické. Příznaky mohou být senzitivní, motorické nebo autonomní. Nejčastější klinické projevy jsou ochablost, necitlivost a palčivá bolest. Obtíže často začínají na ploskách nohou (méně i rukou) a šíří se směrem na horu. Dle EMG vyšetření rozlišujeme dva hlavní typy neuropatií - axonální a demyelinizační formu.\n\nPříčinou mohou být metabolické a endokrinní vlivy (diabetes melitus, porfyrie, selhání ledvin), zánětlivé-dysimunitní příčiny (syndrom Guillain-Barré, Lymeská borrelióza,HIV), nutriční deficit (nedostatek vitamínů B, celiakie), toxické vlivy (alkohol, cytostatika, těžké kovy), dědičné nemoci (Charcot-Marie-Toothova nemoc), maligní procesy (lymfoproliferativní onemocnění, paraneoplastické účinky) a idiopatické polyneuropatie, kdy příčina není známa.\nKauzální léčba je možná pouze u některých typů polyneuropatií (kompenzace glykémie, doplnění vitamínů, abstinence alkoholu). Neuropatická bolest bývá rezistentní na klasická analgetika. K potlačení neuropatické bolesti a dalších příznaků jsou užívány pomocné léky proti bolesti, antidepresiva, antikonvulsiva - gabapentin, ale i opioidy, které mají efekt pouze u některých typů bolestí. U diabetické polyneuropatie se doporučuje kyselina thioktová.\n\nRehabilitační léčba se doporučuje u neuropatií s motorickým a senzitivním postižením. Rehabilitace je zaměřena na zlepšení stability, udržení hybnosti, kondici pacienta a ovlivnění bolesti.\n"}
{"id": "1217492", "url": "https://cs.wikipedia.org/wiki?curid=1217492", "title": "Rusov (rozcestník)", "text": "Rusov (rozcestník)\n\nRusov je název více míst:\n\n"}
{"id": "1217493", "url": "https://cs.wikipedia.org/wiki?curid=1217493", "title": "Tanec Praha", "text": "Tanec Praha\n\nTanec Praha je mezinárodní festival moderního tance a pohybového divadla, který se každoročně koná v Praze, většinou v průběhu června. Festival vznikl roku 1989. Jeho zakladatelkou je Yvona Kreuzmanová. K významným osobnostem, které na festivalu vystoupily, patří Maguy Marin, Ohad Naharin, William Forsythe, Alain Platel, Akram Khan, Sidi Larbi Cherkaoui, Marie Chouinard, Lin Hwai Min, Nacho Duato či Sasha Waltz. Začínajícím tanečníkům festival věnuje sekci původně zvanou \"Evropská taneční laboratoř\", později \"Dance NEWs\". Od roku 2008 je součástí festivalu program \"Tanec Praha dětem\" a od roku 2012 \"Tanec Praha studentům\". V roce 2013 byl vyhodnocen jako nejlepší festival v Evropě programem EU Culture, a to v konkurenci 235 evropských festivalů všech žánrů. Je držitelem notifikace EFFE – Evropa pro festivaly – Festivaly pro Evropu.\n"}
{"id": "1217494", "url": "https://cs.wikipedia.org/wiki?curid=1217494", "title": "Simplicissimus", "text": "Simplicissimus\n\nSimplicissimus byl německý ilustrovaný kulturní a satirický týdeník, který vycházel v letech 1896-1944 v Mnichově. Věnoval se literatuře, umění i politice, zejména politické satiře. Jako výrazný představitel secese měl časopis značný vliv i na českou kulturu, zejména v období do roku 1914. V letech 1933-1934 vycházela paralelní verze v exilu v Praze.\n\n\"Simplicissimus\", latinsky „prosťáček“, je narážka na slavný barokní román H. J. Grimmelshausena \"Dobrodružný Simplicius Simplicissimus\" z roku 1668, který barvitě líčí hrůzy Třicetileté války očima prostého vojáka.\n\nPrvní číslo časopisu vyšlo 4. dubna 1896 a jeho kritický postoj vůči politice vilémovského Německa a německému konzervatismu, vůči byrokracii i armádě vzbudil velkou pozornost, stejně jako originální grafika a karikatura. Roku 1899 byla dvě čísla časopisu zabavena a vydavatel i šéfredaktor byli odsouzeni za „urážku majestátu“. Od počátku první světové války, kdy se i německá sociální demokracie připojila k válečné politice, přijal i \"Simplicissimus\" oficiální postoj k válce jako „obraně národa“, takže jeho význam poklesl.\n\nZa výmarské republiky byl časopis opět kritický vůči partajnictví a politikaření, ve 30. letech zejména vůči Hitlerovi a jeho straně. Když však v březnu 1933 přepadl redakci oddíl SA, redaktoři se písemně zavázali, že budou k novému režimu loajální. Jen několik – převážně židovských – redaktorů emigrovalo a Thomas Mann si trpce stěžoval na „hanebný oportunismus“ časopisu. Přesto v něm mohlo publikovat několik „neutrálních“ umělců a literátů, jako Alfred Kubin nebo Wolfgang Borchert. 13. září 1944 vyšlo poslední číslo a časopis byl zastaven. V poválečné době vzniklo několik pokusů o obnovu, nejdéle vydržel \"Simplicissimus\" vydávaný Olafem Iversenem v letech 1954-1967.\n\nOd ledna 1934 do července 1935 vycházel v Praze časopis \"Simplicus\" (později \"Simpl\") paralelně v české a německé verzi a v nákladu 10 až 20 tisíc. Vznikl z iniciativy redaktorů Simplicissima, kteří emigrovali do Československa, a vydavatelem byl český karikaturista František Bidlo. V redakci působili také čeští autoři jako Adolf Hoffmeister, Antonín Pelc, Josef Čapek, a své příspěvky zde publikovali například Heinrich Mann, Erika Mann nebo Stefan Heym. Časopis se prodával hlavně v pohraničí, ale jak se tamní policie a úřady dostávaly pod vliv Sudetoněmecké strany, byl časopis stále častěji zabavován, což vedlo k jeho zastavení.\n\nV redakci pracovali mimo jiné Ludwig Thoma a Frank Wedekind, mezi přispěvateli byli například Hermann Hesse, Hugo von Hofmannsthal, Erich Kästner, Heinrich Mann, Thomas Mann, Gustav Meyrink, Arthur Schnitzler nebo Robert Walser, v meziválečné době Erich Kästner, Mascha Kaléko, Theodor Lessing a další. Z mezinárodních autorů zde publikovali například Bjørnstjerne Bjørnson, Knut Hamsun, Guy de Maupassant nebo Marcel Prévost. Známými kreslíři byli Thomas Theodor Heine nebo Bruno Paul, příležitostně také Lovis Corinth, Max Slevogt a Käthe Kollwitzová, v pozdějších letech také George Grosz. Z českých výtvarníků zde publikoval například Zdeněk Kratochvíl.\n\nZásluhou knihovny ve Weimaru a za účasti technické univerzity v Cáchách je celý obsah více než 2 500 čísel časopisu volně k dispozici na internetu.\n\n"}
{"id": "1217497", "url": "https://cs.wikipedia.org/wiki?curid=1217497", "title": "Aszód", "text": "Aszód\n\nAszód je maďarské město v okrese Aszód v župě Pest.\n\nAszód leží asi 30 km severovýchodně od Budapešti. Kolem města prochází dálnice M3 vedoucí z Budapešti na východ a prochází zde železniční tratě č. 80 (Budapešť - Sátoraljaújhely / Nyíregháza) a č. 78 (Aszód - Balassagyarmát).\n\nV roce 1404 zde bylo založeno opatství. Během turecké éry však obec pustla.\n\n\nZde narozeni:\n\n"}
{"id": "1217498", "url": "https://cs.wikipedia.org/wiki?curid=1217498", "title": "Fischer Air", "text": "Fischer Air\n\nFischer Air byla česká charterová letecká společnost se základnou v Praze. Obsluhovala lety s vysokou kvalitou služeb pro cestovní kancelář Fischer, část z nich obsluhovaly také České aerolinie, většinou se létalo do destinací u Středozemního moře, na Mallorcu, Kanárské ostrovy, Baleáry, Egypta, Tenerife a do Maroka – celkem společnost měla přes 30 destinací.\n\nCestovní třídy v letadlech byly základní ekonomická, dále Fun Class a nejvyšší Fischer Superior Class na těch nejdelších letech (například 5 hodin do Tenerife).\n\nNa podzim 2018 bylo oznámeno, že Václav Fischer chystá na jaře 2019 zahájit provoz nové letecké společnosti air Fischer.\n\nSpolečnost byla založena 26. července 1996 českým podnikatelem a politikem Václavem Fischerem. První komerční let tato společnost vykonala 30. dubna 1997. V roce 1998 Fischer Air přepravil 328 000 cestujících a vykázal zisk 87,8 milionů Kč.\n\nSpolečnost byla z 75% vlastněna K&K Capital Group a z 25% Václavem Fischerem. Handling pro Fischer Air zpočátku zajišťovala firma Czech Ogden Airhandling, od letní sezóny 2000 začaly odbavovat lety Fischer Air České aerolinie. Společnost tímto rokem měla ztráty 85,6 milionů Kč.\n\nV roce 2002 zaměstnávala společnost přibližně 100 stewardů, 40 pilotů, 12 mechaniků a 12 dispečerů provozu. V září 2003 mělo být pronajato další letadlo Boeing 737, kvůli dluhům společnosti se tak nakonec nestalo.\n\nKarel Komárek odkoupil společnost v roce 2004. V roce 2005 byla společnost přejmenována na Charter Air, aby se název nepletl s novou sesterskou společností Fischer Air Polska. I Charter Air ale v roce 2005 zanikla. Poslední let se konal 1. listopadu 2005, jednalo se o let z Prahy do Neapole. Jako důvod ukončení činnosti se uvádí vysoká konkurence ze strany například českého dopravce Travel Service.\n\nSpolečnost za celou dobu působení měla ve své flotile 3 letouny:\n\nHospodaření společnosti mezi roky 1997 a 2001:\n\n\n"}
{"id": "1217500", "url": "https://cs.wikipedia.org/wiki?curid=1217500", "title": "Caractère", "text": "Caractère\n\nCaractère je druhé studiové album francouzské zpěvačky Joyce Jonathan, které vyšlo dne 10. června 2013.\n\n"}
{"id": "1217501", "url": "https://cs.wikipedia.org/wiki?curid=1217501", "title": "Rusov (Volyňská oblast)", "text": "Rusov (Volyňská oblast)\n\nRusov či Rusiv () je vesnice na Ukrajině ve Volyňské oblasti ve Volodymyrvolynském rajónu. V roce 2001 měla vesnice 130 obyvatel.\n\n"}
{"id": "1217503", "url": "https://cs.wikipedia.org/wiki?curid=1217503", "title": "Xenia Knollová", "text": "Xenia Knollová\n\nXenia Knollová (* 2. září 1992 Biel) je švýcarská profesionální tenistka hrající levou rukou. Ve své dosavadní kariéře na okruhu WTA Tour vyhrála dva turnaje ve čtyřhře, když v roce 2016 triumfovala v Rabatu s Aleksandrou Krunićovou a následně v Bukurešti po boku Lary Arruabarrenové. V rámci okruhu ITF získala do října 2019 dva tituly ve dvouhře a dvacet dva ve čtyřhře.\n\nNa žebříčku WTA byla ve dvouhře nejvýše klasifikována v březnu 2015 na 254. místě a ve čtyřhře pak v dubnu 2017 na 40. místě. Trénuje ji Cyril Cornu.\n\nNa okruhu WTA poprvé startovala v roce 2013, když si zahrála dvouhru Budapest Grand Prix 2013. V úvodním kole podlehla bývalé světové jedenáctce Šachar Pe'erové z Izraele ve dvou setech.\n\nVe švýcarském fedcupovém týmu debutovala v roce 2015 čtvrtfinálovým utkáním 2. světové skupiny proti Švédsku, v němž už za rozhodnutého stavu nastoupila do závěrečné čtyřhry, kterou po boku Viktorije Golubicové prohrála. Švýcarky zvítězily 3:1 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 0–1 ve čtyřhře.\n\nPo matce pocházející z Bělehradu má srbský původ.\n\n"}
{"id": "1217505", "url": "https://cs.wikipedia.org/wiki?curid=1217505", "title": "Seznam obcí v Maďarsku (A)", "text": "Seznam obcí v Maďarsku (A)\n\nToto je seznam obcí v Maďarsku začínajících na písmeno A.\n"}
{"id": "1217506", "url": "https://cs.wikipedia.org/wiki?curid=1217506", "title": "Rusov (Ivanofrankivská oblast)", "text": "Rusov (Ivanofrankivská oblast)\n\nRusov čili Rusiv ( ) je vesnice na západní Ukrajině v Ivanofrankivské oblasti v Sňatynském rajónu. V roce 2001 měla vesnice 1119 obyvatel. První zmínka o vesnici pochází z roku 1443.\n\n"}
{"id": "1217510", "url": "https://cs.wikipedia.org/wiki?curid=1217510", "title": "La Trétoire", "text": "La Trétoire\n\nLa Trétoire je francouzská obec v departementu Seine-et-Marne v regionu Île-de-France. V roce 2013 zde žilo 454 obyvatel.\n\nSousední obce jsou: Boitron, Doue, Orly-sur-Morin, Rebais, Sablonnières a Saint-Léger.\n\n\"Počet obyvatel\"\n"}
{"id": "1217523", "url": "https://cs.wikipedia.org/wiki?curid=1217523", "title": "Karel Šerák", "text": "Karel Šerák\n\nPlk. v. v. Karel Šerák (20. července 1923, Český Boratín, Volyň, Druhá Polská republika – 17. července 2016, Praha, Česká republika) byl volyňský Čech, veterán druhé světové války a tankista, který se účastnil na straně Sovětského svazu bojů při osvobozování střední Evropy od nacistického Německa.\n\nKarel Šerák se narodil v roce 1923 v Českém Boratíně na Volyni a chtěl se vyučit zámečníkem, ale školu nedokončil. V roce 1939 jeho zemi obsadily sovětské jednotky. Následně pracoval na vznikající železniční trati a na letišti a v roce 1941 Volyň obsadila armáda nacistického Německa. V zemi došlo k vyvražďování Rusů a Židů, čemuž byl Karel Šerák svědkem, a 20. března roku 1944 tak jako jeho otec Josef a bratr Josef vstoupil v Rovně do Svobodovy armády a účastnil se výcviku v Rovně, v Kivercích a v Rusově. Následně se účastnil osvobozovacích bojů na Dukle, v Zyndranowé, u Jasla, u Albertovce u Opavy a v Ostravě jako velitel tanku ve 3. praporu Richarda Tesaříka 2. roty 1. československé brigády. Dva ze tří jeho tanků byly zničeny a s posledním z nich s č. 603 dojel 10. května 1945 do Prahy až na Hradčanské náměstí. Po demobilizaci 15. března 1946 v hodnosti podporučíka se s mladším bratrem Josefem usadil v Chotiněvsi, kde pracoval v zemědělském družstvu jako zootechnik a později jako pěstitel-živočichář.\n\nKarel Šerák se často účastnil oslav konce války a dalších obdobných akcí, svou účast považoval za svou povinnost. 30. června 2016 se zúčastnil Dne armády u Národního památníku na Vítkově, při návratu ale na nádraží zakopl na eskalátoru a zlomil si čtyři žebra. Na následující komplikace 17. července v nemocnici zemřel.\n\nV roce 2015 byl při 70. výročí osvobození Ostravy a konce 2. světové války jmenován čestným občanem města Ostravy.\n\n1. října 1944 se jeho tank účastnil boje o vesnici Zyndranowa v Polsku, jeho tank dostal dva zásahy a on jediný přežil. Před zásahem dal nabíječi Mauerovi rozkaz, aby šel na průzkum, ale ten byl tolik vystrašený, že šel raději na průzkum sám. V husté mlze ve stodole na okraji vesnice našel zamaskovaný tiger, ale mlha začala opadávat a tiger začal pálit na československé tanky. Tanky likvidoval tak, aby zablokovaly ostatní tanky a mohl snadno zničit celou kolonu. Nejprve první, třetí a pátý a nakonec druhý a čtvrtý.\n\n16. dubna 1945 byl zničen jeho tank podruhé v boji u Albertovce u Opavy, když se snažil po náspu překonat železniční trať. Nejprve dostal zásah druhý tank a tank Karla Šeráka začal pálit. Stihl vypálit dva nebo tři náboje, než proletěla skrze celý tank rána mezi řidičem a pomocníkem až do motoru a ven. Tank začal hořet a za dramatických okolností stihla posádka utéct.\n\nTřetí tank dostal Šerák poškozený ranou panzerfaustem, kterou byl zabit předchozí velitel tanku Romani. S tímto tankem se zúčastnil dobývání Ostravy a po ní vyrazil na Olomouc. Tam přišel rozkaz vyjet na Prahu, která volala o pomoc, a osm tanků včetně Šerákova vyjelo. Před nimi ustupovala Schörnerova armáda. Do Prahy-Hostivaře dojeli 10. května 1945 a následně se jeli s dalším tankem podívat na Hradčanské náměstí. Před prvním nádvořím Hradu se jeho a druhý tank zastavily v 10 hodin.\n\n\n"}
{"id": "1217528", "url": "https://cs.wikipedia.org/wiki?curid=1217528", "title": "Samuel Kalu", "text": "Samuel Kalu\n\nSamuel Kalu Ojim (* 26. srpna 1997, Nigérie) je nigerijský fotbalový útočník, od ledna 2017 hráč klubu KAA Gent. Hraje na křídle.\n\n\nV Nigérii působil ve fotbalové akademii GBS Football Academy. V prosinci 2015 podepsal společně s krajanem a vrstevníkem Christopherem Udehem dvouletou smlouvu se slovenským klubem FK AS Trenčín, ligovým šampionem ze sezóny 2014/15. S týmem si zahrál v předkolech Ligy mistrů UEFA 2016/17.\nV lednu 2017 přestoupil do belgického mužstva KAA Gent, kde podepsal kontrakt na 3,5 roku.\n\n"}
{"id": "1217530", "url": "https://cs.wikipedia.org/wiki?curid=1217530", "title": "Jamarro Diks", "text": "Jamarro Diks\n\nJamarro Bernardus Diks (* 26. dubna 1995) je nizozemský fotbalový útočník, od ledna 2017 působící v nizozemském klubu GVVV Veenendaal. Věnoval se i futsalu. Jeho mladším bratrem je fotbalista Kevin Diks.\n\n\nV Nizozemsku působil Diks v klubech VIOS Vaassen, AGOVV Apeldoorn a WSV Apeldoorn.\n\nV červenci 2016 podepsal dvouletou smlouvu se slovenským klubem FK AS Trenčín, ligovým šampionem ze sezóny 2015/16. S týmem si zahrál v předkolech Ligy mistrů UEFA 2016/17.\n31. ledna 2017 Trenčín opustil a vrátil se do Nizozemska. Začal hrát za klub GVVV Veenendaal v Topklasse.\n\n"}
{"id": "1217532", "url": "https://cs.wikipedia.org/wiki?curid=1217532", "title": "Air Terrex", "text": "Air Terrex\n\nAir Terrex byla česká charterová letecká společnost. Byla založena v roce 1992 majitelem Terrex Group, Martinem Michalem. Soustředila se na lety z ČR do jižních částí Evropy, Kanárské ostrovy a severní Afriky. V roce 1993 založila první soukromou českou pravidelnou linku na trase Praha – Brno – Bratislava. Později se část společnosti rozdělila na Air Terrex Slovakia, dále Air Slovakia. Air Terrex zbankrotoval v roce 1995.\n\nAir Terrex ve své flotile vystřídal za dobu provozu následující letouny:\n"}
{"id": "1217533", "url": "https://cs.wikipedia.org/wiki?curid=1217533", "title": "Enrique Cirules", "text": "Enrique Cirules\n\nEnrique Cirules (1938, Nuevitas, Camagüey, Kuba – 18. prosince 2016, Havana) byl kubánský spisovatel a esejista. Byl autorem několika románů, esejů, svědectví a příběhů, z nichž některé zaznamenaly velký mezinárodní ohlas. V jeho rozsáhlém literárním díle se odráží rozmanitá témata. Napsal o moři, lásce, válce, a také o Američanech, kteří založili vily v severní části Camagüey, přičemž se ostře vymezoval proti přítomnosti italsko-americké mafie na předrevoluční Kubě. Je autorem knihy \"La vida secreta de Meyer Lansky en La Habana\" (\"Tajný život Meyera Lanskeho v Havaně\") a dalších, mapujících působení amerického gangstera a mafiána Meyera Lanskeho v Havaně, kde se scházeli hlavní představitelé této zločinecké organizace.\n\nTři ze svých dosud publikovaných knih pak věnoval životu Ernesta Hemingwaye na ostrově a na sousedních Bahamách.\n\nJeho knihy byly přeloženy do angličtiny, ruštiny, francouzštiny, němčiny i portugalštiny.\n\n\n\n"}
{"id": "1217534", "url": "https://cs.wikipedia.org/wiki?curid=1217534", "title": "Eva Valjentová", "text": "Eva Valjentová\n\nEva Valjentová (* 10. srpna 1964 Ústí nad Orlicí) je česká politička, ekonomka a technička, od roku 2008 zastupitelka Karlovarského kraje (v letech 2014 až 2015 pak první náměstkyně hejtmana), od roku 1994 zastupitelka města Sokolova, členka KSČM.\n\nVystudovala ekonomii na vysoké škole. Po studiích nastoupila na úsek ekonomiky práce do koncernového podniku \"Pohraniční stráž\" (tj. předchůdce dnešní akciové společnosti Sokolovská uhelná). V letech 2007 až 2008 byla jednatelkou společnosti \"Sokolovská bytová\" a v letech 2008 až 2011 členkou správní rady obecně prospěšné společnosti \"Městský dům kultury Sokolov\".\n\nEva Valjentová je vdaná a má dvě děti, žije ve městě Sokolov.\n\nV komunálních volbách v roce 1994 byla za KSČM zvolena zastupitelkou města Sokolova. Mandát pak za stejnou stranu obhájila ve volbách v letech 1998, 2002, 2006 (lídryně kandidátky), 2010 i 2014.\n\nV krajských volbách v roce 2000 kandidovala za KSČM do Zastupitelstva Karlovarského kraje, ale neuspěla. Stejně tak ve volbách v roce 2004, kdy skončila jako první náhradnice. Krajskou zastupitelkou se tak stala až po volbách v roce 2008. V listopadu 2008 se navíc stala radní kraje pro oblasti kultury, cestovního ruchu a lázeňství. Působila také jako členka Výboru pro hospodaření s majetkem Karlovarského kraje a členka Výboru Regionální rady regionu soudržnosti Severozápad.\n\nVe volbách v roce 2012 mandát krajské zastupitelky obhájila. Po rezignaci svého kolegy Jaroslava Borky na post 1. náměstka hejtmana (jelikož se stal poslancem), byla dne 1. března 2014 sama zvolena 1. náměstkyní hejtmana pro oblasti ekonomiky a vnitřních záležitostí a opět i členkou Výboru Regionální rady regionu soudržnosti Severozápad. Ke konci ledna 2015 rezignoval na post hejtmana Josef Novotný a od 1. února 2015 se vedení kraje z titulu první náměstkyně ujala právě Valjentová. kterou se zároveň KSČM rozhodla prosazovat na post nového hejtmana. Na tomto kroku se však s dosavadním koaličním partnerem, kterým byla ČSSD, nedokázala domluvit. Nakonec byla dne 9. března 2015 z funkce 1. náměstkyně odvolána a novým hejtmanem se stal Martin Havel z ČSSD. Novou krajskou koalici složily ČSSD, ODS, HNHRM, TOP 09 a STAN; komunisté tak skončili v opozici. Valjentová dále rezignovala na členství ve Výboru Regionální rady regionu soudržnosti Severozápad a naopak se stala členkou krajského finančního výboru.\n\nV krajských volbách v roce 2016 byl lídryní kandidátky KSČM v Karlovarském kraji a post krajské zastupitelky obhájila.\n\nZa KSČM také kandidovala v Karlovarském kraji ve volbách do Poslanecké sněmovny PČR, ale ani jednou v letech 2002, 2006 a 2010 neuspěla (v roce 2010 skončila jako první náhradnice).\n\nVe volbách do Senátu PČR v roce 2018 kandidovala za KSČM v obvodu č. 2 – Sokolov. Se ziskem 8,94 % hlasů skončila na 4. místě.\n"}
{"id": "1217535", "url": "https://cs.wikipedia.org/wiki?curid=1217535", "title": "Gustav Učický", "text": "Gustav Učický\n\nGustav Učický (německy jako \"Gustav Ucicky\", 6. července 1899 ve Vídni – 26. dubna 1961 v Hamburku) byl rakouský filmový režisér českého původu. Jeho otcem byl zřejmě Gustav Klimt.\n\nGustav Učický se narodil jako nemanželské dítě Marii Učické z Prahy (1880-1928) a rakouského malíře Gustava Klimta. Marie Učická byla Klimtovou modelkou. Klimtovo otcovství bylo vícekrát zpochybněno. Wohl Gustav Učický sám v roce 1925 požádal písmoznalce Michaela Tomka, aby provedl rozbor korespondence Gustava Klimta s Marií Učickou. Znalecký posudek prokázal, že všechny dopisy byly psány stejnou rukou. V červenci 1899, pár dní před narozením Gustava Učického, napsal Klimt Marii Učické \"Ich wünsche sehnlichst, dass alles gut und schnell abgeht\" (Toužebně si přeji, aby vše proběhlo v pořádku a rychle). Historie korespondence sahá do roku 1916. \"Maria Ucicky\", jak se úředně jmenovala v Rakousku, zemřela ve 47 letech a 6. ledna 1928 byla pochována na Hietzinském hřbitově ve Vídni, kde byl o deset let dříve v jiném oddílu pohřben Klimt. Gustav Učický zemřel v roce 1961 a byl pochován vedle své matky.\n"}
{"id": "1217544", "url": "https://cs.wikipedia.org/wiki?curid=1217544", "title": "Stefan Heym", "text": "Stefan Heym\n\nStefan Heym, vlastním jménem Helmuth Flieg (10. dubna 1913, Chemnitz – 16. prosince 2001, Ejn Bokek, Izrael), byl německý socialistický spisovatel a novinář. Roku 1933 odešel do Československa, kde přijal pseudonym Stefan Heym, a v letech 1935-1952 žil v USA.\n\nNarodil se v rodině židovského obchodníka v saském Chemnitz, kde studoval na gymnáziu. Roku 1931 byl ze školy vyloučen, protože uveřejnil protiválečnou báseň. Maturitu složil v Berlíně, kde začal studovat novinářství. Po Hitlerově převzetí moci v roce 1933 emigroval do Československa, kde přijal pseudonym Stefan Heym. V Praze pracoval pro liberální německé noviny \"Prager Tagblatt\" a \"Bohemia\" a jeho články vycházely i v českých novinách.\n\nV roce 1935 získal stipendium židovské studentské organizace do USA a na Chicagské univerzitě promoval roku 1936 prací o H. Heinem. V letech 1937-1939 byl šéfredaktorem německého týdeníku \"Deutsches Volksecho\", který byl blízký komunistické straně USA. Když časopis zanikl, začal psát beletrii a hned jeho první román „Rukojmí“ (\"Hostages\", 1942) měl veliký úspěch. Za druhé světové války psal protihitlerovské letáky a propagandistické texty pro armádu a po válce řídil noviny \"Die Neue Zeitung\" v Mnichově. Protože odmítal psát proti Sovětskému svazu, byl odvelen zpátky do USA a z armády propuštěn. Roku 1952 vrátil všechna americká vyznamenání a odešel nejprve do Prahy a pak do NDR. Žil v Berlíně jako prominentní antifašista, bydlel ve vládní vile a svými romány podporoval východoněmecký režim. \n\nPrvní větší konflikt nastal v roce 1956, kdy v NDR nesměl vyjít jeho román o berlínském povstání roku 1953, „Pět dní v červnu“. Protože přes zákaz publikoval na západě, vycházely jeho knihy v NDR jen v omezeném nákladu. Roku 1976 protestoval proti vypovězení písničkáře Wolfa Biermanna a 1979 byl vyloučen ze svazu spisovatelů. Ačkoli se už v roce 1982 vyslovil pro sjednocení Německa a v roce 1989 výrazně podporoval demokratické změny, protestoval proti připojení NDR ke Spolkové republice. V roce 1994 byl zvolen do spolkového parlamentu na kandidátce postkomunistické Strany demokratického socialismu (PDS) a roku 1997 se připojil k Erfurtské výzvě na podporu rudo-zelené koalice s tichou podporou PDS. Zemřel náhle v izraelských lázních Ejn Bokek, kde se účastnil konference o H. Heinem. Je pohřben na hřbitově v Berlíně - Weissensee.\n\nHeym získal Cenu Heinricha Manna (1953), Státní cenu NDR za literaturu (1959), čestné doktoráty univerzit v Bernu a v Cambridge (1991), Jeruzalémskou cenu za literaturu (1993) a roku 2001 se stal čestným občanem svého rodiště Chemnitz.\n\nHeym napsal řadu úspěšných historických románů, které se však většinou vztahují k jeho současnosti. Psal zprvu anglicky, až od roku 1976 německy. Do češtiny bylo přeloženo:\n\n"}
{"id": "1217545", "url": "https://cs.wikipedia.org/wiki?curid=1217545", "title": "Augusta Viktorie Šlesvicko-Holštýnská", "text": "Augusta Viktorie Šlesvicko-Holštýnská\n\nAugusta Viktorie Šlesvicko-Holštýnská (celým jménem: \"Auguste Viktoria Friederike Luise Feodora Jenny\"; 22. říjen 1858, Lubsko, Prusko – 11. duben 1921, Doorn, Nizozemsko) byla poslední německá císařovna a pruská královna. Byla první manželkou posledního německého císaře a pruského krále Viléma II.\n\nAugusta Viktorie se narodila 22. října 1858 nevýznamnému princi Fridrichovi Šlesvicko-Holštýnsko-Sonderbursko-Augustenburskému (z vedlejší linie rodu Oldenburků) a jeho ženě Adlétě z Hohenlohe-Langenburgu. V roce 1863 došlo k vymření hlavní linie Oldenburského rodu, která vládla v Dánském království a současně ve spojených vévodstvích Šlesvicku a Holštýnsku. Její otec si začal nárokovat právo na následnictví v obou vévodstvích jako nejbližší mužský potomek Hedviky ze Schauenburgu.\n\nV Berlíně se 27. února 1881 provdala za pruského prince Viléma (budoucí císař Vilém II.). Vilém a Augusta byli vzdálení příbuzní. Jejich společným předkem byla matka britské královny Viktorie, Viktorie Sasko-Kobursko-Saalfeldská. Pár spolu měl sedm dětí, šest synů a jedinou dceru:\n\n"}
{"id": "1217547", "url": "https://cs.wikipedia.org/wiki?curid=1217547", "title": "Rus-M", "text": "Rus-M\n\nRus-M byla navržená ruská nosná raketa určená jako hlavní nosič nové kosmické lodě pro lety s lidskou posádkou PPTS, která má nahradit loď Sojuz. \n\nRaketa byla vyvíjena od roku 2009 ruským podnikem CSKB-Progress v Samaře. Program byl ukončen roku 2011. Tehdejší šéf ruské kosmické agentury Roskosmos Vladimir Popovkin to zdůvodnil faktem, že není potřeba zcela nová kosmická raketa a lze používat ty, které jsou již k dispozici. \n\nPodnik CSKB-Progress získal zakázku na novou kosmickou raketu pro lety s lidskou posádkou na jaře roku 2009. Projekt byl představen na letecké show v Moskvě v roce 2009 a očekávalo se, že budou agentuře Roskosmos předloženy předběžné návrhy konstrukce do roku 2010.\n\nRoskosmos předložil podniku CSKB především požadavky na bezpečnost. Bylo požadováno, aby byla nová nosná raketa mimořádně spolehlivá. Dále mělo být možné, aby posádka bezpečně unikla při havárii nosné rakety v jakékoli fázi letu nosné rakety a současně musel být umožněn odjezd posádky a obsluhy v případě nouzové situace během předstartovní přípravy rakety na kosmodromu. Plánovaná nosnost rakety na nízkou oběžnou dráhu byla 23 800 kilogramů. Nosič měl posloužit pro budoucí vývoj nových těžkých a supertěžkých nosičů s nosností 50-60 tun, respektive 130-150 tun na nízkou oběžnou dráhu.\n\nCelkem byly plánovány čtyři varianty nosiče Rus-M. Každá verze měla mít různý počet jader na prvním stupni a dále urychlovací bloky s motory RD-180, které spalují petrolej a kapalný kyslík. Dále měla raketa obsahovat dva horní stupně poháněné motory RD-0146, další možností byl stupeň shodný s horním stupněm rakety Sojuz 2. \n\nPrvní verze nosiče měla používat tříjádrový první stupeň s urychlovacími bloky. Nosnost této verze měla být 23,8 tuny na nízkou oběžnou dráhu o výšce 200 km a sklonu 51,7 stupňů k rovníku nebo 18,8 tun na dráhu o výšce 400 km. Dále měl mít nosič kapacitu 7 tun na dráhu přechodnou ke geostacionární a 4 tuny přímo na geostacionární oběžnou dráhu. Druhá verze měla mít o dvě jádra v prvním stupni navíc, což mělo umožnit zvýšení nosnosti až na 35 tun, třetí verze měla mít nosnost až 50 tun. Čtvrtá verze měla být nejlehčí s jedním jádrem a horními stupni odvozenými od Sojuzu-2. \n"}
{"id": "1217549", "url": "https://cs.wikipedia.org/wiki?curid=1217549", "title": "Šerák (rozcestník)", "text": "Šerák (rozcestník)\n\nŠerák může znamenat:\n\n\n\n"}
{"id": "1217551", "url": "https://cs.wikipedia.org/wiki?curid=1217551", "title": "Rheinmetall MASS", "text": "Rheinmetall MASS\n\nMASS (Multi Ammunition Softkill System) je modulární námořní obranný systém vyvinutý německým kocernem Rheinmetall. Systém využívá senzorů plavidla, přičemž v případě zaznamenání útoku protilodní střely odpaluje klamného cíle růšící jejich navádění. Roku 2014 lze schopnosti systém rozšířit přidáním modulu pro obranu proti torpédovému útoku.\n\nSériová výroba systému MASS byla zahájena roku 2002. Do roku 2012 bylo 11 námořnictvům předáno 186 systémů, které byly instalovány na válečné lodě 22 různých tříd. Do roku 2016 se počet uživatelů systému MASS zvýšil na 13 států. Systém je dodáván ve třech hlavních konfiguracích, nesoucích označení MASS, MASS_DUERAS a MASS_ISS. K roku 2018 bylo předáno 286 systémů MASS.\n"}
{"id": "1217553", "url": "https://cs.wikipedia.org/wiki?curid=1217553", "title": "Seznam obcí v Maďarsku (B)", "text": "Seznam obcí v Maďarsku (B)\n\nToto je seznam obcí v Maďarsku začínajících na písmeno B.\n"}
{"id": "1217554", "url": "https://cs.wikipedia.org/wiki?curid=1217554", "title": "Ben Klassen", "text": "Ben Klassen\n\nBernhardt (či Bernhard) „Ben“ Klassen (20. února 1918 Moločna, Ukrajinská národní republika – 6. srpna 1993 Otto, Severní Karolína) byl americký bílý nacionalista s vírou v nadřazenost bílé rasy. Byl to politik, realitní investor, vědec, vynálezce a ateistický náboženský vůdce církve Church of the Creator (Církev stvořitele), kterou založil díky publikování své knihy \"Nature's Eternal Religion\" (Přírodní věčné náboženství).\n\nKlassen byl republikánský poslanec na Floridě. Podporoval George Wallaceho v prezidentské kampani. Kromě jeho náboženské a politické práce byl Klassen elektrotechnik a vynalezl nástěnný elektrický otvírák.\n"}
{"id": "1217555", "url": "https://cs.wikipedia.org/wiki?curid=1217555", "title": "Sojuz 7K-OK", "text": "Sojuz 7K-OK\n\nSojuz 7K-OK byla první verze sovětské kosmické lodě Sojuz, používaná mezi lety 1967 a 1970. Tato generace uskutečnila první lety s lidskou posádkou v nové kosmické lodi, která se používá i v roce 2016, byť modernizovaná a upravená. \n\nPři bezpilotních testech proběhlo mezi tělesy Kosmos 186 a Kosmos 188 v roce 1967 první bezpilotní spojení mezi dvěma tělesy v historii kosmonautiky. Mezi další úspěchy patří první dokování mezi dvě pilotovanými kosmickými tělesy, konkrétně šlo o Sojuz 4 a Sojuz 5, kdy dva kosmonauti Alexej Jelisejev a Jevgenij Chrunov přestoupili ze Sojuzu 5 do Sojuzu 4. Dále nejdelší pilotovaný kosmický let jediné samostatné lodě, který uskutečnili Andrijan Nikolajev a Vitalij Sevasťjanov v Sojuzu 9 a který trval 18 dní. \n\nV této verzi lodě Sojuz se také zabil první kosmonaut, který zahynul při vesmírném letu, respektive při přistání. Sojuzu 1 se totiž neotevřel padák, což vedlo ke smrti kosmonauta Vladimira Komarova. \n\nSojuz 7K-OK mohl nést na palubě až tři kosmonauty, kteří ovšem museli letět bez ochranných skafandrů. Od dalších verzí Sojuzu může být tato odlišena prohnutými solárními panely. Tato verze byla také vybavena automatickým dokovacím systémem Igla, což vyžadovalo umístění speciálních radarových antén. \n\nVerze 7K-OK byla původně verzí Sojuzu LOK, určeného pro lety k Měsíci, která měla sloužit k testování na oběžné dráze Země. Na rozdíl od verze LOK neměla větší anténu nutnou ke komunikaci od Měsíce. Tato verze také měla toroidní palivovou nádrž, která ovšem při všech pilotovaných letech zůstala prázdná. Když bylo koncem 60. tet rozhodnuto, že Sojuz bude létat hlavně jako loď určená k přepravě posádek na vesmírné stanice, byla tato nádrž u pozdějších verzí počínaje verzí Sojuz 7K-OKS odstraněna. \n\nTato verze Sojuzu měla na oběžné dráze Země především testovat dokování. Proto měl Sojuz sondážní a stabilizační dokovací mechanismus určený ke spojení s ostatními tělesy na oběžné dráze s cílem shromáždit data pro pozdější sovětské vesmírné stanice. Sojuz 7K-OK měl tedy dvě varianty aktivní a pasivní. Aktivní loď se spojovala s druhou pasivní. Dokovací mechanismus Sojuzu ovšem neumožňoval přechod kosmonautů vnitřkem kosmické lodi do druhého tělesa. Kosmonauti tedy museli přestoupit do druhé lodě volným prostorem, což bylo poprvé vyzkoušeno při letu Sojuzů 4 a 5. Průchod vnitřkem umožňovala až další verze 7K-OKS.\n\nPrvní bezpilotní test Kosmos 133 proběhl v listopadu 1966. První pilotovaný let Sojuz 1 v dubnu 1967, tento let ovšem skončil smrtí kosmonauta. První úspěšný pilotovaný let byl až Sojuz 3 v říjnu 1968. Poslední start této verze Sojuz 9 proběhl v roce 1970. \n"}
{"id": "1217564", "url": "https://cs.wikipedia.org/wiki?curid=1217564", "title": "Wick (rozcestník)", "text": "Wick (rozcestník)\n\nWick může znamenat:\n\n\n"}
{"id": "1217565", "url": "https://cs.wikipedia.org/wiki?curid=1217565", "title": "The Ninth Hour", "text": "The Ninth Hour\n\nV rámci podpory alba skupina začala hned po vydání vystupovat v Evropě, odkud se přesunula do Severní Ameriky. Na začátku roku 2017 proběhla druhá část evropského turné a následně skupina vystupovala v Jižní Americe a na metalových festivalech.\n\nKapela začala o albu přemýšlet na jaře 2015 během turné s Twilight Force. Podle zpěváka Tonyho Kakka původně plánovali, že album bude více „metalovější a tvrdší“, tedy podobné prvním nahrávkám skupiny. Po turné se ovšem kapela na nějakou dobu odmlčela, a když pak začal Kakko znovu přemýšlet o další desce, rozhodl se ji podle vlastních slov udělat více „hlubší a rozmanitější, než je pouhé metalové album“.\nMateriál k albu začal Kakko skládat před začátkem zimního turné 2016 v Severní Americe, kde Sonata Arctica vystupovala s kapelou Nightwish. Na začátku července 2016 kapela na svém facebookovém profilu oznámila, že album bylo nahráno a smícháno. Dne 21. července pak prozradila, že se deska bude jmenovat \"The Ninth Hour\" a vyjde 7. října 2016 u vydavatelství Nuclear Blast. Kakko o přebalu alba řekl, že část vyjadřuje utopickou a část dystopickou scénu budoucnosti. Celé album bylo nahráno ve Studiu 57 ve finské obci Nedervetil a smícháno Pasi Kauppinenem. Na produkci se podíleli samotní členové skupiny.\n\nPrvní singl z alba „Closer to an Animal“ vyšel 12. srpna. Podle klávesisty Henrika Klingenberga se jedná o mix metalu a hudby osmdesátých let, který bude posluchače provázet na celém albu. Druhý singl jménem „Life“ vyšel v digitální podobě 16. září. O týden později k písni Sonata Arctica vydala videoklip režírovaný Villem Juurikkalem.\n\nAlbum \"The Ninth Hour\" oficiálně vyšlo 7. října 2016 u vydavatelství Nuclear Blast na CD a v digitální podobě. Kromě základní CD verze kapela desku vydala také v digipak edici, ve verzi vinylové LP dvojdesky (průhledné, modré nebo černé provedení) a v podobě limitované mailorder edice. Ta obsahuje digipak verzi alba a plátno o velikosti 40×40 cm, na kterém je vyobrazen obal alba. Na digipak edici kapela nahrála jako bonusovou skladbu cover k písni „Run to You“ od Bryana Adamse. Do japonské edice byla zařazena bonusová skladba „The Elephant“.\n\nDeváté studiové album Sonaty Arcticy otevírá energetická skladba „Closer to an Animal“, kterou kapela zveřejnila již v srpnu jako první singl. Následuje pestrá písnička s chytlavým refrénem nazvaná „Life“, která je podle Kakka nejspíše jedinou veselou písní na desce. Také tato píseň vyšla coby singl. Třetí v pořadí je tvrdší skladba „Fairytale“. Po svižnějším začátku deska pokračuje baladou „We Are What We Are“, jež má melancholický nádech. Úvod této skladby obstarala flétna, na kterou hrál Troy Donockley. Skladba „Till Death's Done Us Apart“ začíná pomalou klidnou melodií, kterou přeruší kytary, a Sonata Arctica zrychlí na tempo předchozích skladeb. Píseň končí opět pomaleji, tentokrát ovšem spíše za děsivého doprovodu kláves. Šestá „Among the Shooting Stars“ je přímočará a pomalejší melodická skladba, která vypráví romantický příběh mezi vlkodlakem a člověkem.\n\nDo druhé poloviny alba vstupuje skladba „Rise a Night“, což je jedna z nejrychlejších písní na albu, podobná spíše prvním nahrávkám této skupiny. Během čtyř a půlminutové písně „Fly, Navigate, Communicate“ změní kapela několikrát tempo a v písni jsou na popředí jasně slyšet elektrické kytary. „Candle Lawns“ je další baladou na albu. V této skladbě je velmi emocionální refrén, který podtrhují klávesy. Desetiminutová „White Pearl, Black Oceans (Part II: By the Grace of the Ocean)“ je ještě pomalejší a melancholičtější než předchozí „Candle Lawns“. Přibližně v polovině skladby se ovšem zrychlí tempo a píseň je zakončena se silnými orchestrálními prvky. Album uzavírá další pomalá píseň „On the Faultline (Closure to an Animal)“, která je hraná především za doprovodu piana.\n\nNahrávka získala u kritiků spíše kladná hodnocení. Například Jake Patton v recenzi pro hudební server Metal Wani řekl, že na albu je hodně dobrých písních, ale žádná ho neuchvátila, což podle něj z nahrávky dělá místy chladné a nezajímavé album. Zároveň si ale podle vlastních slov poslech alba užil a desku ohodnotil 7.8 body z 10. Recenzent Robert Čapek z magazínu Spark ve své recenzi uvedl, že „prvních dvacet minut desky je možná nejsilnějších v celé diskografii kapely“. Ve druhé třetině alba už ovšem podle něj „klesá kreativita a závěr desky je pádem o celá patra dolů“. Sám album ohodnotil 4 body ze 6 a v celkovém hodnocení redaktorů Sparku dostala nahrávka 3.53 bodů.\n\nMezi předními příčkami hitparád se album umístilo ve Finsku v žebříčku Suomen virallinen lista, kde obsadilo druhé místo, a ve švédském Sverigetopplistan, kde se probojovalo na sedmou příčku mezi rocková a metalová alba. V kanadské hitparádě Canadian Albums Chart se dostalo na patnáctou pozici, ve švýcarské Schweizer Hitparade na osmnáctou a v Německu obsadilo v žebříčku Media Control Charts dvacáté druhé místo.\n\nPrvní evropské turné k albu začalo 7. října 2016, přesně v den vydání nahrávky, v norském Trondheimu. Kapela během evropského turné odehrála celkem čtrnáct koncertů a navštívila devět zemí. Na turné jako předkapela vystupovali Twilight Force. V listopadu a prosinci Sonata Arctica objela turné po USA a Kanadě, kde odehrála třicet dva koncertů. Spolu se Sonatou Arcticou zde vystupovaly skupiny Leaves' Eyes a Omnium Gatherum.\n\nBěhem února až dubna 2017 poté Sonata Arctica vystupovala na dalším evropském turné, během kterého vystoupila také ve Zlíně v klubu Masters of Rock Cafe. Na toto turné jako předkapely jely skupiny Striker a Triosphere, kterou na konci března nahradila skupina Thunderstone. K \"The Ninth Hour\" Sonata Arctica v květnu a v červnu odehrála koncertní sérii také v Jižní Americe. V rámci festivalů v létě 2017 vystoupila mimo jiné v srpnu na Wacken Open Air, největším metalovém festivalu v Evropě.\n\n\n\n\n"}
{"id": "1217566", "url": "https://cs.wikipedia.org/wiki?curid=1217566", "title": "Damasen", "text": "Damasen\n\nDamasen byl v řecké mytologii gigant, tedy syn Gaii, matky země, a jeho otec je Úranos, zosobněné nebe. Žil v Maeonii, dnešním Turecku, kde sbíral bylinky a pásl ovce. Tento gigant má představovat anti-Arése, a jelikož je Áres zlý bůh války, je Damasen naopak mírumilovný. Proto ho také rodiče nenáviděli.\n\nNa rozdíl od ostatních gigantů s bohy nebojoval. Jednoho dne zabil maeonský drákon jeho přítele, pastýře, a Damasen na oplátku propíchl drákonovi hrdlo stromem, který přinutil, aby zapustil kořeny do země. Tak zajistil, aby drákon už nikdy nikoho nezabil. Tím však naštval rodiče ještě víc. Gaia otevřela zem a pohltila ho. Damasen se dostal do vyhnanství, do Tartarova břicha. Každý den se drákon znovu stvoří a Damasen ho musí každý den zabíjet, což tvoří jeho doživotní prokletí, které nemůže zlomit. To se však může změnit… \n"}
{"id": "1217567", "url": "https://cs.wikipedia.org/wiki?curid=1217567", "title": "Sur mes gardes", "text": "Sur mes gardes\n\nSur mes gardes je první studiové album francouzské zpěvačky Joyce Jonathan, které vyšlo dne 18. ledna 2010.\n\nPoté, co Joyce Jonathan získala dostatečný finanční obnos potřebný na vydání alba z platformy \"My Major Company\", tak se obrátila na Louise Bertignaca, bývalého kytaristu skupiny Téléphone. Již dříve oceňovala jeho práci na produkci alb Carly Bruni. Prací na albu, zejména aranží písní, strávili rok v Bertignacově studiu.\n\nPrvní dva singly z alba, „Je ne sais pas“ a „Pas besoin de toi“, vyšly na konci roku 2009.\n\n"}
{"id": "1217568", "url": "https://cs.wikipedia.org/wiki?curid=1217568", "title": "Silver Air", "text": "Silver Air\n\nSilver Air s. r. o. je česká charterová letecká společnost se základnou na letišti Václava Havla v Praze, byla založena v roce 1995. Ze začátku měla společnost poskytovat služby v civilním letectví – plánování údržby letadel. V roce 1996 došlo k rozšíření služeb a ze společnosti se stala letecká společnost, v roce 1997 začala provozovat vlastní letadlo Boeing 727-200, které společnost později prodala. Provozuje také nákladní leteckou dopravu.\n\nZaměřuje se primárně na Letiště Marina di Campo na ostrově Elba, v roce 2016/17 létala také na letiště Milán-Malpsensa/Linate, letiště Lugano, letiště Florencie a letiště Pisa. V létě 2018 bude létat z chorvatského letiště na ostrově Lošinj vnitrostátní linky na Pulu, do Splitu a Záhřebu. Čtvrtá linka bude do švýcarského Lugana, odkud bude pokračovat na ostrov Elba.\n\nStav v říjnu 2016:\n\n"}
{"id": "1217569", "url": "https://cs.wikipedia.org/wiki?curid=1217569", "title": "Cestovní piškvorky", "text": "Cestovní piškvorky\n\nPiškvorky (z angličtiny \"Connect Four\") je desková logická hra pro dva hráče. Hrací deska má zpravidla 7 x 6 polí. Hráči se v házení čipů/ žetonů střídají. Ten, kdo dokáže poskládat 4 žetony vodorovně, svisle nebo šikmě vedle sebe, vyhrál. Pokud je deska zcela plná a oba hráči neposkládali čtyři své žetony vedle sebe, jde o remízu. \n\nPiškvorky vynalezl Howard Wexler a Ned Strongin. Piškvorky vyšly na svět v roce 1974. Obvyklá hrací doba je 1 až 5 minut. \n\nV angličtině není název této hry jednotný, však nejčastěji užívaný název je Connect Four (volně přeloženo \"Připoj čtyři k sobě\").\n\n\nV Česku styl hry připomínal strategickou hru se stejným cílem, akorát s pěti vedle sebe, piškvorky, a tak se tento název zavedl.\n"}
{"id": "1217570", "url": "https://cs.wikipedia.org/wiki?curid=1217570", "title": "Achlys", "text": "Achlys\n\nAchlys je v řecké mytologii dcerou Nykty, bohyně noci či zosobněné noci a Chaosu, první existující bytosti. Je bohyní zoufalství, lépe řečeno zosobněné zoufalství. V ruce má Héraklův štít, na němž je Achlys zobrazena. Sám Héraklés, největší polobožský hrdina, ji tam namaloval, aby ji jeho nepřátelé viděli ve svých posledních chvílích. Jakmile bylo Héraklovo smrtelné tělo spáleno (když umíral, bohové z něj udělali boha), dostal se štít do rukou Achlys. Achlys žije v Tartaru a jelikož je také bohyní smutku, neustále tam pláče. Je jednou z nejstarších bytostí řecké mytologie. \n\nOvládá mrtvou mlhu, což je dech Tartaru. Mrtvá mlha smrtelníky obalí zoufalstvím, když jejich duše putují do podsvětí. Mrtvá mlha nastupuje tehdy, kdy se smrtelníci ocitnou nejblíže ke konci. Tato mlha způsobuje, že se smrtelníci (lidé a polobohové) naplní zoufalstvím. Achlys je též bohyní jedů, tedy ovládá jedovaté byliny.\n\nMá oteklá kolena, na ramenou se jí vrší prach, nehty má polámané na rukách i nohách. Oči má vpadlé a vodnaté a neustále se z nich linou slzy, tváře jsou vpadlé a zakrvácené.\n"}
{"id": "1217571", "url": "https://cs.wikipedia.org/wiki?curid=1217571", "title": "Une place pour moi", "text": "Une place pour moi\n\nUne place pour moi je třetí studiové album francouzské zpěvačky Joyce Jonathan, které vyšlo dne 5. února 2016.\n\n"}
{"id": "1217574", "url": "https://cs.wikipedia.org/wiki?curid=1217574", "title": "Soňa Thomová", "text": "Soňa Thomová\n\nSoňa Thomová (1947) je česká spisovatelka a cestovatelka. \n\n\n"}
{"id": "1217577", "url": "https://cs.wikipedia.org/wiki?curid=1217577", "title": "Neurocytom", "text": "Neurocytom\n\nNeurocytom je extrémně vzácný nádor nervové tkáně. Na rozdíl od gliomů nepostiuhuje glie. Častější je centrální neurocytom v oblasti periventrikulární u foramen Monroi a septum pellucidum, vzácnější pak extraventrikulární.\n\nOperativní odstranění. Po radikální resekci, při absenci histologických atypií a proliferačním indexu MIB-1 pod 3 % má dobrou prognózu. \n"}
{"id": "1217578", "url": "https://cs.wikipedia.org/wiki?curid=1217578", "title": "Wilhelm Freisler", "text": "Wilhelm Freisler\n\nWilhelm Freisler (6. prosince 1862 Kujavy – 9. dubna 1930 Brno) byl rakouský advokát a politik německé národnosti z Moravy; poslanec Moravského zemského sněmu.\n\nPůsobil jako advokát a politik. Pocházel ze selského statku v Kujavech. V rodné obci vychodil obecnou školu, pak studoval cvičnou školu při učitelském ústavu v Těšíně. Maturitu složil roku 1882 v Těšíně, na tamním německém státním gymnáziu. Studoval vysokou školu v Praze a studia práv ukončil roku 1886 na Vídeňské univerzitě. V roce 1887 nastoupil jako praktikant a auskulant na krajský soud do Nového Jičína a byl také pomocným učitelem na rolnické škole v Novém Jičíně, kde vyučoval zemědělské právo. Od roku 1890 působil coby auskulant v Opavě, ale pak se vrátil do Nového Jičína, kde byl od roku 1895 samostatným advokátem. Byl veřejně a politicky činný. Od roku 1902 do roku 1908 předsedal novojičínské pobočce tělovýchovného spolku Turnverein. Měl podíl na výstavbě letního cvičiště a zimního kluziště. Byl aktivní i v evangelické církvi nebo mužském pěveckém spolku či muzejním spolku a zasedal v dozorčí radě městské záložny. V období let 19031906 byl členem obecního zastupitelstva, od roku 1906 i členem městské rady. Později přenesl svou advokátní praxi do Brna. 14. ledna 1910 mu bylo uděleno čestné občanství Nového Jičína.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii všeobecnou, německý obvod Nový Jičín, Mor. Ostrava, Vsetín atd. V zemských volbách roku 1913 uspěl za kurii městskou, obvod Rýmařov. V roce 1906 se uvádí jako kandidát Německé pokrokové strany. Stejně tak roku 1913. I když v některých zdrojích je ve volbách v roce 1913 řazen mezi kandidáty Německé radikální strany.\n\nOd října 1907 byl členem zemského výboru, kde setrval i po vzniku Československa, až do roku 1928, kdy původní zemské výbory zanikly. Ve výboru vedl referát německého zemědělského školství, zemské kulturní rady a elektrifikace. Byl členem správní rady Německé agrární a průmyslové banky v Praze, továrny na zemědělské stroje v Novém Jičíně či Moravsko-slezské vzájemné pojišťovny.\n\nZemřel v dubnu 1930.\n"}
{"id": "1217580", "url": "https://cs.wikipedia.org/wiki?curid=1217580", "title": "Ubik", "text": "Ubik\n\nUbik (1969) je sci-fi román amerického spisovatele Philipa K. Dicka. Jde o jeden z neuznávanějších autorových románů, hluboce zneklidňující existenciální příběh, ve kterém si nikdo nemůže být jist, co je skutečné a co pouhá iluze. Název románu je odvozen od anglického slova \"ubiquity\", což znamená \"všudypřítomnost\". \n\nRomán se odehrává v budoucnosti roku 1992 v Severoamerické konfederaci a jeho hlavním hrdinou je Joe Chip, zaměstnanec opatrnostní společnosti Glena Runcitera, což je organizace pro sledování a neutralizaci parapsychologicky nadaných jedinců, kteří mohou působit například jako špioni. Runciter svou firmu vede společně se svou položivou manželkou Ellou uloženou v mrazicím boxu tzv. moratoriu (v položivotě jsou lidé, tzv. semivitálové, sice mrtví, ale jejich mozková činnost je udržována na takové úrovni, že jsou schopni komunikovat s vnějším světem). Mezi různými ochranářskými firmami zuří mnohdy i krvavý konkureční boj. Runciter chce od své ženy radu týkající se jeho podnikání, ale spojení je náhle přerušeno jakýmsi Jorym Millerem..\n\nRunciter získá exkluzivní zakázku na vyčištění společnosti na Měsíci. brzy se však ukáže, že celá zakázka je past pravděpodobně od konkurenční společnosti. Na Runcitera je spáchán atentát, ostatní jsou jen lehce zraněni a podaří se jim z Měsíce uprchnout zpět na Zem. Runcitera uloží do moratoria, ale nedaří se jim navázat s ním kontakt. K tomu se začnou dít divné věci s okolním světem, který jakoby upadá do minulosti. Potraviny se rychle kazí a průmyslové výrobky nabývají starších technických forem. Každý objekt a jeho místo ve světě zůstává stejné, jen ve stále primitivnějších verzích. K tomu přeživší z výpravy na Měsíc postupně slábnou, umírají a jejich těla se rozpadají, jako by byli desítky let po smrti. Posun v čase se zastaví až v roce 1939.\n\nJoe nachází několik vzkazů od Runcintera, objevuje jeho portréty na penězích a je neustále upozorňován, aby získal tajemnou nejasně mystickou látku zvanou Ubik, která jej ochrání před couváním času. Joe nakonec pochopí, že jediný kdo přežil atentát na Měsíci je právě Runcinter. Joe s ostatními jsou položiví a Runciter se snaží navázat s nimi spojení, které je však blokováno. Za vším stojí Jory Miller, v jehož světě se všichni ocitli, a který vysáváním energie z jiných položivých (polovitálů) prodlužuje svůj vlastní položivot. Díky Runcingerově polomrtvé manželce Elle získá Joe sprej s Ubikem a je dočasné zachráněn. Ubik se tak stává všudypřítomným balzámem a štítem, má atributy křesťanského boha.\n\nProtoře zmrazení semivitálové žijí v jakémsi pseudosvětě, má prakticky každý v románu vystupující člověk na výběr ze dvou možností: jsem položivý nebo živý? A je v tom vůbec nějaký rozdíl? A lze to poznat? Proto v závěru knihy Runcinger objeví podivnou věc – na mincích je vyryt portrét Joea Chipa. Znamená to snad, že ve skutečnosti je polomrtvý i Runinger? \n\n"}
{"id": "1217581", "url": "https://cs.wikipedia.org/wiki?curid=1217581", "title": "TV4 (Švédsko)", "text": "TV4 (Švédsko)\n\nTV4 je švédská komerční televizní stanice. Byla založena 15. září 1990, kdy začala vysílat přes satelit. Od roku 1992 rozšiřuje signál pozemního vysílání a o dva roky později (v roce 1994) se stala největší televizní stanicí ve Švédsku.\n\nNicméně po několika změnách v roce 2001 se stanice SVT1 mohla pochlubit podobným počtem diváků každý komerční stanice TV4. Od roku 2004 je řádným členem Evropské vysílací unie.\n"}
{"id": "1217582", "url": "https://cs.wikipedia.org/wiki?curid=1217582", "title": "Jim Pressdee", "text": "Jim Pressdee\n\nJim Pressdee (19. června 1933 – 20. července 2016) byl velšský kriketista. Narodil se v jihovelšské oblasti Mumbles, která leží ve Swanseaském zálivu. Svůj první zápas v glamorganském klubu odehrál již ve svých šestnácti letech proti nottinghamshireskému týmu. V roce 1965 odešel do Jižní Afriky, kde se nadále věnoval hře kriketu. Následně se vrátil do rodného Walesu. Zemřel v Jižní Africe ve věku 83 let.\n"}
{"id": "1217583", "url": "https://cs.wikipedia.org/wiki?curid=1217583", "title": "LRT Televizija", "text": "LRT Televizija\n\nLRT Televizija (až do 28. července 2012 jako LTV) je první kanál litevské veřejnoprávní televize, který běží prostřednictvím společnosti Lietuvos nacionalinis radijas ir televizija od 30. dubna 1957, od 1975 v barevném vysílání. Od 22. září 2014 vysílá celodenní program.\n\nDříve kanál vysílal v průměru 19-20 hodin denně (od 6:00 do cca 1:00-2:00 litevského času). Kanál je k dispozici v Litvě a příhraničních oblastech sousedních zemí prostřednictvím pozemních vysílačů. Také vysílá přes satelit Sirius 4 a tak je dispozici ve východní, střední a severní Evropě.\n"}
{"id": "1217584", "url": "https://cs.wikipedia.org/wiki?curid=1217584", "title": "Air Ostrava", "text": "Air Ostrava\n\nAir Ostrava byla česká letecká společnost.\n\nPo tom, co Vítkovické železárny prodaly v roce 1994 leteckou společnost Air Vítkovice vznikla Air Ostrava a převzala pět letounů Let L-410. Začala létat linku Ostrava – Praha, ta létala až čtyřikrát za týden. Později po pronajmutí nových strojů společnost rozšířila linky z Ostravy do Verony, Amsterdamu a například Norimberku. V roce 1999 odkoupil Air Ostravu Chemapol Group, firma v roce 2000 zastavila všechny lety a vyhlásila bankrot.\n\nZ ostravského letiště:\nZ pražského ruzyňského letiště:\n\nSpolečnost Air Ostrava spolupracovala s následujícími společnostmi:\n\nZa celou dobu se ve flotile Air Ostrava vystřídalo přibližně 17 letounů. Společnost plánovala také nákladní lety s letounem Lockheed L-1011 TriStar, letoun byl ovšem po přestavbě na nákladní verzi prodán do USA.\n"}
{"id": "1217586", "url": "https://cs.wikipedia.org/wiki?curid=1217586", "title": "Nový železniční most (Bělehrad)", "text": "Nový železniční most (Bělehrad)\n\nNový železniční most (srbsky Нови железнички мост/Novi železnički most) se nachází v Bělehradu na řece Sávě. Byl vybudován v letech 1975–1975 v souvislosti s přestavbou bělehradského železničního uzlu a potřebou vzniku nového mostu pro vnikající nádraží Beograd-Centar. Nachází se 250 m proti proudu řeky od Starého mostu. Dlouhý je 1928 m; z toho 579 m se nachází nad pravým březehm, 791 m nad levým břehem a 558 m nad řekou Sávou. \n\nProjektantem mostu byli srbský stavební inženýr Nikola Hajdin a stavební inženýr Ljubomir Jeftović. Most je zavěšen na dvou pylonech o výšce 52 m.\n"}
{"id": "1217587", "url": "https://cs.wikipedia.org/wiki?curid=1217587", "title": "Divize B 2015/16", "text": "Divize B 2015/16\n\nV soubojích 51. ročníku České divize B 2015/16 se utkalo 16 týmů dvoukolovým systémem podzim - jaro. Tento ročník začal v srpnu 2015 a skončil v červnu 2016. \n\nZ ČFL 2014/15 sestoupily týmy FC Chomutov a FK Meteor Praha VIII. Z krajských přeborů postoupila tato mužstva: TJ Tatran Rakovník, SK Polaban Nymburk, FK Louny, SK Vilémov a FK Litvínov. Z Divize A byl přeřazen celek SK Český Brod.\n\nPoznámky:\n"}
{"id": "1217588", "url": "https://cs.wikipedia.org/wiki?curid=1217588", "title": "Vesnický kostel (Saupsdorf)", "text": "Vesnický kostel (Saupsdorf)\n\nVesnický kostel (něm. \"Dorfkirche\") v Saupsdorfu (místní část velkého okresního města Sebnitz) je dominantní sakrální stavba postavená v letech 1837–1842 v novorománském slohu. Náleží k Evangelicko-luterské církevní obci Sebnitz-Hohnstein a je pravidelně využíván k bohoslužbám.\n\nVesnice Saupsdorf je poprvé zmiňována roku 1445. V této době však neměla vlastní kostel a církevně náležela pod nedaleké město Sebnitz. Když byla roku 1702 zřízena v Hinterhermsdorfu samostatná farnost, přešel Saupsdorf pod zdejší farní úřad. Do této doby se datují první snahy o založení vlastního kostela. Stavba saupsdorského svatostánku však začala až roku 1837. Plány zpracoval drážďanský ředitel vodních staveb \"Johann Gottlieb Lohse\" (1797–1880). Stavba samotná byla svěřena staviteli \"Johannu Nickelovi\" a tesaři \"Johannu Adamovi\" (oba pocházeli ze Saupsdorfu). Vnitřní i vnější malby zpracoval drážďanský malíř \"Moritz Bellmann\". Výstavba trvala pět let a dokončený kostel byl slavnostně vysvěcen 24. října 1842. Celkovou rekonstrukcí prošel (včetně varhan) v letech 1987-1990 a 1998.\n\nOd roku 1999 spravuje saupsdorfský a také hinterhermsdorfský kostel Evangelicko-luterská církevní obec Sebnitz-Hohnstein. Bohoslužby se konají podle aktuálního rozpisu, příležitostně jsou v kostele pořádány koncerty. Stavba je chráněna jako kulturní památka pod číslem 09254613.\n\nJednolodní neorientovaný halový kostel je novorománský bez pozdějších stavebních úprav. Stojí na obdélném půdorysu, v závěru je doplněn půkruhovou apsidou. Z průčelí vybíhá třípatrová věž, v posledním patře osmiboká. Okna jsou obdélná s půlkruhovým zakončením, v závěru kostela a ve věži sdružená po dvou, v apsidě kruhová. V průčelí jsou umístěny tři obdélné, půlkruhově zakončené dveře. Mezi nimi se nachází pamětní desky s jmény obětí první světové války. Fasáda je hladká, členěná římsami a obloučkovými vlysy. Vrchní dvě patra věže jsou z neomítnutého pískovce.\n\nVnitřní zařízení kostela nese klasicistní prvky. Pro 14 metrů vysokou síň byly zvoleny světlé barvy. Malovaný kazetový strop je plochý. Na dvouramenné empoře jsou umístěny varhany z roku 1842. Nástroj od \"Christiana Friedricha Reisse\" (1796–po roce 1866) z Neugersdorfu má 2 manuály a 14 rejstříků. Masivní dřevěný oltář zdobí krucifix a dva svícny.\n\nKostel stojí uprostřed zástavby vesnických domů při silnici směřující na Wachberg. Za kostelem se rozkládá podlouhlý hřbitov s empírovou márnicí.\n\n\n"}
{"id": "1217589", "url": "https://cs.wikipedia.org/wiki?curid=1217589", "title": "Lhermittova–Duclosova nemoc", "text": "Lhermittova–Duclosova nemoc\n\nLhermittova–Duclosova nemoc je extrémně raritní dysplastický gangliocytom mozečku. Je popsáno 222 případů, nejčastěji mezi 30–40. rokem věku. Pravděpodobně se jedná o hamartom, vyskytuje se obvykle jako součást Cowdenova syndromu. Název nemoci pochází od Jeana Lhermitteho a Paula Duclose, kteří v roce 1920 nádor poprvé popsali. \n\nKompletní odstranění není většinou možné vzhledem k povaze lokace, ani není nutné.\n"}
{"id": "1217591", "url": "https://cs.wikipedia.org/wiki?curid=1217591", "title": "Památník oběšených na Terazijích", "text": "Památník oběšených na Terazijích\n\nPamátník oběšených na Terazijích (srbsky Споменик обешеним на Теразијама/Spomenik obešenim na Terazijama) se nachází v centru Bělehradu, na třídě stejného názvu. Připomíná pět obětí hnutí odporu proti nacistické okupaci srbské metropole, které dne 17. dubna 1941, nedlouho po obsazení Jugoslávie nechali popravit příslušníci Gestapa. \n\nPamátník vznikl podle návrhu sochaře Nikoly Jankoviće. Umístěn byl vedle Igumanova paláce. Má podobu čtyři metry vysokého černého obelisku s průměrem okolo 80 cm. Na jeho reliéfu je vyobrazeno samotné oběšení. Bronzová deska, která byla součástí památníku byla v minulosti ukradena a dodnes nebyla obnovena. \n"}
{"id": "1217592", "url": "https://cs.wikipedia.org/wiki?curid=1217592", "title": "Transpiler", "text": "Transpiler\n\nTranspiler (též transpilátor) je typ překladače, který přeloží zdrojový kód z jednoho programovacího jazyka do jiného. Transpiler pracuje s jazyky na přibližně stejné úrovni abstrakce, zatímco tradiční kompilátor kompiluje jazyk na vysoké úrovni abstrakce do jazyka na nízké úrovni abstrakce.\n\nJeden z prvních překladačů tohoto typu je XLT86 z Digital Research z roku 1981, který napsal Gary Kildall. Překládá kód .ASM pro procesor Intel 8080 do kódu .A86 pro procesor Intel 8086.\n\nNěkteré programovací jazyky byly dříve transpilery\nExistuje seznam, který obsahuje celé rodiny jazyků, které se také kompilují do JavaScriptu.\n"}
{"id": "1217595", "url": "https://cs.wikipedia.org/wiki?curid=1217595", "title": "Zourovský vrch", "text": "Zourovský vrch\n\nZourovský vrch (405 m n. m.) je vrch v okrese Česká Lípa Libereckého kraje. Leží asi 2,5 km západně od obce Hlavice, na katastrálním území Jabloneček, v bývalém vojenském prostoru Ralsko.\n\nJe to táhlý vrch, hřbetovitě protažený ve směru ZSZ–VJV. Zvedá se nad údolím říčky Zábrdky, na okraji strukturně denudační plošiny, na vápnito-jílovitý pískovcích středního až svrchního turonu a spraších.\n\nVrch je nezalesněný, s loukami a poli. Na vrcholu je přístupný posed, poblíž stojí obrázek sv. Jana Křtitele. Z vrchu (z posedu) je kruhový výhled, nejlépe je viditelný sever, konkrétně podještědská část Ralské pahorkatiny a Ještědský hřbet.\n\nJen 720 m sz. leží vrch Hřebínek. V okolí stávalo několik, později zaniklých sudetských sídel, které musely ustoupit bývalému vojenskému prostoru: na severním svahu obec Křída, jižně obec Olšina, na vjv. konci hřbetu osada Kostřice a východně v údolí Zábrdky samota Zourov, podle které je vrch právě pojmenován. V západním sousedství vrchu začíná oplocená obora Židlov.\n\nGeomorfologicky vrch náleží do celku Ralská pahorkatina, podcelku Zákupská pahorkatina, okrsku Kotelská vrchovina, podokrsku Zábrdská vrchovina a Cetenovské části.\n\nAutomobilem je možné se nejblíže dopravit do vyústění údolí Čertova potoka k vodojemu, dále do kopce je zákaz vjezdu motorových vozidel. Před vjezdem do blízké obory, kam je povolen vjezd pouze cyklistům, je odbočka doleva na vrchol Zourovského vrchu.\n"}
{"id": "1217599", "url": "https://cs.wikipedia.org/wiki?curid=1217599", "title": "Eugenie jednokvětá", "text": "Eugenie jednokvětá\n\nEugenie jednokvětá (\"Eugenia uniflora\") je jihoamerická, subtropická či tropická dřevina s nevelkými, jedlými plody, jeden z mnoha druhů rostlin z rozsáhlého rodu eugenie. V současnosti se pěstuje pod názvy pitanga, brazilská nebo surinamská třešeň, atd. Ve své domovině je stálezelenou rostlinou, v nepříznivých podmínkách (chlad, sucho) se chová jako opadavá.\n\nDruh je za původní považován v oblastech Jižní Ameriky. Tradičně roste v Surinamu, Guyaně, Francouzské Guyaně, Brazílii a k ní na přilehajících územích Bolívie, Paraguaye, Uruguaye a také na severu Argentiny. Postupně byl odtud rozšířen téměř po celé subtropické a tropické Americe včetně Karibiku, dostal se na jih Afriky, na indický subkontinent, do Číny, jihovýchodní Asie, Austrálie i na ostrovy Indického a Tichého oceánu. Byl také vysázen na Blízkém východě, v Makaronézii a na středomořském pobřeží.\n\nRostlina byla dovezena a zkoušena v Evropě již v době, kdy se portugalští mořeplavci domnívali, že ji přivezli z Indie.\n\nJe to teplomilná dřevina preferující vlhčí klima. Původně tyto stromy nebo keře vyrůstaly na březích řek, v řídkých lesích nebo v křovinách. Nejlépe roste a plodí v hluboké, výživné, vlhké, ale dobře odvodněné půdě, na plném slunci i v polostínu. Dobře zakořeněná úspěšně přečká i období sucha. Rostlina je přizpůsobivá, může vyrůstat i na mírně zasolené půdě či v dosahu slané mlhy. Je nížinným druhem, obvykle se ji nedaří ve vyšších nadmořských výškách nad 1000 m. Nesnese pokles teploty pod 0 °C.\n\nEugenie jednokvětá může vyrůstat jako štíhlý, často nerovně rostoucí strom vysoký až 8 m nebo hustý keř nepřerůstající výšku 5 m. Kmen stromu mívá průměr nejvíce 50 cm a je pokryt hladkou, nahnědlou kůrou. Vstřícně vyrůstající listy jsou jednoduché, mají krátké řapíky, jsou vejčité, eliptické až kopinaté, 4 až 7 cm dlouhé a 2 až 4 cm široké. Na bázi jsou zaoblené, po obvodě celokrajné a na vrcholu tupě zašpičatěné, někdy bývají zvlněné. Jejich čepele jsou na svrchní straně lesklejší, tmavší a mají hlubokou střední žilku, na spodní straně mají asi pět až sedm párů vyniklých, po okraji obloukovitých, postranních žilek. V mládí jsou listy zbarvené světle růžově až bronzově, při kvetení a zrání plodů jsou tmavě zelené a lesklé (výše položené bývají sytější) a v suchém nebo chladném období zčervenají. Listy jsou aromatické, jejich vůně odpuzuje mnohý hmyz, např. mouchy.\n\nSlabě vonící, krémově bílé květy o velikosti 2 až 3 cm vyrůstají na krátkých stopkách z dřevnatých větví jednotlivě, nebo po dvou až čtyřech v hroznovitých květenstvích. Oboupohlavné květy s malými listeny mají krátkou češuli nepřesahující dvoupouzdrý semeník, čtyřčetný, vytrvalý, trubkovitý kalich s lístky 3 mm velkými a čtyři, asi 8 mm velké, bílé, obvejčité lístky korunní. V květu bývá shluk asi 50 až 60 tyčinek s bílými nitkami a žlutými prašníky, semeník obsahuje asi 40 vajíček. Květy se opylují převážně cizím pylem za pomoci hmyzu, nejčastěji včely medonosné.\n\nPo opylení se plody vyvíjejí velmi rychle a jsou obvykle již do měsíce zralé. Jsou to převisle rostoucí, tmavě červené, zploštělé bobule asi 2 až 3 cm velké, které mají obvykle osm vystouplých žeber a stopu po vytrvalém kalichu. Při zrání mění svou barvu ze zelené na oranžovou a ve zralosti bývají zářivě červené až purpurově hnědé, někdy téměř černé. Jejich slupka je tenká a kryje šťavnatou, až 90 % vody obsahující oranžově červenou dužinu, která je sladkokyselé chuti a voní po pryskyřici. Uvnitř je jedno větší kulaté, nebo dvě až tři menší zploštělá semena.\n\nV přírodě se rostliny rozšiřují semeny, která jsou i s plody sežrána ptáky nebo savci a roznesena v trusu po okolí. Semena zůstávají životaschopná jen po dobu ne delší než měsíc. Pokud se dostane do vhodných podmínek, vyklíčí obvykle během tři až čtyř týdnů. Při zakládání sadů s eugenií jednokvětou se v současnosti vysazují obvykle roubované semenáče, které skýtají záruku větší úrody kvalitního ovoce.\n\nMladé rostlinky rostou velmi rychle a za dobrých podmínek kvetou již za dva až tři roky a poprvé plodí ve věku pěti až šesti roků, na nevyhovujícím stanovišti až v deseti létech. V prostředí pro růst příznivém a při dostatku živin kvetou a plodí dvakrát ročně, v ideálních podmínkách i častěji. Při častém kvetení jsou jednotlivé výnosy nižší, ročně dospělý strom průměrně vyprodukuje 2,5 až 3,6 kg ovoce. Hnojením a zavlažováním stromů v suchém období se výtěžnost zvyšuje.\n\nEugenie jednokvětá se sází hlavně pro plody, které se spotřebovávají čerstvé nebo se z nich dělají džemy a kompoty, bývají také nakládány do octu. Plody obsahují okolo 10 % sacharidů a proto se z nich také vyrábí ovocné víno i pálenka. Obsahují také množství vitamínu C, vitamínu A, železa, vápníku a fosforu.\n\nV listech jsou silice, které mají po destilaci analgetické, antiparazitální, antifungální a repelentní vlastnosti, v lidovém léčitelství jsou jejich extrakty používány k léčbě vnějších i vnitřních zánětů. Semena jsou nepoživatelná, obsahují hodně pryskyřice a způsobují průjmy.\n\nPro snadné a těžko kontrolovatelné rozšiřování byla eugenie jednokvětá na Floridě, Bahamách i Bermudách, na Mauriciu i Réunionu, mnoha ostrovech v Pacifiku včetně Havajských ostrovů a ve spolkovém státu Queensland v Austrálie označená za invazní druh. Je ji vyčítáno, že nekontrolovatelně vytváří husté křoviny a vytlačuje původní rostlinstvo. Stává se nežádoucím plevelem tamních lesů, jejich okrajů, městských zahrad, okolí silnic i břehových porostů.\n\n"}
{"id": "1217601", "url": "https://cs.wikipedia.org/wiki?curid=1217601", "title": "Kostel svatého Martina (Jindřichovice)", "text": "Kostel svatého Martina (Jindřichovice)\n\nKostel svatého Martina je římskokatolický filiální kostel v Jindřichovicích v okrese Sokolov. Od roku 1963 je chráněn jako kulturní památka České republiky.\n\nVedle kostela stojí bývalá myslivna a fara čp. 111, pozdně barokní stavba z konce 18. století s kamenným přízemím a hrázděným patrem, rovněž chráněná jako kulturní památka.\n\nJe pravděpodobné, že svatostánek svatého Martina stál v Jindřichovicích již v první polovině 14. století. Vyplývá to z listiny z 1.7.1340. Není však zřejmé, zda se jednalo o kapli nebo kostelík. Skutečný kostel se začal stavět pod patronací Jana Hartvíka Nostice-Rhienecka v roce 1658. K jeho vysvěcení došlo v lednu 1661. Raně barokní podoba kostela je zachycena na vedutě z druhé poloviny 19. století. Byla to jednolodní stavba s dominantní mohutnou věží a dvojitou lucernou. Přes proporční nesoulad autora veduty je patrné, že kostel měl na severní straně u polygonálního presbyteria přístavek, rovněž zakončený menší věží s lucernou. Před jižní boční vchod byla v roce 1740 přizděna předsíň. Roku 1790 se téměř zřítila značná část severní stěny, a bylo nutné přizdít čtvrtý vnější pilíř až ke střeše. Pohromou pro kostel byl blesk, který dne 13. června 1802 kolem jedenácté večer uhodil do kostelní věže. Po zásahu bleskem zůstaly zachovány jen hlavní obvodové zdi, část sakristie pod věží a veškeré klenby. Z kostela zbylo torzo. Věž, staré, zčásti dřevěné konstrukce, mobiliář včetně oltáře i kazatelny zničil oheň. Patron kostela hrabě Bedřich Nostic nechal kostel obnovit na své náklady. Opravy kostela trvaly pět měsíců a v podstatě obnovily původní podobu. Jen plochostropá loď a hranolová věž byly sníženy. Nová střecha byla pokryta dvojitým šindelem a kupole věže byly opláštěné pocínovaným plechem. Slavnostní bohoslužba se konala 11. listopadu na svátek svatého Martina. Další významná oprava kostela byla provedena roku 1895. V 50. letech 20. století byla střecha opatřena novými šindeli, které však musely být v 70. letech 20. století vyměněny.\n\nArchitektonicky je kostel velmi zajímavou stavbou. Prvky gotiky, přežívající celou dobu renesance, se tu kombinují s prvky nastupujícího raného baroka. Kostel tak byl v době svého vzniku, v období rychle se barokizujících Čech, slohovou raritou. Pro loď kostela a kněžiště jsou příznačné gotické architektonické motivy v epoše renesance a baroka. Gotická tradice se uplatnila rovněž v půdorysu, závěru kněžiště, opěrácích nebo v oknech. Čistě renesanční charakter mají například vchody a průchody obloukového typu, většinou opatřené skosenou hranou, dále portál s trojúhelným frontonem kolem obloukového bočního vstupu v jižní straně lodi. V jemně naznačených hřebíncích zde doznívá renesanční česká tradice. Raně barokního typu jsou už některé valené a křížové klenby, například v předsíni před hlavním vchodem, v sakristii a panské oratoři. Zajímavá je zejména klenba nad prostorem točitého schodiště do panské oratoře, která má vedle jemných hřebínků navíc patky ve štuku vyděleny náznakem jakési římsy. Vědomým archaismem je poměrně masivní obloučkový vlys pod římsou věže. Dalšími cennými prvky kostela jsou triumfální oblouk ve tvaru lomeného oblouku, kůr se sloupy na západní straně lodě, malby stropu i kněžiště, vitraile v oknech kněžiště, všechna okna věže i točitých schodišť a další prvky.\n\nHlavní oltář musel být z havarijních důvodů v polovině devadesátých let 18. století snesen. Na hlavním oltáři byl obraz svatého Martina od sokolovského rodáka a absolventa vídeňské akademie France Glassla (někdy též Anton). Na jeho místě byl roku 1804 postaven oltář nový. Empírový oltář je dílem loketského sochaře Johanna Wildta, štafírování malíře Josefa Sättlera. Oba se podíleli i  na nové kazatelně, jež byla postavena roku 1797. Nynější oltářní obraz pochází z roku 1851 a je dílem pražského, posléze vídeňského malíře Karla Svobody.\nZ radikální renovace kostela roku 1895 pocházejí okna vyplněná vitrailemi. Mnohé sochy, například socha svatého Jana Nepomuckého či socha Krista pocházejí z 19. století. Barokní sochy světlonošů u jižního vstupu do lodi byly původně umístěny v jindřichovickém zámku. V interiéru je zajímavý krucifix, který svým výtvarným zpracováním Krista posouvá zdánlivě dílo o několik století nazpět. Autorem je však dle signatury sochař Franz Rölz a krucifix pochází z roku 1857. Nad vchodem do kostela je upevněna barokní řezba Boha Otce, která pochází z hlavního oltáře starého kostela v Kraslicích.\nV kostele se nachází Křížová cesta, jejím autorem byl roku 1890 Franz Krombach, významný německý malíř, tvůrce křížových cest. Jeho ikonograficky ustálená a rutinně namalovaná zastavení jsou k vidění v mnoha evropských zemích.\n\nNa jižní straně věže kostela je osazen náhrobník Christopha Hutschenreutera, zakladatele slavné dynastie rotavských hamerních mistrů, a jeho manželky Rosiny, rozené Pöschl. Náhrobek byl původně v kostele, do venkovní zdi byl vsazen až roku 1864.\n\n"}
{"id": "1217603", "url": "https://cs.wikipedia.org/wiki?curid=1217603", "title": "Třída Hunter", "text": "Třída Hunter\n\nTřída Hunter je plánovaná třída fregat australského královského námořnictva vyvíjená v rámci modernizačního programu SEA 5000 na základě britského Typu 26 Global Combat Ship. Plánována je stavba devíti jednotek této třídy. Ve službě nahradí fregaty třídy \"Anzac\". Předpokládá se, že finální kontrakt bude uzavřen do roku 2018 a samotná stavba začne do roku 2020.\n\nCílem modernizačního programu SEA 5000 je akvizice devíti nových fregat, které ve službě nahradí fregaty třídy \"Anzac\", provozované od roku 1996. Kvůli udržení pracovních míst budou fregaty postaveny domácími loděnicemi ASC (původně Australian Submarine Corporation) v Adelaide (Osborne) a budou vybaveny domácím radarem CEAFAR2 (první generace radaru byla využita při modernizaci třídy \"Anzac\").\n\nDo programu se přihlásilo několik výrobců. Španělská Navantia nabídla derivát svých fregat třídy \"Álvaro de Bazán\" (typ F-100) (na stejné platformě přitom vznikly australské torpédoborce třídy \"Hobart\"), italská loděnice Fincantieri nabídla variantu protiponorkové verze třídy \"FREMM\", britská loděnice BAE Systems nejnovější britské fregaty typu 26 a francouzská loděnice DCNS nabídla derivát francouzské verze třídy \"FREMM\"\n\nV dubnu 2016 australská vláda oznámila, že do nejužšího výběru programu SEA 5000 postoupily loděnice Navantia, Fincantieri a BAE Systems. Dne 29. června 2018 australský premiér Malcolm Turnbull oznámil, že vítězem soutěže je britský Typ 26 Global Combat Ship. Zahájení stavby je plánováno na rok 2020. První tři jednotky první skupiny (Batch I) budou pojmenovány \"Flinders\", \"Hunter\" a \"Tasman\".\n\nFregaty budou vybaveny australským radarem CEAFAR2 a americkým bojovým řídícím systémem Aegis. Na zádi bude přistávací plocha a hangár pro vrtulník MH-60 Romeo. Rychlost bude cca 27 uzlů a dosah 7000 námořních mil.\n"}
{"id": "1217604", "url": "https://cs.wikipedia.org/wiki?curid=1217604", "title": "Papilom chorioidálního plexu", "text": "Papilom chorioidálního plexu\n\nPapilom chorioidálního plexu je vzácná forma benigního nádoru neuroepitelu chorioidálního plexu mozkových komor u dětí kolem 5 roku věku. Směřuje ve tvaru okrouhlé papilární formace do komory. Papily jsou bohatě členěné, mají řídké vazivové stroma. Na povrchu jsou buňky podobné normálnímu epitelu chorioidálního plexu. Způsobuje hydrocefalus.\n\nKompletní odstranění je optimální léčba.\n"}
{"id": "1217606", "url": "https://cs.wikipedia.org/wiki?curid=1217606", "title": "Oligoastrocytom", "text": "Oligoastrocytom\n\nOligoastrocytom je název pro širokou škálu variant nádorů gliových buněk, astrocytomů a oligodendrogliomů. Průměrný věk pacientů je 42 let.\n\nPrimární léčbou je radikální chirurgické odstranění. Reziduální nádorovou hmotu je možno odstranit při druhé resekci. Astrocytom téměř nikdy nemalignizuje. Vzácně lze použít radiochirurgický zákrok nebo jejich kombinaci. Po subtotální resekci se udává pětiletý interval dožití až v 80 % případů. \n"}
{"id": "1217608", "url": "https://cs.wikipedia.org/wiki?curid=1217608", "title": "Třída Al Bushra (1973)", "text": "Třída Al Bushra (1973)\n\nTřída Al-Bushra byla třída hlídkových lodí Ománského královského námořnictva. Celkem bylo postaveno sedm jednotek této třídy. Byly to první válečné lodě ománského námořnictva.\n\nStavba této třídy byla roku 1971 objednána u loděnice Brooke Marine v Lowestoftu. První série tří člunů byla dodána roku 1973. Druhá série čtyř člunů se zesílenou výzbrojí byla dodána roku 1977.\n\nJednotky třídy \"Al-Bushra\":\n\nPlavidla byla vyzbrojena dvěma 40mm kanóny. Nejvyšší rychlost dosahovala 25 uzlů. Od roku 1977 byly všechny tři modernizovány loděnicí Brooke Marine. Na záď byly instalovány dvě protilodní střely MM.38 Exocet. Výtlak stoupl na 166/184 tun.\n\nPlavidla byla vyzbrojena jedním 76mm kanónem OTO Melara a jedním 20mm kanónem. Počet členů posádky stoupl na 27.\n"}
{"id": "1217609", "url": "https://cs.wikipedia.org/wiki?curid=1217609", "title": "Torpédoborec typu 055", "text": "Torpédoborec typu 055\n\nTyp 055 (v kódu NATO: \"třída Renhai\") představuje nejnovější generaci torpédoborců námořnictva Čínské lidové republiky. Jedná se o další zdokonalení předcházejících torpédoborců typu \"052D\". Ke konci roku 2017 byly ve stavbě čtyři torpédoborce tohoto typu. Plavidel bude pravděpodobně postaveno více, přesný počet však není znám. Na začátku roku 2019 jich bylo rozestavěno celkem osm. Ve službě je třída od roku 2020.\n\nNa počátku roku 2014 byla v 701. výzkumném institutu ve Wu-chanu zahájena stavba makety torpédoborce typu 055 ve skutečném měřítku. Tehdy se veřejnost dověděla první podrobnosti o chystané nové třídě.\n\nDle čínských médií byla v srpnu 2014 objednána stavba prototypu v loděnici Jiangnan Shipyard poblíž Šanghaje a druhé jednotky v loděnici Dalian Shipbuilding Industry Company (DSIC, součást koncernu China Shipbuilding Industry Corporation – CSIC). Stavba prototypu byla zahájena ve druhé polovině roku 2014 v loděnici Jiangnan Shipyard. Rozestavěné plavidlo bylo na vodu spuštěno 28. června 2017.\n\nPrototypový torpédoborec \"Nan-čchang\" (101) se veřejnosti poprvé představil v přístavu Čching-tao na oslavách výročí 70. let od založení Námořnictva Čínské lidové republiky. V dubnu 2019 byla známa existence celkem osmi rozestavěných torpédoborců této třídy. \"Nan-čchang\" byl do služby zařazen 12. ledna 2020.\n\nJednotky typu 055:\nTechnické parametry třídy nebyly zveřejněny, a proto existují pouze jejich odhady. Plný výtlak plavidel dosáhne přibližně 13 000 tun. Trup má stealth tvarování, integrovaný stožár, a čtyři pevné antény AESA radaru typu 346B (pásma L a X). Torpédoborec je vybaven trupovým sonarem a sonarem s měnitelnou hloubkou ponoru.\n\nPředpokládanou výzbroj tvoří jeden dvouúčelový 130mm kanón H/PJ-38, jeden 30mm kanónový systém bodové obrany H/PJ-11, jeden raketový systém bodové obrany Type 710 nesoucí 24 řízených střel HQ-10. Na palubě je umístěno 128 vertikálních vypouštěcích sil (sila jsou rozdělena do dvou skupin po 64)) pro protiletadlové řízené střely HHQ-9B, nadzvukové protilodní střely YJ-18A, protilodní střely YJ-100 a raketová torpéda Yu-8 (CY-2) a konečně dva trojité 324mm protiponorkové torpédomety pro lehká torpéda Yu-7. Na zádi se nachází přistávací plocha a hangár pro dva vrtulníky (Harbin Z-9, Changhe Z-18).\n\nPohonný systém je koncepce COGAG tvoří čtyři plynové turbíny QC-280, každá o výkonu 28 MW, pohánějící dva lodní šrouby. Nejvyšší rychlost dosáhne 30 uzlů. Dosah bude 5000 námořních mil při rychlosti 18 uzlů.\n"}
{"id": "1217610", "url": "https://cs.wikipedia.org/wiki?curid=1217610", "title": "Smiřice (zámek)", "text": "Smiřice (zámek)\n\nZámek ve Smiřicích na Královéhradecku byl vybudován na místě někdejší tvrze, která je poprvé zmiňována již v závěru 14. století. O tři století později byla tvrz přestavěna na zámek, který je propojen s kaplí Zjevení Páně. \n\nZámek je chráněn jako kulturní památka, kaple Zjevení Páně je od roku 1995 národní kulturní památkou.\n\nPrvní zmínka o tvrzi ve Smiřicích pochází z roku 1392. Do roku 1476 v ní žil rod Smiřických ze Smiřic, poté Trčkové z Lípy.\n\nRoku 1661 nechal Antonín Pankrác Gallas tvrz přestavět na raně barokní zámek. O 24 let později ho prodal Isabele Magdaleně Šternberkové. V době, kdy byl v majetku jejího syna Jana Josefa, byly u zámku dostavěny hospodářské budovy. V letech 1696–1699 byla vystavěna mohutná vrcholně barokní kaple Zjevení Páně, která je se zámkem propojena.\nV roce 1715 se díky sňatku dostal zámek do vlastnictví rodu Paarů. Jan Václav z Paaru ho posléze prodal císaři Josefovi II. Zámek začal sloužit jako nemocnice, později zde sídlila správa císařského panství a bydleli zde úředníci. \n\nV roce 1863 koupil panství Smiřice včetně zámku liberecký podnikatel Johann Liebieg, který nechal zámek zmodernizovat. Po 18 letech jej prodal zpět správě císařských panství. \n\nV roce 1918 tak zámek připadl státu. Až do roku 1950 zde fungovala rolnická škola. Poté tady sídlilo ředitelství Státního statku a později Velkovýkrmen Praha. Pak se vlastníkem zámku stalo město Smiřice, které jej prodalo soukromému majiteli. Od roku 2013 prochází zámek rekonstrukcí.\n\n"}
{"id": "1217631", "url": "https://cs.wikipedia.org/wiki?curid=1217631", "title": "Branišovský dub", "text": "Branišovský dub\n\nBranišovský dub je památný strom, dub letní (\"Quercus robur\"), který roste na svažité návsi nad rybníčkem ve vesnici Branišov, části města Toužim v okrese Karlovy Vary. Solitérní, nepříliš vysoký strom, má rozložitou korunu s šířkou 26 m. Korunu stromu tvoří paprsky velkého množství dlouhých větví. Tato dominanta je považována za jeden z nejhezčích stromů Karlovarska. Strom je ve velmi dobrém zdravotním stavu. V době vyhlášení památným stromem bylo jeho stáří odhadováno na 100 let. Měřený obvod přímého kmene činí 381 cm, výška stromu je 18 m (měření 2014). Za památný byl strom vyhlášen v roce 2005 pro jeho estetickou hodnotu a strom s významným vzrůstem.\n\nOkolo stromu prochází naučná Davidova stezka, pojmenovaná po místním rodákovi Aloisi Martinu Davidovi.\n\n\n"}
{"id": "1217633", "url": "https://cs.wikipedia.org/wiki?curid=1217633", "title": "Reissnerova–Nordströmova metrika", "text": "Reissnerova–Nordströmova metrika\n\nReissnerova–Norströmova metrika je ve fyzice a astronomii statické řešení Einsteinových rovnic gravitačního pole, odpovídající gravitačnímu poli nabitého, nerotujícího, sféricky symetrického tělesa o hmotnosti M.\n\nMetrika byla objevena německým fyzikem Hansem Reissnerem a finským fyzikem Gunnarem Nordströmem.\n\nČtveřici podobných řešení lze shrnout do následující tabulky:\n\nkde Q reprezentuje elektrický náboj a J reprezentuje moment hybnosti.\n\nVe sférických souřadnicích (\"t\", \"r\", θ, φ), je lineární element Reissnerovy-Nordströmovy metriky\n\nkde \"c\" je rychlost světla, \"t\" je časová souřadnice (měřeno podle stacionárních hodin v nekonečnu), \"r\" je radiální souřadnice, formula_2 je dvousféra definovaná podle\n\n\"r\" je Schwarzschildův poloměr tělesa daný\na \"r\" je charakteristická délková škála daná\nZde 1/4πε je Coulombův zákon.\nV limitě kde náboj \"Q\" (nebo v ekvivalentním případě, délková škála \"r\") klesne na nulu, používáme Schwarzschildovu metriku. Klasická Newtonova teorie gravitace může být získána v limitním případě, když poměr\"r\"/\"r\" jde k nule. V limitě, kde oba poměry \"r\"/\"r\" a \"r\"/\"r\" jdou k nule, dostáváme Minkowského metriku pro speciální teorii relativity.\n\nV praxi je poměr \"r\"/\"r\" často extrémně malý. Například Schwarzschildův poloměr Země je zhruba 9 milimetrů, zatímco geostacionární dráha na níž obíhají některé družice má poloměr \"r\" který je zhruba 4 miliardkrát větší, tedy 42 164 kilometrů. I na povrchu Země činí v tomto případě oprava Newtonovy gravitace jen jeden díl z miliardy. Poměr se stává velkým jen v blízkosti masivních a ultra hustých objektů jako jsou černé díry a neutronové hvězdy.\n\nAčkoli se nabité černé díry s \"r\" ≪ \"r\" podobají Schwarzschildovým černým dírám, mají dva horizonty: vnější horizont událostí a vnitřní Cauchyho horizont. Stejně jako v případě Schwarzschildovy metriky, horizont událostí pro prostoročas je umístěn tam, kde metrický komponent \"g\" diverguje; což je když\n\nTato rovnice má dvě řešení:\n\nTyto soustředné horizonty událostí se stávají degenerovanými pro 2\"r\" = \"r\", což odpovídá extrémní černé díře. Předpokládá se, že černé díry s 2\"r\" > \"r\" v přírodě neexistují, protože by obsahovaly takzvané nahé singularity. Jejich existence by byla v rozporu s hypotézou kosmické cenzury formulovanou Rogerem Penrosem o níž se, i přes absenci přímých důkazů, předpokládá, že je pravdivá. Teorie se supersymetrií obvykle garantují, že tyto superextrémní černé díry nemohou existovat.\n\nElektromagnetický potenciál je\n\nPokud jsou v teorii zahrnuty magnetické monopóly, potom zobecnění zahrnující magnetický náboj \"P\" se získá nahrazením \"Q\" podle \"Q\" + \"P\" v metrice a včetně podmínky \"P\"cos θ \"d\"φ v elektromagnetickém potenciálu.\n\n"}
{"id": "1217640", "url": "https://cs.wikipedia.org/wiki?curid=1217640", "title": "Hlavní kvantové číslo", "text": "Hlavní kvantové číslo\n\nHlavní kvantové číslo (značené n) je v kvantové mechanice jedno ze čtyř kvantových čísel přiřazených každému elektronu v atomu k popisu stavu elektronu. Jedná se o diskrétní proměnnou, nabývá tedy celočíselných hodnot. Zvýšení n vede ke zvýšení počtu elektronových slupek a elektron tedy stráví více času dále od jádra. Se vzrůstem n stoupá i potenciální energie elektronu, který je proto méně vázán k jádru. \n\nHlavní kvantové číslo bylo nejprve vytvořeno pro použití v semiklasickém Bohrově modelu atomu, přičemž se rozlišuje mezi různými úrovněmi energie. S rozvojem moderní kvantové mechaniky byl jednoduchý Bohrův model nahrazen složitější teorií atomových orbitalů. Nicméně moderní teorie stále vyžadují nejen hlavní kvantové číslo, ale i další tři kvantová čísla tedy vedlejší kvantové číslo, magnetické kvantové číslo a spinové kvantové číslo. \n\nHlavní kvantové číslo si lze představit na analogii s patrovou budovou, která obsahuje výtahovou šachtu. V budově se nachází různá celočíselná podlaží a dobře fungující výtah, který může zastavovat pouze v patrech, tedy na celočíselných hodnotách. Vyšší hodnoty jsou spojeny s vyšší potenciální energií výtahu. \nOvšem tato analogie má i svá omezení. V případě výtahu je potenciální energie gravitační, kdežto u kvantového čísla je elektromagnetická. Zisky a ztráty v oblasti energie jsou podobné s výtahem, ale v kvantovém stavu. Jízda výtahu mezi podlažími je spojitá, avšak kvantové přechody jsou nespojité. A omezení konstrukce výtahu je určeno požadavky architektury, avšak kvantové číslo odráží fyzikální zákony. \n\nExistují čtyři kvantová čísla (n, ℓ, m a y) spojená s energetickými stavy atomu. Tato popisují specifický a jedinečný kvantový stav jednoho elektronu v atomu , který se nazývá vlnová funkce nebo atomový orbital. Dva elektrony nacházející se v jednom atomu nemohou mít tato čtyři kvantová čísla shodná, kvůli Pauliho principu. Vlnová funkce Schrödingerovy rovnice je redukována na tři rovnice, jejichž řešení představují tři kvantová čísla. Proto jsou rovnice pro první tři kvantová čísla propojeny. Hlavní kvantové číslo vzniklo v řešení radiální části vlnové rovnice, jak je uvedeno níže. \n\nSchrödingerova rovnice popisuje vlastní stavy energie, které odpovídají reálným číslům \"E\" s definovanou celkovou energií, již \"E\" definuje. Vázané stavy energie elektronu ve vodíkovém atomu jsou dány:\n\nParametr \"n\" může nabývat pouze kladných celočíselných hodnot. Koncept energetických hladin a jejich značení byl odvozen od dřívějšího Bohrova modelu atomu. Schrödingerova rovnice rozvinula myšlenku z plochého dvourozměrného Bohrova atomu do trojrozměrného modelu vlnové funkce.\n\nV Bohrově modelu byly povolené dráhy odvozeny z kvantových (diskrétních) hodnot orbitálního momentu hybnosti, \"L\" podle rovnice\n\nkde \"n\" = 1, 2, 3...; a nazývá se hlavní kvantové číslo, a \"h\" je Planckova konstanta. Tento vzorec není v kvantové mechanice správný, protože velikost úhlového momentu hybnosti je popsána azimutálním kvantovým číslem, ale energetické hladiny jsou přesné a v klasické fyzice odpovídají součtu kinetické a potenciální energie elektronu. \n\nHlavní kvantové číslo představuje relativní celkovou energii každého orbitalu a energie každého orbitalu se zvyšuje se zvětšující se vzdáleností od atomového jádra. Sady orbitalů se stejnou hodnotou n jsou často označovány jako elektronové vrstvy nebo úrovně energie. \n\nMinimální energie uvolňovaná při libovolné interakci vln s hmotou je frekvence vlny vynásobená Planckovou konstantou. To způsobí, že vlna zobrazuje tyto balíčky energie zvané kvanta. Rozdíl mezi energetickými hladinami, které mají různé n určuje emisní spektrum prvku. \n\nV zápisu periodické tabulky jsou hlavní slupky elektronů označeny:\n\nvztaženo k hlavnímu kvantovému číslu.\n\nHlavní kvantové číslo se vztahuje k radiálnímu kvantovému číslu, \"n\", podle:\n\nkde \"ℓ\" je vedlejší kvantové číslo a \"n\" je rovno počtu uzlů v radiální vlnové funkci.\n"}
{"id": "1217641", "url": "https://cs.wikipedia.org/wiki?curid=1217641", "title": "Mineralogické muzeum (Univerzita La Sapienza, Řím)", "text": "Mineralogické muzeum (Univerzita La Sapienza, Řím)\n\nŘímské mineralogické muzeum (oficiálně italsky Il Museo di Mineralogia della Sapienza)  je součástí studijních oborů věd o Zemi Univerzity La Sapienza v centru italského hlavního města. Nachází se v univerzitním areálu ve čtvrti Castro Pretorio spolu s některými dalšími univerzitou zřízenými expozicemi - například botanickým, paleontologickým a geologickým muzeem a muzei fyziky a chemie.\n\n\"Il Museo di Mineralogia della Sapienza\" založil papež Pius VII 13. listopadu 1804. Muzeum bylo slavnostně otevřeno po dvou letech, 27. října 1806. Prvním ředitelem muzea a zároveň univerzitním profesorem jmenoval papež Pius VII. Carla Giuseppe Gismondiho (1762 - 1824). Původní muzejní expozice byly umístěny v tehdejším sídle Univerzity La Sapienza na Corso Rinascimento poblíž náměstí Piazza Navona v centru Říma, v paláci, ve kterém se nyní nachází italský státní archív.\n\nHlavní zásluhu na novém uspořádání a významném doplnění sbírek a přeměně římského mineralogického muzea v moderní instituci na evropské úrovni měl italský mineralog německého původu Giovanni (Johannes Karl Theodor) Strüver (1842 Braunschweig - 1915 Řím). V průběhu čtyř desítek let působení v římském mineralogickém muzeu Strüver doplnil zdejší sbírky o cca 10 000 nových vzorků minerálů, mezi jinými především z provincie Lazio, Piemontských Alp a z ostrova Elba. Podílel se též na vytvoření sbírky meteoritů.\n\nV letech 1933 - 1935 byl ve čtvrti Castro Pretorio v centru Říma vybudován nový univerzitní areál podle návrhu architekta Marcella Piacentiniho. Do tohoto areálu bylo pod vedením senátora Federica Milloseviche v roce 1935 přemístěno také mineralogické muzeum.\n\nV budově na Piazzale Aldo Moro č. 5 jsou mineralogickému muzeu vyhrazena dvě poschodí a celkové ploše 1500 čtverečních metrů, z čehož je 1200 m² výstavních ploch. Zbytek pak připadá na zázemí, posluchárny, laboratoře a depozitář. Dle stavu z roku 2015 čítal inventář na 34 000 vzorků minerálů z celého světa, dále ukázky meteoritů a drahých kamenů. Mezi italskými minerály jsou pozoruhodné ukázky krystalů z Alp, reprezentativní vzorky z bohatých mineralogických lokalit na ostrově Elba či impozantní vzorky síry a dalších minerálů ze Sicílie. Základem expozice drahých kamenů se stala sbírka 388 drahokamů, kabošonů a prstenů s acháty, kterou v roce 1824 věnoval pro zdejší \"Dactyliothecu\" nástupce Pia VII papež Lev XII. Předpokládá se, že tyto kameny, zejména acháty, pocházejí z oblasti německého Idar-Obersteinu a z jeho proslulých brusičských dílen.  Do fondů muzea přispěl též italský král Umberto I., který mu věnoval svou sbírku australských hornin a minerálů. V roce 2009 obdrželo muzeum další dar - sbírku obřích krystalů. Součástí muzejních expozic je stálá výstava s názvem \"Minerali e Vita\" (\"Minerály a život\").\n\nMuzeum se nachází uprostřed univerzitního areálu zhruba 1 km směrem na východ od římského hlavního nádraží \"Roma Termini\". Sbírky jsou přístupny veřejnosti od pondělí do čtvrtka v době od 9.30 do 13 hodin, v pátek pouze na telefonické objednání. Skupinám je povolen vstup o maximálním počtu 25 osob.\n\n"}
{"id": "1217643", "url": "https://cs.wikipedia.org/wiki?curid=1217643", "title": "Mick van Buren", "text": "Mick van Buren\n\nMick van Buren (* 24. srpna 1992) je nizozemský fotbalový útočník, který v současnosti působí v českém klubu SK Slavia Praha.\n\nStrávil zde několik let v mládeži a poté ještě 2 roky v A-týmu.\n\nV létě 2013 podepsal smlouvu na 3 roky s dánským klubem Esbjerg fB. V sezóně 2013/14 se s klubem probojoval mezi 32 nejlepších klubů Evropské ligy UEFA.\n\nV létě 2016 podepsal tříletou smlouvu s českým klubem SK Slavia Praha.\nV sezónách 2016/17 a získal se Slavií tituly mistra nejvyšší české soutěže.\n\n12. ledna roku 2020 se Slavia dohodla s klubem ADO Den Haag na tom, že v něm bude 27-letý útočník do konce sezóny hostovat.\n\n"}
{"id": "1217644", "url": "https://cs.wikipedia.org/wiki?curid=1217644", "title": "Něftějugansk", "text": "Něftějugansk\n\nNěftějugansk () je město v Chantymansijském autonomním okruhu - Jugře v Ruské federaci. Při sčítání lidu v roce 2010 měl bezmála 123 tisíc obyvatel.\n\nNěftějugansk leží několik desítek kilometrů jihozápadně od Surgutu na jižním břehu Obu.\n\nNěftějugansk byl založen jako dělnické sídlo v roce 1961 v souvislosti s těžbou ropy a prakticky od počátku funguje zejména jako středisko ropného průmyslu, mj. jako jedno z hlavních pracovišť Jukosu. Městem je od roku 1967.\n"}
{"id": "1217645", "url": "https://cs.wikipedia.org/wiki?curid=1217645", "title": "Nikolaus Messmer", "text": "Nikolaus Messmer\n\nMons. Nikolaus Messmer, S.J. (19. prosince 1954 Karaganda, Kazašská sovětská socialistická republika, Sovětský svaz − 18. července 2016 Biškek, Kyrgyzstán) byl katolický biskup, první apoštolský administrátor Apoštolské administratury Kyrgyzstán od roku 2006 do své smrti v roce 2016.\n\nPocházel z původní německé katolické rodiny, která byla v 50. letech 20. století za komunistického režimu odsunuta do střední Asie spolu s celou německou, ale také polskou a litevskou komunitou z oblasti Povolží. Byl jediným biskupem v této zemi s muslimskou většinou. Do Tovaryšstva Ježíšova vstoupil v roce 1975 a kněžské svěcení přijal v roce 1989. Sídlil v Biškeku, kde také stojí jediný kostel v zemi, který byl vybudován německou menšinou v roce 1969. Apoštolská administratura v Kyrgyzstánu je tvořena třemi farnostmi, ustanovil ji 18. března 2006 papež Benedikt XVI. a zesnulý biskup Nicolaus Messmer byl jejím prvním administrátorem. Zemřel v nemocnici v Biškeku ráno 18. července 2016.\n\n"}
{"id": "1217646", "url": "https://cs.wikipedia.org/wiki?curid=1217646", "title": "Papilokarcinom chorioidálního plexu", "text": "Papilokarcinom chorioidálního plexu\n\nPapilokarcninom chorioidálního plexu, řídč. také karcinnom chorioidálního plexu je vzácná forma nádoru chorioidálního plexu. Karcinomy tvoří 29–39 % nádorů plexu. Karcinomy mohou metastázovat cestou mozkomíšního moku v rámci celé kraniospinální osy. Existují vzácné případy průkazu metastáz do plic, skeletu, dutiny břišní (cestou ventrikulo-peritoneálního shuntu). \n\nStanovení diagnózy je poměrně komplikované a nejisté z hlediska histologie. V nedávno ukončené studii CPT-SIOP-2000 byla shoda mezi lokálními patology a referenčním centrem kolem 70 %.\nNemoc se léčí chirurgickým odstraněním, radioterapií a chemoterapií.\n"}
{"id": "1217648", "url": "https://cs.wikipedia.org/wiki?curid=1217648", "title": "Pilocytický astrocytom", "text": "Pilocytický astrocytom\n\nPilocytický astrocytom je relativně ohraničený, pomalu rostoucí, cystický astrocytom. Dříve se označoval jako „spongioblastom“. Pilocytický astrocytom se derivuje z radiální glie v mozečku, pokračuje do mozkového kmenu, má svérázný bifázický histologický vzhled. Vyskytují se 2 případy na 100 000 obyvatel, především ve věku 5-14 let.\n\nUžívá se CT a MRI, je velice snadno detekovatelný. Nutno odlišovat od difuzního astrocytomu, který ve stejných lokalizacích malignizuje a roste infiltrativně.\n\nPrimární léčbou je chirurgické odstranění. Zbytkový nádor je možno odstranit při druhé resekci. Pilocytický astrocytom téměř nemalignizuje. Po resekci se udává pětiletý volný interval až v 80 % případů.\n"}
{"id": "1217649", "url": "https://cs.wikipedia.org/wiki?curid=1217649", "title": "Brodzany", "text": "Brodzany\n\nBrodzany jsou obec na Slovensku v okrese Partizánske v Trenčínském kraji. Obec se nachází na levé straně údolí řeky Nitry, 2 km jihozápadně od Partizánskeho. Žije zde  obyvatel.\n\nV obci se nachází významné naleziště lengyelské kultury. První písemná zmínka o obci je z roku 1293. V 17. století byl postaven renesanční kaštel, kde sídlí Literární muzeum A. S. Puškina.\n\n\n"}
{"id": "1217650", "url": "https://cs.wikipedia.org/wiki?curid=1217650", "title": "Jaroslav Janoš", "text": "Jaroslav Janoš\n\nJaroslav Janoš (* 2. září 1946) je bývalý profesionální český fotbalový trenér. V letech 1992–1996 byl asistentem trenéra v Baníku Ostrava, který vedl i jako hlavní trenér. Od dubna 2014 je držitelem Ceny JUDr. Václava Jíry. V Baníku působil dlouhá léta jako trenér mládeže a juniorky.\n\n\nJako hlavní trenér odkoučoval 15 prvoligových zápasů s bilancí 4 výher, 6 remíz, 5 porážek, 20 vstřelených a 19 inkasovaných branek.\n\n"}
{"id": "1217651", "url": "https://cs.wikipedia.org/wiki?curid=1217651", "title": "Obce v Maďarsku", "text": "Obce v Maďarsku\n\nMaďarsko je rozděleno do 19 žup, které jsou dále děleny na 175 okresů. Výjimkou je hlavní město Budapešť, kterému náleží zvláštní statut. V Maďarsku je též 23 měst s župním právem, která mají stejná, nebo podobná práva, jako župy.\n\nV Maďarsku je 3 152 obcí.\n\n\n"}
{"id": "1217652", "url": "https://cs.wikipedia.org/wiki?curid=1217652", "title": "Skupova Plzeň", "text": "Skupova Plzeň\n\nMezinárodní festival profesionálního loutkového a alternativního divadla Skupova Plzeň je nejstarší profesionální divadelní festival v České republice. Tradičním místem pořádání je Divadlo Alfa v Plzni. Vznikl roku 1967, k 75. výročí narození a 10. výročí úmrtí loutkáře Josefa Skupy. Od roku 1970 se festival stal bilanční „soutěžní přehlídkou českých profesionálních loutkových divadel“, na němž je udělována tzv. Skupova cena. Od roku 1978 se konal každoročně, později byl zvolen formát bienále (pořádání se ob rok). Výjimkou byl ročník 2015, který byl uspořádán navzdory tomuto pravidlu, v rámci akce Plzeň – Evropské město kultury 2015. K zakladatelům festivalu patřili zejména Lubor Zahrádka, Ladislav Dvořák a Stanislav Nový.\n"}
{"id": "1217657", "url": "https://cs.wikipedia.org/wiki?curid=1217657", "title": "Letní Letná", "text": "Letní Letná\n\nLetní Letná je mezinárodní festival nového cirkusu, divadla, hudby a vizuálního umění, který se koná od roku 2004 v Letenských sadech v Praze. Pořádá jej občanské sdružení Gaspard.\n\nFestivalu se zúčastňují soubory takzvaného Nového cirkusu z Evropy, Austrálie, Kanady, Mexika nebo Uruguaye. Roku 2004 se uskutečnilo 60 představení a koncertů, které navštívilo 6.300 diváků. Do roku 2017 festival uvedl celkem 1.477 představení s návštěvností přes 324 tisíc diváků. Programy jsou uváděny v premiéře.\n\nZimní odnož festivalu Lední Letná se koná od roku 2014 na výstavišti Praha.\n\n\n"}
{"id": "1217659", "url": "https://cs.wikipedia.org/wiki?curid=1217659", "title": "Kostel svatého Jakuba Většího (Kralupy u Chomutova)", "text": "Kostel svatého Jakuba Většího (Kralupy u Chomutova)\n\nŘímskokatolický kostel svatého Jakuba Většího stával v zaniklé obci Kralupy u Chomutova v okrese Chomutov. Až do svého zániku býval farním kostelem ve farnosti Kralupy u Chomutova.\n\nGotický kostel v Kralupech vznikl výraznou přestavbou staršího románského kostela okolo roku 1360. V první polovině osmnáctého století proběhla barokní přestavba. V roce 1796 vyhořel. Opraven byl o čtyři roky později a znovu v poslední čtvrtině devatenáctého století. Zanikl spolu s vesnicí v důsledku rozšiřování těžby hnědého uhlí v Lomu Nástup. Zbořen byl v září 1976.\n\nJednolodní kostel s obdélným půdorysem měl pravoúhle uzavřený presbytář, u jehož severní strany stála pozdně gotická hranolová věž s barokním zakončením. Západní průčelí zdůrazňoval nízký rizalit se segmentovou římsou a volutovým štítem, ze kterého prostupoval okulus do spodní části trojúhelníkového tympanonu. V ose průčelí se nacházel pravoúhlý portál a druhý vstup chráněný malou předsíní byl uprostřed severní stěny. Boční fasády byly rozčleněné lizénovými rámy a půlkruhově zakončenými okny.\n\nNa hlavním novogotickém oltáři z roku 1880 byl obraz \"Apoteóza svatého Jakuba\" od Dominika Kindermanna (1739–1817) z roku 1802. Boční oltáře zasvěcené Panně Marii a svatému Janu Nepomuckému vyrobil V. Kostečka, který je také autorem hlavního oltáře. Kromě nich v kostele byla dva starší oltáře. Oltář zasvěcený Panně Marii Bolestné zdobený sochami svaté Anny a Piety pocházel z doby okolo roku 1730 a oltář svaté Kateřiny a Valpurgy vznikl ve druhé polovině osmnáctého století. Zařízení kostela doplňovala socha svatého Jana Nepomuckého, obrazy křížové cesty (kopie děl Josefa Führicha) a kamenná křtitelnice z osmnáctého století.\n\nOltáře, kazatelna, varhany a další součásti vybavení měly být uloženy nejprve v perštejnském kostele svatého Vendelína, ale později bylo rozhodnuto o jejich přemístění do kostela svatého Václava ve Výsluní.\n"}
{"id": "1217667", "url": "https://cs.wikipedia.org/wiki?curid=1217667", "title": "Pleomorfický xanthoastrocytom", "text": "Pleomorfický xanthoastrocytom\n\nPleomorfický xanthoastrocytom, někdy též pleiomorfický xanthoastrocytom, je nádor podpůrných mozkových buněk astrocytů, zpravidla při jejich mitoze vyskytující se u starších dětí (průměr 12 let). Postižena bývá lokace nad tentorium cerebelli, mozková plena, vzácně i mícha.\n\nUžívá se specifické barvení na CT a MRI, je velice snadno detekovatelný. U většiny nemocných lze dosáhnout dlouhodobého přežívaní či úplného vyléčení. Dlouhodobé přežití při úplném odstranění převyšuje 90 %, při neúplném 50 %.\n\nPrimární léčbou je chirurgické odstranění, při jejich opakování se užívá i radioterapie.\n"}
{"id": "1217668", "url": "https://cs.wikipedia.org/wiki?curid=1217668", "title": "Gerhard Auer (skladatel)", "text": "Gerhard Auer (skladatel)\n\nGerhard Auer (9. dubna 1925 Náchod – 22. listopadu 2002 Bratislava) byl slovenský dirigent a hudební skladatel českého původu.\n\nNarodil se v Náchodě a v letech 1940–1945 studoval na \"Německé hudební akademii v Praze\" hru na klavír, dirigování a skladbu. Po krátkém pobytu v Drážďanech dokončil studia na Státní konzervatoři v Bratislavě, kde byli jeho učiteli Eugen Suchoň a Alexander Moyzes ve skladbě a Kornel Schimpl – dirigování. Absolvoval v roce 1947. Na Slovensku se pak zcela naturalizoval.\n\nV roce 1948 se stal korepetitorem opery Slovenského národního divadla. Jako asistent začal i dirigovat. Nejprve některá baletní představení a od roku 1950 se stal řádným dirigentem. V roce 1953 začal vyučovat na Vysoké škole múzických umění v Bratislavě a v sedmdesátých letech i na konzervatoři. O roku 1958 řídil také \"Operní studio VŠMU\". V roce 1962 působil krátce v Německé demokratické republice. Dirigentem opery SND byl až do odchodu do důchodu v roce 1990.\n\n\n\n\n\nDále komponoval písně a prováděl úpravy lidových písní.\n\n\n"}
{"id": "1217669", "url": "https://cs.wikipedia.org/wiki?curid=1217669", "title": "Subependymální obrovskobuněčný astrocytom", "text": "Subependymální obrovskobuněčný astrocytom\n\nSubependymální obrovskobuněčný astrocytom, zkrac. SEGA z anglického názvu je benigní nádor mozku postihující astrocyty spjatý s tuberózní sklerózou. Jde sice o benigní nádor, nicméně zjevně vaskulárně proliferuje z mozkových komor, způsobuje nekrózy, mitotické figury a hydrocephalus.\n\nUžívá se CT a MRI, je velice snadno detekovatelný. Pokud je tok mozkomíšního moku nepřerušený, nezpůsobuje pacientům problémy, v opačném případě se projevuje bolestmi hlavy, nausou, zdvojený vidění i změnou osobnosti.\n\nPrimární léčba je farmakologická (Rapamycin a Everolimus), v případě zhoršení příznaků chirurgické odstranění. Nádor nemetastázuje ani reemituje, občas se ale objeví další nádory v komorách.\n"}
{"id": "1217670", "url": "https://cs.wikipedia.org/wiki?curid=1217670", "title": "Myxopapilární ependymom", "text": "Myxopapilární ependymom\n\nMyxopapilární ependymom je benigní nádor mozku, který se vyskytuje na ependymu a je jedním z typů gliomů. Vyskytuje se zpavidla u dětí, a to v conus medullaris a ve filum terminale. \n\nNejčastějším příznakem je bolest hlavy, zvracení, poruchy zraku, plantární reflex, sekundární ospalost a změna chůze. \n"}
{"id": "1217671", "url": "https://cs.wikipedia.org/wiki?curid=1217671", "title": "Anton Newcombe", "text": "Anton Newcombe\n\nAnton Alfred Newcombe (* 29. srpna 1967, Newport Beach, Kalifornie, USA) je americký hudebník, producent a zakladatel kapely The Brian Jonestown Massacre.\n\nKromě své vlastní kapely Newcombe spolupracoval s mnoha dalšími kapelami: The Dandy Warhols, The High Dials, The Manvils, Innaway a The Quarter After. Natočil a produkoval album \"Got Live If You Want It\" americké rockové kapely Dead Meadow a společně s Lorraine Leckie nahrál cover písně \"Dirty Old Town\" od Ewana MacColla, píseň vyšla na jejím albu \"Four Cold Agels\", které bylo vydáno v roce 2008.\n\nNewcombe založil skupinu The Brian Jonestown Massacre v San Franciscu v roce 1990. Jádro kapely v prvních letech existence kapely tvořili Matt Hollywood, Jeffrey Davies, Joel Gion, Travis Threlkel, Peter Hayes (BRMC), Patrick Straczek, Ricky Maymi, Brian Glaze, Elise Dye a Dean Taylor, v kapele však docházelo k častým změnám v obsazení. Newcombe napsal většinu písní, na některých písních spolupracoval s Mattem Hollywoodem, který ale ze skupiny v roce 1998 odešel, načež se Newcombe stal téměř synonymem BJM. Newcombe napsal během 15 let hraní přes 150 skladeb.\n\nNewcombe založil své vlastní vydavatelství, na kterém vyšly jak desky The Brian Jonestown Massacre \"Bravery, Repetition and Noise\" a \"Spacegirl and Other Favourites\", tak album kapely The Lovetones (\"Be What You Want\"), a album kapely Dead Meadow (\"Got Live if You Want It\") Většina alb, která ve vydavatelství vyšla byla produkována Robem Campanellou. \n\nČást jeho života je zachycena v dokumentárním filmu Dig!, který se zaměřuje na napjaté vztahy mezi kapelami BJM a Dandy Warhols usilující o komerční úspěch.\n\nJeho zatím poslední alba s BJM jsou \"Musique de Film Imaginé\" album vyšlo v dubnu 2015 a deska \"Mini Album Thingy Wingy\", která byla vydána také v roce 2015. \"I Declare Nothing\" vychází v červnu 2015, je album na kterém spolupracoval s kanadskou zpěvačkou \"Tess Parks\".\n\nV současné době Anton pracuje hlavně ve svém vlastním studiu v Berlíně, kde také produkuje alba pro jiné kapely, například Dead Meadow nebo The Vacant.\n\n"}
{"id": "1217672", "url": "https://cs.wikipedia.org/wiki?curid=1217672", "title": "Estezioneuroblastom", "text": "Estezioneuroblastom\n\nEstezioneuroblastom, někdy též olfaktorní neuroblastom nebo olfaktorický neuroblastom je vzácná varianta neuroblastomu, která se vyskytuje v nosní dutině a může vést ke ztrátě chuti a zraku. Za 20 let je na světě asi 200 případů nemoci, které souvisí s trisomy-8-. Nemoc vešla do povědomí veřejnosti v případu nejvyšším soudem zamítnuté eutanazie francouzské učitelky Chantal Sébire, která agresivní formou estezioneuroblastomu trpěla 8 let.\n\nEstezioneuroblastom byl poprvé popsán v roce 1924.\n\nLéčba je chirurgická, často se ale musí opakovat.\n"}
{"id": "1217677", "url": "https://cs.wikipedia.org/wiki?curid=1217677", "title": "Mineralogické muzeum (Neapol)", "text": "Mineralogické muzeum (Neapol)\n\nMineralogické muzeum (oficiální název Il Real Museo Mineralogico, tj. \"Královské mineralogické muzeum\") se v Neapoli nachází v historické přístavní čtvrti (quartiere Porto). Sídlí spolu s dalšími pracovišti a muzei z oblasti přírodních věd neapolské Univerzity Fridricha II (\"Il Centro musei delle scienze naturali e\" \"fisiche\") v budově barokního komplexu \"Casa del Salvatore\", kde původně bývala knihovna \"Collegia Massima\" Tovaryšstva Ježíšova.\n\nNeapolské mineralogické muzeum založil v roce 1801 král Ferdinand I. Neapolsko-Sicilský (v Neapoli vládl pod titulem Ferdinand IV. Bourbonský). Jednalo se o jako první muzeum tohoto zaměření na území Itálie. Král Ferdinand I. podpořil založení muzea bez ohledu na nepříznivou ekonomickou situaci Neapolského království. Za tím účelem král pověřoval některé význačné italské vědce vyhledáváním ukázek minerálů v zahraničí a jejich dovážením pro muzejní sbírky. Již v roce 1789 pověřil král Ferdinand I. mineraloga Mattea Tondiho obstaráním minerálů z Anglie, Německa a Uher. Na základě poznatků, získaných během těchto expedicí, na nichž ho doprovázeli vědci Carmine Antonio Lippi, Giovanni Faicchio, Giuseppe Melograni, Vincenzo Raimondini a Andrea Savaresi, sestavil Matteo Tondi novou klasifikaci kovů.\n\nPostupně italští vědci v čele s Tondim získali minerály pro sbírky neapolského muzea také ve Francii, Španělsku, v Americe i na dalších kontinentech. Již v první polovině 19. století se neapolské \"Real Museo Mineralogico\" stalo prestižní institucí. V roce 1845 bylo dokonce vybráno jako místo konání VII. kongresu italských vědců, kterého se zúčastnilo na 1600 vědeckých pracovníků.\n\nInteriéry muzea byly v 19. století využívány i pro společenské a politické události. Po vyhlášení ústavy králem Ferdinandem II. se v roce 1848 v sále muzea konalo zasedání Poslanecké sněmovny a v roce 1860 byla v budově muzea jedna z volebních místností, ve kterých probíhalo hlasování o sjednocení Itálie.\n\nV roce 1992 bylo založeno Il \"Centro musei delle scienze naturali e fisiche della Federico II\", v němž jsou soustředěna všechna odborná pracoviště a muzea z oblasti přírodních věd v rámci Univerzity Fridricha II.\nVe sbírkách Mineralogického muzea při neapolské univerzitě je vice než 25 000 ukázek minerálů z celého světa. Nechybí ani meteority, drahé kameny a některé rarity a kuriozity. Mezi takové rarity patří například sbírka \"Tufi Campani\", založená v roce 1809. Pozoruhodný je též sideritový meteorit o hmotnosti 7583 gramů, který byl nalezen v roce 1784 u města Toluca v Mexiku. Celková plocha muzea, zahrnující centrální chodbu a jednotlivé sály činí cca 800 čtverečních metrů.\n\nMuzeum se nachází na adrese Via Mezzocannone č. 8 v neapolské čtvrti Porto. Sbirky jsou přístupné veřejnosti v pracovní dny (pondělí až pátek) od 9.00 do13.30 hodin, v pondělí a ve čtvrtek též odpoledne od 14.30 do 16.45 hodin. Vstupné činí 1,50 eur pro děti a 2,50 eur pro dospělé (2016). Při zájmu o návštěvu více muzeí v rámci \"Centra musei delle scienze naturali e fisiche della Federico II\" při neapolské univerzitě je možno zakoupit zvýhodněné vstupenky\".\"\n\n"}
{"id": "1217678", "url": "https://cs.wikipedia.org/wiki?curid=1217678", "title": "Tacuarembó", "text": "Tacuarembó\n\nTacuarembó je město v Uruguayi, sídlo stejnojmenného departementu. Leží ve vnitrozemí, 390 km severně od hlavního města Montevidea, s nímž je spojeno národní silnicí Ruta 5. Je obklopeno pahorkatinou Cuchilla de Haedo. Má 54 757 obyvatel (sčítání 2011) a je osmým největším městem v zemi.\n\nMěsto založil roku 1832 důstojník uruguayské armády Bernabé Rivera na své objevitelské výpravě do vnitrozemí a pojmenoval ho San Frucutuoso podle svatého Fruktuosa, patrona Riverova bratra a tehdejšího prezidenta Uruguaye Fructuosa Rivery. Roku 1837 se stalo sídelním městem nového departementu Tacuarembó, pojmenovaného podle řeky Tacuaremboty, což v guaranštině znamená „rákosová řeka“. V roce 1912 bylo i město pojmenováno podle řeky. Roku 1917 byla vysvěcena katedrála svatého Fruktuosa.\n\nTacuarembó je centrem dobytkářské oblasti, ekonomickému životu dominuje potravinářský průmysl. Také se zde pěstuje obilí a těží dřevo kebračo. Životu místních gaučů je věnováno muzeum, každoročně v březnu se koná velká slavnost Fiesta de la Patria Gaucha. K rekreaci slouží nedaleké jezero Laguna de las Lavanderas obklopené parkem. Podnebí je subtropické, s průměrnou roční teplotou okolo 17 °C.\n\nVe městě se odehrává děj uruguaysko-argentinského filmu \"Miss Tacuarembó\" z roku 2010 s Natalií Oreirovou v hlavní roli. Narodil se zde spisovatel Jorge Majfud. Uruguayci tvrdí, že z nedaleké osady Valle Edén pocházel zpěvák Carlos Gardel, podle většiny pramenů se však narodil ve Francii.\n\nVe městě sídlí fotbalový klub Tacuarembó FC, bývalý účastník nejvyšší soutěže.\n\n"}
{"id": "1217679", "url": "https://cs.wikipedia.org/wiki?curid=1217679", "title": "Tacuarembó (rozcestník)", "text": "Tacuarembó (rozcestník)\n\nTacuarembó je město v Uruguayi. Další významy:\n"}
{"id": "1217680", "url": "https://cs.wikipedia.org/wiki?curid=1217680", "title": "Polda, aneb s poctivostí nejdřív pojdeš", "text": "Polda, aneb s poctivostí nejdřív pojdeš\n\nPolda, aneb s poctivostí nejdřív pojdeš (známý též jako Polda či Polda 1) je česká adventure počítačová hra z toku 1998. Jedná se o první díl populární herní série. Tento díl vytvořili autoři pod značkou SleepTeam (Jaroslav Wagner, Radek Matějka, Lubor Kopecký) a vydali Zima Software (autoři dalších dílů). \n\nVe městě Lupany byly uneseny dvě osoby a vyšetřováním je pověřen policista \"polda\" Pankrác. \n\nČtenáři Bonuswebu zvolili Poldu 5. nejlepší českou hrou vůbec. \n\n"}
{"id": "1217683", "url": "https://cs.wikipedia.org/wiki?curid=1217683", "title": "Max Whitlock", "text": "Max Whitlock\n\nMax Antonius Whitlock (* 13. ledna 1993) je anglický gymnasta soutěžící za Velkou Británii na světové, olympijské a evropské úrovni a za Anglii na Hrách Commonwealthu.\n\nV roce 2012 byl součástí prvního britského mužského gymnastického týmu, který vyhrál mistrovství Evropy, a prvního britského mužského týmu, jenž po 100 letech získal medaili na olympijských hrách. V roce 2014 byl součástí anglického týmu, který vyhrál Hry Commonwealthu.\n\nV individuálních soutěžích Whitlock získal bronzovou medaili z koně našíř na Letních olympijských hrách 2012 a stříbro na stejném nářadí na mistrovství světa 2013. V roce 2014 se stal mistrem Evropy jak v prostných, tak v koni našíř, a získal individuální titul z prostných i víceboji na Hrách Commonwealthu. V roce 2014 Whitlock také získal stříbrnou medaili ve víceboji na mistrovství světa ve sportovní gymnastice, když srovnal výkon Daniela Keatingse jakožto nejlepšího britského gymnasty ve světové soutěži ve víceboji.\n\nNa mistrovství světa ve sportovní gymnastice roku 2015 ve skotském Glasgow se stal prvním britským mužem, který kdy vyhrál zlatou medaili ze světového šampionátu, když dosáhl skóre 16,133 na koni našíř.\n\n"}
{"id": "1217684", "url": "https://cs.wikipedia.org/wiki?curid=1217684", "title": "Fibrilární astrocytom", "text": "Fibrilární astrocytom\n\nFibrilární astrocytom, řidčeji difúzní astrocytom, je pomalu rostoucí mozkový nádor vznilý z gliových buněk, nejčastěji se vyskytující u pacientů mezi 20-50 rokem života. Vzácně se objevuje v míše.\n\nDifúzní astrocytom se projevuje bolestmi hlavy, epileptickým záchvatem, vzácněji částečným ochrnutín jedné poloviny těla, poruchou řeči a psychickými změnami. Užívá se CT a MRI. \n\nLéčba je vzhledem k difuzní (neohraničené) povaze nádoru komplikovaná a chirurgicky nelze nádor kompletně odstranit. Ozařování nebo chemoterapie se provádí jen zřídka. Někdy přechází v maligní formu - anaplastický astrocytom\n"}
{"id": "1217686", "url": "https://cs.wikipedia.org/wiki?curid=1217686", "title": "Seznam obcí v Maďarsku (C)", "text": "Seznam obcí v Maďarsku (C)\n\nToto je seznam obcí v Maďarsku začínajících na písmeno C.\n"}
{"id": "1217690", "url": "https://cs.wikipedia.org/wiki?curid=1217690", "title": "Eleonora Clam-Gallasová", "text": "Eleonora Clam-Gallasová\n\nEleonora Clam-Gallasová (4. listopad 1887, Frýdlant v Čechách – 31. květen 1967, Vídeň) byla příslušnicí šlechtického rodu Clam-Gallasů. Přivdala se do šlechtického rodu Schwarzenbergů a později do rodu Kinských. Jejím vnukem je český politik, ministr zahraničí (2007–2009 a 2010–2013) a kancléř prezidenta Václava Havla, Karel Schwarzenberg.\n\nNarodila se 4. listopadu 1887 ve Frýdlantu jako druhá dcera a druhý ze sedmi potomků hraběte Františka Clam-Gallase (26. července 1854 Liberec – 20. ledna 1930 Frýdlant) a jeho manželky (sňatek 20. dubna 1882 Vídeň) Marie Hoyos-Sprinzenstein (12. srpen 1858, Horn, Dolní Rakousy – 5. leden 1938 Vídeň). Žila částečně na zámku ve Frýdlantu a částečně v Clam-Gallasově paláci ve Vídni. Jejím rodným jazykem byla němčina, česky se na učila až po svatbě s princem Schwarzenbergem. Zajímala se o hudbu. Hrála na housle, na klavír a také komponovala.\n\nVdala se dvakrát a měla celkem pět dětí. Se svým druhým manželem žila střídavě na loveckém zámečku Obora u Chlumce nad Cidlinou a na zámcích Orlík a Čimelice, později též příležitostně ve Žďáru nad Sázavou a na Karlově Koruně. Po roce 1948 emigrovala s rodinou do Itálie. Zemřela 31. května 1967 ve Vídni.\n\nPoprvé se provdala 5. února 1910 ve Vídni za Karla V. ze Schwarzenbergu (26. únor 1886, Praha – 6. září 1914, Vukovar), syna Karla IV. ze Schwarzenbergu z orlické větve rodu a jeho první manželky (sňatek 20. květen 1885, Vídeň) Marie Terezie Kinské z Vchynic a Tetova (18. říjen 1866, Bad Ischl – 11. květen 1889, Osov). Manžel zemřel na začátku první světové války ve věku 28 let na úplavici jako důstojník rakousko-uherské armády na srbské frontě. Z prvního manželství měla Eleonora dva syny:\n\nPodruhé se vdala 7. června 1921 v Praze za Zdenka Radslava Kinského (14. červenec 1896, Chlumec nad Cidlinou – 1. leden 1975, Řím, pohřben ve Vídni), syna Oktaviána Zdenka Kinského (4. listopad 1844, Vukovar – 5. leden 1932,Opatija (Abbazia) a jeho manželky (sňatek 11. června 1877 v Budapešti) Georginy Festetics de Tolna (1. prosinec 1856, Šoproň – 30. listopad 1934 Opatija (Abbazia)). Byla o osm let starší než její muž. Měli spolu tři děti (dva syny a jednu dceru):\n\n"}
{"id": "1217691", "url": "https://cs.wikipedia.org/wiki?curid=1217691", "title": "Anaplastický astrocytom", "text": "Anaplastický astrocytom\n\nAnaplastický astrocytomm je vzácný zhoubný nádor mozku. Postihuje 4 lidi z 1 milionu.\n\nAnaplastický astrocytomm se projevuje bolestmi hlavy, záchvaty, ohniskovým neurologickým deficitem, vzácněji částečným ochrnutím jedné poloviny těla, poruchou řeči a psychickými změnami. Užívá se CT a MRI.\n\nLéčba je vzhledem k difuzní (neohraničené) povaze nádoru komplikovaná a chirurgicky nelze nádor kompletně odstranit. Ozařování doplňuje léčbu. Chemoterapie se neprovádí. 23 % pacientů se dožije 5 let, přičemž starší pacienti umírají mnohem více v prvních letech po diagnoze.\n"}
{"id": "1217692", "url": "https://cs.wikipedia.org/wiki?curid=1217692", "title": "Anaplastický ependymom", "text": "Anaplastický ependymom\n\nAnaplastický ependymom je benigní, ale agresivní mozkový nádor, který se vyznačuje špatnou diferenciací, nápadnou buněčností a výraznou mitotickou aktivitou. Proliferuje do okolní tkáně a může se metastaticky šířit mozkomíšním mokem. Řídce se metastázy objeví v mízních uzlinách, v plicích nebo dutině břišní, skrze ventrikuloperitoneální shuntu. \n\nNejčastějším příznakem je bolest hlavy, zvracení, epileptické záchvaty, poruchy zraku, plantární reflex, sekundární ospalost a změna chůze. \n\nLéčba zahrnuje chirurgické odstranění nádoru, radio a chemoterapii.\n"}
{"id": "1217695", "url": "https://cs.wikipedia.org/wiki?curid=1217695", "title": "Rudolf Folke", "text": "Rudolf Folke\n\nRudolf Folke (12. října 1932 - 9. října 2009) byl český fotbalový trenér.\n\nV československé lize působil v sezóně 1993/94 jako asistent trenéra týmu FC Slovan Liberec. V roce 2002 získal od ČMFS ocenění \"Trenér dorosteneckého fotbalu roku 2002.\" S dorostem Liberce postoupil do federální dorostenecké extraligy a v ní tým skončil na druhém a třetím místě.\n\n\n\n"}
{"id": "1217696", "url": "https://cs.wikipedia.org/wiki?curid=1217696", "title": "Maligní nádory pochev periferních nervů", "text": "Maligní nádory pochev periferních nervů\n\nMaligní nádory pochev periferních nervů (, zkratka \"MPNST\"), nebo také neurofibrosarkom nebo maligní schwannom, či neurosarkom jsou zhoubné nádory z nervového obalu. Název se objevuje také v singuláru jako Maligní nádory pochev periferního nervu. Vyjmuty z této skupiny jsou tumory vyrůstající z epineuria či cévního zásobení periferního nervu,\n\nLéčba je chirurgická, též se uplatňuje radio- a chemoterapie, jejíž přínos je sporný. Metastázuje v 40 % případů. Špatná progóza souvisí s velikostí prvního nálezu, pokročilostí nádorů a rozsahem metastáz.\n"}
{"id": "1217697", "url": "https://cs.wikipedia.org/wiki?curid=1217697", "title": "Alaincourt-la-Côte", "text": "Alaincourt-la-Côte\n\nAlaincourt-la-Côte je francouzská obec v departementu Moselle v regionu Grand Est. V roce 2013 zde žilo 133 obyvatel.\n\nObec leží u hranic departementu Moselle s departementem Meurthe-et-Moselle. Sousední obce jsou: Craincourt, Foville, Liocourt, Puzieux, Thézey-Saint-Martin (Meurthe-et-Moselle) a Xocourt.\n\n\"Počet obyvatel\"\n"}
{"id": "1217698", "url": "https://cs.wikipedia.org/wiki?curid=1217698", "title": "Give It Back!", "text": "Give It Back!\n\nGive It Back! je šesté studiové album americké kapely The Brian Jonestown Massacre, které vyšlo v roce 1997 u vydavatelství Bomp! Records.\n\nNa albu se objevuje hudebník Peter Hayes, který později založil kapelu Black Rebel Motorcycle Club, na dalších albech BJM už nespolupracoval.\n\nNatáčení alba bylo filmováno pro dokumentární film \"Dig!\" V samotném filmu se však objevuje jen pár záběrů z této session. Více záběrů z nahrávání je možno zhlédnout na druhém disku 2DVD, které obsahuje nahrávání skladby „Not If You Were the Last Dandy on Earth“, záběry z nahrávání kytar pro píseň „Servo“, a zpěvů pro skladbu „Super-Sonic“. V posledně jmenované písni se objevují samply skladby „Be-In“ kapely The Dandy Warhols z alba \"...The Dandy Warhols Come Down\".\n\nSkladba „Not If You Were the Last Dandy on Earth“ se objevuje v soundtracku filmu \"Zlomené květiny\" režiséra Jima Jarmusche.\n\n\n"}
{"id": "1217699", "url": "https://cs.wikipedia.org/wiki?curid=1217699", "title": "Alaincourt", "text": "Alaincourt\n\nAlaincourt je název nebo součást názvu více obcí ve Francii:\n\n"}
{"id": "1217704", "url": "https://cs.wikipedia.org/wiki?curid=1217704", "title": "Titan Saturn System Mission", "text": "Titan Saturn System Mission\n\nTitan Saturn System Mission byl společný návrh programu americké NASA a evropské ESA na výzkum Saturnu a jeho měsíců Titanu a Enceladu. Projekt měl navazovat na výzkum sondy Cassini, která odhalila mnoho zajímavých jevů. Odhadované náklady byly 2,5 miliardy amerických dolarů. Mise měla začít v roce 2020 a za pomoci gravitačního praku u Země a Venuše doletět k Saturnu v roce 2029. Primární mise měla trvat čtyři roky, z toho dva roky prohlídka Saturnu, dva měsíce odběr vzorků z atmosféry Titanu a 20 měsíců zkoumání Titanu z oběžné dráhy.\n\nV roce 2009 dostala přednost mise k Jupiteru a jeho měsícům, mise Titan Saturn System Mission bude ale i nadále studovaná s případným pozdějším datem startu.\n\nMise Titan Saturn System Mission byla oficiálně založena v roce 2009 sloučením návrhu mise ESA Titan and Enceladus Mission a návrhu mise NASA Titan Explorer. Plány slučující oba návrhy se však dají vypátrat až do roku 2008. Mise soutěžila o financování s projektem Europa Jupiter System Mission, který v roce 2009 dostal přednost před výzkumem Saturnu. Avšak bylo oznámeno, že Titan Saturn System Mission bude i nadále studovaná s tím, že by se start mohl uskutečnit později, někdy ve 20. letech 21. století. Byla vypracována podrobná zpráva hodnotící jednotlivé prvky mise, stejně jako specifický koncept Titan Mare Explorer, počítající s přistáním v některém z jezer na Titanu, s potenciálem stát se součástí mise.\n\nV roce 2016 plány na uskutečnění mise stále existují, počítají se startem na nové americké superraketě SLS.\n\nBylo plánováno, že se mise bude skládat z orbitální části a dvou sond ke zkoumání Titanu. Konkrétně mělo jít o horkovzdušný balón, který se měl vznášet v atmosféře a přistávací modul, který měl dosednout v jednom z jezer nebo moří měsíce Titanu.\n\nData z obou sond měla být přenášena na orbitální sondu. Ta měla být vybavena radarem pro profilování povrchu, nástroji na zobrazování nebo sadou pro výzkum atmosféry. Mělo tak být provedeno komplexnější měření než u sondy Cassini.\n\nSonda měla použít několik gravitačních manévrů u jiných planet k příletu k Saturnu. Základní návrh předpokládal vypuštění v roce 2020 následovaný čtyřmi gravitačními praky, dvěma u Země a dvěma u Venuše. Přílet k Saturnu byl naplánován na rok 2029. Startovací okno v roce 2020 je jedním z možných oken mezi roky 2018 a 2022. Současné plány NASA nedávají této misi k Saturnu prioritu, ale je možné, že v některém ze startovacích oken ve 20. letech 21. století může být sonda vypuštěna.\n\nPo příletu k Saturnu v roce 2029 měl chemický motor sondy umístit orbiter na oběžné dráze kolem Saturnu, kde měla proběhnout dva roky trvající část mise při níž měla sonda obíhat Saturn. Tato část mise měla zahrnovat nejméně 7 průletů kolem Enceladu a 16 kolem Titanu. Tyto průlety při nichž by na sondu působila gravitace měsíců měly sondě pomoci k navedení na oběžnou dráhu kolem Titanu. Tato část mise měla být ukončena blízkým průletem kolem Enceladu při němž měla sonda zkoumat neobvyklé kryovulkanické chocholy na jižním pólu měsíce.\n\nPři prvním průletu kolem Titanu měl být do atmosféry měsíce vypuštěn horkovzdušný balón, který měl balisticky sestoupit a následně létat po dobu šesti měsíců v atmosféře. Balónová sonda měla být schopná za dobu své životnosti alespoň jednou obletět celý měsíc ve výšce asi 10 km nad povrchem a v oblasti kolem 20 stupňů zeměpisné šířky.\n\nV souvislosti s plánovaným přistáním v některém z jezer na Titanu bylo předloženo mnoho návrhů. Jedním z nejvíce rozpracovaných byl Titan Mare Explorer, který byl původně navržen jako samostatná mise, avšak mohlo dojít k jeho odložení a začlenění do mise Titan Saturn System Mission. Přistávací modul měl být vypuštěn při druhém průletu kolem Titanu. Vzhledem k husté atmosféře měsíce a vzdálenosti od Slunce by přistávací modul nemohl mít solární panely, ale musel by spoléhat na radioizotopový generátor, stejný typ generátoru měl být posléze využit i na jiných misích. Přistání mělo proběhnout do oblasti Ligeia Mare, severního polárního moře kapalných uhlovodíků na asi 80 stupních severní šířky. Sonda měla podobně jako modul Huygens v roce 2005 sestupovat na padácích. V průběhu sestupu a několik hodin po sestupu měla analyzovat vzorky atmosféry. Hlavní funkcí přistávací sondy měl být ale odběr vzorků a analýza organických látek na povrchu měsíce po dobu 3 až 6 měsíců. Jednalo by se o první zkoumání mimozemského moře přímo z povrchu.\n\nHlavní cíle mise Titan Saturn System Mission lze shrnout do čtyř kategorií:\n\nNa Titanu byl vědeckým cílem mise průzkum složení povrchu a geografické rozložení různých organických látek, cyklus metanu a průzkum nádrží metanu. Dále průzkum geologie měsíce, tedy zda na měsíci stále aktivně probíhá kryovulkanismus či tektonika nebo zda probíhaly ve více aktivní minulosti. Měl by rovněž probíhat průzkum přítomnosti či nepřítomnosti čpavku, magnetického pole a podpovrchového oceánu. Rovněž měl probíhat průzkum horních vrstev atmosféry (400-900 km) v nichž se tvoří komplexní ionty. Tyto výšky nebyly sondou Cassini dostatečně prozkoumány. Kromě toho by sonda měla pomoci pochopit sezónní změny atmosféry a rovněž dlouhodobý únik látky z atmosféry do vesmíru.\n\nPřistávací modul by měl dosednout v metanovém moři na severní polokouli v místě nazvaném Ligeia Mare. Předpokládá se že metanový cyklus na Titanu je analogický zemskému vodnímu cyklu, pracuje však s metanem existujícím v kapalné a plynné fázi. Přistávací modul by mohl přímo pozorovat metanový cyklus měsíc a pomoci pochopit jeho podrobnosti a rozdíly oproti vodnímu cyklu na Zemi. K zodpovězení navíc zůstává otázka zdrojů redistrubuce metanu do atmosféry. Titan je postaven na organické činnosti, která stále funguje a nálezy sondy Cassini ukazují, že Titan je světem stvořeným atmosférickými a geologickými procesy, které jsou z celé sluneční soustavy nejvíce analogické procesům na Zemi. Kromě toho, sonda Cassini objevila náznaky existence velkého podpovrchového oceánu, který by měl být ukrytý hluboko pod povrchem a který by se mohl skládat z kapalné vody. V případě uskutečnění mise Titan Saturn System Mission by šlo o první misi určenou k rozsáhlému a interdisciplionárnímu průzkumu aktivní organické chemie a podnebí na povrchu, na mořích i v atmosféře na jiném tělese než Země.\n"}
{"id": "1217706", "url": "https://cs.wikipedia.org/wiki?curid=1217706", "title": "Pornography", "text": "Pornography\n\nPornography je čtvrté řadové album anglické novovlnné skupiny The Cure, které vyšlo v roce 1982 u značky Fiction Records. Obsahuje osm skladeb, z toho „The Hanging Garden“ vyšla také jako samostatný singl spolu s koncertní verzí starší písně „Killing an Arab“. Producentem desky byl Phil Tornalley spolu s členy skupiny, kteří napsali všechny skladby a nahráli je v RAK Studios v Londýně. Je to poslední album The Cure, na kterém působí Lol Tolhurst v roli bubeníka: později se stal klávesistou a za bicími ho nahradil Andy Anderson.\n\nDeska je završením tzv. temné trilogie, do níž patří také \"Seventeen Seconds\" (1980) a \"Faith\" (1981). Odráží dobovou generační náladu Dark Wave, stylově tvoří přechod mezi New romantic a gothic rockem. Kompozice jsou dlouhé, nesou se v hypnoticky pomalém tempu, dominuje jim chladný zvuk syntezátorů a naříkavý zpěv; texty jsou depresivní, pojednávající o odcizení, strachu, násilí a smrti. Kritik New Musical Expressu Dave Hill popsal svůj dojem z desky slovy: „jako Phil Spector v pekle“. Vznik alba byl poznamenán sebevražednými náladami a rostoucí drogovou závislostí uvnitř kapely, destruktivní nálady prozrazuje také provokativní název i obal s deformovanými obličeji hudebníků, jehož autorem byl Ben Kelly. Po vydání alba následovala měsíční koncertní šňůra po Evropě \"The Pornography Tour\", během níž se napětí mezi členy The Cure vyhrotilo a baskytarista Simon Gallup skupinu opustil. Frontman skupiny Robert Smith se na čas připojil k Siouxsie and the Banshees, po obnovení činnosti The Cure se jejich tvorba posunula k posluchačsky přijatelnějšímu elektronickému pop rocku, který na následujícím albu \"The Top\" obohatili o prvky world music. \n\n\"Pornography\" se umístilo na osmém místě UK Albums Chart, což byl největší komerční úspěch v dosavadní historii The Cure. V roce 2002 pořídili The Cure koncertní nahrávku kompletního alba, která vyšla jako součást projektu \"\". V roce 2005 vyšla pod názvem \"Pornography (Deluxe Edition)\" remasterovaná verze alba obohacená o řadu bonusů.\n\nStrana A\nStrana B\n\n\n"}
{"id": "1217707", "url": "https://cs.wikipedia.org/wiki?curid=1217707", "title": "Strung Out in Heaven", "text": "Strung Out in Heaven\n\nStrung Out in Heaven je sedmá dlouhohrající deska americké psychedelicko-rockové skupiny The Brian Jonestown Massacre. Byla vydána v červnu roku 1998 a byla první a také jedinou deskou, která vyšla u velkého nezávislého vydavatelství TVT Records.\n\nPo vydání několika dobře přijatých desek u malého labelu Bomb! Records, který se zaměřuje hlavně na psychedelické skupiny, The Brian Jonestown Massacre podepsali smlouvu na nahrání několika alb u velkého vydavatelství TVT.\n\nMatt Hollywood se na tomto albu autorsky podílel více než na předchozích deskách The Brian Jonestown Massacre. Důvodem byla omezená schopnost v psaní písní frontmana skupiny Antona Newcombe, který byl v této době závislý na heroinu.\n\nNázev alba pochází z textu písně Davida Bowieho Ashes to Ashes.\n\nSkladba \"Wisdom\", která se poprvé objevila na albu Methodrone, byla znovu nahrána a použita na Strung Out in Heaven. Stejně tak píseň \"Dawn\", která se objevila na albu Take It from the Man!, byla nově nahrána. A třetí znovu nahránou skladbou je \"Spun\", která se objevila na albu \"Thank God for Mental Illness\".\n\nDeska se příliš dobře neprodávala, alespoň podle předpokladů TVT vydavatelství a proto se kapela a label dohodly na rozvázání smlouvy. Skladba \"Love\" byla vydána jako CD singl, s demem písně \"Wasting Away\" u TVT Records v roce 1998. \"Love\" a \"Nothing to Lose\" byly také vydány nezávisle jako singl v roce 1997 jako A strana, na B straně singlu se objevily skladby \"Let's Pretend It's Summer\", \"I've Been Waiting\", \"The Devil May Care (Mom & Dad Don't)\" a jiná verze písně \"I've Been Waiting\" než se na samotném albu.\n\n"}
{"id": "1217714", "url": "https://cs.wikipedia.org/wiki?curid=1217714", "title": "Vestibulární schwannom", "text": "Vestibulární schwannom\n\nVestibulární schwannom nebo také neurinon akustiku, neurilemom akustiku, či nádor mostomozečkového koutu nebo intrakraniální schwannom, je vzácný benigní nádor vycházející z buněk Schwannovy pochvy vestibulární části n. vestibulocochlearis (n. statoacusticus) v místě spojení centrálního a periferního myelinu. Vyskytuje se v 11 případech na 1 milion obyvatel, průměrný věk pacientů je 53 let.\n\nPrvní příznaky zahrnují hypakuzi, vertigo a tinnitus. Tlak mozkového kmene, především dechového centra v oblongátě, může pacienta akutně ohrožovat na životě. Mezi základní vyšetření patří tónová a řečová audiometrie, vyšetření ABR (auditory brainstem response test) a MRI. Léčba se skládá z pozorování, protože některé tumory nerostou, chirurgického zásahu třemi možným způsoby podle velikosti, lokace a možnosti zachování sluchu, a radioterapie.\n"}
{"id": "1217722", "url": "https://cs.wikipedia.org/wiki?curid=1217722", "title": "Chřástal rezavý", "text": "Chřástal rezavý\n\nChřástal rezavý (\"Aphanapteryx bonasia\") je vyhynulý druh nelétavého chřástala, který byl endemickým obyvatelem ostrova Mauricius.\n\nPodle dochovaných popisů se stavbou těla podobal kivimu. Byl vysoký okolo 50 cm, měl zakrnělá křídla a ocas, tenké nohy, jemné a dlouhé rezavě zbarvené peří, tvořící v týlu malou chocholku, a dlouhý lehce zahnutý zobák. Žil v hejnech, obýval vlhké lesy a živil se převážně drobnými měkkýši a dalšími bezobratlými živočichy.\n\nPo příchodu Nizozemců na ostrov roku 1598 byl chřástal rezavý loven jako potrava, jeho maso bylo podle dobových svědectví velmi chutné. Vzhledem k tomu, že neměl žádné predátory, byl důvěřivý a zvědavý, údajně se dal snadno nalákat na červenou barvu. Jeden odchycený exemplář se dostal do menažerie Rudolfa II., kde roku 1610 pořídil jeho vyobrazení Jacob Hoefnagel. Pták je také zachycen na obraze Jacopa Bassana \"Archa Noemova\", ve svých zápiscích se o něm zmiňuje i cestovatel Peter Mundy, který Mauricius navštívil roku 1638. Chřástal rezavý vyhynul koncem 17. století v důsledku jak intenzivního lovu, tak plenění hnízd invazivními druhy, především prasaty a kočkami.\nJeho nejbližším příbuzným byl o něco později rovněž vyhubený chřástal Leguatův, který žil na sousedním ostrově Rodrigues.\n\n"}
{"id": "1217723", "url": "https://cs.wikipedia.org/wiki?curid=1217723", "title": "Grindr", "text": "Grindr\n\nGrindr je mobilní aplikace, sloužící k seznamování mezi gayi a bisexuály. Pomáhá navázat kontakt k seznámení, randění nebo navázání přátelství. Využívá polohy pomocí GPS a ukazuje uživatele v okolí.\n\nGrindr byl uveden v roce 2009. V roce 2014 byl dostupný ve 192 zemích světa a byl nejpoužívanější seznamovací aplikací pro gaye.\n"}
{"id": "1217725", "url": "https://cs.wikipedia.org/wiki?curid=1217725", "title": "Česká šachová extraliga 2015/16", "text": "Česká šachová extraliga 2015/16\n\nČeská šachová extraliga 2015/16 byla nejvyšší šachovou soutěží v sezoně 2015/16 v Česku. Zúčastnilo se 12 družstev, přičemž nováčky byly ŠK Duras BVK z Brna, který se vrátila po pěti sezónách v 1. lize a SK města Lysá nad Labem B, který se v extralize objevil vůbec poprvé. \n\nPrvních osm kol bylo odehráno formou dvoukol v sobotu a v neděli, kdy vždy 6 družstev hrálo toto dvoukolo doma a šest venku. Tato dvoukola se odehrála v termínech\n7./8. listopadu 2015, 5./6. prosince 2015, 9./10. ledna 2016 a 6./7. února 2016. V těchto čtyřech dvoukolech každý celek hrál dva víkendy doma a dva venku, ale domácí celek v zápisu utkání neodpovídá vždy celku, který utkání skutečně hostil. Všechna utkání závěrečných tří kol byla odehrána od pátku 15. dubna 2016 do neděle 17. dubna 2016 v Turnově.\n\nPosedmé v řadě zvítězil 1. Novoborský ŠK, přičemž vyhrál všech 11 zápasů, což se mu povedlo podruhé v historii. Svého největšího úspěchu 2. místa dosáhl tým Výstaviště Lysá nad Labem. Na 3. místo dosáhlo potřetí v historii družstvo BŠŠ Frýdek-Místek. Z extraligy sestoupil po čtyrech sezónách tým TŽ Třinec a po dvanácti sezónách poprvé v historii tým Zikuda Turnov. Do následujícího ročníku se nepřihlásil ani tým AD Mahrla Praha.\n\nDo bojů celkem zasáhlo ve 12 družstvech 154 hráčů, z toho ani jedna žena. Zastoupení jednotlivých šachových federací bylo následující: Česko 94, Polsko 29, Rusko 8, Slovensko 6, Bělorusko 4, Ukrajina 3, Indie, Izrael, Německo po 2, Rumunsko, Lotyšsko, Rakousko, Arménie po 1. V následujícím seznamu jsou uvedeni hráči, kteří sehráli alespoň jednu partii. Počet sehraných partií je v závorce za jménem hráče. Vlajka označuje stát, v jehož národní federaci byl pro danou sezónu hráč registrován u FIDE.\n\n"}
{"id": "1217728", "url": "https://cs.wikipedia.org/wiki?curid=1217728", "title": "Moon Mineralogy Mapper", "text": "Moon Mineralogy Mapper\n\nMoon Mineralogy Mapper je jedním ze dvou přístrojů americké agentury NASA, kterými Američané přispěli k první indické misi na Měsíc Čandraján-1. Tato byla vypuštěna v říjnu roku 2008. Vedoucí projektu je Carl Pieters z Brownovy univerzity a řízena je z Jet Propulsion Laboratory. \n\nMoon Mineralogy Mapper je zobrazovací spektrometr, který jako první poskytl prostorovou a spektrální mapu celého Měsíce s vysokým rozlišením. Tato mapa odhaluje minerály z nichž je Měsíc vytvořen. Tyto informace nám poskytují cenné důkazy o raném vývoji sluneční soustavy a mohou sloužit jako vodítko pro budoucí astronauty, kteří mohou zkoumat vzorky přímo na místě. \n\nTato mise je součástí programu Discovery, byla navržena NASA jako součást sondy jiné kosmické agentury. \n\nČandraján-1 pracovala 312 dnů, namísto původně zamýšlených dvou let, přesto se jednalo o úspěch. Mise splnila 95 % stanovených cílů, včetně zmapování 95 % měsíčního povrchu přístrojem Moon Mineralogy Mapper. Čandraján-1 přestal vysílat rádiové signály na konci srpna 2009 těsně po oficiálním ukončení mise z důvodu technických problémů, včetně selhání hvězdné navigace a selhání termoregulace. \n\nVedoucím vědeckého týmu byl Carl Pieters z Brownovy univerzity. Dále se na projektu podílela řada vědců z United States Geological Survey, Jet Propulsion Laboratory, Havajské univerzity, Marylandské univerzity v College Parku nebo University of Tennessee. \n\nDne 24. září 2009 oznámil Science Magazine, že přístroj Moon Mineralogy Mapper objevil na Měsíci vodu. Dne 25. září oznámila Indická kosmická agentura, že přístroj Moon Impact Probe, další z přístrojů umístěných na sondě rovněž objevil těsně před dopadem na povrch vodu. K tomuto objevu došlo dokonce dříve než k objevu z amerického přístroje, ale objev nebyl zveřejněn dokud ho NASA nepotvrdila. \n\nMoon Mineralogy Mapper detekoval absorpční vlastnosti v blízkosti 2,8 až 3 mikrometrů na povrchu Měsíce. U silikátových těles to obvykle značí -OH nebo HO nosné materiály. Na Měsíci byla pozorována široce distribuovaná absorpce, nejsilnější v chladnějších vyšších zeměpisných šířkách a v blízkosti několika relativně mladých kráterů. Obecný nedostatek korelace této funkce v datech z Moon Mineralogy Mapper s daty z H spektrometru naznačuje, že proces vzniku a udržení HO a -OH na povrchu stále pokračuje. Procesy, které tyto látky produkují mohou plnit pasti v polárních oblastech a způsobit, že se měsíční regolit stane kandidátským zdrojem těkavých látek pro zkoumání astronauty. \n\nMoon Mineralogy Mapper byl jedním z celkem 11 přístrojů na palubě sondy Čandraján-1, byl zaměřen na poskytnutí přesné mineralogické mapy celého povrchu Měsíce. \n\nVědci zabývající se Měsícem celá desetiletí debatovali nad otázkou zda jsou na Měsíci větší zásoby vody. Po zveřejnění dat z přístroje Moon Mineralogy Mapper se velká část vědců domnívá, že tato debata je u konce. Zpráva NASA uvádí, že voda je na Měsíci na různých místech, nejen zamrzlá a uzamčená v minerálech, ale i roztroušená po celém rozbitém povrchu Měsíce a zřejmě také v blocích ledu pod povrchem. Výsledky tohoto přístroje potvrzují i výsledky ze sondy Lunar Reconnaissance Orbiter.\n\nMoon Mineralogy Mapper našel dominantní horniny hořčíkatého spinelu u kterých se nepodařilo detekovat přítomnost pyroxenů nebo olivínů v současné době, tedy jejich zastoupení je nižší než 5 %. Tyto horniny se vyskytují podél západního vnitřního kruhu Moscoviense Basin (okolí Mare Moscoviense). Výskyt tohoto spinelu nelze snadno zahrnout do současného modelu evoluce lunárních hornin.\n"}
{"id": "1217731", "url": "https://cs.wikipedia.org/wiki?curid=1217731", "title": "Flóra Česka", "text": "Flóra Česka\n\nFlóra v České republice svědčí o vzájemném pronikání hlavních směrů, kterými se v Evropě šířilo rostlinstvo. Lesy zaujímají 33 % celkové rozlohy země. Pro Českou republiku jsou typické smíšené dubové, jedlové a smrkové lesy. V druhové skladbě ovšem převládají jehličnany (asi ze dvou třetin) oproti listnáčům, byť přirozený původní poměr byl obrácený. Za tuto změnu může masivní výsadba zejména smrčin, jež začala na našem území v 18. století. Na území ČR roste zhruba 3,5 tisíce druhů rostlin, z toho přes 2,5 tisíce je původních. Pěstováno je 500 běžnějších druhů dřevin a přibližně 2 000 taxonů dřevin.\n\n\n\n"}
{"id": "1217733", "url": "https://cs.wikipedia.org/wiki?curid=1217733", "title": "Otakar Ruml", "text": "Otakar Ruml\n\nOtakar Ruml (* 23. ledna 1950) je český politik, od roku 2000 zastupitel Královéhradeckého kraje (v letech 2012 až 2016 navíc 1. náměstek hejtmana), v letech 1998 až 2006 zastupitel města Nová Paka na Jičínsku, člen KSČM.\n\nZákladní školu ukončil v roce 1965, následně se vyučil na Zemědělském učilišti v Lázních Bělohrad. Po vyučení si udělal nástavbu na Střední zemědělské škole v Kostelci nad Orlicí (školu úspěšně ukončil v roce 1970). Později vystudoval Vysokou školu zemědělskou v Praze se specializací na ekonomiku (promoval v roce 1979 a získal titul Ing.). Na Vysoké škole politické ÚV KSČ dále získal titul RSDr.\n\nPo absolvování základní vojenské služby v letech 1970 až 1972 nastoupil jako učitel odborného výcviku na Zemědělské učiliště v Lázních Bělohrad (působil zde do roku 1974). Později byl zaměstnancem zemědělského družstva, kde zastával různé hospodářské funkce až po místopředsedu. V roce 1983 se stal zaměstnancem aparátu KSČ – pracoval na zemědělském oddělení OV KSČ Jičín, později jako instruktor KV KSČ na Trutnovsku.\n\nOd roku 1990 byl téměř 19 let ředitelem akciové společnosti \"AGROCHOV STARÁ PAKA\" (dříve \"Zemědělské družstvo Kumburk\" se sídlem ve Staré Pace). Od počátku 90. let 20. století také soukromě podnikal. V letech 1993 až 1997 byl členem dozorčí rady a v letech 1997 až 2005 členem předsednictva akciové společnosti \"Maso Harant - a.s. Pecka\".\n\nVzhledem ke své polistopadové politické činnosti je členem statutárních orgánů akciové společnosti \"Oblastní nemocnice Jičín\" (od roku 2003, z toho v letech 2003 až 2011 jako člen představenstva) a akciové společnosti \"ZOO Dvůr Králové\" (od roku 2005, z toho v letech 2005 až 2014 jako člen představenstva). Dále je od roku 2008 členem dozorčí rady akciové společnosti \"Správa nemovitostí Královéhradeckého kraje\" a od roku 2011 členem správní rady \"Zdravotnického nadačního fondu Královéhradeckého kraje\". Od roku 2014 je rovněž členem dozorčí rady akciové společnosti \"Královéhradecká lékárna\" a členem dozorčí rady akciové společnosti \"Městská nemocnice\" ve Dvoře Králové nad Labem.\n\nOtakar Ruml je rozvedený a má dvě děti, žije ve městě Nová Paka na Jičínsku. Angažuje se jako člen dobrovolných hasičů, člen Červeného kříže a člen mysliveckého sdružení (od roku 2015 je předsedou Mysliveckého spolku Hubert Vrchovina). Působil rovněž ve Svazu československo-sovětského přátelství.\n\nV letech 1974 až 1990 byl členem KSČ. V roce 1990 pak vstoupil do KSČM, ve straně je členem Okresního výboru KSČM Jičín a od roku 2008 také členem Ústředního výboru KSČM.\n\nV komunálních volbách v roce 1998 byl za KSČM zvolen zastupitelem města Nová Paka na Jičínsku. Mandát zastupitele města ve volbách v roce 2002 obhájil, ve volbách v roce 2006 se mu to však již nepodařilo (skončil jako první náhradník). Neuspěl ani ve volbách v roce 2010 (opět skončil jako první náhradník).\n\nV krajských volbách v roce 2000 byl za KSČM zvolen zastupitelem Královéhradeckého kraje. Ve volbách v roce 2004 svůj mandát obhájil, stejně tak ve volbách v roce 2008. Ve volebním období 2008 až 2012 navíc působil jako předseda Výboru životního prostředí a zemědělství a člen Výboru pro regionální rozvoj a cestovní ruch. Ve volbách v roce 2012 mandát krajského zastupitele opět obhájil, tentokrát však z pozice lídra kandidátky KSČM. Následně byl v listopadu 2012 zvolen 1. náměstkem hejtmana pro oblasti regionálního rozvoje, evropských grantů, dotací, cestovního ruchu a kultury, zároveň se stal i členem Výboru Regionální rady regionu soudržnosti Severovýchod. Působil rovněž jako předseda Komise Rady Královéhradeckého kraje pro cestovní ruch. V krajských volbách v roce 2016 byl opět lídrem kandidátky KSČM v Královéhradeckém kraji a post krajského zastupitele obhájil. Skončil však na pozici 1. náměstka hejtmana.\n\nZa KSČM také kandidoval ve Východočeském a později Královéhradeckém kraji ve volbách do Poslanecké sněmovny PČR, ale ani jednou v letech 1998, 2006 a 2010 neuspěl.\n\nVe volbách do Senátu PČR v roce 2010 kandidoval za KSČM v obvodu č. 37 – Jičín. Se ziskem 9,77 % hlasů však skončil na 5. místě.\n"}
{"id": "1217742", "url": "https://cs.wikipedia.org/wiki?curid=1217742", "title": "Philipp Gomperz", "text": "Philipp Gomperz\n\nPhilipp von Gomperz, též Philipp II. Gomperz (4. dubna 1860 Brno – 4. prosince 1948 Montreux), byl rakouský podnikatel a politik německé národnosti z Moravy; poslanec Moravského zemského sněmu.\n\nPůsobil jako průmyslník v oboru vlnařství. Pocházel z rodu Gomperzů. Tato židovská rodina působila v 19. století v Brně a její členové byli aktivní v podnikání i politickém životě. Jeho otcem byl Max Israel Gomperz (1822–1913), matkou Louisa Gomperzová, rozená Auspitzová (1832–1917). Strýc Julius Gomperz (1823–1909) byl poslancem vídeňské Říšské rady, další strýc Theodor Gomperz (1832–1912) byl filozofem a klasickým filologem. Juliova manželka Caroline von Gomperz-Bettelheim (tedy Philippova teta) byla pianistkou a pěvkyní. Philipp miloval zpěvačku Selmu Kurzovou, ale od svého otce nezískal svolení ke sňatku. Neoženil se byl tak posledním mužským členem rodu Gomperzů.\n\nPhilipp studoval práva na Vídeňské univerzitě, kde roku 1883 získal titul doktora práv. Od roku 1913 působil coby jediný majitel rodinného podniku L. Auspitz Enkel. Firma vyráběla sukna s ochrannou známkou sokola nesoucího kruh s iniciálami LAB (Lazar Auspitz Enkel). Produkci prodávala v tuzemsku i na vývoz. Zastával funkci prezidenta ústavu Creditanstalt für Handel und Gewerbe. Účastnil se společenského života ve Vídni a byl řazen mezi znalce umění. Poté, co roku 1911 získal od otce polovinu zámku v Oslavanech shromáždil zde rozsáhlý inventář uměleckých děl. roku 1909 zdědil po svém strýci Juliovi i statek Habrovany. Byl mu udělen Řád Františka Josefa (velkokříž).\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii velkostatkářskou, II. sbor. Mandát zde obhájil v zemských volbách roku 1902, zemských volbách roku 1906 a zemských volbách roku 1913. V roce 1896 se uvádí jako kandidát Strany ústavověrného velkostatku, která byla centralisticky a provídeňsky orientovaná.\n\nZasedal taky jako člen Panské sněmovny (nevolená horní komora Říšské rady).\n\nPo první světové válce přijal československé občanství. Nadále ovšem vlastnil majetky v poválečném Rakousku, včetně bytu ve vídeňském Palais Todesco. Po anšlusu uložil část rodinného majetku do švýcarských bank. Spolu se sestrami Marií and Cornelií odjel na Moravu. Později odcestoval do Švýcarska. Za války byly jeho majetky v českých zemích konfiskovány. Po válce žádal o vrácení majetku, ale byl mu opětovně konfiskován, nyní podle dekretů prezidenta Beneše.\n"}
{"id": "1217743", "url": "https://cs.wikipedia.org/wiki?curid=1217743", "title": "Largo (album, Bill Rieflin)", "text": "Largo (album, Bill Rieflin)\n\nLargo je společné studiové album hudebníků Billa Rieflina a Chrise Connellyho. Vydáno bylo v roce 2000 společností a jeho producenty byli Rieflin s Connellym. Kromě dvou coververzí obsahuje deska jedenáct autorských písní. Coververzemi jsou „Close Watch“ od Johna Calea a „Sea Song“ od Roberta Wyatta.\n\nAutory všech skladeb jsou Bill Rieflin a Chris Connelly, pokud není uvedeno jinak.\n\n"}
{"id": "1217744", "url": "https://cs.wikipedia.org/wiki?curid=1217744", "title": "Human Drama", "text": "Human Drama\n\nHuman Drama je americká hudební skupina. Založil ji zpěvák Johnny Indovina v roce 1995 v Los Angeles. V roce 1988 podepsala smlouvu se společností RCA Records a následujícího roku vydala své první studiové album nauvané \"Feel\". Později vydala několik dalších alb (vydávala je převážně společnost Triple X Records). V roce 1993 vyšlo album nazvané \"Pinups\", které bylo složeno z coververzí písní takových hudebníků, jako byli Lou Reed, Leonard Cohen či Tom Waits. Kapela se rozpadla v roce 2005, ale později byla znovu obnovena.\n\n\n"}
{"id": "1217746", "url": "https://cs.wikipedia.org/wiki?curid=1217746", "title": "National Treasures: The Complete Singles", "text": "National Treasures: The Complete Singles\n\nNational Treasures: The Complete Singles je kompilační album velšské rockové skupiny Manic Street Preachers. Vydáno bylo v roce 2011 a obsahuje nahrávky z let 1991 až 2011. Nejstarší je singl „Motown Junk“. V hitparádě UK Albums Chart se umístilo na desáté příčce. Ve Spojeném království bylo album oceněno zlatou deskou. Album vyšlo v několika různých verzích. Kromě nich vyšla také speciální gramofonová deska nazvaná \"Selected Singles\", která byla prodávána s časopisem \"Q\". K té byla doplněna coververze písně „“ od velšského hudebníka a skladatele Johna Calea (původně vyšla na albu \"Paris 1919\" v roce 1973).\n\n"}
{"id": "1217749", "url": "https://cs.wikipedia.org/wiki?curid=1217749", "title": "Fourteen Thousand Three Hundred Eighty Four Days Later", "text": "Fourteen Thousand Three Hundred Eighty Four Days Later\n\nFourteen Thousand Three Hundred Eighty Four Days Later je koncertní album americké alternativní rockové skupiny Human Drama. Vydala jej společnost Triple X Records v roce 1997. Kromě autorských písní, jejichž autorem je zpěvák Johnny Indovina, se na desce nachází také tři coververze: po jedné od Leonarda Cohena, Johna Calea a skupiny The Velvet Underground (John Cale byl také členem této skupiny). Záznam pochází z koncertu dne 21. prosince 1996 v losangeleském klubu Troubadour.\n\nAutorem všech skladeb je Johnny Indovina, pokud není uvedeno jinak.\n\n\n"}
{"id": "1217751", "url": "https://cs.wikipedia.org/wiki?curid=1217751", "title": "Redondo Beach (píseň)", "text": "Redondo Beach (píseň)\n\n„Redondo Beach“ je píseň americké zpěvačky Patti Smith. Její původní verze vyšla na zpěvaččině prvním albu \"Horses\" v prosinci roku 1975. Spolu s Patti Smith jsou jejími autory kytarista Lenny Kaye a klávesista Richard Sohl. Producentem původní nahrávky byl velšský hudebník a skladatel John Cale. Patti Smith text k písni napsala v roce 171 a pojednává o její sestře Lindě. Australská hudebnice Courtney Barnett představila při svém koncertu v roce 2015 coververzi této písně. Zpěvačka Angel Corpus Christi nahrála svou verzi písně na svou desku \"I Love NY\" (1984). Zpěvák Morrissey vydal v roce 2005 vlastní koncertní nahrávku této písně.\n"}
{"id": "1217753", "url": "https://cs.wikipedia.org/wiki?curid=1217753", "title": "Artificial Intelligence (kompilační album)", "text": "Artificial Intelligence (kompilační album)\n\nArtificial Intelligence je kompilační album vydané v červenci roku 1992 společností Warp Records. Jde o první album ze stejnojmenné serie, kterou společnost Warp vydávala do roku 1994. Na kompilaci se nachází celkem deset nahrávek od různých autorů, mezi něž patří například Alex Paterson z projektu The Orb či (později známý jako Aphex Twin).\n\nV závorkách jsou uvedeni interpreti jednotlivých písní.\n"}
{"id": "1217754", "url": "https://cs.wikipedia.org/wiki?curid=1217754", "title": "Valy Ionescu", "text": "Valy Ionescu\n\nValy Ionescu (* 31. srpna 1960) je bývalá rumunská atletka, mistryně Evropy ve skoku do dálky z roku 1982.\nV roce 1982 získala bronzovou medaili ve skoku do dálky na halovém mistrovství Evropy. V létě stejného roku nejdříve vytvořila světový rekord v této disciplíně výkonem 720 cm, na následujícím evropském šampionátu zvítězila výkonem 679 cm. Při startu na premiérovém mistrovství světa v Helsinkách v roce 1983 obsadila ve finále soutěže dálkařek deváté místo. Na olympiádě v Los Angeles v roce 1984 vybojovala stříbrnou medaili výkonem 681 cm.\n\n"}
{"id": "1217755", "url": "https://cs.wikipedia.org/wiki?curid=1217755", "title": "Helen Terry", "text": "Helen Terry\n\nHelen Terry (* 25. května 1956) je britská zpěvačka. Jako doprovodná vokalistka spolupracovala například se skupinou Culture Club, a to již od prvního alba \"Kissing to Be Clever\" z roku 1982 (zpívala například i v hitu s názvem „Time (Clock of the Heart)“). Svou sólovou kariéru zahájila v roce 1984 singlem „Love Lies Lost“ pro vydavatelství Virgin Records. Své první a jediné sólové album nazvané \"Blue Notes\" vydala v roce 1986 a vedle jiných písní se na něm nachází coververze skladby „Close Watch“ od velšského hudebníka a skladatele Johna Calea. Později působila jako filmová a televizní producentka.\n\n"}
{"id": "1217757", "url": "https://cs.wikipedia.org/wiki?curid=1217757", "title": "Eurogym", "text": "Eurogym\n\nEurogym je jednou z nějvěších gymnastických událostí pro mládež ve věku 12 - 18 let. Koná se každé dva roky v jedné z evropských zemí a mladým gymnastům poskytuje příležitost vystoupit se skupinovým představením na pódiu s mezinárodní účastí. Organizuje se pod hlavičkou UEG (Evropské gymnastické unie).\n\nEurogym je nesoutěžní společenská událost začínající většinou zahajovacím ceremoniálem, po němž následuje týden vystoupení, workshopů a setkání, která uzavírá závěrečný ceremoniál Eurogym Gala.\n\nMinimální počet členů v týmu, kde musí být alespoň dva vedoucí, je šest. pro týmy o více než 24 členech je zapotřebí jednoho vedoucího na každých 12 účastníků. Základní věkové složení je 12 - 18 let. Zúčastnit se mohou i mladší či starší gymnasti, ale ani jedni z nich nesmí tvořit více než 10% týmu, a musí jim být maximálně 20 let.\n\nPrvní festival se konal v portugalském Lisabonu v roce 1993. Na kongresu v portugalském Funchalu (2002) pak byl odsouhlasen návrh, aby se setkání gymnastické mládeže konalo každé dva roky.\n\n10. ročník Eurogymu se konal poprvé ve Střední Evropě, a to v Českých Budějovicích ve dnech 18. - 24. června 2016. Vystoupení mohli diváci sledovat na čtyřech pódiích - na náměstí Přemysla Otakara II., na Sokolském ostrově, na Mariánském náměstí a na Lannově třídě, z nich pouze poslední nebylo kryté. Zahájení i zvěrečné Gala se odehrálo v Budvar aréně.\n"}
{"id": "1217758", "url": "https://cs.wikipedia.org/wiki?curid=1217758", "title": "Mercedes-Benz W 08", "text": "Mercedes-Benz W 08\n\nMercedes-Benz W08 (Nürburg) byl první luxusní osobní automobil Mercedes-Benz s osmiválcovým motorem. Byl představen na podzim roku 1928 na pařížském autosalonu. Byl vyráběn v různých úpravách a modernizacích až do léta 1939, čímž se z něj stal nejdéle vyráběný model Mercedes-Benz dvacátých a třicátých let.\n\nVůz byl vyvinut Ferdinandem Porsche, který přešel do firmy z rakouské pobočky Austro-Daimler v roce 1923. Byl členem představenstva odpovědným za vývoj nových produktů. Nový osmiválcový Mercedes-Benz se měl stát vážným konkurentem luxusních vozů firmy Horch 8, a Porsche s prací velmi spěchal. Vůz měl tradiční podvozek (\"Hochbett\"), u kterého je rám umístěn nad nápravami. V té době už novější konstrukce používaly modernější konstrukci podvozku (\"Tiefbett\"). V roce 1928 prototyp Mercedes-Benz W08 vypadal staromódně vysoký.\n\nVůz byl poháněn řadovým osmiválcem o obsahu 4622 cm³, jehož maximální výkon byl 80 k (59 kW) při 3400 ot/min, což umožňovalo maximální rychlost 100 km/h. Kola byla loukoťová na tuhých nápravách vpředu i vzadu, nápravy byly odpruženy eliptickými listovými pery. Auto mělo mechanické brzdy s posilovačem Bosch-Dewandre.\n\nVůz se velikostí přibližoval vozu Horch 8, který byl v podstatě vzorem pro jeho vývoj. Limuzína Horch, model 1928 byla 5000 mm dlouhá a vážila 2100 kg (samotný podvozek 1400 kg). Limuzína Mercedes-Benz Nürburg 460 byla dlouhá 4890 mm, která se prodloužila na 5200 mm přidáním zadního kufru. Mercedes vážil 2 150 kg (samotný podvozek 1550 kg). Obě auta měla impozantní výšku 1900 mm i když firma Horch přešla v roce 1926 na nižší konstrukci podvozku. Auta byla široká 1765 mm a 1760 mm .\n\nLimuzína se prodávala v roce 1928 za cenu okolo 15 000 marek, šestimístný model typu \"Torpedo\" (s plátěnou střechou) stál přibližně 14 000 marek a čtyřdveřový \"Cabriolet D\" pak 17 500 marek. Byl vyráběn i dvoudveřový kabriolet se zkráceným rozvorem z 3670 mm na 3430 mm.\n\nVelký, staromódní a velmi drahý Mercedes-Benz W08 model 1928 našel jen několik zákazníků a proto byl nahrazen příští rok elegantnější verzí s nižším podvozkem. Technickému řediteli Porschemu nebyla na konci roku 1928 obnovena smlouva. Společnosti trvalo údajně šest let než prodala za zvýhodněné ceny zásoby modelu Nürburg 460 vyrobené v roce 1928.\n\nPro sezónu 1929 firma svůj první osmiválcový model nechala značně přepracovat nově jmenovaným technickým ředitelem Hansem Nibelem. Výsledkem byl vůz s modernějším podvozkem, kdy podélné nosníky podvozku byly umístěny pod nápravami. Tím se usnadnilo nastupování do vozu a současně vůz získal elegantnější karoserií. Rozvor náprav zůstal beze změny.\n\nMotor a většina ostatních technických podrobností zůstala beze změny. Zůstala í čtyřrychlostní manuální převodovka.\n\nDále se vyráběl i dvoudveřový kabriolet se zkráceným rozvorem 3430 mm. Zákazníci si ale často kupovali standardní šasi, na které si nechávali stavět karoserie na zakázku malými karosářskými firmami.\n\nI přes rozsáhlé přepracování vozu v roce 1929 byl Mercedes-Benz W08 méně úspěšný, než konkurenční vůz Horch 8, který byl dobře zaveden na německém trhu luxusních osobních automobilů té doby, ačkoliv byl o něco menší a dražší než Mercedes-Benz. Tímto modelem ale Mercedes dosáhl toho, že dominance luxusních vozů Horch na trhu nebyla jednoznačná.\n\nAutomobil byl také prvním papamobilem. V roce 1930 darovala firma Daimler-Benz papeži Piovi XI. speciálně upravený vůz tohoto typu.\n\nV roce 1931 byl vůz o rozvoru 3670 mm vybaven novým motorem o obsahu 4 918 cm³ s dvojitým spádovým karburátorem. Maximální výkon byl zvýšen na 100 k (74 kW) při 3 100 ot/min a nejvyšší rychlost zvýšena na 110 km/h. Vůz byl opět vyráběn v různých variantách, šestisedadlový \"Pullman-Cabriolet F\" za cenu 21 800 marek a dvou a čtyřdveřové modely \"Cabriolet C\" a \"Cabriolet D\".\n\nV roce 1932 vůz W08 ztratil jméno \"Nürburg\" a prodával se pouze jako Mercedes-Benz Typ 500. Motor o obsahu 4 918 cm s rozvodem SV včetně dvojitého spádového karburátoru zůstal beze změny, stejně jako čtyřstupňová převodovka a rozměry podvozku. Viditelnou změnou byla podoba chladiče a předního skla.\n\nMírně větší kola typu 500 umožňovala dosáhnout rychlosti až 120 km/h.\n\nV roce 1936 byl výkon motoru zvýšen na 110 k (81 kW) při 3 300 otáčkách za minutu. Objem válců v 4 918 cm se nezměnil, ale byl zvýšen kompresního poměr. Uváděná nejvyšší rychlost se zvýšila na 123 km/h. Vizuálně se vozy z roku 1936 liší zvětšeným sklonem přední mřížky a předního skla. Až do konce výroby měl vůz W08 tuhé nápravy a dřevěná kola.\n\nKonkurenční vůz Horch 8 zmizel ze scény v roce 1935. Rovněž prodej osmiválcových automobilů Mercedes-Benz klesl. Roční objem prodeje osobních automobilů v Německu mezi lety 1931 a 1935 se více než ztrojnásobil, ale podíl velkých luxusních vozů byl minimální (roční objem výroby za léta 1936, 1937, 1938 a 1939 klesal na 87, 54, 50 a 51 vozů). Výroba modelu byla ukončena v roce 1939 bez přímého nástupce. Další osmiválec se v programu firmy Mercedes-Benz objevil až v roce 1963 (Mercedes-Benz 600).\n\nMercedes-Benz W08 nebyl nikdy určen k výrobě ve velkých sériích. V období mezi lety 1928 a 1939 bylo vyrobeno 3824 vozů. Jeho konkurent Horch prodal v letech 1926 až 1934 přibližně 12 000 vozů Horch 8.\n\nV šedesátých letech dvacátého století byl pardubickými nadšenci objeven vůz, model 460 z roku 1929. Byl zrekonstruován a v sedmdesátých letech byl v majetku Františka Moučky.\n"}
{"id": "1217759", "url": "https://cs.wikipedia.org/wiki?curid=1217759", "title": "Humpolecký vikariát", "text": "Humpolecký vikariát\n\nHumpolecký vikariát je jedním ze 14 vikariátů, které tvoří královéhradeckou diecézi. Funkcí okrskového vikáře je pověřen P. Hroznata Pavel Adamec, OPraem. Humpolecký vikariát je nejmladší v diecézi spolu s havlíčkobrodským. Nejprve byly oba sloučeny v roce 2000 do brodsko-humpoleckého vikariátu a roku 2007 opět rozděleny do samostatných vikariátů.\n\nV minulosti spadala farnost v Humpolci i pod dnes již neexistující čáslavský či lipnický vikariát. Dříve existoval i ledečský vikariát, pod tuto farnost spadá nejvíce kostelů (11) a obcí (51) z vikariátu.\n\nVikariát má 14 farností v okresech Havlíčkův Brod a Pelhřimov. Spadá pod něj i Číhošťská farnost, kde se v roce 1949 stal Číhošťský zázrak. Do vikariátu spadá celkem 198 obcí, jejich částí nebo samot.\n\n"}
{"id": "1217761", "url": "https://cs.wikipedia.org/wiki?curid=1217761", "title": "Střelba v Mnichově 22. července 2016", "text": "Střelba v Mnichově 22. července 2016\n\nDne 22. července 2016 došlo ke střelbě v obchodním centru v bavorském městě Mnichově. Útok si vyžádal 9 mrtvých a 21 zraněných, včetně dětí.\n\nNa základě vyjádření svědků se původně předpokládalo, že za střelbou stojí až tři útočníci. Během incidentu se také rozšířila zpráva, že došlo k útoku také na Karlově náměstí (centrálním náměstí v bavorské metropoli), nicméně policie tuto zprávu velmi rychle vyvrátila.\n\nÚtočník se na čin připravoval od léta 2015. U sebe měl Glock ráže 9 mm s vybroušeným číslem, přes 300 nábojů a knihu \"Proč děti zabíjejí: jak přemýšlejí školní střelci\". Pistole byla v minulosti předělaná na divadelní rekvizitu a potom nelegálně zase zpět na funkční zbraň. Útočník ji měl pořídit přes darknet buď na Slovensku nebo v Česku.\n\nOběti k bistru McDonald’s útočník nalákal přes svůj facebookový fakeový profil s ženským jménem. Své oběti si nevybíral cíleně, ale cílil na mladé lidi – osm z devíti jeho obětí byli lidé pod 21 let. První výstřely v obchodním centru Olympia-Einkaufszentrum v městské části Moosach se ozvaly nedlouho před šestou hodinou večerní. Bezpečnostní složky obchodní dům obklíčily a po střelbě okamžitě evakuovaly.\n\nSonboly se po útoku sám zastřelil ranou do hlavy; jeho tělo policie našla na ulici nedaleko centra.\n\nNedlouho po útoku vydaly bezpečnostní složky v Mnichově varování, aby se lidé vyhýbali místům s vyšší koncentrací osob. Byl přerušen provoz mnichovského metra a některých autobusových a tramvajových linek; hlavní nádraží München Hauptbahnhof bylo evakuováno a zcela uzavřeno a provoz německých drah do města a z města se úplně zastavil.\n\nDo města byly povolány policejní jednotky z Norimberku a dalších spolkových zemí, protiteroristická jednotka GSG9 a posily z Rakouska; celkem bylo nasazeno zhruba 2300 příslušníků bezpečnostních složek.\n\nPachatelem byl Ali David Sonboly, osmnáctiletý rodilý Němec íránského původu s dvojím občanstvím. který trpěl depresemi. Útočník neměl žádné záznamy v trestním rejstříku a německá policie vyloučila teroristický nebo politický motiv. Útočník se svědkům přiznal, že motivací jeho činu je pomsta za šikanu, jejíž byl po sedm let obětí. V minulosti přitom spolužákům vyhrožoval, že je „všechny zabije“ a k tomu byl v roce 2015 dva měsíce léčen na psychiatrii kvůli sociálním fóbiím a neklidu.\n\nPři domovní prohlídce byly zajištěny materiály týkající se útoků šílených střelců a masových vražd, zejména útoků v Norsku z roku 2011, jejich výročí připadá přesně na den útoku. Bylo zjištěno, že se mladík činem inspiroval, Breivikovu podobiznu používal mj. jako fotku na svém účtu WhatsApp. Stejně jako Breivik sepsal ke svému činu manifest. Paradoxní je, že Breivik svůj čin směřoval na ochranu Evropy před imigranty, jako je Sonbolyova rodina.\n\nDalší inspirací mu mohl být čin ve městě Winnenden, kde zastřelil v roce 2009 sedmnáctiletý student 15 lidí. Sonboly město v roce 2015 navštívil a fotografoval si ho.\n\nV dalším vyšetřování vyšlo najevo, že střelec byl rasistický příznivec krajní pravice a nesnášel německé imigranty. Do extremistických struktur se ale nijak nezapojoval. Byl hrdý, že se narodil stejně jako Adolf Hitler 20. dubna, stejně jako na svůj íránský původ, protože Írán byl považován za kolébku árijců. Považoval se za nadřazeného Arabům a Turkům, kterými pohrdal. Při střelbě mj. vykřikoval hesla proti Turkům. Vyšetřovatelé jsou přesvědčeni, že pokud by si střelec vybíral oběti náhodně, bylo by jich daleko více.\n\nObětmi byli převážně mladí lidé, mezi nimi několik dětí imigrantů původem z Kosova, Řecka a Turecka.\n\nNěmečtí politici začali hovořit o zpřísnění už tak v Německu relativně přísných pravidel ohledně držení a nákupu zbraní. V Bavorsku je plánováno posílit policii z 41 tisíc členů na 43 a pořídit pro ni lepší vybavení. Nejvíce budou posíleny speciální jednotky a složky zabývající se kybernetickou kriminalitou. Speciální jednotky dostanou lepší vesty, přilby a pancéřovaná auta. Bavorsko hodlá zvýšit počet kamer na veřejných místech, jako jsou vlaky, nádraží atd. Provozovatelům sociálních sítí a emailů přibude povinnost 10 týdnů archivovat informace o činnosti uživatelů.\n\n\n"}
{"id": "1217764", "url": "https://cs.wikipedia.org/wiki?curid=1217764", "title": "Arnold Anton Grünfeld", "text": "Arnold Anton Grünfeld\n\nArnold Anton Grünfeld, narozen jako Abraham Grünfeld (24. prosince 1848 Brno – 17. května 1919 Vídeň nebo Hohenau), byl rakouský podnikatel a politik německé národnosti z Moravy; poslanec Moravského zemského sněmu.\n\nPocházel z židovské rodiny, v roce 1901 konvertoval ve Volosku v Istrii ke katolictví. Vyučil se koželuhem. Působil coby podnikatel v oboru koželužství. Roku 1873 nastoupil do firmy svého otce Maximiliana Grünfelda, v níž spolu s bratrem Wilhelmem Grünfeldem (1847–1921) působili jako veřejní společníci. V roce 1899 se firma změnila na akciovou společnost k. k. priv. Brünner Lederfabrik vorm. Maxmilian Grünfeld. Sídlo měla na Dornychu v čp. 57. V této firmě zastával dlouhodobě post předsedy správní rady. Od roku 1915 byl pokladníkem moravské pobočky Zentralverein Fluss- und Kanalschiffahrt in Österreich. Měl titul císařského rady. Zastával i post honorárního konzula Turecka v Brně. Byl mu udělen Řád Františka Josefa. Jeho syn Paul Grünfeld (1879–1943) byl tajemníkem Průmyslového svazu ve Vídni. Další syn Ernst Julius Otto Grünfeld (1883–1938) byl činný jako ekonom, sociolog a univerzitní učitel v Německu.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii obchodních a živnostenských komor, obvod Brno. Mandát zde obhájil v zemských volbách roku 1913. V roce 1906 se uvádí jako kandidát Německé pokrokové strany, která byla liberálně, centralisticky a provídeňsky orientovaná. Stejně tak v roce 1913.\n\nZemřel v květnu 1919 ve věku 71 let.\n"}
{"id": "1217765", "url": "https://cs.wikipedia.org/wiki?curid=1217765", "title": "Organizace (rozcestník)", "text": "Organizace (rozcestník)\n\nOrganizace může být:\n\n\n"}
{"id": "1217767", "url": "https://cs.wikipedia.org/wiki?curid=1217767", "title": "The Manor Studio", "text": "The Manor Studio\n\nThe Manor Studio bylo nahrávací studio, nacházející se v panství ve vesnici Shipton-on-Cherwell v anglickém hrabství Oxfordshire. Otevřeno bylo roku 1971, zaniklo v roce 1995. Vlastníkem budovy, v němž studio vzniklo, byl podnikatel Richard Branson, a sloužilo převážně pro umělce se smlouvou u jeho vydavatelství Virgin Records, avšak nahrávali zde i jiní hudebníci. Mezi hudebníky, kteří zde pořizovali své nahrávky, patří například Mike Oldfield, Vivian Stanshall či John Cale. Roku 2010 bylo studio k prodeji za 5,75 milionů liber.\n"}
{"id": "1217771", "url": "https://cs.wikipedia.org/wiki?curid=1217771", "title": "Fritz Hirth", "text": "Fritz Hirth\n\nFritz Hirth, též Friedrich Hirth (září 1856 – ???), byl rakouský pedagog, sportovní funkcionář a politik německé národnosti z Moravy; poslanec Moravského zemského sněmu.\n\nByl významným funkcionářem německého turnerského hnutí. Koncem 19. století zastával funkci předsedy Moravsko-slezské turnerské župy (Mährisch-schlesischer Turngau). V roce 1897 na sjezdu této organizace navrhl, aby turnerské jednoty nepřijímaly Němce neárijského původu. Návrh byl tehdy odmítnut, ale po čtyřech letech na sjezdu v roce 1901 prošel. Profesí byl učitelem na zemské reálné škole ve Svitavách.\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii městskou, německý obvod Moravská Třebová, Mohelnice atd. V roce 1906 se uvádí buď jako nezávislý kandidát nebo coby kandidát Svobodné všeněmecké strany (Freialldeutsche Partei, později oficiálně Německá radikální strana, Deutschradikale Partei).\n\nV září 1936 oslavil v Šumperku své 80. narozeniny.\n"}
{"id": "1217773", "url": "https://cs.wikipedia.org/wiki?curid=1217773", "title": "Dionne Bennett", "text": "Dionne Bennett\n\nDionne Bennett je velšská zpěvačka, členka skupin a . Rovněž působí jako lektorka na University of South Wales. V roce 2016 zpívala ve sboru při cardiffském koncertu hudebníka a skladatele Johna Calea. Rovněž spolupracovala s americkým hudebníkem Dr. Johnem. Dále působila v projektu The Peth.\n\n"}
{"id": "1217774", "url": "https://cs.wikipedia.org/wiki?curid=1217774", "title": "Depends on What You Mean by Love", "text": "Depends on What You Mean by Love\n\n\n"}
{"id": "1217780", "url": "https://cs.wikipedia.org/wiki?curid=1217780", "title": "Aberdare Athletic FC", "text": "Aberdare Athletic FC\n\nAberdare Athletic Football Club byl velšský fotbalový klub sídlící ve městě Aberdare. Založen byl v roce 1893. V roce 1920 vstoupil do anglických profesionálních soutěžích, když se přihlásil do Southern Football League. O sezónu později přistoupil do Football League, kde se stal součástí Third Division South. V roce 1927 byl hlasováním vyloučen z Football League. Nahrazen byl anglickým klubem Torquay United FC. Zanikl v roce 1928. Klubové barvy byly zlatá, černá a bílá.\n\nSvé domácí zápasy odehrával na stadionu Athletic Ground.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1217787", "url": "https://cs.wikipedia.org/wiki?curid=1217787", "title": "Emiel Puttemans", "text": "Emiel Puttemans\n\nEmiel Adrien \"Miel\" Puttemans (* 9. října 1947, Vossem) je bývalý belgický atlet, jehož specializací byl běh na dlouhé tratě, halový mistr Evropy v běhu na 3000 metrů z let 1973 a 1974.\n\nJeho prvním mezinárodním startem byla olympiáda v Mexiku v roce 1968, kde doběhl dvanáctý v běhu na 5000 metrů. Na evropském šampionátu o rok později skončil ve finále stejné disciplíny sedmý, v Helsinkách v roce 1971 šestý. Nejúspěšnější sezónou byl pro něj rok 1972. Na olympiádě v Mnichově skončil druhý v běhu na 10 000 metrů a pátý na poloviční trati. Dne 14. září vytvořil světový rekord v běhu na 3000 metrů časem 7:36,7, 20. září vylepšil světový rekord na 5000 metrů na 13:13,0. Úspěšný byl rovněž v halových závodech – byl mistrem Evropy v běhu na 3000 metrů v letech 1973 a 1974, stříbrnou medaili v této disciplíně vybojoval v roce 1978 na evropském halovém šampionátu v Miláně.\nNa olympiádě v Montrealu v roce 1976 nedokončil běh na 5000 i 10 000 metrů, při následující olympiádě v Moskvě nepostoupil do finále běhu na 5000 metrů.\n\n"}
{"id": "1217791", "url": "https://cs.wikipedia.org/wiki?curid=1217791", "title": "František Xaver Krakowský z Kolowrat", "text": "František Xaver Krakowský z Kolowrat\n\nFrantišek Xaver II. hrabě Krakowský z Kolowrat (5. červen 1803, Týnec – 15. červen 1873, Strakonice) byl příslušník krakovské větve šlechtického rodu Kolovratů a 58. český velkopřevor řádu Maltézských rytířů (1867–1873).\n\nNarodil se 5. června 1803 v Týnci jako šestý syn a osmé ze 16 dětí hraběte Arnošta Josefa Krakowského z Kolowrat (11. říjen 1774 Týnec – 23. prosinec 1830 Klatovy) a jeho manželky (sňatek 28. leden 1795) baronesy Johany Helversenové z Helversheimu (8. listopad 1776 – 19. březen 1839 Praha).\n\nPo vstupu do řádu zastával nejrůznější funkce, zejména úřad receptora, který měl na starosti příjem důchodů. Před svým ustanovením velkopřevorem jej řádový místodržitel Fra Alessandro Borgia (1865–1872) jmenoval řádovým vyslancem u císařského dvora ve Vídni.\n\nJeště jako řádový velkobailli a komtur opavský (1847–1867) inicioval vznik prvního vojenského lazaretu Maltézského řádu, a to několik dní před vypuknutím prusko-rakouské války. Lazaret sloužil raněným až do konce roku 1866.\n\nV roce 1867 získalo české velkopřevorství panství Dětenice na Jičínsku. Velkopřevor Kolowrat do Dětenic rád jezdil, a dokonce se stal čestným občanem obce. Za jeho vlády tvořily panství Dětenice vedle zámku s parkem také dvory Dětenice, Nový Dvůr, Osenice a Filipín o celkové výměře 370 ha a dále pak pivovar, cihelna, vinopalna a 2 mlýny.2. prosince 1867 byl na řádovém shromáždění uznán za velkopřevora a ujal se svého úřadu. Hned v roce 1867 zahájil přeměnu jižního hradebního příkopu u strakonického hradu na romantický park. Zasloužil se také o stavbu nového železného mostu přes řeku Otavu. V roce 1870 navrhl užívání uniforem pro členy řádu. Tato myšlenka se ujala a v roce 1879 byly vydány předpisy o vzhledu uniforem pro celý řád.\n\nDosáhl řady důstojenství. Byl císařským skutečným tajným radou a komořím, stal se doživotním členem rakouské panské sněmovny, tedy horní komory říšské rady.\n\nPokud nepobýval u dvora ve Vídni či na cestách, zdržoval se většinou ve Strakonicích, kde také 15. června 1873 zemřel a byl v řádové kryptě chrámu sv. Prokopa strakonického hradu pochován.\n\nV hlavním řádovém kostele Panny Marie pod řetězem na Malé Straně v Praze visí na epištolní straně na stěně nad první klenbou do postranní lodi jeho oválný štít s malovaným erbem na zlaceném plechu.\n\nByl rytířem řádu Leopoldova a komturem portugalského řádu Kristova.\n\n"}
{"id": "1217793", "url": "https://cs.wikipedia.org/wiki?curid=1217793", "title": "Nusret (1911)", "text": "Nusret (1911)\n\nNusret je v Německu postavená osmanská loď, spuštěná na vodu v roce 1911 a jedna z nejefektivnějších válečných lodí všech dob.\n\nProslavila se v roli minonosky v bitvě o Gallipoli, kdy se jí v noci 8. března 1915 podařilo tajně položit minové pole v zátoce Eren Köy, kde se pravidelně obracely dohodové lodě podnikající nájezdy na turecké pobřežní pevnosti. 18. března se v důsledku najetí do tohoto pole potopily tři bitevní lodě Dohody (francouzská \"Bouvet\" a britské \"Ocean\" a \"Irresistible\") a těžce poškozen byl i britský bitevní křižník \"Inflexible\". Tato akce, která ukončila snahy Dohody o pokoření obrany Dardanel nájezdy velkých hladinových lodí, z ní dělá nejúspěšnější válečnou loď tureckého námořnictva celé první světové války.\n\nPo roce 1937, kdy v důsledku zastaralosti přestala být využívána jako minonoska, působila ještě v tureckém válečném námořnictvu v rozličných podpůrných a přepravních rolích, až byla v roce 1955 vyřazena ze služby. Nejprve z ní měla být muzejní loď, ale v roce 1962 byla místo toho prodána do soukromých rukou a sloužila jako nákladní loď. V dubnu 1989 se potopila poblíž Mersinu. V roce 1999 byla vyzdvižena a posléze i opravena, od roku 2008 slouží jako muzejní loď v Tarsu. Loděnice Gölcük postavila její repliku, která byla v roce 2011 zařazena do stavu tureckého válečného námořnictva jako muzejní loď N-16 a je k vidění v Çanakkale.\n\nTurecké námořnictvo každoročně pořádá cvičení v kladení námořních min, pojmenované po této lodi.\n"}
{"id": "1217794", "url": "https://cs.wikipedia.org/wiki?curid=1217794", "title": "Blažejská lípa", "text": "Blažejská lípa\n\nBlažejská lípa je památný strom, lípa velkolistá (\"Tilia platyphyllos\"), severovýchodně od Branišova, části města Toužim v okrese Karlovy Vary.\nSolitérní lípa roste vedle ruiny kostela svatého Blažeje u břehu Blažejského rybníku, jehož okolí bylo vyhlášeno jako přírodní památka Blažejský rybník. Dutý kmen stromu nese zachovalou primární korunu se silnými všestranně rostoucími větvemi, které jsou ve střední a horní části koruny hákovité, ve spodní obloukovitě stoupavé. Konce spodních větví se téměř dotýkají země. I přes zásah bleskem v roce 1957 je strom v dobrém zdravotním stavu. V době vyhlášení památným stromem bylo jeho stáří odhadováno na 350 let. Měřený obvod přímého kmene činí 514 cm, výška stromu je 24 m (měření 2014). Za památný byl strom vyhlášen v roce 1986 pro své stáří a významný vzrůst.\n\nOkolo stromu prochází naučná stezka Svatého Blažeje, nedaleko pak Davidova stezka, pojmenovaná po místním rodákovi Aloisi Martinu Davidovi.\n\n\n"}
{"id": "1217803", "url": "https://cs.wikipedia.org/wiki?curid=1217803", "title": "Tau (protein)", "text": "Tau (protein)\n\nTau (τ, zkratka pro \"tubulin-associated unit\") je označení pro skupinu příbuzných proteinů o různé délce vytvářených z jediného genu. Tau proteiny se váží na mikrotubuly (patří mezi MAP – \"microtubule associated proteins\") a hrají důležitou roli v nervové tkáni. Při Alzheimerově chorobě dochází k ukládání tau proteinů v mozku. Tau se vyvinul u primitivních obratlovců.\n\nProtein Tau je produkován v šesti molekulárních izoformách, které vznikají díky alternativnímu splicingu jediného genu \"MAPT\". Liší se počtem funkčních domén: obsahují 0–2 N-terminální oblasti o délce 29 aminokyselin a 3–4 oblasti, které umožňují vazbu na mikrotubuly. Po vazbě na mikrotubuly Tau stabilizuje mikrotubuly a způsobuje, že snáze polymerují. Takto účinkuje především fosforylovaný Tau – hypofosforylace Tau aktivitě brání. \n\nV mozku pacientů s Alzheimerovou chorobou je Tau hyperfosforylovaný (má nadměrné množství fosforylovaných aminokyselin) a následkem toho se molekuly Tau v neuronálních buňkách shlukují do helikálních vláken. V tzv. amyloidních placích je v typickém případě jádro z amyloidu beta obaleno právě neurofibrilárními vlákny z Tau proteinů. Společně potom amyloid beta a tau představují dva základní biochemické příznaky Alzheimerovy choroby v mozku.\n"}
{"id": "1217806", "url": "https://cs.wikipedia.org/wiki?curid=1217806", "title": "Carlos Gorostriza", "text": "Carlos Gorostriza\n\nCarlos Gorostiza Rodríguez (7. června 1920, Palermo, Buenos Aires – 19. července 2016, Buenos Aires) byl argentinský dramaturg, spisovatel a režisér, bratr herečky Analia Gadé a představitel realismu. \n\nCarlos Gorostiza Rodríguez pocházel z baskické rodiny. Narodil se v přístavní čtvrti Palerma, v Buenos Aires, v červnu 1920.\n\nJiž od svých teenagerských let začal psát hry pro loutkové divadlo. Jeho první publikace, která byla zveřejněna v roce 1943 s názvem \"Zakletý klíč\", obsahuje několik těchto malých děl.\n\nV těch letech nastoupil jako herec v nezávislém divadle \"La Máscara\" v Buenos Aires. V roce 1949 debutoval s jeho prvním dramatickým dílem \"El puente\", který také režíroval. Tato dílo shledalo výjimečný úspěch. Díky tomu je Rodríguez považován za iniciátora moderního argentinského divadla.\n\nV následujících letech mělo premiéru několik jeho děl. V roce 1958 produkoval svojí druhou úspěšnou hru s názvem \"Chléb šílenství\", která vyhrála několik cen. \n\nV roce 1960 byl pozván výjimečnou herečkou Juana Sujo na adresu v Caracasu kde stálo první divadlo ve Venezuele – \"Los Caobos\" – a připojit se jako profesor na Národní Škole Dramatického Umění Venezuely. Tam představil několik her: \"Chléb šílenství\"; \"Volpone, Ben Johson\" , \"Šest znaků při hledání autora\"; \"Pirandello\"; \"Inspektor z Priestley\", a další.\n\nZpátky ve své zemi, po nepřítomnosti dvou let, byl začleněn jako profesor na Národní Škole Scénického Umění v Buenos Aires, která byla odstraněna v roce 1976 vojenskou diktaturou, která vládla Argentině v průběhu let 1976–1983. Před tím měl v roce 1962 premiéru děl \"Ti ostatní\" a \"Celá jedna historie\", obě byla oceněna Martínem Fierrem. V divadle San Telmo režíroval další hru \"Žháři\" od Maxe Frische. Byl ředitelem v tomto divadle až do roku 1970, kdy požár změnil v popel divadlo San Telmo. Během tohoto období, v roce 1966, byl pozván, aby vedl semináře na různých univerzitách ve Spojených státech a tam představil svou práci \"Sousedé\" na Universitě v Indianě. Kromě toho, v roce 1970, režíroval v Ciudad de México tuto a další díla po dobu několika měsíců.\n\nBěhem posledních let vojenské diktatury byla jeho práce zakázána, stejně jako práce mnohých demokratických umělců a spisovatelů. V roce 1981 to je jeden z hlavních propagátorů \"Teatro Abierto\", hnutí kulturního odporu, vytvořeného divadelníky zakázanými diktaturou a které vyvolalo zájem lidu. V roce 1984 byl jmenován ministrem kultury v první demokratické vládě, v čele s Raúlem Alfonsínem.\n\nV roce 1986 odchází z úřadu a zcela se věnuje psaní úspěšných románů a divadelních her. Podílel se na dokumentárním filmu Uzavřená země, otevřené divadlo , uvedeného v roce 1990. Jeho poslední výtvory byly uvedeny v roce 2011: \"Let do Capistrana\" a \"Vzduch řeky\".\n\nV roce 2012 vydal O \"válkách a láskách – 1940–1945\", soubor básní z jeho raného mládí.\n\nCarlos Gorostiza zemřel v Buenos Aires 19. července roku 2016 ve věku 96 let.\n\n\n\n\nRomány\nVzpomínky\n\n\n"}
{"id": "1217809", "url": "https://cs.wikipedia.org/wiki?curid=1217809", "title": "Philip Milanov", "text": "Philip Milanov\n\nPhilip Milanov (* 6. července 1991 Bruggy) je belgický diskař. Měří 191 cm a váží 118 kg. Je šestinásobným seniorským mistrem země a držitelem národního rekordu 67,26 m.\n\nJeho otec Emil Milanov byl bulharský reprezentant v hodu diskem, který po ukončení kariéry působí v Belgii jako trenér, vede i svého syna. Philip Milanov na mistrovství Evropy v atletice do 23 let 2013 skončil na pátém místě, vyhrál Univerziádu 2015. Na mistrovství světa v atletice 2015 i na mistrovství Evropy v atletice 2016 vybojoval stříbrnou medaili. V roce 2015 na Aviva London Grand Prix získal své premiérové vítězství v Diamantové lize. Také reprezentuje Belgii na mistrovství Evropy družstev v atletice. V roce 2015 obdržel ocenění Gouden Spike pro nejlepšího belgického atleta roku. Věnuje se i vrhu koulí, je mistrem Belgie v této disciplíně a má osobní rekord 17,91 m. \n\nStartoval ve finále olympiády 2016, kde výkonem 62,22 m obsadil deváté místo.\n\n"}
{"id": "1217810", "url": "https://cs.wikipedia.org/wiki?curid=1217810", "title": "Benedikta Dánská", "text": "Benedikta Dánská\n\nBenedikta Dánská (Benedikte Astrid Ingeborg Ingrid; 29. dubna 1944, Amalienborg) je dánská princezna, dcera krále Frederika IX. a Ingrid Švédské, sestra dánské královny Margrethe II.\n\nNarodila se 29. dubna 1944 v paláci Amalienborg. Pokřtěna byla 24. května 1944 v kostele Holmen v Kodani. Jejími kmotry byly král Kristián X. a královna Alexandrina Meklenbursko-Zvěřínská (prarodiče z otcovy strany), princ Gustav Dánský (prastrýc), švédský král Gustav V. (prapradědeček z matčiny strany), hrabě Sigvard Bernadotte (strýc z matčiny strany), princezna Karolína-Matilda Dánská (teta z otcovy strany), princezna Ingeborg Dánská (prateta z otcovy strany), princezna Markéta Švédská (sestřenice z otcovy strany), Sir Alexander Ramsay (prastrýc z matčiny strany) a královna Elizabeth Bowes-Lyon (sestřenice z matčiny strany).\n\nVzdělání získala na škole N. Zahle's a poté na Margrethe-Skolen se zaměřením na módu a design.\n\nRoku 1962 byla se svou mladší sestrou Anne-Marie za družičku na svatbě prince Juana Carlose a Sofie Řecké.\n\nDne 3. února 1968 se ve Fredensborgu vdala za Richarda, 6. knížete ze Sayn-Wittgenstein-Berleburg. Je synem Gustava Albrechta, 5. knížete ze Sayn-Wittgenstein-Berleburg a Margarety Fouché. Spolu mají tři děti:\n\nDěti princezny Benedikty nosí oslovení \"Výsost\" a ve většině zemí \"Jasnost\".\n\nZasluhuje se o práci ve skautských a jiných světových společnostech. Je čestnou členkou Spolku sv. Jiří.\n\n\n"}
{"id": "1217813", "url": "https://cs.wikipedia.org/wiki?curid=1217813", "title": "Římskokatolická farnost Bludov", "text": "Římskokatolická farnost Bludov\n\nŘímskokatolická farnost Bludov je územní společenství římských katolíků s farním kostelem svatého Jiří v děkanátu Šumperk.\n\nFarní kostel má středověké jádro, k němu byla koncem 16. století přistavěna věž. Celý kostel byl v roce 1764 barokně upraven (kněžiště, sakristie, oratoř). V letech 1837–1838 byl kostel zvětšen do dnešní podoby.\n\nOd září 2012 je farářem R. D. Mgr. Otto Sekanina.\n\nDo farnosti náleží území těchto obcí:\n\nVe farnosti se pravidelně koná tříkrálová sbírka. V roce 2016 se při ní vybralo v Bohutíně 13 649 korun a v Bludově 71 461 korun. \n\nPro farnosti děkanátu Šumperk vychází měsíčník Tamtam. \nV bohutínském kostele se v roce 2018 uskutečnila Noc kostelů.\n\n"}
{"id": "1217814", "url": "https://cs.wikipedia.org/wiki?curid=1217814", "title": "Kaple Panny Marie Královny", "text": "Kaple Panny Marie Královny\n\nKaplí zasvěcených Panně Marii Královně je více:\n\na další…\n\n"}
{"id": "1217816", "url": "https://cs.wikipedia.org/wiki?curid=1217816", "title": "Kaple Panny Marie Královny Andělů", "text": "Kaple Panny Marie Královny Andělů\n\nKaplí zasvěcených Panně Marii Královně Andělů neboli Panně Marii Andělské je více:\n\na další...\n\n"}
{"id": "1217817", "url": "https://cs.wikipedia.org/wiki?curid=1217817", "title": "Kaple Panny Marie Královny míru", "text": "Kaple Panny Marie Královny míru\n\nKaplí zasvěcených Panně Marii Královně míru je více:\n\na další...\n\n"}
{"id": "1217818", "url": "https://cs.wikipedia.org/wiki?curid=1217818", "title": "Magnetické kvantové číslo", "text": "Magnetické kvantové číslo\n\nMagnetické kvantové číslo značené m, je v atomové fyzice třetí ze sady čtyř kvantových čísel (hlavní kvantové číslo, vedlejší kvantové číslo, magnetické a spinové kvantové číslo), které popisují jedinečný kvantový stav elektronu. Magnetické kvantové číslo rozlišuje orbitaly které jsou k dispozici v rámci podslupky a používá se k výpočtu azimutální složky orientace orbitalu v prostoru. Elektrony v určité podslupce (jako s, p, d, nebo f) jsou definovány hodnotami \"ℓ\" (0, 1, 2, nebo 3). Hodnota \"m\" se může pohybovat od -\"ℓ\" to +\"ℓ\", včetně nuly. Tedy s, p, d, a f podslupky obsahují každá 1, 3, 5, a 7 orbitalů, s hodnotami m v rozmezí ±0, ±1, ±2, ±3 resp. V každém z těchto orbitalů lze umístit dva elektrony (s opačnými spiny), což tvoří základ periodické tabulky.\n\nExistuje sada kvantových čísel spojených s energetickými stavy atomu. Všechna čtyři kvantová čísla formula_1, formula_2, formula_3, and formula_4 zadávají úplný a jedinečný kvantový stav jednoho elektronu v atomu zvaný vlnová funkce nebo orbital. Schrödingerova rovnice pro vlnové funkce atomu s jedním elektronem je oddělitelná parciální diferenciální rovnice. Což není případ atomů helia nebo jiných prvků v nichž elektrony vzájemně interagují. Tyto vyžadují sofistikovanější modely řešení. Vlnovou funkci jak je rozdělena ve sférických souřadnicích lze rozdělit do produktu tří funkcí poloměru, polárního úhlu a azimutu:\n\nDiferenciální rovnice pro formula_6 může být řešena ve tvaru formula_7. Protože hodnoty úhlu azimutu formula_8 lišících se o 2formula_9 (360 stupňů v radiánech) reprezentují stejnou pozici ve vesmíru o celkové velikosti formula_6. F neroste s libovolně velkým formula_8 jako by rostl reálný exponent, koeficient formula_12 musí být kvantován na celé násobky formula_13, přičemž produkuje imaginární exponent: formula_14. Tato čísla jsou magnetická kvantová čísla. Stejná hodnota konstanty se zobrazí v převrácené rovnici, kde větší hodnoty formula_3 mají tendenci snižovat rozsah formula_16, a hodnoty formula_3 větší než vedlejší kvantové číslo formula_2 neumožňuje žádná řešení pro formula_16.\n\nOsa užitá pro polární souřadnice v této analýze je zvolena libovolně. Kvantové číslo m se vztahuje k průmětu momentu hybnosti v libovolném směru, obvykle nazývaném z směr nebo osa kvantování. L, velikost točivého momentu ve směru osy z je dána vzorcem:\n\nJedná se o součást celkového momentu hybnosti pro atomové elektrony, formula_21, jehož velikost se vztahuje k vedlejšímu kvantovému číslu podslupky formula_2 podle rovnice:\n\nkde formula_24 je redukovaná Planckova konstanta. Poznámka, toto formula_25 pro formula_26 a přibližně formula_27 pro vysoká formula_2. Není možné měřit moment hybnosti elektronu ve všech třech osách současně. Tyto vlastnosti byly poprvé demonstrovány na Sternově-Gerlachově experimentu, provedeném Otto Sternem a Waltherem Gerlachem.\n\nEnergie každé vlny je frekvence násobená Planckovou konstantou. To způsobí, že se vlny zobrazují jako balíčky energie připomínající částice, nazývané kvanta. Chceme-li zobrazit každé z kvantových čísel v kvantovém stavu, vzorce pro každé kvantové číslo zahrnující redukovanou Planckovu konstantu, umožňují pouze konkrétní nebo diskrétní nebo kvantovanou energetickou hladinu. \n\nKvantové číslo m odkazuje zhruba na směr vektoru momentu hybnosti. Toto číslo má vliv na energii elektronu pouze v případě, že je v magnetickém poli, protože v nepřítomnosti jednoho, jsou všechny sférické harmonické, které odpovídají různým libovolným hodnotám ekvivalentní. Magnetické kvantové číslo určuje posun energie atomových orbitalů působením vnějšího magnetického pole (Zeemanův jev), odtud pochází název magnetické kvantové číslo. Skutečný magnetický dipólový moment elektronu v atomovém orbitalu pochází nejen z elektronového momentu hybnosti, ale také z elektronového spinu, vyjádřeného spinovým kvantovým číslem. \n\nVzhledem k tomu, že každý elektron má magnetický moment v magnetickém poli, bude podléhat točivému momentu, který vede k tomu, že je vektor formula_21 rovnoběžný s polem, což je jev známý jako Larmorova precese. \n"}
{"id": "1217875", "url": "https://cs.wikipedia.org/wiki?curid=1217875", "title": "Jan Holba", "text": "Jan Holba\n\nJan Holba (16. října 1865 Ratibořice – 16. března 1949) byl rakouský římskokatolický duchovní, organizátor rolnických záložen a politik z Moravy; poslanec Moravského zemského sněmu.\n\nNarodil se v Ratibořicích jako syn rolníka. Studoval čtyři roky na nižším reálném gymnáziu v Třebíči, pak dva roky v Brně a dva roky v Německém Brodě, kde maturoval s výborným prospěchem. V Brně následně vystudoval bohoslovectví. Působil jako kaplan v Starči, Babicích a Dubňanech. Od roku 1892 byl kaplanem v Letovicích. Byl aktivní ve veřejném a politickém životě. Podporoval rozvoj rolnických záložen. V roce 1895 založil první záložnu po vzoru raiffeisenek na Moravě, v následujících letech se takto podílel na vzniku více než třiceti záložen na Moravě. Roku 1897 založil Ústřední jednotu Raiffeisenek v Brně a působil jako její místopředseda. Roku 1902 také založil v Letovicích Rolnickou strojírnu a šrobárnu, předtím roku 1896 zde založil Besedu katolických mužů a jinochů. Od roku 1908 byl v Letovicích farářem u svatého Prokopa. Významný podíl měl na výstavbě Katolického domu v Letovicích. Beseda katolických mužů a jinochů se roku 1908 usnesla koupit pozemek. Holba pak na koupi použil vlastní peníze a věnoval je na výstavbu této spolkové budovy, která započala ještě v roce 1908. Holba do tohoto projektu vložil veškeré úspory a jmění. Od roku 1915 byl předsedou místní organizace Orla a roku 1922 inicioval záměr výstavby záloženské tělocvičny pro tělovýchovný spolek Orel, která byla postavena roku 1924.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Moravské Budějovice, Hrotovice. V roce 1906 se na sněm dostal jako kandidát Katolické strany národní na Moravě. V jejím rámci se řadil ke křesťansko sociálnímu proudu (Moravsko-slezská křesťansko-sociální strana na Moravě).\n\nV roce 1920 patřil do proudu tzv. reformního duchovenstva, které kritizovalo poměry v katolické církvi a které připravilo půdu pro vznik samostatné Církve československé. Kvůli tomu byl téhož roku dočasně suspendován z výboru Besedy katolických mužů a jinochů v Letovicích. V katolické církvi ale zůstal a farářem v Letovicích byl od roku 1908 až do roku 1930.\n"}
{"id": "1217877", "url": "https://cs.wikipedia.org/wiki?curid=1217877", "title": "František Chlebus", "text": "František Chlebus\n\nFrantišek Chlebus (4. října 1847 Šumbark – 25. dubna 1916 Kroměříž) byl rakouský politik z Moravy; poslanec Moravského zemského sněmu.\n\nNarodil se v Šumbarku. Vychodil obecnou a měšťanskou školu v Těšíně. Sloužil v armádě u 1. ženijního pluku. V hodnosti četaře přešel k 4. zemskému četnickému velitelství, kde absolvoval poddůstojnickou školu a po třech letech byl povýšen na stanovištního velitele (závodčího). Po tři roky pak sloužil u četníků na stanici v Židlochovicích, potom po čtyři roky v Napajedlech, kde se oženil. Od roku 1879 působil jako rolník a majitel obchodu se smíšeným zbožím, nejprve v Košíkách, pak po dva roky v Topolné. Roku 1885 se usadil v Bílovicích, kde si pronajal panský obchod s palírnou čp. 40. Později se stal vlastníkem čtvrtlánu čp. 34 a podsedku čp. 33 v místní části Dědina. Od roku 1898 až do své smrti zastával funkci obecního starosty. Byl členem místní školní rady, prvním místopředsedou Katolického spolku českých rolníků na Moravě a předsedou Katolicko-politické jednoty v okrese Uherské Hradiště. Působil jako předseda Slovácké záložny v Uherském Hradišti a předseda místní raiffeisenky. Roku 1912 získal Zlatý záslužný kříž s korunou.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Napajedla, Vizovice. V roce 1906 se na sněm dostal jako kandidát Katolické strany národní na Moravě. Neúspěšně kandidoval v zemských volbách v roce 1913.\n\nZemřel v dubnu 1916 v nemocnici v Kroměříži.\n"}
{"id": "1217879", "url": "https://cs.wikipedia.org/wiki?curid=1217879", "title": "Sparta (vysílačka)", "text": "Sparta (vysílačka)\n\nSparta bylo označení radiových vysílacích stanic používaných v letech 1940 až 1941 českým odbojem během druhé světové války. Počet stanic sítě Sparta činil zřejmě dvacet přístrojů. Vysílání depeší probíhalo buď z Prahy, nebo z jejího okolí. Celkově takto radiotelegrafisté vystřídali několik desítek míst. Vysláno bylo celkem asi 16 tisíc depeší, které obsahovaly údaje jak o politice, tak vojenské, hospodářské nebo meteorologické informace.\n\nNěmecká kontrarozvědka zaměřující se na odhalování ilegálních vysílaček (\"\") o vysílání věděla, ale až 7. května 1941 se jí zdařilo ve spolupráci s gestapem polohu lokalizovat a posléze i vysílačku označovanou Sparta I. odhalit.\n\nPřibližně po týdnu Němci odhalili i vysílačku Sparta II. Během zatýkání radistů došlo k přestřelce, při které utrpěl vážná zranění podplukovník Josef Mašín, ale radistovi Františku Peltánovi se spolu se štábním kapitánem Václavem Morávkem podařilo uprchnout. Vysílací stanice byla tehdy zničena. Pod stejným označením sice začala od 15. června 1941 vysílat nová vysílačka, ale již po jedenácti dnech (26. června) došlo při převozu k jejímu zničení.\n\nPočínaje 8. červencem 1941 tak spojení s londýnskou exilovou vládou udržovala pouze nová vysílačka označená Sparta I., kterou provozovala skupina kolem docenta Vladimíra Krajiny. V září 1941 se stal zastupujícím říšským protektorem Reinhard Heydrich a po šesti dnech od nástupu byla vysílačka v Jinonickém akcízu identifikována a odhalena. Domácí odboj tak následně zůstal bez spojení s exilovou vládou v Londýně.\n\n"}
{"id": "1217885", "url": "https://cs.wikipedia.org/wiki?curid=1217885", "title": "Římskokatolická farnost Bojkovice", "text": "Římskokatolická farnost Bojkovice\n\nŘímskokatolická farnost Bojkovice je územní společenství římských katolíků v děkanátu Uherský Brod s farním kostelem svatého Vavřince.\n\nRoku 1408 měly Bojkovice svého kněze Mikuláše. Tehdejší kostel sv. Jiří stával o několik metrů výše než dnešní kostel sv. Vavřince. Současný farní kostel byl postaven v polovině 17. století.\n\nPřehled duchovních správců je známý od l7. století. Od roku 2005 je farářem R. D. Mgr. Jiří Změlík.\n\nVe farnosti se konají pravidelně bohoslužby ve farním kostele – v neděli i ve všední dny.\n\nFarnost se pravidelně zapojuje do projektu Noc kostelů..\n\n"}
{"id": "1217887", "url": "https://cs.wikipedia.org/wiki?curid=1217887", "title": "Tim Kaine", "text": "Tim Kaine\n\nTimothy Michael Kaine, známý jako Tim Kaine (* 26. února 1958, Saint Paul, Minnesota) je americký politik za Demokratickou stranu, od roku 2012 senátor za stát Virginie, mezi lety 2006 až 2010 její guvernér. Dne 22. července 2016 Hillary Clintonová oznámila, že si Kaina vybrala jako kandidáta na viceprezidenta do amerických listopadových voleb.\n\nKaine se narodil v hlavním městě amerického státu Minnesota jako nejstarší ze tří synů. Jeho otec, Albert Alexander Kaine mladší, svářeč a majitel malého železářství, je skotského a irského původu. Matka Mary Kathleen, má irské předky. Své dětství prožil v oblasti Kansas City. Maturoval na soukromé jezuitské střední škole Rockhurst High School. Je římský katolík.\n\nV roce 1979 získal na University of Missouri bakalářský titul v oboru ekonomie. Začal pracovat v neziskové organizaci Coro Foundation v Kansas City. Poté začal studovat práva na Harvard Law School. Studium vzápětí načas přerušil, aby se zapojil do práce jezuitského dobrovolnického sboru v Hondurasu, kde od roku 1980 do roku 1981 pomáhal misionářům ve městě El Progreso řídit katolickou školu. Díky této zkušenosti hovoří Kaine plynně španělsky. Na univerzitě promoval v roce 1983.\n\nV hlavním městě státu Virginie, v Richmondu, působil Kaine sedmnáct let v oblasti práva, specializoval se zastupování klientů diskriminovaných kvůli jejich rase či postižení. Již tehdy byl veřejně činný, byl kupř. zakládajícím členem tamní koalice za ukončení bezdomovectví (Virginia Coalition to End Homelessness), byl členem správní rady státu za rovné příležitosti v bydlení apod. V květnu 1994 byl zvolen do městské rady města Richmond. V roce 1998 byl zvolen na post starosty Richmondu. V této funkci působil do roku 2001. Kromě rozsáhlých reforem v sociální oblasti (např. díky jeho prosazení zákona o přísnějších trestech pro ozbrojené zločince se ve městě snížila kriminalita o 55 %) se Kaine velkou měrou podílel na politice rasového smíření (na počátku svého působení ve funkci se černošskému obyvatelstvu veřejně omluvil za otroctví).\n\nV roce 2005 se Kaine ucházel o post guvernéra Virginie. Proti někdejšímu státnímu prokurátorovi, republikánskému kandidátovi Jerrymu W. Kilgoremu byl Kaine považován za outsidera. Přes všechna očekávání a průzkumy veřejného mínění Kaine nakonec zvítězil se ziskem více než jednoho milionu hlasů (51,7 %). Dne 14. ledna 2006 složil Kaine oficiální přísahu.\n\nZa svého působení v této funkci se stal jedním z nejhlasitějších odpůrců Bushovy domácí i zahraniční politiky, ať už se jednalo o kritiku republikánského omezení studentských půjček, stálé snižovaní daní či americkou účast v Iráku. Jako guvernér vyvíjel aktivní ekologickou politiku (podařilo se mu zachránit 1 600 km² půdy před developery) a prosazoval opatření na ochranu životního prostředí. V říjnu 2006 podepsal výkonné nařízení zakazující kouření ve všech vládních budovách a státních automobilech, v březnu 2009 pak zákon zakazující kouření i v restauracích a barech. Virginie se tak stala prvním jižanským státem s těmito pokrokovými opatřeními. V roce 2007 zajistil Kaine desetiprocentní nárůst platů pro zaměstnance pracující v pečovatelských službách. Do zdravotnického sektoru navrhl investovat 42 000 000 dolarů.\n\nVelmi úspěšná byla i jeho ekonomická politika – od roku 2006 do roku 2009 se Virginie pravidelně umisťovala na prvním místě v kategorii „Nejlepší státy pro podnikání“ (Best States For Business), kterou zveřejňoval magazín Forbes.\n\nSpekulace o tom, že by se Kaine mohl stát viceprezidentem USA, se objevily již v roce 2008, kdy se o prezidentský úřad ucházel Barack Obama, který si vybral delawarského senátora Joe Bidena. V roce 2016 vyjádřil Kaine plnou podporu prezidentské kandidatuře Hillary Clintonové a během primárek ji aktivně propagoval v sedmi státech. Dne 22. července Clintonová oficiálně oznámila, že si Kaina vybrala jako kandidáta na viceprezidenta. Deník The New York Times přinesl 20. července zprávu o tom, že pro volbu Kaina jako viceprezidenta se soukromě vyslovil i manžel Hillary Clintonové, bývalý prezident Bill Clinton, který ocenil Kainovy zásluhy na domácí i národně-bezpečnostní půdě.\n\nSvými názory zapadá Kaine do většinového politického proudu Demokratické strany. Podporuje Obamovu iniciativu o volném obchodu, kterou zahájil již Bill Clinton, aktivně se podílí na politice ochrany životního prostředí (kupř. podporuje nové technologie vývoje ekologických paliv). Silně se staví proti diskriminaci žen. Je zásadním odpůrcem trestu smrti, přestože se mu jej nepodařilo během působení ve funkci guvernéra zrušit (v počtu poprav zůstává Virginie za Texasem). Jakkoliv je věřícím katolíkem, v roce 2013 vyjádřil svoji podporu manželství stejného pohlaví, což ještě v roce 2005 popíral.\n\nV roce 1984 se Kaine oženil s Annou Bright Holtonovou, dcerou bývalého guvernéra Virginie A. Linwooda Holtona mladšího, s níž se seznámil během svých vysokoškolských studií. Mají spolu tři děti: Nata, Woodyho a Anellu.\n"}
{"id": "1217891", "url": "https://cs.wikipedia.org/wiki?curid=1217891", "title": "František Babušek", "text": "František Babušek\n\nFrantišek Babušek (5. listopadu 1905 Bratislava – 13. října 1954 tamtéž) byl slovenský dirigent a hudební skladatel.\n\nNarodil 5. listopadu roku 1905. Po absolvování základní školy zpíval v různých bratislavských pěveckých sdruženích a studoval na \"Hudební a dramatické akademii\" hru na kontrabas. Od roku 1929 byl členem \"Orchestru bratislavského rozhlasu\". V roce 1931 odešel do Prahy, hrál na tubu a kontrabas v \"Symfonickém orchestru pražského rozhlasu\" a studoval na Pražské konzervatoři skladbu u Josefa Suka a dirigování u Pavla Dědečka. Po smrti Josefa Suka pokračoval ve studiu skladby na Mistrovské škole u Vítězslava Nováka a ukončil jej u Jaroslava Křičky v roce 1938. \n\nVrátil se do Bratislavy a v letech 1939–1952 působil jako dirigent Orchestru bratislavského rozhlasu, od roku 1942 i jako jeho šéf. Po roce 1952 pro nemoc ukončil aktivní dirigentskou činnost. Zemřel po dlouhé nemoci v Bratislavě 13. října 1954, ve věku nedožitých 49 let.\n\n\n\n\n\n\n"}
{"id": "1217892", "url": "https://cs.wikipedia.org/wiki?curid=1217892", "title": "Poslední přání", "text": "Poslední přání\n\nPoslední přání \"(v polském originále Ostatnie życzenie)\" je jedna ze dvou sbírek povídek o Zaklínači od Andrzeje Sapkowského, vydaná v originále roku 1993. První vydání českého překladu vyšlo v roce 1999 u nakladatelství Leonardo. V novém českém vydání se \"Poslední přání\" řadí jako první díl ságy o Zaklínači, následován \"Mečem osudu\", který ovšem v polském originále vyšel již v roce 1992.\nKnížka obsahuje sedm povídek, z čehož je šest o Zaklínači Geraltu z Rivie, a jeden rámcový příběh Hlas rozumu.\n\nČarodějka Visenna spolu s rytířem Korinem, kterého potkala zraněného na cestě, přijíždí do osady Klíč, kterou sužuje černokněžník Fregenal. Ten stvořil kostěje a najal bandu loupežníků složenou z lidí, vranů, elfů a bobolaků. Vissena s Korinem a rolníky na kostějovce plánují zaútočit, ale k boji nedojde, protože bobolak Kehl se stal vůdcem tlupy loupežníků, domluvil se s lidmi na příměří a s tlupou odešel. Vissena poté pustí na svobodu Fregenala pod podmínkou, že jim pomůže zabít kostěje. Fregenal je ovšem zradí a naláká je do pasti. Moc k užitku mu to ovšem není, protože ho následně zabije sekera kováře Mikula. Visseně se následně podaří kostěje zabít, ale ten ještě předtím smrtelně zraní Kehla, který se vrátil jim pomoci. Kehl na svá zranění umírá a Vissena s Korinem odjíždějí pryč.\n\nGeralt z Rivie se ve Svatyni Melitelé zotavuje ze zranění, které si způsobil při souboji se strigou. Do Svatyně Melitelé následně přijíždí bard Marigold, Geraltův starý přítel a společně se chystají vydat na cestu na Konec světa. Ještě před odjezdem ovšem musí Geralt svést souboj s rytířem Taillesem, který ho vyzval. Geralt souboj vyhrává a spolu s Marigoldem odjíždí pryč.\n\nZaklínač Geralt z Rivie přijíždí do temerského města Wyzima, kde zakletá dcera krále Foltesta v podobě strigy již dlouho zabíjí občany města. K odčarování princezny je nutno strávit jednu noc v její blízkosti a přežít. Tento nelehký úkol se Geraltovi podaří splnit a princeznu odčarovat, za což od krále Foltesta získá odměnu v podobě tří tisíc orénů.\n\nPři své cestě objeví Geralt dvě mrtvá těla. Stopy ho zavedou až ke stavení, kterému vládne prokletý loupežník Nivellen. Toho při přepadení jednoho chrámu proklela jakási kněžka, čímž získal podobu netvora s lidskou postavou. Ve stavení žije spolu s dívkou Vereenou, o které si myslí, že je rusalka. Z Vereeny se ovšem vyklube bruxa, extrémně nebezpečný druh upíra. Vereena se pokusí zabít Geralta a při následném souboji je zabita Nivellenem. Tím, že Nivellen zabije dívku, kterou miloval, ze sebe strhne prokletí a stane se znovu člověkem.\n\nGeralt ve městečku Blaviken potká svého starého známého, mága Stregobora. Ten se mu svěří, že se ho snaží zabít mutantka Renfri spolu se svojí tlupou. Renfri, bývalá princezna, Stregobora pronásleduje, protože ten se ji dříve jako mutantku snažil zabít. Renfri musela utéct, přišla o svůj život princezny a stala se loupežnicí a vražedkyní. Geralt, přestože se do celé věci nechce míchat, se nakonec musí rozhodnout. Jelikož se Stregobor zavřel ve své věži, do které se nikdo nedostane, plánuje Renfri začít vraždit obyvatele ve městě a tím přimět Stregobora se vzdát. Geralt proto svede boj se členy její tlupy, všechny a zabije a poté v souboji usmrtí i Renfri. I přesto, že zachránil obyvatele města, je mu připsána přezdívka \"Řezník z Blavikenu\".\n\nKrálovna Cintry, Callanthé, pozve Geralta na námluvy své dcery, princezny Pavetty. Geralt zde má zajistit, aby se Pavetta provdala s nějakým šlechticem ze Skellige, jelikož by tento sňatek byl pro Cintru výhodný. Geralt se snaží Callanthé vysvětlit, že není nájemný vrah, nýbrž zaklínač, ale Callanthé tento fakt nebere na vědomí a tvrdí, že je to pouze otázka ceny. Na hostinu přijde i Ježek z Erlenwaldu, rytíř, který má díky prokletí od svítání do půlnoci tvář ježka a od půlnoci do svítání normální lidskou podobu. Ježek si dělá nárok na Pavettu, protože před patnácti lety zachránil jejímu otci, králi Roegnerovi život. Roegner mu za odměnu slíbil, že mu dá to, co nečeká a co nalezne doma po svém příjezdu. Ono překvapení byla jeho novorozená dcera, princezna Pavetta. Ta se s Dunym, což je Ježkovo pravé jméno, schází již rok, miluje ho, a chce si ho vzít. Královna přikáže strážím, aby Dunyho zabili, ale Pavetta díky své skryté Moci začne ničit vše v místnosti. Geraltovi s druidem Myšilovem se podaří Pavettinu Moc, kterou ona sama již nezvládne ovládat, zastavit. Královna Callanthé poté prohlásí, že dává Dunymu Pavettu, čímž zlomí prokletí. Duny, který se chce Geraltovi odvděčit, mu řekne, že mu dá cokoliv, o co požádá. Geralt požádá o to, co již Duny má, ale neví o tom. Chvíli poté Duny zjistí, že s Pavettou čeká dítě.\n\nGeralt s Marigoldem přijíždí do Dol Blathanna (Údolí květů), kde hledá novou práci. V jedné vesnici mají problém s čertem, který jim krade obilí a ničí věci ve vesnici. Geralta s Marigoldem při snaze čerta vyhnat zajme skupina elfů. Čert jménem Torque totiž pro elfy, kteří trpí hladomorem, krade potraviny z vesnice. Jelikož elfové nemůžou dovolit, aby měli svědky, chtějí Geralta i Marigolda zabít. S tím ovšem nesouhlasí Torque, který je chce bránit. Na poslední chvíli k elfům přijde Dana Méadbh, Polní pana, které jsou elfové plně oddaní. Elfové poté pouští Geralta a Marigolda, a ti společně s Torquem odjíždí pryč.\n\nMarigolda zraní džin, mocný génius povětří, osvobozený z láhve. Geralt se proto vydává do města Rinda, kde pro pomoc najde čarodějku Yennefer z Vengebergu. Ta sice Marigolda vyléčí, zároveň ale očaruje Geralta a s jeho pomocí se pomstí lidem ve městě, kteří ji pomlouvali. Poté chce džina vyvolat a chytit ho. Geralt, ze kterého mezitím již spadlo zakletí se vrací zpátky a snaží se v tom Yennefer zabránit. Té se džina nedaří chytit, protože ten Geraltovi splnil pouze dvě přání a nemůže odejít, dokud nesplní třetí. Geraltovo poslední přání je Yennefer, do které se zamiluje. Džin poté odlétá pryč a Geralt zůstává s Yennefer.\n"}
{"id": "1217894", "url": "https://cs.wikipedia.org/wiki?curid=1217894", "title": "Johann Jarolim", "text": "Johann Jarolim\n\nJohann Jarolim (14. prosince 1855 Skočov – \"1937 (???)\") byl rakouský právník, vysokoškolský pedagog a politik německé národnosti z Moravy; poslanec Moravského zemského sněmu.\n\nByl židovského vyznání. Vystudoval gymnázium v Brně a potom filozofii a práva na Vídeňské univerzitě. Působil jako advokát a politik. Působil mj. jako právní zástupce továrníka Löwa. Bydlel v Brně. Byl veřejně a politicky aktivní. V období let 1893–1918 zasedal v obecním výboru v Brně. Byl členem spolků Deutsche Gesellschaft in Altbrünn, Deutscher Verein a Deutscher Wählerverein.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii městskou, německý obvod Brno (IV. okres), Královo Pole, Líšeň atd. Mandát zde obhájil v zemských volbách roku 1913. V roce 1906 se uvádí jako kandidát Německé pokrokové strany, která byla liberálně, centralisticky a provídeňsky orientovaná. Stejně tak v roce 1913.\n\nV brněnské politice byl aktivní i v meziválečném Československu. Patřil do Německé demokratické svobodomyslné strany (DDFP) a byl jejím předákem v Brně. Roku 1931 byl za DDFP zvolen druhým náměstkem starosty města Brna. Roku 1923 se podílel na sjezdů německých právníků a od roku 1929 byl prezidentem jejich stálého zastoupení. Od roku 1916 do roku 1938 se uvádí jako honorovaný docent pro obchodní, směnečné a námořní právo na německé Německé vysoké škole technické v Brně a od roku 1918 do roku 1939 se uvádí i coby soukromý docent pro ústavní a správní právo na této vysoké škole. Roku 1936 mu byl udělen titul čestného doktora technických věd německé techniky v Brně.\n"}
{"id": "1217896", "url": "https://cs.wikipedia.org/wiki?curid=1217896", "title": "Vilém Karger", "text": "Vilém Karger\n\nVilém Antonín Karger (13. září 1856 Lesnice – 26. listopadu 1943 Lesnice) byl rakouský rolník a politik z Moravy; poslanec Moravského zemského sněmu.\n\nNarodil se roku 1856 v Lesnici. V matrice je uveden jako Wilhelm Anton Karger. Jeho otcem byl rolník Antonín Karger. Působil jako starosta v obci Lesnice. Byl zde aktivní i ve spolkovém životě. Na počátku 20. století byl místopředsedou místní Čtenářsko-pěvecké jednoty Vlastislav. Od konce 19. století se podílel na organizování sborů dobrovolných hasičů na Zábřežsku.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Zábřeh, Šumperk, Staré Město atd. V roce 1906 se na sněm dostal jako kandidát agrárníků (Českoslovanská strana agrární).\n"}
{"id": "1217898", "url": "https://cs.wikipedia.org/wiki?curid=1217898", "title": "Accrington FC", "text": "Accrington FC\n\nAccrington FC (celým názvem: Accrington Football Club) byl anglický fotbalový klub, který sídlil ve městě Accrington v nemetropolitním hrabství Lancashire. Založen byl v roce 1878. V roce 1888 se stal zakládajícím členem The Football League, první ligové soutěže na světě. Odstoupil z ní v roce 1893 kvůli narůstajícím finančním problémům. Nakonec i kvůli těmto problémům v roce 1896 definitivně zanikl. Klubové barvy byly červená a bílá.\n\nSvé domácí zápasy odehrával na stadionu Thorneyholme Road.\n\nZdroj: \n\n\n\nZdroj: \n\n\n\nZdroj: \n\n"}
{"id": "1217899", "url": "https://cs.wikipedia.org/wiki?curid=1217899", "title": "Manantali", "text": "Manantali\n\nManantali je přehradní nádrž s hydroelektrárnou na řece Bafing v kraji Kayes na západě Mali. Sypaná hráz je vysoká 68 metrů a dlouhá 1476 metrů, umělé jezero má rozlohu 477 km². \n\nV roce 1972 založily Mali, Mauritánie a Senegal sdružení \"Organisation pour la mise en valeur du fleuve Sénégal\" (česky \"Organizace pro rozvoj povodí řeky Senegal\"), jehož cílem byla výstavba přehrad v povodí řeky Senegal, které by regulovaly záplavy, usnadňovaly lodní dopravu a vyráběly elektrickou energii. Problémy s financováním projektu vedly k tomu, že stavba přehrady Manatali byla zahájena až roku 1982 a dokončena v roce 1988, elektrárna se začala stavět v roce 1997 a byla uvedena do provozu v červenci 2001. Elektrárna má pět Kaplanových turbín, vyrábí 740 gigawatthodin ročně, koeficient ročního využití činí 42 %. Za účelem dodávky energie do všech tří zúčastněných zemí bylo vybudováno 1400 km rozvodných sítí. Voda z umělého jezera se využívá k zavlažování.\n\nStavba bývá kritizována jako megalomanský projekt, jehož užitečnost zdaleka nevyváží negativní dopady. Byla zatopena kvalitní půda s množstvím polí a lesů, což vedlo k proměně mikroklimatu, okolo dvanácti tisíc lidí muselo být přesídleno (většina z nich nedostala jako náhradu žádnou půdu) a zaniklo původní zemědělství založené na pravidelných záplavách, které na zavlažovaném území nahradila méně výnosná monokultura rýže. Změna druhového složení ryb v přehradě poškodila místní rybolov, umělá nádrž se navíc stala líhní parazitů přenášejících schisostomózu. \n\n"}
{"id": "1217900", "url": "https://cs.wikipedia.org/wiki?curid=1217900", "title": "Lázeňský dům Balmoral - Osborne", "text": "Lázeňský dům Balmoral - Osborne\n\nLázeňský dům Balmoral – Osborne je dvojice lázeňských domů v Mariánských Lázních, Hlavní třída 14, čp. 389, 390.\n\nV roce 1912 zakoupil Otto Lucha hotel Balmoral-Osborne a stal se jediným majitelem Café Panorama. Ale po roce 1918 byl nucen prodat objekty hotelové a lázeňské společnosti Hotel- und Bäder Aktien Gesellschaft (které patřil i dům Miramonte).\n\nV dnech 4. – 13. července roku 1916 zde pobýval spisovatel Franz Kafka, který se zde setkal se svou snoubenkou Felice Bauerovu.\n\nObjekt je chráněn jako kulturní památka České republiky.\n"}
{"id": "1217901", "url": "https://cs.wikipedia.org/wiki?curid=1217901", "title": "Jan Konečný (poslanec)", "text": "Jan Konečný (poslanec)\n\nJan Konečný (29. ledna 1860 Nové Hvězdlice – 25. února 1914 Nové Hvězdlice) byl rakouský politik z Moravy; poslanec Moravského zemského sněmu.\n\nNarodil se roku 1860. V matrice je uveden jako Jan Vincent Konečný (Johann Vincentius Konečny). Pocházel z rodiny výměnkáře v Nových Hvězdlicích Jana Konečného a jeho manželky Antonie, rozené Gecové. Působil jako rolník v Nových Hvězdlicíh. Byl i veřejně aktivní. Zastával funkci obecního starosty. V listopadu 1884 se jeho první manželkou stala Františka Němcová, dcera pololáníka v Nových Hvězdlicích. Po její smrti se oženil podruhé. Jeho manželkou se stala Marie Vojtková, dcera čtvrtníka v Nových Hvězdlicích.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Bučovice, Žďánice. V roce 1906 se na sněm dostal jako kandidát Katolické strany národní na Moravě.\nNa sněmu byl zvolen roku 1907 do odboru pro uzákonění volební povinnosti a do odboru pro honební zákon, později i do zemědělského odboru. Členem sněmovního zemědělského odboru byl i v roce 1910 a 1911.\n\nZemřel v únoru 1914. Příčinou úmrtí byla \"srdeční angina a zkornatění tepen\".\n"}
{"id": "1217902", "url": "https://cs.wikipedia.org/wiki?curid=1217902", "title": "Bootle FC (1879)", "text": "Bootle FC (1879)\n\nBootle FC (celým názvem: Bootle Football Club) byl anglický fotbalový klub, který sídlil ve městě Bootle (dnes součást hrabství Merseyside) v nemetropolitním hrabství Lancashire. Založen byl v roce 1879. V roce 1892 se stal zakládajícím členem Football League Second Division. Kvůli finančním problémům v ní ovšem setrval pouhou sezónu, zanikl v roce 1893. V Second Division byl nahrazen nedalekým Liverpoolem, pozdějším osmnáctinásobným mistrem Anglie. Klubové barvy byly modrá, bílá a námořnická modř.\n\nSvé domácí zápasy odehrával na stadionu Hawthorne Road.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1217904", "url": "https://cs.wikipedia.org/wiki?curid=1217904", "title": "Teen Choice Awards 2016", "text": "Teen Choice Awards 2016\n\nTeen Choice Awards 2016 se konalo dne 31. července 2016 v The Forum v Inglewoodu. Justin Timberlake získal speciální ocenění Decade Award. Moderátory večera byli Victoria Justice a John Cena.\n\n\n\nPrvní vlna nominací byla oznámena 9. června 2016. Druhá vlna nominací přišla 6. července 2016. Tučně jsou označeni vítězové.\n"}
{"id": "1217905", "url": "https://cs.wikipedia.org/wiki?curid=1217905", "title": "Fregatní kapitán", "text": "Fregatní kapitán\n\nFregatní kapitán je důstojnická hodnost v námořnictvech některých zemí. Odpovídá armádní hodnosti podplukovník, a v systému hodností NATO dle standardizačního ujednání STANAG 2116 odpovídá stupni OF-4. Nižší hodností je nejčastěji korvetní kapitán a vyšším stupněm je kapitán (případně ve variantě \"námořní kapitán\" či \"kapitán řadové lodi\").\n\nV námořnictvech anglicky hovořících zemí jí odpovídá hodnost \"Commander\", česky \"komandér\". Ekvivalentem v námořnictvech bývalého Sovětského svazu, a některých jeho nástupnických států, například Ruska a Ukrajiny, je hodnost \"kapitán druhého stupně\" (, ).\n\nMezi země užívající hodnost \"fregatní kapitán\" patří například Argentina a Španělsko (), Francie (), Belgie (, ), Itálie (), Brazílie a Portugalsko (), Chorvatsko () a Německo ().\n\nKanada, užívající jako úřední jazyky jak angličtinu tak francouzštinu, užívá hodnost \"capitaine de frégate\" rovnocenně spolu s jejím anglickým ekvivalentem \"commander\". \n\nV rámci NATO je francouzská (\"capitaine de frégate\") a německá hodnost (\"Fregattenkapitän\") do angličtiny překládána jako \"commander senior grade\" (služebně starší komandér).\n\n"}
{"id": "1217908", "url": "https://cs.wikipedia.org/wiki?curid=1217908", "title": "Franz Köttner", "text": "Franz Köttner\n\nFranz Köttner (20. ledna 1864 Kostelec – 14. července 1931 Kostelec) byl rakouský politik německé národnosti z Moravy; poslanec Moravského zemského sněmu.\n\nVychodil obecnou a měšťanskou školu. Působil jako starosta Kostelce (Wolframs). Byl členem okresní školní rady, předsedou zemědělského společenstva v Jihlavě, církevního výboru, velitelem sboru dobrovolných hasičů v domovském Kostelci. V květnu 1917 mu císař udělil Válečný kříž za civilní zásluhy.\n\nPočátkem 20. století se zapojil i do vysoké politiky. V zemských volbách roku 1906 byl zvolen na Moravský zemský sněm, za kurii venkovských obcí, německý obvod Jihlava okolí, Třebíč, Žďár, Vranov atd. V roce 1906 se uvádí jako kandidát Německé lidové strany, která byla nacionálně orientovaná. Neúspěšně kandidoval i v zemských volbách roku 1913. Tehdy byl ve zdrojích řazen mezi svobodomyslné německé kandidáty (liberální Německá pokroková strana).\n\nZemřel v červenci 1931. Příčinou úmrtí bylo \"degeneratio myocardi\".\n"}
{"id": "1217909", "url": "https://cs.wikipedia.org/wiki?curid=1217909", "title": "Puzieux (Moselle)", "text": "Puzieux (Moselle)\n\nPuzieux je francouzská obec v departementu Moselle v regionu Grand Est. V roce 2013 zde žilo 181 obyvatel.\n\nSousední obce jsou: Alaincourt-la-Côte, Craincourt, Delme a Xocourt.\n\n\"Počet obyvatel\"\n"}
{"id": "1217910", "url": "https://cs.wikipedia.org/wiki?curid=1217910", "title": "Jerry Fuchs", "text": "Jerry Fuchs\n\nJerry Fuchs, rodným jménem Gerhardt Thomas Fuchs, (31. prosince 1974 – 8. listopadu 2009) byl americký bubeník.\n\nDocházel na Georgijskou univerzitu, kde studoval grafický design. Již během studií hrál s lokálními skupinami The Martians a Koncak. V roce 1996 odešel do New Yorku, kde začal vystupovat s kapelou Vineland, a následně s Turing Machine. Později působil ve skupině !!!, s níž nahrál album \"Myth Takes\".\n\nRovněž spolupracoval s dalšími skupinami, mezi něž patří například The Juan MacLean, LCD Soundsystem, Massive Attack, Holy Ghost! a Maserati. Rovněž vystupoval v televizním pořadu \"Late Night with Conan O'Brien\", v němž doprovázel hudebníka Mobyho. Dále vystupoval napříklav v pořadu \"Late Show with David Letterman\" se skupinou MSTRKRFT.\n\nDne 8. listopadu 2009 se se svým přítelem zasekl v rozbitém výtahu v brooklynském Williamsburgu. Dvojici se podařilo otevřít dveře. Fuchs se následně pokusil z kabiny výtahu vyskočit, avšak zachytil se kapucí, kvůli čemuž byl vyveden z rovnováhy a spadl do výtahové šachty. Spadl z výšky pátého patra. Když byl nalezen, nebyl schopný mluvit, a brzy byl prohlášen za mrtvého. Kapela LCD Soundsystem, s níž také vystupoval, mu věnovala své následující album \"This Is Happening\".\n\n"}
{"id": "1217913", "url": "https://cs.wikipedia.org/wiki?curid=1217913", "title": "Puzieux", "text": "Puzieux\n\nPuzieux je název dvou obcí ve Francii:\n\n"}
{"id": "1217919", "url": "https://cs.wikipedia.org/wiki?curid=1217919", "title": "Brescianské Alpy", "text": "Brescianské Alpy\n\nBrescianské Alpy (italsky \"Prealpi Bresciane\") jsou pohoří na jihu Alp v Itálii. Leží v Lombardii, v provincii Brescia. Jsou součástí Lombardských Alp. Rozlohou nevelké pohoří je na západě ohraničeno jezerem Iseo, na jihu městem Brescia a Pádskou nížinou, na východě Gardskými horami a na severu údolím řeky \"Caffaro\" ležící na jižním úpatí pohoří Adamello. Nejvyšší horou Brescianských Alp je \"Monte Colombine\" (2 215 m).\n"}
{"id": "1217920", "url": "https://cs.wikipedia.org/wiki?curid=1217920", "title": "Executive One", "text": "Executive One\n\nExecutive One je volací znak určený k označení jakéhokoliv amerického civilního letadla nesoucího na palubě prezidenta Spojených států. Prezident Spojených států je však převážně přepravován letadly amerických ozbrojených sil v rámci tzv. „Prezidentské vzdušné transportní skupiny“ (), nesoucí označení Air Force One, Marine One, Navy One a jiná. „Prezidentská vzdušná transportní skupina“ je součástí 89. transportního křídla (\"89th Airlift Wing\") Air Mobility Command Letectva Spojených států (USAF), dislokovaného na Joint Base Andrews (dříve \"Andrews Air Force Base\") nedaleko Camp Springs v Prince George's County ve státě Maryland.\n\nV roce 1973, aby „šel příkladem celému národu během probíhající ropné krize“ a „ukázal svou důvěru v aerolinky“, se tehdejší prezident Richard Nixon stal zatím jediným úřadujícím prezidentem USA cestujícím pravidelným linkovým letem, když k letu mezi Washington Dulles International Airport a Los Angeles International Airport použil DC-10 United Airlines. Jeho pobočník, doprovázející jej na palubu, nesl zařízení pro zabezpečenou komunikaci velikosti aktovky, umožňující v případě krizové situace komunikaci s Washingtonem.\n\nPokud jsou na palubě letadla příslušníci prezidentské rodiny, ale nikoliv prezident osobně, může let, z rozhodnutí Secret Service či personálu Bílého domu, užívat volací značku Executive One Foxtrot. „\"Foxtrot\"“ je ve fonetické abecedě ICAO slovo zastupující písmeno „F“, které je prvním písmenem anglického slova \"family\" (rodina). Hillary Clintonová byla v době, kdy byla první dámou USA, známá užíváním linkových spojů označených „\"Executive One Foxtrot\"“ pro lety na newyorské Letiště LaGuardia.\n\nDne 20. ledna 2009 nesl vrtulník, běžně užívající volací značku „Marine One“, volací znak „\"Executive One\"“, když transportoval George W. Bushe, jehož funkční období právě skončilo.\n\nExecutive Two je volací znak označující jakékoliv americké civilní letadlo na jehož palubě se nachází viceprezident USA. Typicky je však americký viceprezident přepravován také stroji 89. transportního křídla USAF, stejně jako prezident.\n\nNápadnou výjimkou byl Nelson Rockefeller, který byl v roce 1974 jmenován viceprezidentem Geralda Forda. Ten byl majitelem letounu Gulfstream, jemuž dával přednost před strojem DC-9, který byl v té době používán jako Air Force Two. Když byl viceprezident Rockefeller na palubě, nesl tento stroj, jelikož se jednalo o letadlo v soukromém vlastnictví, volací znak „\"Executive Two\"“.\n\n2. února 2000 byl Senátem projednáván návrh zákona, který by znemožnil protestujícím proti umělému přerušení těhotenství vyhnout se placení pokut podáním návrhu na vyhlášení osobního úpadku. Velmi krátce před tím než došlo k hlasování o něm, začalo být zřejmé, že hlasování může skončit nerozhodně, což by vyžadovalo vhození rozhodujícího hlasu viceprezidentem. Nejrychlejším způsobem přepravy z New Yorku, kde v té době viceprezident Al Gore byl, se ukázal kyvadlový let společnosti US Airways. Jeho hlasu však posléze nebylo třeba.\n\nPokud jsou na palubě civilního stroje přítomni členové viceprezidentovy rodiny, ale nikoliv on osobně, může mít let přidělen volací znak Executive Two Foxtrot.\n\n"}
{"id": "1217921", "url": "https://cs.wikipedia.org/wiki?curid=1217921", "title": "Piaggio P.X", "text": "Piaggio P.X\n\nPiaggio P.X byl vzduchem chlazený letecký hvězdicový devítiválec. Byl vyráběn italskou společností Rinaldo Piaggio S.p.A. během 30. a 40. let 20. století.\n\n\n\nZdroj\n\nČtyřdobý zážehový vzduchem chlazený devítiválcový hvězdicový letecký motor. Byl vybaven reduktorem s převodovým poměrem 1÷0,62 a jednostupňovým odstředivým kompresorem, převod pohonu kompresoru od klikového hřídele jednorychlostní, s převodovým poměrem 1÷7,35. Kompresní poměr 6,00÷1, rozvod OHV se dvěma ventily na válec, výfukový ventil chlazený sodíkem. Jednou zalomený skládaný dvoudílný klikový hřídel s valivým uložením (vpředu uložen na jednom válečkovém a jednom kuličkovém ložisku, zadní konec klikového hřídele uložen v kuličkovém ložisku), hlavní ojnice nedělená jednodílná. Mazání tlakové oběžné se suchou klikovou skříní, jedno tlakové a jedno odsávací zubové čerpadlo. Provozní tlak oleje 5 at (490,33 kPa). Zapalování zdvojené (se dvěma zapalovacími svíčkami na válec), plně stíněné, dvě zapalovací magneta Marelli MF9. Přípravu palivové směsi zajišťuje jeden vertikální karburátor (se spodním sáním) Piaggio T2-80 s automatickou regulací bohatosti směsi. Předepsané palivo: letecký benzín s oktanovým číslem 87. Startování motoru stlačeným vzduchem, startér Garelli.\n\n"}
{"id": "1217922", "url": "https://cs.wikipedia.org/wiki?curid=1217922", "title": "Stearman XA-21", "text": "Stearman XA-21\n\nStearman Model X-100 byl prototyp účastnící se soutěže United States Army Air Corps na nový dvoumotorový bitevní letoun, z níž posléze, po úpravách, vzešly typy Douglas A-20, Martin Maryland a North American B-25 Mitchell.\nStearman X-100, USAAC označený XA-21, byl dvoumotorový hornoplošník celokovové konstrukce. Netypické pro tehdejší americké letouny bylo uspořádání jeho kokpitu s aerodynamicky tvarovaným „skleníkovým“ překrytem zakrývajícím stanoviště pilota i bombometčíka, vnějškově připomínající německé bombardovací letouny tehdejší doby.\nXA-21 byl nejprve testován s původním provedením překrytu kabiny, ale po zjištění, že tato konfigurace omezuje výhled pilota vpřed, byl přestavěn s konvenční stupněnou přídí. Tato změna nijak podstatně neovlivnila výkony, ale sériová výroba typu nebyla objednána.\n\nJedinému vyrobenému XA-21 bylo přiděleno sériové číslo \"40-191\".\n\nData dle \"Museum of the United States Air Force\"\n\n\n\n\n\n"}
{"id": "1217923", "url": "https://cs.wikipedia.org/wiki?curid=1217923", "title": "Josef Hovora", "text": "Josef Hovora\n\nJosef Hovora (* 14. března 1946) je bývalý československý hokejový brankář. Kariéru absolvoval v týmu Škoda Plzeň s výjimkou období vojenské služby v sezónách 1966/67 a 1967/68, kdy byl hráčem Dukly Jihlava a podílel se na zisku prvních dvou mistrovských titulů tohoto vojenského týmu.\n\nDvakrát reprezentoval Československo. 27. a 29. listopadu 1969 nastoupil v přátelském setkání proti Kanadě. První setkání v Košicích skončilo vítězstvím Československa 4-0, odveta v Praze skončila 5-5. Jeho nevýhodou bylo, že v letech, kdy podával nejlepší výkony, mělo Československo k dispozici několik vysoce kvalitních brankářů, zejména Vladimíra Dzurillu a Jiřího Holečka, ale také Jiřího Crhu a Marcela Sakáče.\n"}
{"id": "1217926", "url": "https://cs.wikipedia.org/wiki?curid=1217926", "title": "Stavby navržené Le Corbusierem", "text": "Stavby navržené Le Corbusierem\n\nLe Corbusier, původním jménem Charles-Édouard Jeanneret-Gris, byl švýcarsko-francouzský architekt, který se věnoval i malířství a urbanismu. Svým radikálním dílem i výtvarným citem výrazně ovlivnil vývoj moderní architektury a je považován za největšího architekta 20. století. 17 budov či skupin budov z díla Le Corbusiera bylo v roce 2016 zařazeno na seznam světového kulturního dědictví UNESCO.\n\nNásledující tabulka zahrnuje pouze objekty chráněné UNESCEM, nejedná se o kompletní architektovo dílo. \n"}
{"id": "1217928", "url": "https://cs.wikipedia.org/wiki?curid=1217928", "title": "Wilhelm Kreiml", "text": "Wilhelm Kreiml\n\nWilhelm Kreiml (29. prosince 1853 – 6. listopadu 1930 Mikulov) byl rakouský právník a politik německé národnosti z Moravy; poslanec Moravského zemského sněmu a starosta Mikulova.\n\nPocházel z starobylého mikulovského rodu, který se připomíná už v 16. století. Jeho matkou byla Caroline Kreiml, otcem c. k. auditor v Olomouci Josef Kreiml. Po otcově smrti roku 1886 se vdova Caroline přistěhovala z Olomouce do Mikulova za svými syny, obchodníkem Johannem Kreimlem a advokátem Wilhelmem Kreimlem. Zemřela ovšem krátce poté v září 1887. Wilhelmovou manželkou byla Maria Anna Wentruba z Lipníku nad Bečvou.\n\nProfesí byl advokátem. Do seznamu advokátů byl zapsán roku 1884 a usadil se v Mikulově. Zastával funkci starosty Mikulova. Starostou byl od roku 1905 do roku 1911.\n\nPočátkem 20. století se zapojil i do vysoké politiky. V doplňovacích zemských volbách 9. září 1908 (poté co zemřel poslanec Leopold Götz) byl zvolen na Moravský zemský sněm, za kurii městskou, německý obvod Mikulov, Jaroslavice, Pohořelice, Dolní Kounice. V roce 1908 se uvádí jako kandidát liberální Německé pokrokové strany.\n\nZemřel v listopadu 1930 ve věku 77 let.\n"}
{"id": "1217929", "url": "https://cs.wikipedia.org/wiki?curid=1217929", "title": "Čistky v Turecku (2016)", "text": "Čistky v Turecku (2016)\n\nČistky v Turecku byly zahájeny po neúspěšném pokusu o vojenský převrat ze dne 15. července 2016. Režim prezidenta Recepa Tayyipa Erdoğana zahájil represe vůči svým odpůrcům a rozsáhlé čistky v armádě, policii, justici, médiích či školství. Prezident Erdoğan označil za strůjce pokusu o převrat svého odpůrce, duchovního Fethullaha Gülena, který žije ve Spojených státech amerických, a požádal o jeho vydání do Turecka. Sám Gülen však pokus o puč odsoudil a odmítl, že by s ním měl něco společného; navíc uvedl, že není vyloučeno, že byl puč zinscenovaný samotným prezidentem s cílem upevnění vlastní moci. Organizace Amnesty International upozornila na mučení údajných strůjců puče, na jejich bití a znásilňování, na odpírání jídla, vody, lékařské péče i kontaktu s rodinou a právníky. Podle AI věznění nevědí ani z čeho jsou obviněni a Turecko tak porušuje právo na spravedlivý soud zaručené v jeho vlastním zákoníku i v mezinárodním právu.\n\nDo konce července bylo 15 846 lidí zadrženo, z toho 8 133 lidí bylo zatčeno, 48 222 státních pracovníků bylo suspendováno. 15 univerzit, 1 043 soukromých škol, 1 229 charitativních organizací a nadací, 19 odborových svazů, 35 zdravotnických zařízení, 4 zpravodajské agentury, 16 televizních kanálů, 23 rozhlasových stanic, 45 denních novin, 15 časopisů a 29 vydavatelství bylo uzavřeno. \n\nCelkem bylo na 160 000 lidí propuštěno nebo postaveno mimo službu. 77 000 lidí bylo zatčeno. Mnoho lidí bylo zatčeno na základě vykonstruovaných obvinění. 170 novin, televizních stanic a vydavatelství bylo zakázáno, přes 150 novinářů bylo uvězněno. Čtvrtina poslanců, většinou opozičních, byla zbavena imunity, a došlo k zatýkání představitelů opoziční prokurdské HDP. \n\nDne 20. července vyhlásil prezident Erdogan výjimečný stav na následující tři měsíce, což povoluje turecká ústava v případě vážného narušení veřejného pořádku v zemi nebo pokud násilné činy ohrožují svobodu a demokracii. Dle agentury DPA může díky tomu prezident Erdogan vládnout pomocí dekretů, může být omezeno či pozastaveno právo shromažďovací nebo svoboda slova. Čistky pokračovaly i v roce 2019.\n\nV sobotu 16. července označila média za hlavní iniciátory pokusu o převrat bývalého vrchního velitele letectva Akına Öztürka a šéfa výcviku pozemních vojsk Metina İyidila. Došlo k masivnímu zatýkání, když během několika hodin bylo zatčeno více než 1500 vojáků, pět generálů a 29 plukovníků bylo sesazeno. Z celkového počtu 67 generálů Tureckého letectva bylo 30 postaveno mimo službu.\n\nTurecký premiér Binali Yıldırım 29, července oznámil, že vláda uzavře leteckou základnu Akinci severně od Ankary, která během pokusu o puč sloužila vzbouřencům. Uzavřena mají být také všechna kasárna, z nichž během pokusu o převrat vyjížděly tanky a vylétaly vrtulníky.\n\nZe svých funkcí bylo ihned odvoláno 2745 soudců a státních zástupců Byly vydány zatykače i na další desítky soudců a státních zástupců. Své funkce museli opustit také dva ústavní soudci, deset členů Státní rady a pět členů Vysoké rady soudců a státních zástupců. Podle šéfa soudcovských odborů Mustafa Karadaga policie zatýká nejen soudce a státní zástupce podezřelé z účasti na pokusu o převrat, ale i kritiky režimu, kteří s vojenským pučem nemají nic společného.\n\nTurecké ministerstvo školství 19. července propustilo 15 200 svých zaměstnanců a 21 tisícům učitelů ze soukromých institucí odebralo licence. Turecká vysokoškolská rada (YÖK) nařídila 1577 děkanům státních i soukromých univerzit v Turecku podání rezignaci. 20. července tato rada zakázala všem akademickým pracovníkům cestovat do zahraničí, a to až do odvolání.\n\nPrvním dekretem po vyhlášení výjimečného stavu nařídil Erdogan uzavření 1043 soukromých škol, 1229 spolků a nadací, 19 odborových svazů, 15 univerzit a 35 zdravotnických zařízení s tím, že tyto instituce jsou údajně podezřelé ze styků s Fethullahem Gülenem, kterého Erdogan označuje za údajného strůjce neúspěšného převratu.\n\nČistky tureckého režimu jsou zaměřeny také na média. Bylo zavřeno více než 80 redakcí - 16 televizních kanálů, 45 deníků, 23 rozhlasových stanic a 3 tiskové agentury. Dále byly vydány zatykače na 47 novinářů v rámci vyšetřování osob údajně blízkých Gülenovi. Tito novináři pracovali pro opoziční list Zaman, nad kterým začátkem března 2016 převzal kontrolu turecký režim. Do roku 2018 bylo zavřeno kolem 200 médií. \n\nObvinění a zatčení údajných podporovatelů Fethullaha Gülena se týká také některých firem. Turecká policie například zatkla kvůli údajnému spojení s pučisty manažery skupiny Naksan. Právě pro firmu Adularya z této skupiny Naksan provádí česká firma Vítkovice Machinery Group stavbu elektrárny Yunus Emre, na kterou poskytla půjčku ve výši 12 miliard korun státní Česká exportní banka.\n\nV Turecku se objevily spekulace, že pokus o puč byl zinscenovaný, aby mohla vláda zahájit represe, získat podporu a upevnit svou moc. U lidí, kteří takové domněnky otevřeně sdělili na sociálních sítích, prokurátoři zahájili vyšetřování.\n\nZa kritiku turecké vojenské invaze do Afrínu v Sýrii proti Kurdům bylo na počátku roku 2018 zatčeno v Turecku přes 800 lidí.\n\nPrezident deklaroval, že znovu zavede trest smrti, navzdory ostrému odporu Evropské unie. Odůvodnil to tím, že si to občané žádají a je jim potřeba naslouchat. Kritici se ale obávají, že skutečnou motivací je stupňování represí jeho režimu. Evropská unie uvedla, že v případě zavedení trestu zastaví jednání o vstupu Turecka do EU, která zesílila při řešení migrační krize\n\n"}
{"id": "1217931", "url": "https://cs.wikipedia.org/wiki?curid=1217931", "title": "Jeffrey Ket", "text": "Jeffrey Ket\n\nJeffrey Ket (* 6. dubna 1993) je nizozemský fotbalový obránce, od února 2017 hráč klubu CS Pandurii Târgu Jiu. Hraje na postu stopera (středního obránce).\n\n\n"}
{"id": "1217932", "url": "https://cs.wikipedia.org/wiki?curid=1217932", "title": "Horch 8", "text": "Horch 8\n\nHorch 8 byl luxusní automobil s osmiválcovým řadovým motorem, který vyráběla od roku 1926 do roku 1935 firma Horch Werke AG ve Zwickau (od června 1932 součástí koncernu Auto Union). Prvním sériově vyráběným automobil byl model 1926 Horch 12/60 PS (typ 303) s osmiválcovým motorem a brzdami s posilovačem Bosch Dewandre.\n\nŠéfkonstruktér firmy Horch, Paul Daimler, syn Gottlieba Daimlera, který pracoval jako technický ředitel společnosti Argus Motoren v Berlíně pro závod ve Zwickau, která vlastnila většinu akcií firmy Horch. V roce 1929 byl postaven model s  3,2-litrovým motorem s dvojitým rozvodem OHCi (DOHC). Motor měl pětkrát uloženou klikovou hřídel.\n\nModel Horch 303 s 60 hp byl první typ řady a byl následován modelem s motorem o obsahu 2,6 litru čtyřválcovým Horch 10/50 hp (10 M 25). Vůz měl čtyřstupňovou převodovkou s řadicí pákou uprostřed vozu s pohonem zadních kol. Vyráběl se v několika modelech: jako šestimístný cestovní vůz, jako limuzína Pullman a jako kabriolet. V roce 1927 se začal vyrábět model 304 s krátkým podvozkem jako kabriolet. Ve stejném roce byly modely nahrazeny typy 305 a 306 s motory se zvětšeným obsahem na 3,4 litru a s výkonem 65 koní.\n\nV roce 1928 do vozu začal být montován do 4-litrový motor o výkonu 80 koňských sil. Až do roku 1930 byl označován jako typ 350. Na pařížském autosalonu 1930 uvedla firma Horch dva modely: Horch 400 s čtyřlitrovým motorem DOHC s výkonem 80 k a sedmimístná limuzína Pullman Horch 500 s novým pětilitrovým motorem o výkonu 100 k.\n\nV roce 1929 opustil Paul Daimler konstrukci motoru se dvěma vačkovými hřídeli zjednodušeným designem s ohledem na probíhající celosvětovou hospodářskou krizi. Vývoj motorů Horch byl převeden do závodu ve Zwickau. Nový motor, navržený Fritzem Fiedlerem, byl osmiválec s jednou vačkovou hřídelí. Kliková hřídel byla nyní uložena desetinásobně. \"Levným\" modelem byl typ 430 z let 1931-1932 s 3-litrovým motorem a výkonem 65 koní. Dále byly dodávány modely s 4-litrovými motory s výkonem 80 k (typy 410 a typ 440, od 1932 označován jako typ 710). Kromě toho byly vyráběny modely s motorem o obsahu 4,5 litru a výkonu 90 k, (typ 420, typ 450 a typ 470, od 1932 typ 720, typ 750 a typ 750 B). Nejvyššími modely byly vozy s motorem s objemem 5 litrů a výkonem 100 koní. Jednalo se o modely typ 480 a typ 500/500 A (od 1932 Typ 500 B, typ 780 a typ 780 B).\n\nDo roku 1935 bylo vyrobeno přibližně 12 000 vozů. Nástupnickým modelem byl automobil Horch 850/951 s osmiválcovým řadovým motorem a v roce 1933 model Horch 830/930. Jubilejní 25 000. vůz Horch s osmiválcovým motorem byl slavnostně dodán ve Zwickau dne 25. července 1937.\n\nFirma Mercedes-Benz konkurovala vozům Horch 8 svým modelem Mercedes-Benz W 08. V období mezi lety 1928 a 1939 bylo vyrobeno 3 824 vozů Mercedes W 08. Firma Horch prodala v letech 1926 až 1934 přibližně 12 000 vozů Horch 8.\n\n"}
{"id": "1217934", "url": "https://cs.wikipedia.org/wiki?curid=1217934", "title": "Nenásilí", "text": "Nenásilí\n\nNenásilí je zásada, která odmítá násilí a snaží se ho překonat.\n\nPrincip nenásilí je součástí hinduistického, buddhistického a džinistického náboženství jako tzv. ahinsá, která představuje úctu ke všemu živému a ochranu všeho živého před fyzickým násilím.\n\nZásada byla úspěšně uplatněna Mahátmou Gándhím při osamostatňování Indie nebo například Martinem Lutherem Kingem při tažení za rovnoprávnost všech Američanů. Zásada nenásilí byla také součástí zásad formulovaných Václavem Havlem během Sametové revoluce.\n"}
{"id": "1217936", "url": "https://cs.wikipedia.org/wiki?curid=1217936", "title": "Záhady oceánů s Jeffem Corwinem", "text": "Záhady oceánů s Jeffem Corwinem\n\nZáhady oceánů s Jeffem Corwinem (v anglickém originále Ocean Mysteries with Jeff Corwin) je americký vzdělávací televizní seriál, vysílaný jednou týdně během sobotního dopoledne na stanici ABC. Patří do sady pořadů \"Litton Weekend Adventure\", jež produkuje televizní společnost Litton Entertaiment. Vysílal se od září 2011 do května 2016.\n\nSeriálem provází známý americký ochránce přírody a biolog Jeff Corwin. Každá epizoda pojednává o určitém subjektu (jednotlivý druh zvířete, část světa apod.) v souvislosti s mořským prostředím nebo s mokřady, řekami a ostrovy. Seriál také poukazuje na ochranu přírody v různých regionech.\n\n"}
{"id": "1217937", "url": "https://cs.wikipedia.org/wiki?curid=1217937", "title": "Piatnitzkysauridae", "text": "Piatnitzkysauridae\n\nPiatnitzkysauridae je čeleď dinosaurů patřících do skupiny Megalosauroidea. Typovým druhem je \"Piatnitzkysaurus floresi\", popsaný argentinským paleontologem Josém Bonapartem roku 1979. Čeleď v současnosti zahrnuje i rody \"Marshosaurus\" a \"Condorraptor\".\n\nFosilní pozůstatky dosud známých piatnitzkysauridů pocházejí z Argentiny a USA, jejich původní rozšíření však mohlo být ještě podstatně větší.\n\nČeleď je definována tak, že do ní patří všichni zástupci nadčeledi Megalosauroidea blíže příbuzní piatnitzkysaurovi než megalosaurovi (čeleď Megalosauridae) a spinosaurovi (čeleď Spinosauridae).\n\n"}
{"id": "1217940", "url": "https://cs.wikipedia.org/wiki?curid=1217940", "title": "Popovický vrch", "text": "Popovický vrch\n\nPopovický vrch (), místními nazývaný \"Popovičák,\" je mírně protáhlý 356 metrů vysoký nefelinitový zalesněný kopec obklopený okrajovými částmi Děčína. Název získal podle děčínské městské části Popovice, která se nachází na jihovýchodním úbočí kopce. Na severovýchodní úbočí dosahuje městská část Letná. Horní Oldřichov ze severozápadu a Krásný Studenec z jihozápadu jsou od kopce dále. \n\nNa opačné straně nad Děčínskou kotlinou se nachází kopec s podobným jménem: Popovičský vrch (529 m).\n\nVrch má podobu nesouměrného hřbetu tvořeného olivinickým nefelinitem, na jehož úbočích se nachází listnatým lesem porostlá suťová pole.\n\nPo zprovoznění televizního vysílače Buková hora byl na Popovickém vrchu vybudován televizní převáděč pokrývající členitý terén Děčínské kotliny. Od přechodu na digitální signál slouží jako vykrývač. V letech 1972 až 1992 byla na východním svahu v provozu sjezdovka s umělým povrchem. Tato sjezdovka byla první svého druhu v Československu a na ní začínal s lyžováním skikrosař Tomáš Kraus.\n\nPřes Popovický vrch nevede žádná značená turistická cesta. Vrchol je přístupný od jihozápadu lesní cestou, je však zalesněn a není z něho prakticky žádný výhled. Zato z okraje lesa je řada dobrých výhledů.\n"}
{"id": "1217942", "url": "https://cs.wikipedia.org/wiki?curid=1217942", "title": "JSTV", "text": "JSTV\n\nJSTV (celým názvem \"Japan Satellite Television\") je japonský satelitní placený kanál vysílající z Londýna program složený z vlastních i převzatých pořadů různých japonských TV stanic (zejména NHK, Fuji TV a TV Tokyo). Vysílání je určeno pro japonskou diasporu žijící v Evropě. Pořady stanice NHK jsou zpravidla vysílány nekódovaně. Program je vysílán pro Evropu, Střední Východ, Severní Afriku a Rusko v japonštině, některé pořady jsou doplněny anglickými titulky nebo překladem. Svým předplatitelům zasílá \"JSTV\" vlastního programového průvodce.\n\nV listopadu 1989 došlo k založení společnosti \"Japan Satellite TV (Europe) Limited\" se sídlem v Londýně jakožto provozovatele stanice. Od 2. května 1990 zahájil \"JSTV\" zkušební dvouhodinové vysílání a další den uveřejnil plánovaný termín startu stanice.\n\nZkušební vysílání probíhalo přes družici Astra 1A, kde \"JSTV\" sdílel transpondér 5 se stanicemi Lifestyle a The Childrens Channel. \"JSTV\" v prvním roce vysílání vysílal pouhé dvě hodiny denně a to od 21:00 do 23:00 hodiny středoevropského času. Dne 3. května 1991 bylo vysílání přesunuto na jiný transpondér na družici Astra 1B a vysílací čas rozšířen na 11 hodin denně. Vysílání začínalo ve 20:00 a končilo 07:00 hodin ráno středoevropského času. \"JSTV\" začala některé své pořady titulkovat a dabovat do angličtiny, aby byly více dostupnější evropskému publiku.\nSimultánní dvouhodinové vysílání na družici \"Astra 1A\" pokračovalo až do 14. července 1991.\n\nPo necelých dvou měsících, kdy měla \"JSTV\" nový transpondér sama pro sebe, začala od 1. září 1991 sdílet pozici se stanicí \"The Childrens Channel\", která vysílala od 06:00 do 19:00 hodin středoevropského času a po 19. hodině se střídala s \"JSTV\". Ta vysílala ve zbývajícím čase. Zpravodajství vysílané v 19 hodin bylo opatřeno anglickými titulky a další zpravodajství ve 21:30 bylo na zvukové nosné 7.20 MHz dostupné s anglickým překladem.\n\nV roce 1992 oznámilo \"JSTV\" úmysl své vysílání od 1. dubna kódovat systémem Videocrypt a zpřístupnit jej pouze svým předplatitelům. Dosud stanice vysílala nekódovaně. K samotnému zakódování stanice došlo až 1. května 1992, kdy se z \"JSTV\" stal placený televizní kanál. Divákům bydlícím mimo Velkou Británii, kteří chtěli ve sledování kanálu pokračovat, začalo \"JSTV\" nabízet dekodér v ceně 150 liber. Ti navíc museli zaplatit aktivační poplatek ve výši 30 liber a dále měsíční předplatné 30 liber. K vysokým nákladům za příjem \"JSTV\" sdělilo, že jsou dány omezeným počtem potenciálních diváků v Evropě.\n\nSpolečný transpondér opustil dětský kanál \"The Childrens Channel\" 12. července 1993 a \"JSTV\" po nějakou dobu na transpondéru vysílalo opět samostatně až do 1. října 1994, kdy došlo ke sdílení s hudebním country kanálem CMT Europe.\n\nBěhem zemětřesení v japonském městě Kóbe, ke kterému došlo 17. ledna 1995, upustila \"JSTV\" dočasně od kódování svých pořadů a vysílala svůj program nekódovaně.\n\nOd poloviny roku 1996 došlo k přesunu \"JSTV\" na družici Astra 1D, kde sdílel transpondér s britskou dostihovou stanicí The Racing Channel a čínskou China News & Entertainment (CNE). Vysílací čas se změnil a vysílání probíhalo od 20:00 do 01:00 středoevropského času. V listopadu 1996 byl kanál \"The Racing Channel\" přesunut na jiný transpondér a \"JSTV\" začala vysílat již od 11:00 hodin. Čínský kanál \"CNE\" vysílal od 01:00 do 05:00 hodin.\n\nK dalším rozšíření vysílání došlo v prosinci 1997, kdy \"JSTV\" začínala vysílání již v 7 hodin ráno a v říjnu 1999 začínalo vysílání již v 5 hodin ráno. Od 6. května 2000 vysílá stanice nepřetržitě.\n\nDne 31. prosince 2000 byl přenos signálu \"JSTV\" přesunut na družici Hot Bird 6, na \"Astře\" zůstalo jen vysílání stanice neplaceného kanálu \"NHK\", jehož signál byl na tomto transpondéru odpojen k 1. listopadu 2001. Během roku 2011 došlo k náhradě původně používaného kódovacího systému Cryptoworks kódováním Conax.\n\nOd 31. března 2008 zahájilo \"JSTV\" vysílání druhého programu, což vedlo k přejmenování původní stanice \"JSTV\" na \"JSTV 1\".\n\n\nStanice \"JSTV 1\", původně známá pod názvem \"JSTV\", vysílá 24 hodin denně program sestaven ze zpravodajství televize NHK, dramat, občasných japonských filmů, anime, sportu (především sumo a japonský baseball), pořadů pro děti a ostatních programů. Některé části vysílání (zpravidla pořady NHK) nejsou kódovány.\n\nProgram je koncipován podobně, jako první program s tím rozdílem, že je vysílání párkrát denně přerušeno několika hodinovými bloky rozhlasového vysílání stanice NHK World Radio Japan.\n\nCena předplatného pro Brity je 30 liber, pro diváky z ostatních zemí je stanovená cena 50 euro. Tabulky uvádí frekvence vysílání prostřednictvím satelitu a seznam kabelových operátorů šířící tyto programy.\n\n\n\n\n\n\n"}
{"id": "1217947", "url": "https://cs.wikipedia.org/wiki?curid=1217947", "title": "Vedlejší škody", "text": "Vedlejší škody\n\nVedlejší škody (či kolaterální ztráty) ve vojenské terminologii znamenají úmrtí, zranění nebo jiné škody na necílených objektech. Často se používá pro nehody na civilistech či poškození nevojenských objektů v průběhu útoku na legitimní vojenské cíle. Pro neúmyslné zničení přátelského cíle se používá termín přátelská palba.\n\nNěkteří kritici používání pojmu vidí jako eufemismus, který se snaží odosobnit skutečnost smrti nevinných.\n\nAnglický výraz „collateral“ pochází ze středověké latiny, ze slova \"collateralis\", doslova \"col-\", „společně s“ + \"lateralis\" (z \"latus\", \"later-\", „strana“) a jinak je v některých obratech používán jako synonymum k „paralelní“ či „navíc“ („kolaterální žíly“ vedou krev paralelně, „kolaterály“ jsou finanční zástavy). První známé použití anglického sousloví „collateral damage“ bylo v tomto kontextu použito roku 1961 v článku T. C. Schellinga „Rozptýlení, odstrašení a poškození“.\n\nPrůvodce cílením vojenské rozvědky USAF definuje termín jako „nezamýšlenou škodu či incidentní škodu postihující zařízení, vybavení či personál, vzniklou jako důsledek vojenských aktivit namířených proti cílené nepřátelské síle nebo zařízení.“ Záměr je klíčový pro porozumění vojenským definicím z toho důvodu, že se vztahuje k cílené selekci. Od doby PGM a zásahů specializovaných jednotek se však obecně soudí, že ochrana civilistů je velkou prioritou zemí západního světa, proto se i termín samotný stále hojně užívá.\n\n\nMezinárodní úmluvy schvalují použití válečného práva v ozbrojeném konfliktu, včetně zavinění vedlejších škod, pokud je zásah ve shodě s třemi základními principy: vojenskou nutností (pro zachování míru), rozlišením (problému a příčiny) a proporcionalitou.\n\nLuis Moreno-Ocampo, hlavní žalobce Mezinárodního trestního soudu vyšetřoval obvinění Spojených států amerických z válečných zločinů během Invaze do Iráku v roce 2003 a v otevřeném dopise své nálezy publikoval. Podle této analýzy se USA chovalo ve shodě s těmito principy, a zásah byl tedy legitimní.\n"}
{"id": "1217949", "url": "https://cs.wikipedia.org/wiki?curid=1217949", "title": "Asociace pro podporu trůnu", "text": "Asociace pro podporu trůnu\n\nAsociace pro podporu trůnu (大政翼贊會 - \"Taisei Yokusankai)\" byla japonská para-fašistická organizace, kterou vytvořil premiér Fumimaro Konoe dne 12. října 1940, za účelem vytvoření efektivní vlády jedné strany v Japonském císařství a maximalizace japonského válečného úsilí v Číně. Vznikla sloučením stran \"Rikken Minseitō\" (立憲民政党) a \"Rikken Seiyūkai\" (立憲政友会), dvou dominantních sil v Japonském parlamentu a politické frakce armády zvané \"Kōdōha (\"皇道派). Byla rozpuštěna v červnu 1945, krátce před japonskou kapitulací.\n"}
{"id": "1217954", "url": "https://cs.wikipedia.org/wiki?curid=1217954", "title": "Josef Krist (poslanec)", "text": "Josef Krist (poslanec)\n\nJosef Krist (19. srpna 1868 Vlkoš – 19. prosince 1950 Vlkoš) byl rakouský pedagog a politik z Moravy; poslanec Moravského zemského sněmu.\n\nNarodil se roku 1868 ve Vlkoši, kde jeho otec Jan Krist byl čtvrtláníkem. Sám tu působil jako rolník. Roku 1895 po rodičích převzal rodinné hospodářství. V roce 1921 vystoupil z katolické církve.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Kyjov. V roce 1906 se na sněm dostal jako samostatný agrární kandidát. Brzy po volbách byl nalezeny při volbách v tomto obvodu chyby, kvůli kterým se chystalo jejich anulování. Šlo o vyřazení 29 voličských hlasů ve prospěch Karla Františka Seilerna kvůli nevyhovujícímu písmu. Při jejich započtení by Krist ani nepostoupil z 1. do 2. kola volby. Na mandát proto Krist sám rezignoval již v roce 1907. Ohlásil, že hodlá kandidovat i v následně vypsaných doplňovacích volbách. Do nich šel jako agrárník (Českoslovanská strana agrární), ale porazil ho mladočeský kandidát Jan Měchura.\n"}
{"id": "1217958", "url": "https://cs.wikipedia.org/wiki?curid=1217958", "title": "Josef Krist", "text": "Josef Krist\n\nJméno a příjmení Josef Krist má více nositelů:\n\n"}
{"id": "1217960", "url": "https://cs.wikipedia.org/wiki?curid=1217960", "title": "Krist", "text": "Krist\n\nPříjmení Krist nosí tyto osobnosti:\n\n"}
{"id": "1217962", "url": "https://cs.wikipedia.org/wiki?curid=1217962", "title": "Pan Selfridge", "text": "Pan Selfridge\n\nPan Selfridge (v anglickém originále Mr. Selfridge) je britsko-americký výpravný historický televizní seriál. Vypráví skutečný příběh rodilého Američana Harryho Gordona Selfridge, zakladatele slavného londýnského obchodního domu Selfridge & Co na počátku 20. století. Seriál vznikl podle životopisné knihy Lindy Woodheadové \"Shopping, Seduction & Mr Selfridge\", kterou pro televizní obrazovky převedl Andrew Davies. O vznik projevila zájem britská televize ITV po předchozím úspěchu jejího historického seriálu \"Panství Downton\". Koprodukovaly jej společnosti ITV Studios a Masterpiece/WGBH. Titulní roli ztvárnil Jeremy Piven. Původně desetidílný seriál začala ITV vysílat od 6. ledna 2013 a od 31. března téhož roku ji následovala americká televize PBS. Ve čtyřech řadách vzniklo celkem 40 dílů, poslední z nich byl odvysílán 11. března 2016.\n\n"}
{"id": "1217965", "url": "https://cs.wikipedia.org/wiki?curid=1217965", "title": "Leopold Krakowský z Kolowrat", "text": "Leopold Krakowský z Kolowrat\n\nLeopold hrabě Krakowský z Kolowrat (11. prosinec 1804, Vídeň – 21. březen 1863, Vídeň), celým jménem Leopold Maria Meinrad Adam Camillo Johann Nepomuk Raimund hrabě Krakowský z Kolowrat byl příslušníkem Leopoldovy linie krakovské větve šlechtické rodiny Kolovratů a zakladatel starší týnecké linie. Věnoval se vojenské dráze a stal se guvernérem Benátek.\n\nNarodil se jako první syn a nejstarší z devíti potomků Františka Xavera hraběte Krakowského z Kolowrat (10. prosinec 1783 Vídeň – 13. prosinec 1855 Telč) a jeho manželky (sňatek 24. březen 1804) Julie komtesy z Wildenstein-Wildbachu (8. prosinec 1786 Štýrský Hradec – 17. září 1849).\n\nVěnoval se vojenské dráze, a to zpočátku velice úspěšně. Jeho důstojnická kariéra vyvrcholila ziskem hodnosti polního maršála. Stal se pravou rukou maršála Jana Josefa Václava hraběte Radeckého z Radče (2. listopad 1766 zámek Třebnice – 5. leden 1858 Milán) v 18. pěším pluku. Byl c. k. komořím a pak i guvernérem Benátek, což byla neobyčejná pocta, ale i velice lukrativní místo.\n\nV Benátkách se ve zralém věku oženil s tanečnicí Natalií Blaszezyńskou, která nebyla urozeného původu, proto byl odvolán do Vídně a zbaven benátského guvernérství. Poté ho poslali do Uher potlačit Kossuthovo povstání. Ještě předtím ale prodal malý statek na Moravě a zlaté a stříbrné mince si vzal s sebou v železné truhle. Cestou byl povstalci přepaden a okraden. Navíc jeho uherská mise nebyla úspěšná a tak se do Vídně vrátil poražen, nemocen a sklíčen. V 58 letech byl penzionován. Kvůli dluhům mu hrozilo vězení. Dostal se do špitálu pro zchudlé vojáky, což bylo pro něho ponižující. Přátelé se přimluvili u císaře Františka Josefa I. (císařem 1848–1916) a na jeho příkaz byl převezen do důstojnější nemocnice, kde pak za čtyři dny 21. března 1863 zemřel. Pohřben byl ve vídeňském Währingu.\n\nHrabě napsal paměti, které se však ztratily.\n\nZa úspěchy, statečnost a hrdinství, zejména v bitvě u řeky Vau, se stal rytířem Vojenského řádu Marie Terezie, rytířem ruského řádu sv. Jiří II. třídy, komandérem bavorského civilního záslužného řádu a toskánského řádu sv. Josefa. \n\nV Benátkách se zamiloval do polské klasické tanečnice Natalie Blaszezyńské (9. srpen 1828 Varšava – 17. leden 1861 Pau, Francie), dcery Josefa Blaszezyńského a Teofily Berty Ritterbondové. Přestože německé Gothajské almanachy uvádějí, že pocházela z ruské šlechtické rodiny, nebylo tomu tak. V Benátkách se s ní 11. června 1850 oženil, aniž by císaře požádal o svolení. Jednalo se tedy o morganatický sňatek. Narodily se jim tři děti:\n\n\nLeopold hrabě Kolowrat mohl být díky svému sňatku dokonce zbaven i příslušnosti ke svému rodu. Příbuzní jej totiž v souladu s rodovým ustanovením ve věci sňatků členů rodu (z roku 1629) zažalovali u zemského soudu. Ten ale jejich stížnost zamítl s odůvodněním, že předpisy občanského zákoníku mají vyšší právní platnost než rodová ustanovení. Kolovratové se odvolali k vyššímu soudu, ale jejich podnět byl znovu zamítnut a soud potvrdil rozsudek první instance.\n\n"}
{"id": "1217966", "url": "https://cs.wikipedia.org/wiki?curid=1217966", "title": "Civilní oběti", "text": "Civilní oběti\n\nCivilní oběti jsou nezamýšleně zabití nebo zranění civilisté během válečného konfliktu. Podle válečného práva jsou civilní oběti civilisté, kteří zahynuli nebo utrpěli zranění v důsledku války.\n\nPo druhé světové válce byla přijata řada smluv, jimiž se řídí zákony války. Ženevské úmluvy jsou široce přijímané, protože reagují proti praktikám druhé světové války. I když se Čtvrtá Ženevská úmluva pokusila zaručit právní ochranu pro civilní obyvatelstvo v době války, přijaté zákony se týkají pouze okupovaných oblastí.\n\nV roce 1977 byl přijat Protokol I zakazující úmyslný nebo bezohledný útok na civilisty a civilní objekty v bojové zóně, zasahující strana by naopak měla udělat maximum pro ochranu. I když byl ratifikován 173 zeměmi, na Protokol I stále nepřistoupilo 6 států: Spojené státy, Izrael, Írán, Pákistán, Indie a Turecko.\n\nÚmluva Římský statut je v tomto ohledu přísnější a definuje jakékoli \"úmyslně cílené útoky proti civilnímu obyvatelstvu\" jako nelegální. Dosud však nebyla ratifikována zdaleka ve všech vyspělých zemích.\n\nMnoho moderních národů odvozuje svůj přístup k etice civilních obětí z teorie Spravedlivé války, která prosazuje systém proporcionality. Válečné aktivity jsou podle této teorie ospravedlněny, pokud očekávané celkové vedlejší ztráty vyváží válkou dosažené cíle. V principu jde o aplikovaný utilitarismus, morální systém, který prosazuje, že morálně správné jednání je to, které tvoří nejvíce dobra.\n\nNicméněfilozofové morálky tento koncept často zpochybňují. Jsou to především zastánci morálního absolutismu, který zastává názor, že morální pravidla jsou absolutní. Jedno z takových pravidel by mělo být, že napadeni mohou být pouze nepřátelští bojovníci, jako pachatelé zločinu. Filozof Thomas Nagel takový přístup obhajuje ve své eseji \"Válka a Masakr\".\n\nJiným přístupem je pacifismus, přesvědčení, že jakýkoliv druh války je morálně nepřípustný.\n\n"}
{"id": "1217969", "url": "https://cs.wikipedia.org/wiki?curid=1217969", "title": "Oldřich Sedláček", "text": "Oldřich Sedláček\n\nOldřich Sedláček (* 25. března 1941) je bývalý český fotbalový trenér. V nejvyšší soutěži působil ve Vítkovicích jako asistent i hlavní trenér, poté vedl druholigová mužstva Žiliny, Opavy a Vítkovic. Byl asistentem Ivana Kopeckého u mistrovského mužstva Vítkovic ze sezony 1985/86.\n\nPozději působil i jako předseda (prezident) klubu FC Vítkovice.\n\nZdroje: \n\nJako hlavní trenér odkoučoval 30 prvoligových zápasů s bilancí 13 výher, 2 remíz, 15 porážek, 53 vstřelených a 40 inkasovaných branek.\n\n"}
{"id": "1217970", "url": "https://cs.wikipedia.org/wiki?curid=1217970", "title": "James Beckwourth", "text": "James Beckwourth\n\nJames Pierson Beckwourth, původně James Beckwith (* 1798 nebo 1800 Frederick County (Virginie) — 29. října 1866 Denver) byl americký traper a dobrodruh, výrazná postava osidlování Divokého západu. Je po něm pojmenován průsmyk Beckwourth Pass v Sieře Nevadě a městečko Beckwourth v Kalifornii.\n\nNarodil se ve Virginii, jeho otec Jennings Beckwith byl majitel plantáže z irské šlechtické rodiny a matka černá otrokyně. Podle tehdejších zákonů byl James majetkem svého otce, s nímž se v dětství přestěhoval do St. Louis, kde pracoval jako kovář a horník. V roce 1824 byl propuštěn z otroctví a vstoupil do Rocky Mountain Fur Company, která lovila bobry pro kožešinu v povodí Green River. Naučil se metodám přežití v divočině a díky vypravěčskému talentu se stal důležitou postavou pravidelného setkání lovců kožešin Mountain Man Rendezvous.\n\nV roce 1828 padl do zajetí domorodého kmene Vran (Crow, Absaroke). Oženil se s indiánkou a stal se uznávaným bojovníkem, podle vlastního tvrzení byl náčelníkem klanu, což byl ovšem u prérijních kmenů spíše neformální titul. Roku 1837 od indiánů odešel, údajně v důsledku romance s obávanou válečnicí Barcheeampe, a vrátil se do St. Louis, kde vstoupil do armády a bojoval na Floridě proti Seminolům. Po demobilizaci si otevřel obchod na Old Spanish Trail, v době mexicko-americké války byl americkým zvědem.\n\nZa kalifornské zlaté horečky objevil nejkratší cestu přes pohoří Sierra Nevada, po níž pak za úplatu provázel zlatokopy. Později provozoval vlastní ranč a hostinec, živil se i jako překupník koní, roku 1864 se přidal k milicím bojujícím proti domorodcům, které spáchaly masakr u Sand Creek. Po této události ho indiáni začali pokládat za zrádce, Beckwourthova smrt o dva roky později bývá vysvětlována tím, že ho indiáni z pomsty otrávili, i když spolehlivé důkazy chybějí.\n\nRoku 1856 zapsal jeho vzpomínky smírčí soudce Thomas D. Bonner a vydal je pod názvem \"The Life and Adventures of James P. Beckwourth, Mountaineer, Scout, Pioneer and Chief of the Crow Nation of Indians\". Kniha byla ve své době odmítnuta jako snůška výmyslů, k čemuž vedle Beckwourthova sklonu k přehánění přispěl i jeho míšenecký původ. Teprve ve druhé polovině 20. století byl Beckwourth doceněn jako odvážný průkopník, znalec Skalnatých hor a významná osobnost afroamerické historie.\n\n"}
{"id": "1217972", "url": "https://cs.wikipedia.org/wiki?curid=1217972", "title": "360. peruť RAF", "text": "360. peruť RAF\n\n360. peruť () je bývalá peruť Royal Air Force určená pro výcvik elektronického boje.\n\nPeruť vznikla splynutím příslušníků 831. námořní peruti Fleet Air Arm (do té doby užívající letouny Fairey Gannet ECM.6) a letky „B“ 97. peruti Royal Air Force (operující se stroji English Electric Canberra) na základně RAF Watton 1. dubna 1966. Útvar byl zprvu znám jako Joint Electronic Warfare Trials and Training Force („Společné síly pro výcvik a testování elektronického boje“), než mu bylo 23. září 1966 přiděleno označení 360. peruť Royal Air Force/Royal Navy (\"No. 360 [RN/RAF] Squadron\"). Peruť užívala řadu variant typu Canberra: B.2, T.4 (pro výcvik pilotů), jednu B.6, PR.7 a E.17. První Canberra typu T.17 jí byla přidělena před Vánoci 1966, a typ ve službě setrval až do rozpuštění útvaru v říjnu 1994. \n\nSesterská jednotka, 361. peruť RAF, byla zformována v lednu 1967, s určením pro službu na Dálném východě. Po revizi britské obranné politiky v roce 1967 však byla shledána nadbytečnou a v červenci téhož roku opět rozpuštěna. \n\n360. peruť byla v dubnu 1967 přeložena na základnu RAF Cottesmore, a v roce 1973 jí byl udělen oficiální znak, zachycující trojzubec (symbolizující podíl Royal Navy) na němž sedí můra druhu \"Melese laodamia\" s rozepjatými křídly, která znázorňuje unikátní roli jednotky, neboť se jedná o druh, který vyluzuje ultrazvuk, jímž mate „radary“ hmyzožravých netopýrů.\nV září 1975 byla peruť opět přesunuta, tentokrát na základnu RAF Wyton, kde setrvala až do října 1994 kdy byla rozpuštěna, a její roli převzala civilní společnost Flight Refuelling Ltd.\n\nV roce 1991 360. peruť oslavila 25 let existence, a byla jí udělena perutní standarta. Peruť byla v mnoha ohledech jedinečným útvarem \"Royal Air Force\" – svou rolí; svým číslem, které nebylo předtím nikdy použito; a také tím, že jde o jedinou peruť RAF která vznikla, získala standartu a poté zanikla během vlády Alžběty II.\n\n\n\n"}
{"id": "1217974", "url": "https://cs.wikipedia.org/wiki?curid=1217974", "title": "Jean-François Coen", "text": "Jean-François Coen\n\nJean-François Coen (* 16. listopadu 1959 Oran) je francouzský hudebník. Narodil se v alžírském městě Oran. Roku 1965 se usadil v Paříži, kde se věnoval studiu hry na klasickou kytaru. Na přelomu sedmdesátých a osmdesátých let byl baskytaristou skupiny Modern Guy, jejíž jediné album ' produkoval velšský hudebník a skladatel John Cale. Roku 1990 hrál na albu \"Mirwais\" švýcarského hudebníka Mirwaise Ahmadzaïa. Své první sólové album nazvané \"Jean-François Coen\" vydal v roce 1993. K úvodní písni s názvem „“ byl natočen také videoklip, jehož režisérem byl Michel Gondry. Svou druhou dlouhohrající desku s názvem ' vydal v roce 2004 (vydavatelství Naïve Records). Roku 2008 přispěl coververzí písně „“ na album \"\" věnované zpěvákovi Étiennu Dahovi.\n\n"}
{"id": "1217976", "url": "https://cs.wikipedia.org/wiki?curid=1217976", "title": "No Fun", "text": "No Fun\n\n„No Fun“ je píseň americké skupiny The Stooges. Původně vyšla na jejím prvním albu nazvaném \"The Stooges\" v roce 1969 (vydavatelství Elektra Records). Jejími autory jsou všichni tehdejší členové skupiny, tedy zpěvák Iggy Pop, baskytarista Dave Alexander, kytarista Ron Asheton a bubeník Scott Asheton. Producentem původní nahrávky byl velšský hudebník a skladatel John Cale. Novinář Dave Thompson označil píseň za „národní hymnu punku“. Anglická zpěvačka Charli XCX nahrála v roce 2016 coververzi této písně pro soundtrack k televiznímu seriálu \"Vinyl\". Hudebník Dirty Beaches nahrál svou verzi písně roku 2011. Kapela Doctor Mix & the Remix nahrála roku 1979 píseň na své album \"Wall of Noise\".\n"}
{"id": "1217978", "url": "https://cs.wikipedia.org/wiki?curid=1217978", "title": "Wall of Noise", "text": "Wall of Noise\n\nWall of Noise je jediné studiové album skupiny Doctor Mix & the Remix, původně vydané v roce 1979 společností Rough Trade Records. Původní verze alba obsahovala celkem sedm písní – coververzí například od skupiny The Velvet Underground či zpěváka Davida Bowieho. Nahráno bylo mezi červencem a srpnem 1979 v Paříži. V roce 2004 byla deska vydána v rozsáhlé reedici, která kromě původních nahrávek obsahovala také B-strany singlů a koncertní nahrávky.\n\n\n"}
{"id": "1217979", "url": "https://cs.wikipedia.org/wiki?curid=1217979", "title": "Orobské Alpy", "text": "Orobské Alpy\n\nOrobské Alpy (italsky \"Alpi Orobie\") jsou pohoří ležící na jihu Alp v Itálii. Nachází se v Lombardii, především v provincii Bergamo. Na západě ale zasahují i do provincie Lecco, na východě Brescia a na severu Sondrio. Západní hranici pohoří tvoří jezero Como a Luganské Alpy, jižní hranici Bergamské Předalpy, na východě leží pohoří Adamello-Presanella a na severu Bernina, které jsou součástí Rétských Alp. Orobské Alpy náleží do Lombardských Alp. Od Bergamských Předalp (se kterými je někteří geografové slučují) jsou odděleny řadou údolí - \"Val Brembana\", \"Val Seriana\" nebo Val Camonica. Orobské Alpy se od Bergamských Předalp dále odlišují nadmořskou výškou (jsou vyšší), jiným terénem i různou vegetací. Nejvyšší horou Orobských Alp je Pizzo Coca (3 050 m).\n\nZe západu na východ mají Orobské Alpy délku 80 km. Tři hory mají vyšší nadmořskou výšku než 3 000 m, další téměř tři desítky hor jsou vyšší než 2 500 m. Nachází se zde několik menších ledovců. V karech leží řada jezer. Oblast je zpřístupněna mnoha turistickými trasami. Nejznámější je dálková turistická trasa \"Sentierro delle Orobie\".\n\n"}
{"id": "1217983", "url": "https://cs.wikipedia.org/wiki?curid=1217983", "title": "Heart and Mind", "text": "Heart and Mind\n\nHeart and Mind je druhé studiové album americké rockové hudební skupiny Sister Double Happiness. Vydáno bylo v roce 1991 společností Reprise Records a jeho producentem byl Kevin Laffey. Kromě členů kapely se na nahrávce podíleli i další hudebníci, včetně velšského hudebníka a skladatele Johna Calea. Nahráno bylo v různých studiích převážně v Kalifornii, ale také v New Yorku.\n\n\n\n"}
{"id": "1217985", "url": "https://cs.wikipedia.org/wiki?curid=1217985", "title": "INCCA", "text": "INCCA\n\nINCCA (, volný překlad \"Mezinárodní síť pro zachování současného umění\") je organizace sdružující konservátory sbírek a odborníky, kteří se zabývají technologiemi pro zachování moderních výtvarných děl. Byla založena roku 1999 a má více než 1500 členů ze sedmdesáti zemí.\n\nOrganizace vznikla z potřeby uchovat díla moderního umění, vytvořená často z neobvyklých materiálů. Jak s takovými díly zacházet, instalovat je a uchovávat představuje komplexní problém, který je třeba řešit interdisciplinárně. Cílem INCCA je sbírat informace, vyměňovat si zkušenosti a uchovat tyto poznatky pro budoucnost. Kurátoři a konzervátoři moderního umění zaznamenali postupně více než 10 000 rozhovorů s umělci a vydali soubor pokynů jak s jejich díly zacházet. INCCA eviduje více než 1600 umělců, včetně například Marina Abramovic, Joseph Beuys, Tony Cragg, Tracey Eminová, Nam June Paik a Thomas Hirschhorn.\n\nINCCA shromažďuje dokumenty, které jsou jinak nedostupné, např. záznamy rozhovorů, zprávy o stavu díla, pokyny k instalaci a technické výkresy. Typická témata symposií zahrnují: nové materiály, digitální sbírky, inovace v praxi konservátorů. Muzea v současnosti uchovávají i díla pracující s faktorem času (\"), která mimo filmu a videa zahrnují audio, umění založené na počítačových technologiích nebo záznamy uměleckých performancí.\n\nDůležitým interdisciplinárním projektem podporovaným Evropskou komisí je od roku 2007 GAMA (\"), neboli Brána k archivům mediálního umění. Portál umožňuje taková díla vyhledávat, používat a dále šířit. Jiné projekty mapují např. umělecká díla ve veřejném prostoru nebo se zabývají ochranou polychromie takových soch.\n\nINCCA zveřejňuje rovněž zprávy o nových technologiích, využitelných pro uchování uměleckých děl, která patří ke světovému kulturnímu dědictví.\n\nPrvotním impulsem bylo amsterdamské symposium: \"Moderní umění: Koho zajímá?\" (\"). Tehdejší účastníci se dohodli, že budou navzájem sdílet zkušenosti z instalací výstav moderního umění a uchovávání artefaktů. V letech 1999–2002 založili s podporou Evropské komise organizaci INCCA.\n\nRoku 2004 byl projekt představen v New Yorku (') a roku 2006 byla založena INCCA North America a webové stránky organizace. Od roku 2009 existuje pobočka sdružující země střední a východní Evropy (') a tematická skupina pro vzdělávání (\"). INCCA organizuje mezinárodní setkání a pracovní skupiny. Od roku 2010 existuje souběžně organizace CoCARe, která sdružuje postgraduální studenty, zabývající se výzkumem v oblasti humanitních, sociálních a konzervačních věd. Členy organizace se mohou stát instituce i jednotlivci.\n\n\n"}
{"id": "1217986", "url": "https://cs.wikipedia.org/wiki?curid=1217986", "title": "Hřivice (hradiště)", "text": "Hřivice (hradiště)\n\nHřivice jsou hradiště na vrchu Okrouhlík (444 m) nad obcí Hřivice, asi 9 km jihozápadně od Loun. Bylo vybudováno ve střední nebo mladší době bronzové. Na hradišti dosud neproběhl systematický archeologický výzkum.\n\nHradiště je umístěno na konci ostrožny. Rozkládá se na ploše přibližně 0,5 ha. Ostrožna je přepažena příkopem a valem s kamennou plentou. V roce 1951 dosahoval val na některých místech výšky přes dva metry.\n\nPrvní informace o hradišti publikoval jeden ze zakladatelů české archeologie Josef Ladislav Píč. Protože na hradišti nebyl proveden systematický archeologický průzkum, opíraly se pokusy o jeho dataci pouze o náhodné sběry. Nejčastěji se uvažovalo o jeho vzniku v některé z fází doby hradištní, i s ohledem na nálezy slovanské keramiky na katastru obce Hřivice. Keramické střepy získané povrchovým sběrem v roce 1991 umožnily datovat existenci do období pravěku a zejména do starší doby hradištní. Mladší doba hradištní byla zastoupena pouze dvěma střepy jedné nádoby. V roce 2012 došlo prostřednictvím detektoru kovů k objevu, který umožnil alespoň rámcově stanovit vznik hradiště. Ve spodní části kamenného valu byl nalezen depot bronzových předmětů o váze sedmnáct kilogramů. Obsahoval sekery, srpy, čepele mečů, zlomky šperků, hrot oštěpu a bronzové slitky. Nález, pocházející ze střední nebo mladší doby bronzové, je uložený v Národním muzeu. V pozdější době bylo hradiště zřejmě využíváno Slovany, kteří často adaptovali starší výšinné fortifikace.\n\n\n"}
{"id": "1217987", "url": "https://cs.wikipedia.org/wiki?curid=1217987", "title": "Stan Cuesta", "text": "Stan Cuesta\n\nStan Cuesta (* 1961) je francouzský hudebník, novinář, spisovatel a překladatel. Je autorem několika životopisných knih, například o Jeffu Buckleym, Édith Piaf, Léo Ferréovi či skupině Nirvana. Do francouzštiny také přeložil knihu ', což je autobiografie velšského hudebníka a skladatele Johna Calea. Jako hudebník nahrál v roce 1993 album '. Je rovněž autorem textu k písni „Casse-Toi“ z alba \"\" hudebníka Jean-Françoise Coena.\n\n"}
{"id": "1217988", "url": "https://cs.wikipedia.org/wiki?curid=1217988", "title": "Vladimír Sychra", "text": "Vladimír Sychra\n\nVladimír Sychra (28. ledna 1903 Praha – 20. února 1963 Praha) byl český malíř, ilustrátor, grafik a pedagog, jenž tvořil především během první poloviny 20. století.\n\nNarodil se do umělecké rodiny. Jeho otec, sám akademický malíř, vyučoval kreslení na karlínské reálce. Vladimír Sychra vystudoval pod odborným vedením profesora Emanuela Dítěte pražskou Uměleckoprůmyslovou školu (UMPRUM) a dále též pražskou Akademii výtvarných umění (AVU), kde jej připravoval Max Švabinský.\n\nBěhem druhé světové války Sychra vyučoval ve Škole Mánesa a mezi roky 1947 a 1963 pak pedagogicky působil na Speciální malířské škole AVU v Praze. Patřil mezi zakladatele Spolku výtvarných umělců Mánes (SVU Mánes) a od roku 1929 spolu s ním vystavoval svoji tvorbu. Během života také uskutečnil zahraniční cesty, a sice do Nizozemska, Francie, Itálie a Spojeného království.\n\nVe své tvorbě se zaměřil na krajinomalbu, zátiší a portréty. Jeho díla se vyjadřovala, pro něho typickou, prostorovou hloubkou. Během dvacátých let 20. století převažuje v jeho tvorbě tematika periférie a sociálních vyděděnců. Následující dekáda se nesla ve znamení tvorby portrétů, ženských polofigur či figurálních kompozic, ale také motivy únosů a dějinných zápasů. Roku 1937 zpracoval na přání Emila Františka Buriana oponu pro jeho divadlo ke komornímu večeru Josefa Hory.\n\nVe čtyřicátých letech 20. století zobrazovaly jeho malby portréty, zátiší, ale zachycovaly také například věštkyně nebo cikánky. Po druhé světové válce tvořil monumentální kompozice a realizace. Roku 1951 například navrhoval úpravu interiérů Karolina v Praze, kde se podílel na tapiseriích, kovaných mřížích, úpravě a výzdobě kruchty s varhanami, a dále spolu s Janem Laudou na bronzových figurálních dveřích či středověkých nástropních znacích. V letech 1953 až 1955 tvořil výzdobu Národního památníku na Vítkově, pro nějž připravil mozaiky, podlahy, stropy i gobelín \"Jízda králů\" a spolu s Karlem Pokorným se podílel na návrzích sochařské výzdoby.\n\nBěhem padesátých let 20. století tvořil intimní obrazy, v nichž se objevují stejné motivy jako v jeho předválečné tvorbě, a dále k plastickým aktům, ve kterých výrazně pracoval se stříbřitou barvou.\n\nVytvořil také kamennou mozaiku, která je od roku 1990 umístěna v památníku v Ležákách. Další oblastí Sychrovy tvorby byla ilustrace knih. Nejznámější jsou jeho kresby k novele Guy de Maupassanta nazvané \"Miláček\".\n\nSychrovo dílo je možné nalézt ve sbírkách Národní galerie v Praze, Galerie výtvarného umění v Ostravě, Muzea umění v Olomouci, Moravské galerie v Brně, Krajské galerie výtvarného umění ve Zlíně, Galerie moderního umění v Roudnici nad Labem, Oblastní galerie Liberec či Alšovy jihočeská galerie v Hluboké nad Vltavou.\n\n"}
{"id": "1217989", "url": "https://cs.wikipedia.org/wiki?curid=1217989", "title": "Stephen Large", "text": "Stephen Large\n\nStephen Large je anglický hudebník – hráč na klávesové nástroje. V letech 2007 až 2010 a znovu od roku 2011 byl členem skupiny Squeeze. Se skupinou nahrál alba \"Spot the Difference\" (2010) a \"Cradle to the Grave\" (2015). Roku 2010 se skupinou vystupoval v americkém televizním pořadu \"Late Night with Jimmy Fallon\", v němž hrál sólo na iPad. Během své kariéry spolupracoval s mnoha dalšími skupinami, mezi něž patří například Marina and the Diamonds, The Shortwave Set a Babyshambles.\n\n"}
{"id": "1217990", "url": "https://cs.wikipedia.org/wiki?curid=1217990", "title": "North American Hockey League (1973–1977)", "text": "North American Hockey League (1973–1977)\n\nNorth American Hockey League (NAHL) (česky: Severní americká hokejová liga) byla americká profesionální liga v letech 1973–1977. Ve stejném roce byla založena sousední liga Southern Hockey League (česky: Jižní americká hokejová liga). V roce 2003 se připojila s bývalou ligovou soutěží America West Hockey League (AWHL), z jedenácti klubů již od roku 2003 hrálo 21. Liga se skládá z 22 týmů, které jsou rozděleny do čtyř divizí. Mistr ligy získá trofej Lockhart Cup. V roce 1977 byl o soutěži natočen film Slap Shot (česky: Tvrdá hra), v hlavní roli hrál Paul Newman. Liga nemá nic společného se současnou juniorskou soutěží North American Hockey League a ani s kanadskou ligou Ligue Nord-Américaine de Hockey.\n\n"}
{"id": "1217992", "url": "https://cs.wikipedia.org/wiki?curid=1217992", "title": "Greg Calbi", "text": "Greg Calbi\n\nGreg Calbi (* 3. dubna 1949) je americký zvukový inženýr věnující se převážně masteringu. Narodil se v newyorském městě Yonkers, studoval na Fordham University a následně na University of Massachusetts. Již během studií si přivydělával jako řidič taxislužby. V roce 1972 mu jeden zaměstnanec studia Record Plant nabídl, aby řídil nákladní automobil za účelem nahrání koncertu skupiny Yes při turné k albu \"Close to the Edge\". V té době pracoval jako prodejce dámské obuvi. Brzy začal pracovat jako asistent zvukového inženýra v Record Plant. Později se sám stal zvukovým inženýrem. Pracoval na několika tisících nahrávek. Spolupracoval například s Johnnym Winterem, Patti Smith, Johnem Calem či Noelem Gallagherem.\n\n"}
{"id": "1217994", "url": "https://cs.wikipedia.org/wiki?curid=1217994", "title": "Graeme Thomson", "text": "Graeme Thomson\n\nGraeme Thomson je britský novinář a spisovatel. Přispíval například do časopisů \"Rolling Stone\", \"Mojo\" a \"Esquire\", stejně jako do deníku \"The Guardian\". Je autorem knihy \"\" pojednávající o hudebníkovi Georgi Harrisonovi, členovi skupiny The Beatles. V češtině vyšla pod názvem \"George Harrison: Za zamčenými dveřmi\". Dále je autorem biografií dalších hudebníků, mezi něž patří například Kate Bush, Elvis Costello a Willie Nelson.\n\n\n"}
{"id": "1217995", "url": "https://cs.wikipedia.org/wiki?curid=1217995", "title": "Oldřich Stodůlka", "text": "Oldřich Stodůlka\n\nOldřich Stodůlka (* 27. prosince 1941 Žebětín) je bývalý český fotbalový útočník. Byl taktéž žebětínským komunálním politikem.\n\nV československé nejvyšší soutěži zasáhl do 1 utkání v dresu Spartaku ZJŠ Brno (dobový název Zbrojovky), v němž neskóroval. Nastupoval převážně v druholigovém zbrojováckém B-mužstvu (1963–1964). Během základní vojenské služby hrál za Duklu Brno.\n\nJe odchovancem žebetínské kopané, později se do klubu hráčsky vrátil a působil zde i jako člen výboru či organizační pracovník.\n\n\n"}
{"id": "1217997", "url": "https://cs.wikipedia.org/wiki?curid=1217997", "title": "James Trussart", "text": "James Trussart\n\nJames Trussart (* 1950) je francouzsko-americký výrobce kytar. Pochází z Francie a na počátku své kariéru působil jako hudebník. Koncem sedmdesátých let doprovázel (hrál na housle) hudebníka Zacharyho Richarda. Svou první kytaru dostal ve svých šestnácti letech. Později se začal věnovat houslařství a následně výrobě kytar. Zaměřoval se na kopie kytar Gibson Les Paul a Fender Telecaster. Mezi jeho významné kytary patří například „Steelcaster“. Její první verzi vytvořil v roce 1983. Na jeho kytary hrála řada hudebníků, včetně Billyho Squiera, Johna Calea, Joea Gora, Johnnyho Wintera a Toma Morella.\n\n"}
{"id": "1218002", "url": "https://cs.wikipedia.org/wiki?curid=1218002", "title": "Dervio", "text": "Dervio\n\nDervio je obec v provincii Lecco v italském regionu Lombardie. Leží na východním břehu Comského jezera, 70 km severně od Milána a 25 km severozápadně od města Lecco. Nachází se na poloostrově se stejným názvem na jezeře Como, v ústí řeky Varrone. V roce 2014 měla 2 694 obyvatel.\n\nSousedí s následujícími obcemi: Bellano, Cremia, Dorio, Introzzo, Pianello del Lario, San Siro, Sueglio, Tremenico, Vendrogno, Vestreno.\n"}
{"id": "1218018", "url": "https://cs.wikipedia.org/wiki?curid=1218018", "title": "Arcidiecéze bamberská", "text": "Arcidiecéze bamberská\n\nArcidiecéze bamberská (lat. \"Archidioecesis Bambergensis\") je diecéze s ústředím ve městě Bamberk, v severním Bavorsku.\n\nDiecéze zahrnuje velkou část správních obvodů Horní Franky a Střední Franky, jakož i jednu malou část správních oblastí regionu Dolní Franky (Iphofen) a Horní Falc (Auerbach). Sufragánními diecézemi jsou Eichstätt a Würzburg, stejně jako diecéze špýrská ležící již ve spolkové zemi Porýní-Falc.\n\nNa císařské synodě ve Frankfurtu nad Mohanem, která byla zahájena dne 1. listopadu 1007 a jíž se účastnilo osm arcibiskupů a 27 biskupů, zřídil Jindřich II. bamberskou diecézi odtržením části diecézí Würzburg a Eichstätt. V průběhu synody byl Eberhard, králův kancléř, vysvěcen mohučským arcibiskupem Willigisem na prvního biskupa této nové diecéze. Zároveň na synodě císař obdařil novou diecézi bohatými dary, aby ekonomicky stála na pevných základech. Jindřich II. vyžadoval po katedrální kapitule ve svém oblíbeném Bamberku klášterní přísnost, jakou znal z Hildesheimu, jenž byl propojený s Lutychem, kde sám získal vzdělání.\n\nBamberská diecéze podléhala zpočátku Mohuči a od roku 1245 přímo Římu, jako exemptní. Získala zvláštní význam pro christianizaci Slovanů, kteří žili mezi Mohučí a Řehnicí. Když byl druhý bamberský biskup Suitger z Morslebenu zvolen v roce 1046 papežem a usedl na papežský stolec, bylo jeho vlastním přáním, aby byl pohřben v bamberské katedrále, což se později stalo. Bamberk se tak stal jediným místem s papežským hrobem na sever od Alp.\n\nKatedrálou bamberské arcidiecéze je katedrála sv. Petra a sv. Jiří v Bamberku.\n\n\n\n\n"}
{"id": "1218019", "url": "https://cs.wikipedia.org/wiki?curid=1218019", "title": "Sauropterygia", "text": "Sauropterygia\n\nSauropterygia (z řečtiny ještěroploutví) byla skupina mořských plazů žijící v druhohorách. Zahrnovali především skupiny placodontia, nothosauroidea, plesiosauria a také několik další rodů.\n\nPrvní zástupci skupiny sauropterygia se objevili ve spodním triasu před 245 miliony let. První druhy byly malé kolem 60 centimetrů a byly objživelné. Během hromadného vymírání na konci triasu všichni vymřeli, kromě skupiny plesiosauria. Právě druhy ze skupiny plesiosauria byly největšími zástupci této skupiny a v období jury a křídy byli hojně rozšíření v tehdejších oceánech. Na rozdíl od zástupců skupin placodontia, nothosauroidea byli výborně přizpůsobení životu ve vodě. Měli dva páry ploutví a živili se rybami a hlavonožci. Druhy ze skupiny pliosauria byly vrcholovými predátory jurských a spodnokřídových moří. Například Kronosaurus měřil na délku až 10 metrů. Vyhynuli na konci křídy.\nLebky těchto mořských plazů vykazovaly podobnou stavbu ušního labyrintu (orgánu zodpovědného za udržování rovnováhy) jako u některých současných vodních obratlovců.\n\nSauropterygia patří mezi diapsidy a konkrétně do skupiny lepidosauromorpha, což znamená, že jejich nejbližšími žijícími příbuznými jsou ještěři a hadi.\n\n"}
{"id": "1218024", "url": "https://cs.wikipedia.org/wiki?curid=1218024", "title": "Maria Kownacka", "text": "Maria Kownacka\n\nMaria Ludwika Kownacka (11. září 1894 Słup – 27. února 1982 Varšava) byla polská spisovatelka, překladatelka z ruštiny, přispívala do časopisu „Dziennik Dziecięcy“ (prvních 5 vydání neslo název „Jawnutka“), který byl vydáván v době varšavského povstání. Psala především divadelní a rozhlasové hry pro děti. Spolupracovala s časopisem „Płomyk”, kde debutovala v roce 1919.\n\n\n\n"}
{"id": "1218025", "url": "https://cs.wikipedia.org/wiki?curid=1218025", "title": "Pavel Švancer", "text": "Pavel Švancer\n\nPavel Švancer (9. června 1934 Bratislava – 1. ledna 2019 Litoměřice) byl český architekt.\n\nV Praze na Českém vysokém učení technickém (ČVUT v Praze) vystudoval Fakulty architektury a pozemního stavitelství, kde ho odborně vedl například Jindřich Krise. Mezi roky 1958 a 1991 působil v libereckém Stavoprojektu, a to nejprve pod vedením Karla Hubáčka v jeho ateliéru 02 (1958–1975) a následně od roku 1975 coby vedoucí ateliéru 1. V letech 1969 a 1970 vyjel na zahraniční stáž do francouzského města La Rochelle. Po sametové revoluci roku 1991 založil spolu s Pavlem Vaněčkem architektonickou kancelář nazvanou Union Arch.\n\nMezi Švancerova díla patří:\n"}
{"id": "1218028", "url": "https://cs.wikipedia.org/wiki?curid=1218028", "title": "Drnavec lékařský", "text": "Drnavec lékařský\n\nDrnavec lékařský (\"Parietaria officinalis\") je vytrvalá, planě rostoucí rostlina, druh z nevelkého rodu drnavec. Tento původně středomořsko-středoevropský druh se rozšířil téměř po celé Evropě (vyjma severu) a dále po Malé Asii a oblastech přiléhající ke Kavkazu. V přírodě České republiky je považován za naturalizovaný archeofyt, který je v současnosti ohrožen vymizením.\n\nPreferuje stinná a vlhká stanoviště s humózní půdou bohatou na živiny. Vyrůstá hlavně v lužních lesích, ve vlhkých křovinách, v příkopech, na rumištích i podél starých zdí, nejčastěji na teplých stanovištích mající v půdě dostatek dusíku a vápníku. Kvete od května do října. Listy obsahují hodně draslíku, síry a také kyselinu dusičnou.\n\nVytrvalá bylina s přímou, slabě hranatou lodyhou vysokou 30 až 100 cm, která vyrůstá z krátkého, plazivého oddenku. Lodyha bývá jednoduchá, nebo jen v horní části krátce rozvětvená a má střídavé listy s řapíky o délce 2 až 5 cm. Listové čepele jsou tvaru vejčitého, kopinatého nebo podlouhlého, bývají dlouhé 5 až 10 cm a široké 2 až 4 cm, na bázi jsou zúžené, na konci dlouze špičaté, po obvodě celistvé, na líci tmavě zelené, na rubu našedlé a mají výraznou, často poloprůsvitnou žilnatinu. Lodyha i listy jsou porostlé měkkými chlupy které nejsou žahavé.\n\nDrobné, šedě zelené, přisedlé květy vyrůstají v úžlabí listům podobných listenů a vytvářejí hustá květenství klubka nebo svazečky. Ve spodní části lodyhy jsou květy samčí, výše pak květy samičí a oboupohlavné. Samčí květy mají čtyřdílná, trubkovitá okvětí, čtyři tyčinky a zakrnělý semeník. Samičí květy mají zvonkovitá okvětí, svrchní, jednodílný semeník s čnělkou a štětičkovitou bliznu. Oboupohlavné květy mají obé.\n\nNenápadné květy nevoní a neobsahují nektar, hmyz je nenavštěvuje a rozptýlený pyl vystřelovaný z pukajících prašníků bývá na blizny zavát větrem. Na podporu opylení cizím pylem dospívají u oboupohlavných květů blizny mnohem dříve, než dozrají prašníky. Tento pyl je poměrně silným jarním alergenem. Plody jsou oválné nažky až 2 mm dlouhé a částečně obalené v suchém, vytrvalém okvětí. Ploidie druhu je 2n = 14.\n\nDrnavec lékařský se v dávné minulosti používal jako léčivka, viz druhové jméno, sloužila k léčbě ledvinových a žlučových kamenů, v současnosti se toto již nepraktikuje. V přírodě České republiky je poměrně vzácný a jeho dnešní stavy oproti minulosti poklesly o více než 50 %. Je proto v \"Červením seznamu cévnatých rostlin České republiky\" z roku 2012 zařazen mezi silně ohrožené druhy (C2t).\n\n"}
{"id": "1218031", "url": "https://cs.wikipedia.org/wiki?curid=1218031", "title": "Cranachův digitální archiv", "text": "Cranachův digitální archiv\n\nCranachův digitální archiv (Cranach Digital Archive, cda) je mezinárodní výzkumný projekt, který má umožnit přístup k dílům Lucase Cranacha staršího a jeho dílny prostřednictvím internetu. Jde o jednu z iniciativ americké nadace A. W. Mellona (Andrew W. Mellon Foundation), jejímž cílem je podpořit mezinárodní sdílení uměleckohistorických a vědeckých informací a podpořit vzdělanost. Jedná se o unikátní modelový projekt, který plně využívá veškeré možnosti digitálního prostředí.\nProjekt vznikl v situaci, kdy katalogy rychle zastarají a tištěná media nedokážou reagovat na narůstající sumu vědomostí, které generuje vědecký výzkum. Objem dostupných dat je takový, že ani není představitelné publikovat je v tištěné podobě. To se týká jak písemných archivů, které mají v digitální verzi tisíce stran, tak zejména fotodokumentace. Digitální fotografie, mikrofotografie, rentgenové snímky a infračervená reflektografie obrazů umožňují zveřejnění snímků ve vysokém rozlišení a jasu pouze v elektronickém prostředí. Cílem projektu je dlouhodobé uchování archivních materiálů, usnadnění přístupu k dílům a dokumentům pro co nejširší skupinu zainteresovaných a podpora nových forem interdisciplinární vědecké spolupráce.\nDílo Lucase Cranacha a jeho dílny je zastoupeno v mnoha světových sbírkách a patří k nejlépe dokumentovaným. Projekt vznikl současně s řadou souborných výstav umělce ve světových metropolích v letech 2006-2011, které měly milionovou návštěvnost. Pilotní fáze projektu proběhla v letech 2009-2011 a soustředila se nejprve na metodologické otázky a vytvoření nástrojů, které umožňují studium on line.\n\nAndrew W. Mellon Foundation, která projekt financuje, je 20. nejbohatší nadace ve světě. Předmětem její podpory je vysokoškolské vzdělání v humanitních oborech a v knihovnictví, různé formy sdílení vzdělanosti prostřednictvím informačních technologií, dále muzea a ochrana kulturního dědictví, živé umění a životní prostředí. Od roku 2007 tato nadace financovala pilotní projekty, které se soustředily na digitalizaci a sdílení informací o uměleckých dílech (Raphael Research Resource, The Rembrandt Database). \n\nProjekt vznikl na půdě dvou německých institucí: Stiftung Museum Kunstpalast, Düsseldorf a Technische Hochschule Köln a jeho ředitelem je Prof. Dr. Gunnar Heydenreich. Zakládajícími partnerskými organizacemi byly: Bayerische Staatsgemäldesammlungen, Alte Pinakothek, Mnichov, Doerner Institut, Mnichov, Kunsthistorisches Museum, Vídeň, Kunstmuseum Basel, Metropolitan Museum of Art, New York, National Gallery, Londýn, Gemäldegalerie, Staatliche Museen zu Berlin, Stiftung Preußischer Kulturbesitz, Staatliche Kunstsammlungen Dresden, Gemäldegalerie Alte Meister a dále historici umění Prof. Dr. Dieter Koepplin, Basel, Prof. Dr. Ingo Sandner, Dresden, Dr. Werner Schade, Berlin.\n\nDruhá fáze projektu proběhla v letech 2012-2015. Jejím výsledkem je 5000 digitalizovaných stran dokumentů, 850 dokumentů ve formě PDF, 12 200 digitálních fotografií ve vysokém rozlišení, 360 rentgenových snímků a 1100 skenů pořízených pomocí infračervené reflektografie. K projektu se připojilo dalších 140 institucí (muzea, výzkumná pracoviště, církevní instituce). Podařilo se dokumentovat 930 obrazů z 85 sbírek. Bibliografie zahrnuje 2 950 publikací týkajících se Lucase Cranacha. \n\nV České republice je partnerem projektu Národní galerie v Praze a podílí se na něm Obrazárna Pražského hradu, Moravská galerie v Brně, Severočeská galerie výtvarného umění v Litoměřicích, Diecézní muzeum v Litoměřicích, Muzeum Cheb, klášter premonstrátů v Nové Říši, Královská kanonie premonstrátů na Strahově, Anežský klášter a Arcibiskupský zámek Kroměříž. V roce 2016 se CDA podílel na přípravě výstavy Cranach ze všech stran / Cranach From All Sides, kterou uspořádala Národní galerie v Praze ve Šternberském paláci (23.6.2016-22.1.2017).\n\nTřetí fáze projektu, plánovaná do let 2015-2018, má vytvořit úplnou databázi podkladů pro vědecké zkoumání Lucase Cranacha, uživatelsky vstřícné prostředí a trvalé úložiště digitálních dat. Cílem je mimo jiné umožnit snadnou aktualizaci dat prostřednictvím internetu, usnadnit hledání pomocí filtrů nebo doplnění technických údajů o obrazech.\n\n\n"}
{"id": "1218033", "url": "https://cs.wikipedia.org/wiki?curid=1218033", "title": "Hypernáboj", "text": "Hypernáboj\n\nHypernáboj (z hyperon a náboj), značený Y, je ve fyzice částic vlastnost vztahující se k silné interakci. Liší se od slabého hypernáboje, který zastává podobnou funkci ve elektroslabé interakci. Koncept hypernáboje kombinuje a sjednocuje izospin a vůni do jednoho nábojového operátoru. \n\nHypernáboj je ve fyzice částic kvantové číslo vztahující se k modelu silné interakce SU(3). Izospin je definován v SU(2) modelu, zatímco SU(3) model definuje hypernáboj. \n\nSU(3) diagramy hmotnosti jsou dvourozměrné se souřadnicemi odkazujícími na dvě kvantová čísla, \"I\", což je z-složka izospinu a \"Y\", což je hypernáboj (součet podivnosti (\"S\"), půvabu (\"C\"), krásy (\"B\"), pravdy (\"T\") a baryonového čísla (\"B\")). Matematicky je hypernáboj\n\na zachování hypernáboje implikuje zachování vůně. Silná interakce zachovává hypernáboj, ale slabá interakce ne.\n\nGell-Mannova-Nišijimova formule dává do vztahu elektrický náboj a izospin:\n\nkde \"I\" je třetí složkou izospinu a \"Q\" je náboj částice. \n\nIzospin vytváří multiplety částic, jejichž průměrný náboj souvisí s hypernábojem podle:\n\njelikož hypernáboj je stejný pro všechny členy multipletu a průměr hodnot \"I\" je 0.\n\nSU(2) model má charakteristické kvantové číslo multipletu J, což je celkový moment hybnosti. Každý multiplet se skládá z 2J+1 substavů s rovnoměrným rozložením hodnot \"J\", které představují symetrické uspořádání viděné v atomovém spektru a izospinu. To formalizuje zjištění, že nebyly pozorovány rozpady některých silně interagujících baryonů, což vede k predikci hmotnosti, náboje a podivnosti omega baryonu. \n\nSU(3) mají supermultiplety obsahující SU(2) multiplety. SU(3) nyní potřebuje 2 čísla ke specifikaci všech subsatvů označených \"λ\" and \"λ\".\n\n(\"λ\" + 1) určuje počet bodů na nejvyšší straně šestiúhelníku, zatímco (\"λ\" + 1) určuje počet bodů na spodní straně. \n\n\nHypernáboj je koncept vyvinutý v 60. letech k organizacím skupin částic v \"částicové zoo\" a rozvíjení zákonů ad hoc zachování na základě pozorovaných transformací. S příchodem kvarkového modelu je zřejmé, že (pokud obsahuje pouze u, d a s kvarky z celkových šesti ve standardním modelu) hypernáboj Y je kombinací čísel kvarku u (\"n\"), kvarku d (\"n\"), kvarku s (\"n\"), kvarku c (\"n\"), kvarku t (\"n\") a kvarku b (\"n\"):\n\nV moderních popisech interakcí hadronů se začaly více používat Feynmanovy diagramy, spíše než počítání hypernáboje. Slabý hypernáboj se však z praktických důvodů používá v teoriích elektroslabé interakce. \n"}
{"id": "1218034", "url": "https://cs.wikipedia.org/wiki?curid=1218034", "title": "Lípa v Odolenovicích", "text": "Lípa v Odolenovicích\n\nLípa v Odolenovicích je památný strom, lípa velkolistá (\"Tilia platyphyllos\"), která roste na návsi v Odolenovicích, části města Krásné Údolí v okrese Karlovy Vary. Lípa bez původního vrcholu koruny má válcovitý dutý kmen zakončený komínovým otvorem v místě, kde se kdysi vrchol vylomil. Zbytkovou korunu doprovází koruna sousedního jasanu. V době vyhlášení památným stromem bylo jeho stáří odhadováno na 300 let. Měřený obvod kmene činí 495 cm, výška stromu je 18 m (měření 2013, resp. 2014). Za památný byl strom vyhlášen v roce 1996 pro své stáří, významný vzrůst a jako historicky důležitý strom.\n\n\n"}
{"id": "1218035", "url": "https://cs.wikipedia.org/wiki?curid=1218035", "title": "Jason-3", "text": "Jason-3\n\nJason-3 je mezinárodní družice, která slouží k pozorování Země. Jejím konkrétním úkolem je měření výšky povrchu oceánů. Tato měření začala v roce 1992 mise TOPEX/Poseidon, následována družicemi Jason-1 z roku 2001 a Jason-2, která vzlétla v roce 2008.\n\nJason-3 je výsledkem spolupráce mezi čtyřmi kosmickými agenturami. Na stavbě a provozu sondy se podílí Národní úřad pro oceán a atmosféru, americká národní agentura NASA, francouzská národní agentura Národní centrum kosmického výzkumu a organizace EUMETSAT. Sonda odstartovala do vesmíru na raketě Falcon 9 společnosti SpaceX v lednu 2016.\n\nNejdůležitější vědecké cíle mise jsou:\n\nDružice Jason-3 byla postavena společností Thales Alenia Space na základě smlouvy s Národním centrem kosmického výzkumu. Družice má dvojici solárních panelů dodávajících výkon 580 Wattů. K orbitálnímu manévrování slouží celkem čtyři trysky používající jako palivo hydrazin. K řízení letové polohy jsou použita reakční kola s magnetickým točivým momentem používaná pravidelně k zastavení rotace kol. Při startu družice vážila 553 kilogramů, bez paliva 525 kilogramů.\n\nJason-3 má na palubě pět hlavních vědeckých přístrojů. Nejdůležitějším je výškoměr Poseidon-3B, odvozený z výškoměru na předchozí družici Jason-2. Dále jsou na sondě pokročilý mikrovlnný radiometr (AMR-2), soustava laserových zpětných odražečů (LRA), systém přesného určení polohy (GPSP) nebo systém určení pozice na základě Dopplerova jevu (DORIS). Dále nese sonda další dva přístroje k provádění společného radiačního experimentu, jsou to přístroje k charakterizování a modelování životního prostředí (CARMEN-3), který měří tok nabitých částic, a teleskop měřící záření nabitých částic (LPT).\n\nPlány na start sondy u Space X se objevily již v roce 2013. Start byl původně plánován na červenec 2015. Nicméně byla zjištěna kontaminace jedné z trysek družice, která musela být vyměněna. Další zpoždění vzniklo po havárii rakety Falcon 9 na konci června 2015. Poté co se raketa Falcon 9 vrátila do služby v prosinci 2015, bylo oznámeno, že Jason-3 poletí do vesmíru v lednu 2016 na raketě verze 1.1. Sedm sekund dlouhá statická požární zkouška rakety byla dokončena v první polovině ledna 2016, následně byl vydán souhlas ke startu a 17. ledna raketa s družicí Jason-3 úspěšně odstartovala z Vandenbergovy letecké základny. Po 56 minut dlouhém letu byla družice navedena na cílovou oběžnou dráhu o výšce 1336 kilometrů.\n\nV lednu 2016 bylo potvrzeno, že se Space X pokusí s prvním stupněm rakety Falcon vynášejícím Jason-3 přistát na plošině nacházející se asi 320 km od amerických břehů v Tichém oceánu. Tento pokus následoval po prvním úspěšném přistání na pevnině v prosinci 2015. Přibližně devět minut po startu došlo k oddělení prvního stupně. Stupeň se hladce dotkl přistávací plošiny, ale došlo k tomu, že se zablokoval jeden ze zámků na jedné ze čtyř přistávacích nohou. To vedlo k převrácení stupně a explozi. Zbytky stupně se dostaly na břeh 18. ledna 2016.\n"}
{"id": "1218036", "url": "https://cs.wikipedia.org/wiki?curid=1218036", "title": "PAF", "text": "PAF\n\nPAF může znamenat: \n"}
{"id": "1218037", "url": "https://cs.wikipedia.org/wiki?curid=1218037", "title": "Dimitri Bascou", "text": "Dimitri Bascou\n\nDimitri Bascou (* 20. července 1987) je francouzský atlet, jehož specializací jsou krátké překážkové běhy na 60 a 110 metrů.\nNa počátku své kariéry reprezentoval Martinik. Na mistrovství Evropy v Barceloně v roce 2010 doběhl ve finále běhu na 110 metrů překážek čtvrtý. Na halovém mistrovství Evropy v roce 2015 vybojoval stříbrnou medaili v běhu na 60 metrů překážek. Na světovém šampionátu v Pekingu v roce 2015 skončil ve finále běhu na 110 metrů překážek pátý. Zatím nejúspěšnější sezónou se pro něj stal rok 2016. Na jaře vybojoval bronzovou medaili v běhu na 60 metrů překážek na halovém mistrovství světa v Portlandu, v červenci se stal v Amsterdamu mistrem Evropy v běhu na 110 metrů překážek. Třetí medailí této sezóny pak pro něj bylo třetí místo v olympijském finále běhu na 110 metrů překážek.\n\n"}
{"id": "1218038", "url": "https://cs.wikipedia.org/wiki?curid=1218038", "title": "Andrew William Mellon", "text": "Andrew William Mellon\n\nAndrew William Mellon (24. března 1855 Pittsburgh – 26. srpna 1937 New York) byl americký bankéř, obchodník, průmyslník, sběratel umění a filantrop. V letech 1921-1932 zastával funkci ministra financí USA a poté byl americkým velvyslancem ve Velké Británii.\nAndrew Mellon pocházel z rodiny bankéře a soudce Thomase Mellona, který byl skotsko-irský imigrant. Studoval na Universitě v Pittsburgu, ale studia nedokončil a už v 17 letech začal samostatně podnikat se dřevem a uhlím. Od roku 1880 byl partnerem v bance T. Mellon & Sons (později Mellon Financial) a o dva roky později banku převzal. Zapojil se do průmyslového podnikání v těžbě ropy, ocelářství, stavbě lodí a stavebnictví. Byl partnerem velkých podniků, které produkovaly hliník (Aluminum Company of America), brusné materiály (Carborundum Company) a založil celé odvětví průmyslu na zpracování uhlí na koks, svítiplyn a produkci síry. Ve 20. letech byl po Johnu D. Rockefellerovi a Henry Fordovi třetím nejbohatším člověkem v USA. Po dobu deseti let byl Ministrem financí USA. Po vypuknutí hospodářské krize se stal nepopulárním. Přijal pak na jeden rok místo velvyslance ve Velké Británii a roku 1933 odešel do soukromí. Zemřel v New Yorku roku 1937.\nAndrew Mellon se oženil ve svých 45 letech s dvacetiletou dcerou Alexandra P. McMullena, hlavního akcionáře pivovaru Guiness, v roce 1900. Z manželství se narodila dcera Alisa (1901) a syn Paul (1907) ale roku 1912 se manželé rozvedli.\nRoku 1913 založil Andrew Mellon se svým bratrem Richardem na památku jejich otce \"Mellon Institute of Industrial Research\" při University of Pittsburgh. Ten později splynul s Carnegie Institute of Technology jako Carnegie Mellon University a Mellon zastával funkci rektora. Pittsburské univerzitě během života celkem daroval kolem 43 mil. dolarů. Během první světové války podporoval americký Červený kříž, National War Council of the Y.M.C.A., Pennsylvania State Council of National Defense a National Research Council of Washington.\n\nRoku 1937 věnoval svou sbírku umění, jejíž hodnota činila odhadem 40 mil. dolarů, a dalších 10 mil. dolarů na stavbu budovy a inicioval založení Národní galerie umění ve Washingtonu.\n\nRoku 1969 založili jeho potomci Paul Mellon a Ailsa Mellon-Bruce Mellonovu nadaci, když sloučili své vlastní nadace Avalon Foundation a the Old Dominion Foundation. Mellonova nadace sídlí v budově Bollingen Foundation v New York City, kterou založil jejich otec.\n\nAndrew W. Mellon Foundation je 20. nejbohatší nadace ve světě. Disponuje majetkem ve výši 5-6 miliard dolarů a ročně z něj uděluje granty v hodnotě 300 mil. dolarů. Předmětem její podpory je vysokoškolské vzdělání v humanitních oborech, v knihovnictví, sdílení vzdělanosti a informačních technologiích, dále muzea a ochrana kulturního dědictví, živé umění a životní prostředí. Od roku 2007 tato nadace financovala pilotní projekty, které se soustředily na digitalizaci a sdílení informací o uměleckých dílech (Raphael Research Resource, The Rembrandt Database nebo Cranach digital archive).\n"}
{"id": "1218040", "url": "https://cs.wikipedia.org/wiki?curid=1218040", "title": "Star Trek: Discovery", "text": "Star Trek: Discovery\n\nStar Trek: Discovery je americký sci-fi televizní seriál, v pořadí sedmý z řady seriálů ze světa \"Star Treku\". Úvodní díl byl vysílán na stanici CBS dne 24. září 2017, následující epizody jsou zveřejňovány na internetové platformě CBS All Access. Děj \"Discovery\" začíná v roce 2256 a sleduje příběh hvězdné lodi USS \"Discovery\" (NCC-1031) disponující převratným typem pohonu. Od roku 2018 je uváděn také krátkometrážní antologický seriál \"\", jenž v některých svých epizodách využívá postavy a lokace \"Discovery\".\n\nKomandér Michael Burnham, první důstojnice na hvězdné lodi Spojené federace planet USS \"Shenzhou\", je po vzpouře proti své velící důstojnici a následnému střetu lodi s Klingony uvězněna a degradována. Vyžádá si ji však kapitán Gabriel Lorca, velitel lodi USS \"Discovery\", která disponuje revolučním prototypovým pohonem. Burnhamová začne sloužit na lodi jako specialista ve vědecké sekci. Záhadný Lorca však sleduje vlastní zájmy a podaří se mu loď dostat do paralelního, tzv. zrcadlového vesmíru.\n\n\nNový seriál ze světa \"Star Treku\" ohlásila stanice CBS v listopadu 2015. Premiéra měla proběhnout v lednu 2017 v návaznosti na 50leté výročí celé franšízy, které se odehrálo roku 2016. Mělo se jednat o první seriál pro chystanou internetovou VOD platformu CBS All Access. Od začátku na pořadu pracovali Alex Kurtzman, spoluscenárista filmů \"Star Trek\" a \"\", a Heather Kadinová, kteří se stali výkonnými producenty seriálu. Během února 2016 přišel k projektu Bryan Fuller, jenž společně s Kurtzmanem vytvořil základní podobu seriálu a který se také stal showrunnerem. V srpnu 2016 se dalšími showrunnery stali Gretchen J. Bergová a Aaron Harberts. Kvůli tvůrčím neshodám se studiem, překračování rozpočtu během předprodukce a zaostávání za rozvrhem kvůli souběžné práci na seriálu \"Američtí bohové\" odstoupil v říjnu 2016 Fuller z pozice showrunnera a přestal se na novém \"Star Treku\" aktivně podílet. Seriál tak začali sami řídit Bergová s Harbertsem, kteří rozpracovali základní námět vytvořený Fullerem a Kurtzmanem. Již v té době byla premiéra seriálu odložena na pozdější termín roku 2017. Natáčení první řady probíhalo v Pinewood Toronto Studios od ledna do října 2017.\n\nDruhá řada \"Star Treku: Discovery\" byla objednána stanicí CBS v říjnu 2017, měsíc po uvedení prvního dílu seriálu. Její produkce byla zahájena v dubnu 2018 v Pinewood Toronto Studios a pokračovala do listopadu toho roku. V červnu 2018, po natočení prvních pěti dílů, nahradil Bergovou a Harbertse na pozici showrunnera spolutvůrce seriálu Alex Kurtzman. V únoru 2019 došlo k oznámení objednání třetí řady, kterou společně s Kurtzmanem povede Michelle Paradiseová.\n\n"}
{"id": "1218041", "url": "https://cs.wikipedia.org/wiki?curid=1218041", "title": "Lidová etymologie", "text": "Lidová etymologie\n\nLidová etymologie je mylný výklad etymologie, původu slova, na základě jen formální nebo významové podobnosti, nerespektující zákonitosti vývoje jazyka, které studuje vědecká etymologie.\n\nNapř. peklo může být chápáno jako „místo, kde se peče“, i když slovo pochází ze staršího výrazu pro smůlu či dehet; trpaslík od slovesa trpět, i když pochází ze staroslověnského „trьpęstъkъ“ – tj. ten, kdo měří tři pěsti.\n\nLidová etymologie může být výslovně vyjádřená a zaznamenaná domněnka nebo může být mluvčím neuvědomovaná.\n\nNeuvědomované chybné domněnky se podílejí na změnách tvarů a podob slov, jejichž skutečný původ není mluvčímu zřejmý, a tvorbě nových slov, v češtině například:\n\nS lidovými etymologiemi se můžeme setkat zvláště v období humanismu, v českém prostředí např v dílech Jana Husa, Zikmunda Hrubého z Jelení, Jana Blahoslava, Jana Amose Komenského, například\n\nČasto jsou uváděny lidové etymologie u toponym. Např. jméno Libeň se odborně vykládá jako odvozené přivlastňovací příponou -jь od osobního jména „Ľuben“ (s významem „milovaný“). Znamená tedy „Ľubnův (majetek, dvorec)“.\n\nNěkdy bývá vysvětlení původu místního jména opředeno celým příběhem, etymologickou pověstí.\n"}
{"id": "1218043", "url": "https://cs.wikipedia.org/wiki?curid=1218043", "title": "Světelný kužel", "text": "Světelný kužel\n\nSvětelný kužel je ve speciální relativitě a v obecné relativitě dráha, kterou paprsek světla vycházející z jedné akce (lokalizované na jednom místě v prostoru a v jednom místě v čase) a cestující ve všech směrech, bude potřebovat k cestě časoprostorem. Představíme-li si světlo omezené na dvourozměrné rovině, světlo ze záblesku se bude rozprostírat v kruhu, poté co nastane událost E. Jestliže přidáme třetí rozměr a zobrazíme ve třetím rozměru rostoucí kružnice, výsledkem je světelný kužel, známý jako budoucí světelný kužel. Minulý světelný kužel je stejný jako budoucí, až na to, že je v opačném směru. Tedy kružnice se zmenšují dokud nekonvergují na daném místě, v bodě a v čase události E. Ve skutečnosti ovšem existují tři prostorově rozměry, takže světlo tvoří rozšiřující se nebo smršťující se sféry ve trojrozměrném prostoru, spíše než kružnice a kužel světla je ve skutečnosti čtyř-dimenzionální verze kuželu, jehož průřezy tvoří 3D sféry (analogicky průřezy trojrozměrného kuželu tvoří 2D kružnice). Ale pojem je snáze představitelný při snížení počtu prostorových dimenzí ze tří na dvě.\n\nVzhledem k tomu, že světlo a ostatní kauzální vlivy nemohou cestovat rychleji než je rychlost světla, světelný kužel hraje zásadní roli při formulování pojmu kauzalita. Pro danou akci E, soubor událostí, které leží na nebo uvnitř minulého světelného kuželu, bude také soubor všech událostí, které by mohly vyslat signál který by měl čas dostat se do E a nějakým způsobem ji ovlivnit. Například pokud v době deset let před událostí E vezmeme v úvahu množinu všech událostí v uplynulém světelném kuželu E, které se vyskytují v té době, výsledkem bude sféra s poloměrem deseti světelných let soustředěný na budoucí pozici události E. Takže každý bod ležící na nebo uvnitř sféry mohl vyslat signál pohybující se rychlostí světla nebo pomaleji, který bude mít čas ovlivnit událost E, zatímco body mimo sféru nebudou mít v danou chvíli kauzální vliv na událost E. Podobně soubor událostí ležící na nebo uvnitř budoucího světelného kužele E, bude také soubor událostí, které mohly přijímat signál z události E, takže budoucí světelný kužel obsahuje všechny události, které mohly událost E potenciálně ovlivnit. Události, které leží mimo minulý nebo budoucí světelný kužel E nemohou ovlivnit událost E nebo být událostí E ovlivněny.\n\nVe speciální relativitě je světelný kužel povrch popisující časový vývoj záblesku světla v Minkowského prostoru. Toto lze zobrazit v trojrozměrném prostoru, jestliže vybereme dvě vodorovné osy jako osy prostorově, a na ose svislé zobrazíme čas. \n\nSvětelný kužel je potom konstruován následujícím způsobem. Vezměme záblesk světla v čase \"t\" jako událost p. Všechny události, které mohou být dosaženy z tohoto impulzu p tvoří budoucí světelný kužel, zatímco ty události, které mohou odeslat světelný pulz do události p tvoří minulý světelný kužel.\n\nVzhledem k události E, světelný kužel klasifikuje všechny události v prostoročasu do pěti různých kategorií:\n\nVýše uvedená klasifikace platí v každé vztažné soustavě. Tedy vidí-li pozorovatel událost uvnitř světelného kuželu, bude tato považována za součást stejného světelného kuželu všemi dalšími pozorovateli, bez ohledu na jejich referenční rámec. Proto je tento koncept tak důležitý.\n\nVýše uvedené se vztahuje k události, která nastala v určitém bodě prostoru a v určitém čase. Říci že jedna událost nemůže ovlivnit další znamená, že se světlo nemůže dostat z jednoho místa do druhého v daném čase. Světlo k každé události se nakonec dostane na místo události druhé, ale může k tomu dojít poté co tato událost proběhla.\n\nS postupem času dochází k tomu, že budoucí světelný kužel z dané události roste tak, že zahrnuje více a více míst. Čili 3D koule představující průřez 4D kuželu v určitém okamžiku se postupně zvětšuje. Stejně tak, když si představíme čas běžící pozpátku z dané události, světelný kužel by rovněž zahrnoval více a více míst, tím více čím dále do minulosti bychom šli. Čím dále se určité místo nachází, tím později se pochopitelně do časového kuželu dostane. Například když uvažujeme o světelném kuželu události, která se koná na Zemi v roce 2016, hvězda nacházející se 10 000 světelných let daleko by se nacházela pouze uvnitř minulého časového kuželu. Událost na této hvězdě, která by mohla ovlivnit rok 2016 na Zemi by se musela stát před 10 000 roky nebo ještě více v minulosti. Minulý kužel světla události roku 2016 na Zemi obsahuje i velmi vzdálené objekty (všechny objekty v pozorovatelném vesmíru), ale pouze tak jak vypadaly dávno v minulosti, když byl vesmír mladý.\n\nDvě události, které se stanou ve stejnou dobu na různých místech jsou vždy mimo své minulé i budoucí časové kužely, protože rychlost světla je konečná. Ostatní pozorovatelé mohou tyto události vidět vidět na různých místech a v různých časech, ale vždy je uvidí ve vzájemně různých časových kuželech.\n\nPoužijeme-li jednotky v nichž je rychlost světla ve vakuu definovaná jako přesně 1, například když se rychlost měří ve světelných sekundách a čas v sekundách, potom bude mít kužel sklon 45 stupňů, protože světlo se pohybuje ve vakuu rychlostí jedné světelné sekundy za sekundu. Vzhledem k tomu, že speciální relativita požaduje aby byla rychlost světla stejná ve všech inerciálních vztažných soustavách, všichni pozorovatelé musí vidět sklon svých světelných kuželů 45 stupňů. Obyčejný prostoročasový diagram se používá k ilustraci této vlastnosti Lorentzovy transformace. Jinde je nedílnou součástí světelných kuželů oblast prostoročasu mimo světelný kužel v daném případě. Události, které jsou vzájemně na jiném místě jsou navzájem nepozorovatelné a nemohou být příčinně spojeny.\n\nV plochém prostoročasu je budoucí světelný kužel události hranicí její kauzální budoucnosti a minulý světelný kužel je hranicí kauzální minulosti.\n\nV zakřiveném prostoročasu, za předpokladu, že je prostoročas globálně hyperbolický. stále platí, že budoucí světelný kužel zahrnuje hranici své kauzální budoucnosti (a minulosti). Avšak gravitační čočka může složit část světelného kuželu do sebe a to takovým způsobem, že část kuželu je uvnitř příčinné budoucnosti a ne na její hranici.\n"}
{"id": "1218044", "url": "https://cs.wikipedia.org/wiki?curid=1218044", "title": "Prosíčská horka", "text": "Prosíčská horka\n\nProsíčská horka (408 m n. m.) je vrch v okrese Česká Lípa Libereckého kraje. Leží asi 4 kilometry zjz. od vesnice Vicmanov, na katastrálním území Jabloneček, v bývalém vojenském prostoru Ralsko.\n\nJe to suk ve tvaru kupy, hřbetovitě protažené ve směru ZSZ–VJV. Vrch je podmíněný neovulkanickou žílou z čediče (subvulkanické bazaltoidní brekcie) vypreparovanou z vápnito-jílovitých a křemenných pískovců svrchní křídy (turon).\n\nVrch je porostlý smíšeným lesem. V okolí je množství pískovcových teras v několika lesních údolích. Z vrchu je mezi výhled stromy na Ještědský hřbet a podještědí. Zsz. směrem leží další podobný vrch s podobnou výškou, Židlovská horka (409 m n. m.).\n\nVrch je pojmenován podle zaniklé vsi Prosíčka, která ležela 650 m jv. směrem. V 60. až 90. letech 20. století se stala Prosíčská horka leteckou střelnicí sovětské armády v blízkosti skladů raket na Chlumu. Toto místo se díky tomu stalo nejpostiženějším ve vojenském prostoru Ralsko, co se týče výskytu nevybuchlé munice. Ačkoli došlo později k částečné pyrotechnické asanaci, není místo bezpečné.\n\nGeomorfologicky vrch náleží do celku Jičínská pahorkatina, podcelku Turnovská pahorkatina, okrsku Českodubská pahorkatina a podokrsku Přibyslavická pahorkatina. Jičínská pahorkatina zde tvoří jakýsi klín mezi Ralskou pahorkatinou a Jizerskou tabulí.\n\nAutomobilem je možno dojet po asfaltové silnici (cyklostezka 241) do občasně osídleného Jablonečku. Jižně od něj na údolní terase leží největší část fotovoltaické elektrárny Ralsko Ra 1. Skrz ni prochází z Jablonečku cyklistická panelová, později asfaltová lesní komunikace, která poté stoupá podél Prosíčské horky a vede dál do lesa směrem na Horní Rokytou a Mukařov. Východně od vrchu za komunikací leží oplocená obora Prosíčka. Vrch leží asi 1 km jižně od Jablonečku.\n"}
{"id": "1218047", "url": "https://cs.wikipedia.org/wiki?curid=1218047", "title": "Potenciálová jáma", "text": "Potenciálová jáma\n\nPotenciálová jáma je oblast obklopující lokální minimum potenciální energie. Energie zachycená v potenciálové jámě může být převedena na jiný druh energie (v případě gravitační studny na kinetickou energii), protože je zachycena v lokálním minimu potenciálové jámy. Proto nemůže objekt pokračovat do globálního minima potenciální energie, přestože má přirozený sklon z důvodu entropie. \n\nEnergie může být uvolněna z potenciálové jámy, je-li do systému vloženo dostatečné množství energie, tak že je lokální maximum překonáno. V kvantové mechanice může potenciální energie uniknout z potenciálové jámy i bez vložené energie, vzhledem k pravděpodobnostní charakteristice částic. V těchto případech může částice protunelovat skrz stěny potenciálové jámy. \n\nGraf 2D potenciální funkce energie je povrch potenciální energie, který si lze představit jako zemskou krajinu s kopci a údolími. V tomto případě by potenciálová jáma byla údolí obklopené ze všech stran vyšším terénem, který by mohl být naplněný vodou bez vody tekoucí k jinému nižšímu minimu (například hladina moře). \n\nV případě gravitace, oblast kolem hmoty je gravitační potenciálovou jámou, pokud je hustota hmoty tak nízká, že slapové síly jiných hmot jsou větší než je gravitace samotného tělesa. \n\nPotenciálový kopec je opakem potenciálové jámy, jde o oblast obklopující lokální maximum. \n\nKvantové vězení je zodpovědné za zvýšení energetického rozdílu mezi energetickými stavy a zakázaným pásem, což je jev pevně spjatý s optickými a elektronickými vlastnostmi materiálu. \n\nKvantové vězení lze pozorovat, pokud je průměr materiálu ve stejném rozsahu jako De Broglieova vlna elektronové vlnové funkce. Pokud jsou materiály takto malé, jejich optické a elektronické vlastnosti se výrazně liší od vlastností sypkých materiálů. \n\nČástice se chovají jako by byly volné, pokud jsou omezovány rozměrem srovnatelným s jejich vlnovou délkou. Při tomto stavu zůstává zakázaný pás na své původní energii vzhledem ke kontinuálnímu energetickému stavu. Jak se rozměr omezení sníží a dosáhne určitého limitu, typicky v řádu nanometrů, tak se energetické spektrum stává diskrétním. V důsledku toho se zakázaný pás stává závislý na velikosti. To nakonec vede k modrému posuvu ve vyzařování světla, jak se velikost částic snižuje. \n\nKonkrétně se jedná o efekt popisující jev vyplývající z elektronů a elektronových děr stlačených do dimenzí, které se blíží kritickému kvantovému měření, nazývanému exciton Bohrova poloměru. V aktuálních aplikacích je to kvantová tečka jako malá koule ohraničená ve třech dimenzích, kvantový drát omezený ve dvou dimenzích a kvantová jáma omezená v jedné dimenzi. Ty jsou známé rovněž jako jedno a dvoudimenzionální potenciálové jámy. V těchto případech se vztahují k počtu rozměrů, v nichž může částice působit jako volný nosič.\n\nElektronické a optické vlastnosti materiálu jsou ovlivněny velikostí a tvarem. Zavedené technické vymoženosti včetně kvantových teček byly doloženy z manipulace velikosti a vyšetřování za jejich teoretické doložení o kvantově omezujícím účinku. Převážná část teorie je chování excitace podobné tomu atomovému, jak se okolní prostor zkracuje. Poměrně dobrou aproximací chování je 3D model částice v krabici. Řešení tohoto problému poskytuje jediný matematický vztah mezi energetickými stavy a dimenzí prostoru. Snížení objemu nebo rozměrů volného místa zvyšuje energii stavů. \n\nNásledující rovnice ukazuje vztah mezi úrovní energie a škálou rozměrů: \n\nformula_1\n\nformula_2\n\nVýsledky výzkumu odhalují alternativní vysvětlení posunu vlastností v nanoměřítku. V objemové fázi, povrchy se zdají kontrolovat některé makroskopické vlastnosti. Nicméně, v případě nanočástic se povrchové molekuly neřídí očekávanou konfigurací v prostoru. Výsledkem jsou velké změny povrchového napětí. \n\nKlasická mechanika používá vysvětlení, že Youngův-Laplaceův zákon poskytuje důkaz o tom, jak se tlak mění od škály ke škále. \n\nYoungova-Laplaceova rovnice může poskytnout zázemí pro vyšetřování síly působící na povrchové molekuly:\n\nZa předpokladu kulového tvaru R1 = R2 = R a vyšetření Young-Laplaceovy rovnice pro nový poloměr R (nm) odhadneme nové ΔP(GPa). Čím menší R, tím větší tlak je přítomen. Zvýšení tlaku na nanoškálách má za následek zvýšení sil působících směrem k vnitřku částice. V důsledku toho se zdá, že molekulární struktura částice se ukáže být odlišná od objemu, zvláště na povrchu. Tyto abnormality u povrchu jsou odpovědné za změny meziatomové interakce a zakázaného pásu. \n"}
{"id": "1218049", "url": "https://cs.wikipedia.org/wiki?curid=1218049", "title": "Nikolaj Vladimirovič Tichonov", "text": "Nikolaj Vladimirovič Tichonov\n\nNikolaj Vladimirovič Tichonov (; * 23. května 1982, Novomoskovsk, RSFSR, SSSR) je od roku 2006 ruský kosmonaut, původně inženýr společnosti RKK Energija. Do vesmíru neletěl, od roku 2015 se připravoval na let na Mezinárodní vesmírnou stanici (ISS) jako člen Expedice 51/52, roku 2016 byl však z posádky vyřazen.\n\nNarodil se ve městě Novomoskovsk v Tulské oblasti Sovětského svazu. Jeho otec byl vojákem a rodina se proto často stěhovala, do první třídy chodil na kosmodromu Pleseck. Zajímal se techniku, na vysokou školu – Moskevský letecký institut – byl přijat bez přijímacích zkoušek jako vítěz konkursu „Kosmos“. Institut absolvoval roku 2005 v oboru letectví a kosmonautika, poté začal pracovat jako inženýr v kosmické společnosti RKK Energija.\n\nUž od roku 2004, ještě jako student, procházel lékařskou komisí, přihlásil se do náboru kosmonautů roku 2006 a prošel, dne 8. srpna 2006 získal doporučení Státní meziresortní komise k zařazení do oddílu kosmonautů RKK Energija (společně s Jelenou Serovovou). Byl zařazen do oddílu kosmonautů RKK Energija (jako kandidát na kosmonauta, od 10. srpna 2009 jako zkušební kosmonaut), absolvoval dvouletou všeobecnou kosmickou přípravu a 9. června 2009 získal kvalifikaci zkušební kosmonaut. V souvislosti se sjednocením ruských oddílů kosmonautů odešel z Energije a od 22. ledna 2011 je kosmonautem v oddílu Střediska přípravy komsonautů Roskosmosu.\n\nV září roku 2012 v rámci programu CAVES Evropské kosmické agentury strávil s dalšími pěti kosmonauty Andrewem Feustelem, Andreasem Mogensenem, Sóičim Nogučim, Michaelem Finckem a Davidem Saint-Jacquesem šest dní v jeskyni na Sardini.\n\nV letech 2012–2014 pracoval ve Středisku řízení letů jako hlavní operátor, účastnil se předstartovní přípravy přistávacích modulů lodí Sojuz.\n\nV červnu 2015 byl, s Alexandrem Misurkinem a Markem Vande Hei vybrán jako člen Expedice 51/52 na Mezinárodní vesmírnou stanici (ISS). Posádka zahájila společnou přípravu, do vesmíru měli vzlétnout v březnu 2017 v lodi Sojuz MS-04. Trojice byla současně záložní pro Sojuz MS-02 a Expedice 49/50. V srpnu 2015 složení posádky Sojuzu MS-04 oficiálně potvrdila NASA. \n\nV září 2016 Roskosmos oznámil, že do připojení modulu Nauka k ISS bude velikost posádky ruského segmentu ISS snížena ze tří na dva kosmonauty, v souvislosti s tímto řešením byly změněny sestavy expedic a Tichonov vypadl z posádky Sojuzu MS-04 a Expedice 51/52. Roku 2017 byl jmenován do posádky Sojuzu MS-10, následující rok ho posunuli na Sojuz MS-15, koncem roku 2018 bylo i to změněno a nakonec dostal místo velitele lodi Sojuz MS-16 se startem v dubnu 2020, jako člen Expedice 62/63.\n\nNikolaj Tichonov je od roku 2008 ženatý, má jednu dceru.\n"}
{"id": "1218050", "url": "https://cs.wikipedia.org/wiki?curid=1218050", "title": "Ivan Vagner", "text": "Ivan Vagner\n\nIvan Viktorovič Vagner (, * 10. července 1985 Severoněžsk, RSFSR, SSSR) byl původně inženýr společnosti RKK Energija, od roku 2010 je kosmonautem, člen oddílu kosmonautů CPK (původně oddílu RKK Energija).\n\nNarodil se ve městě Severoněžsk v Anchangelské oblasti. V roce 2008 dokončil Baltskou státní technickou univerzitu D. F. Ustinova v Petrohradu. Roku 2008 nastoupil jako inženýr v kosmické společnosti RKK Energija. V roce 2010 byl vybrán jako kosmonaut kandidát oddílu RKK Energija, do oddílu byl zařazen 8. listopadu 2010. Vzhledem ke sjednocení ruských oddílů kosmonautů s platností od 22. ledna 2011 přešel do oddílu kosmonautů Střediska přípravy kosmonautů (CPK). Po absolvování dvouletého základního výcviku 3. srpba 2012 získal kvalifikaci „zkušební kosmonaut“ (). \n\nRoku 2016 byl vybrán jako člen Expedice 53 a Expedice 54 na Mezinárodní vesmírnou stanici (ISS). Do vesmíru měl vzlétnout v září 2017 v lodi Sojuz MS-06. Jeho kolegy měli být Alexandr Skvorcov ml. a Scott Tingle, kosmonauti měli na stanici strávit zhruba půl roku. Vzhledem k odkladu startu modulu Nauka a s tím souvisejícího snížení počtu ruských kosmonautů na ISS, na podzim 2016 vypadl z posádky.\n\nV létě 2018 byl do záložní posádky pro Expedici 61/62 (start v říjnu 2019), nicméně později bylo jmenování zrušeno. Další jmenování obržel v dubnu 2019, kdy se stal členem zálohy pro Expedici 63/64 a v srpnu 2019 členem Expedici 65/66 (ještě do konce roku přečíslované na Expedici 64.\n"}
{"id": "1218052", "url": "https://cs.wikipedia.org/wiki?curid=1218052", "title": "Norišige Kanai", "text": "Norišige Kanai\n\nNorišige Kanai (5. prosinec 1976 Tokio) je japonský kosmonaut.\n\nNarodil se ve městě Tokio ve stejnojmenné prefektuře. V roce 1995 dokončil vysokou školu a v roce 2002 získal doktorát v oboru lékařství na univerzitě v Tokorozavě v prefektuře Saitama. Po dokončení univerzity působil dva roky jako chirurg. Roku 2004 si udělal kurz armádního lékaře u armády Spojených států amerických, v roce 2006 se kvalifikoval jako armádní potápěč. Poté působil dva roky opět jako chirurg. Od roku 2008 krátce působil v nemocnici v Hirošimě. \n\nV roce 2009 byl kosmickými agenturami JAXA a NASA vybrán mezi kandidáty k letu do vesmíru. Základní výcvik zahájil ještě v roce 2009 jako astronaut NASA. Cvičil se na výstupy do volného prostoru, ovládání stanice, absolvoval také fyziologická, vědecká nebo robotická cvičení. V neposlední řadě součástí výcviku byla i pilotáž cvičného letounu T-38 a nácvik přežití v divočině. V červenci 2011 byl certifikován jako astronaut, od té doby se připravoval na dlouhodobý pobyt na Mezinárodní vesmírné stanici.\n\nJeho první nominací se stalo místo v posádce Sojuzu MS-07, ve které odstartoval k mezinárodní stanici v listopadu 2017. Stal se členem Expedice 54/55. \n\nJe poručíkem a lékařem u japonských námořních sil, mezi jeho záliby patří cestování, bojová umění a potápění. \n"}
{"id": "1218069", "url": "https://cs.wikipedia.org/wiki?curid=1218069", "title": "Sportovní podprsenka", "text": "Sportovní podprsenka\n\nSportovní podprsenka je podprsenka, která poskytuje dodatečnou podporu ženských prsou během fyzické zátěže. Je robustnější než běžné podprsenky, minimalizuje pohyb prsou, zmírňuje nepohodlí a snižuje případné poškození  vazů na hrudi. Mnoho žen nosí sportovní podprsenky, aby snížily bolest a fyzické nepohodlí, které je způsobeno pohybem během cvičení. Některé sportovní podprsenky jsou určeny k nošení jako svrchní oblečení během cvičení, jako je například jogging. Ženy s většimi prsy by se dokonce měly výhýbat některým sportům, kde by docházelo k nadměrným otřesům prsou. \n\nPrvní komerčně dostupná sportovní podprsenka byla \"Free Swiming Tennis Bra\" (volno-plavecká a tenisová podprsenka), kterou představila společnost Glamorise Foundations, Inc. v roce 1975. První sportovní podprsenka se původně nazývala \"jockbra\", byla vynalezena v roce 1977 Lisou Lindahl a divadelní kostýmní výtvarnicí Polly Smith s pomocí její asistentky, Hinda Miller Hindy Schreiber. Sestra Lisy  Victoria Woodrow, si stěžovala na špatné zkušenosti při cvičení v běžné podprsence, zejména na padání ramínek, odřená a bolavá prsa. Během průzkumu Lisy a Polly při hledání lepší alternativy, navrhl manžel Lisy, že to co potřebuje je suspenzor pro ženská prsa. V obchodě pro kostymérky divadla Royall Tyler na univerzitě Vermont, Lisa a Polly tedy sešily dva suspenzory dohromady a daly jim přezdívku \"jockbra\". Jeden z jejich původních Jogbras je bronzový a je vystaven v blízkosti divadelního obchůdku s kostýmy.\nDva další jsou umístěny u Smithsonian a další v Newyorském metropolitním muzeu umění.\n\nV roce 1990 společnost Playtex získala Jogbra od Lisy a jejích partnerů. Potom následoval výzkum profesorky chirurgie na Univerzitě Lékařství a Stomatologie v New Jeersey, Christine Haycock, která měřila pohyb prsou u žen, které běžely na běžícím pásu. Vyhledávaná výrobci podprsenek pro svou odbornost, prosazovala široký spodní pás pro extra podporu a pevná ramínka, která by minimalizovala pohyb prsou. Nemožností zasáhnout mainstrýmové výrobce podprsenek, začala spolupracovat s externím oděvním návrhářem Heidi Fiskem a založila společnost Enell Incorporated. \n\nPo značném lobbingu, přesvědčila Oprah Winfrey v roce 2001, aby zkusila její podprsenku. To vedlo k velmi pozitivním recenzím v magazínu O: The Oprah Magazine a v roce 2001 se podprsenka objevila v show \"Show Oprah Winfrey\", a to mělo za následek obrovský nárůst objednávek.\n\nSportovní podprsenky mohou buď zapouzdřit nebo stlačit prsa. Podprsenky, které zapouzdřit prsa mají tvarované košíčky, zatímco kompresní typ podprsenky omezuje pohyb stlačením prsou. Zapouzdřecí typ podprsenky je obecně účinnější při snižování nepohodlí, ale některé ženy dávají přednost kompresnímu stylu, které tak posílí jejich vnímání skromnosti.\n\nNejčastější sportovní podprsenka je v podstatě navržena jako nátělník s odříznutou dolní polovinou. Další styly používají gelové a vodní vycpávky, stříbrná vlákna a airbagy. \nBezešvá podprsenka byla vyrobena společností Wacoal, byla tvarovaná a kompresní. \nKompresní podprsenka je navržena tak, aby tlačila prsa k hrudi a tím snížila pohyb a odraz. Jiné podprsenky jsou pletené v kruhovém vzoru, který dává podprsence schopnost podpory a elasticity. Běžné styly podprsenek využívají elastických a absorpčních látek jako jen Lycra, která snižuje podráždení tím, že odvádí pot od kůže.\n\nSportovní podprsenky jsou také nošeny ženami po některých chirurgických zákrocích. V těchto případech se doporučuje kompresní, bezešvá podprsenka s předním zapínáním, která zaručuje pohodlí při léčení. Bylo zjištěno, že některé látky jako Lycra, pomáhají snížit otok a dokonce pomáhají při operacích prsou. \nSportovní podprsenky jsou také vyráběny pro muže s velkými prsy, které jim umožní větší pohodlí při sportovních aktivitách. Tento druh podprsenek bývá často nazýván jako hrudní pás či kompresní vesta.\n\nStandardní dobře padnoucí podprsenky jsou konstruovány v podobě \"čtvercového rámu\", se všemi rozměry upravenými pro každou ženu v normální rovném postoji pažemi podél těla. Když žena vykonnává sportovní aktivitu, která vyžaduje zvednout ruce nad ramena, rám je napjat, protože je ukotven hrudním pásem a tlačí přímo na trapézový sval na rameni. To může mít za následek bolesti krku a ramen, necitlivost a brnění v rukou a bolesti hlavy. Aby se předešlo takovému problému, ramínka podprsenky jsou většinou zkřížena na zádech nebo vedou za krkem.\n\nRůzné fyzické aktivity vyžadují i různé úrovně kontroly prsou. Jóga, chůze a zahradničení vyžadují pouze \"lehkou\" kontrolu; jízda na kole, power walking a pěší turistika vyžadují \"střední\" kontrolu; tenis, fotbal a jogging vyžadují \"pevnou\" kontroly; a běh, intenzivní cvičení, box a jízda na koni vyžaduje \"maximální\" kontrolu.\n\nNěkteré atletky bývají znepokojeny tím, že sportovní podprsenka může interferovat s dýcháním, ale i když se zvýší tlak na hrudní koš, je prokázáno, že to nijak významně neovlivňuje dýchání.\n\nAsi 50 procent žen uvádí bolest nebo nepohodlí v prsou při cvičení. To se značně liší v intenzitě a může záviset na tom, co mají na sobě. V Australské studii 3 ženy (17-21, velikost košíčků B a C) byly fotografovány při cvičení bez podprsenky a poté s dvěma druhy podprsenek a po čtvrté měly specifickou sportovní podprsenku. Jak se dalo očekávat, pohyb prsou byl snížen díky podprsence a největší efekt byl se sportovní podprsenkou. Ženy oznámily, že s podprsenkou cítily lepší pohodlí a obzvlášť se sportovní podprsenkou. Nicméně, ne všechny sportovní podprsenky jsou vytvořeny stejně a žena by si měla vybrat podprsenku, která ji sedne perfektně.\n\nBěhem roku 2007, vědkyně, Dr. Joanna Scurr z University of Portsmouth provedla studii sedmdesáti žen při běhu. Ty představovaly nejširší rozsah velikostí prsou, které kdy byly studovány, včetně žen s velikostí košíčků DD, E, F, FF, G, H, HH, J, JJ. Joanna zjistila, že se prsa během cvičení pohybují ve třech rovinách – svisle, vodorovně a příčně, v celkových 8 polohách. Nespoutaný pohyb velkých prsou může přispět k prohýbání v průběhu let. Studie odhalila, že když žena běží, více než 50 % z celkového pohybu je vertikální, 22 % ze strany na stranu a 27 % dovnitř a ven. \n\nStudie z roku 2007 zjistila, že zapouzdřený typ sportovních podprsenek, ve které je každý košíček samostatně tvarován, jsou účinnější než kompresní typ podprsenek, které stlačují prsa k tělu a redukují tak pohyb prsou během cvičení. Dříve se věřilo, že ženám s menšími až středně velkými prsy vyhovují více kompresní typ podprsenky a ženy s většími prsy potřebují zapouzdřený typ podprsenky.\n\nPráce Joanny Scurr kritizovala toto přesvědčení a ukázala, že to neplatí.\n\nV roce 2010 Scurr, White a Hedger provedly studii o účinku podpory prsou při běhu. Hlavním cílem této studie bylo prozkoumat posun prsou do několika stran, rychlost a zrychlení s a bez podpory prsou během běhu a také stanovení kolerace při pohodlí prsa. Byly použity košíčky velikosti 15 D a byly užity během cvičení. Studie byla provedena na běžícím pásu s třemi různými podmínkami (bez podprsenky, tričko s podprsenkou a sportovní podprsenka) a došly k k závěru, že posun prsou a rychlost se snížila při zvýšení podpory prsou a žádný konkrétní směr pohybu prsou neukázal silnější vztah s bolestí prsou. Dále zjistili, že nepohodlí prsou většinou souviselo s rychlostí.\n\nPozdější studie v roce 2011, kterou prováděla Scurr, se dívala na podporované a nepodporované posunutí prsou s cílem kvantifikovat několika směrný pohyb prsou přes různé úrovně aktivit a různých podmínek podpory prsou. \n\nStudie použila velikost košíčků 24 D a úroveň aktivity se pohybovala od chůze až po maximální běh na běžícím pásu. Maximální posun byl zaznamenán u pravého prsa, kdy prsa nebyla zpevněna při rychlosti 15 km/h, a ukázal celkový posun o 15,8 cm. Výsledky také ukázaly, že posun prsou byl snížen při zvýšení podpory až o 59% v zapozdřené podprsence oproti stavu bez podprsenky. Dále se ukázalo, že se výrazně zvýšilo posunutí prsou, když se rychlost běžeckého pásu zvýšila na 10 km/h. Studie dospěla k závěru, že při vyšší rychlosti aktivity, vertikální posun prsou byl nejvyšší, nicméně pohyb ze strany na stranu a dopředu, dozadu, představoval pouze polovinu celkového posunu prsou. To znamená, že by se střih sportovní podprsenky měl soustředit převážně na faktory vertikálního posunu, ale ne zcela ignorovat jiné roviny pohybu. \n\nStudie také zjistila, že nebyl nalezen žádný důkaz, kdy by se požadavky na podporu prsou změnily v závislosti na zvýšení rychlosti běhu. Střih by měl brát v úvahu sportovní specifikaci sportovní podprsenky, a měl by počítat s jednotlivými variacemi posunu prsou v různých sportech .\n\nDalší výzkum na University of Portsmouth, provedený Debbie Risiusovou ukázal, že střih sportovní podprsenky by měl brát ohled i na věk, nejen na velikost. Její výzkum ukázal, že mladé ženy se potýkají při cvičení s pohyhem nahoru a dolů, zatímco starší ženy (+45) mají větší zkušenost s pohyhem prsou ze strany na stranu a dovnitř a ven. To naznačuje, že standardní sportovní podprsenka není vhodná pro všechny věkové kategorie žen. Proto střih by měl být přizpůsoben starším ženám podle specifického pohybu prsou. To může podpořit více starších žen, aby sportovaly a cítily se při cvičení pohodlně.\n"}
{"id": "1218070", "url": "https://cs.wikipedia.org/wiki?curid=1218070", "title": "Pavol Bagin", "text": "Pavol Bagin\n\nPavol Bagin (11. května 1933 Košice – 4. ledna 2013 Bratislava) byl slovenský dirigent a hudební skladatel.\n\nPo maturitě na gymnáziu v Galantě studoval na \"Vysoké škole pedagogické v Bratislavě\" a současně na bratislavské konzervatoři. Jeho učiteli byli Eugen Suchoň, Andrej Očenáš a Kornel Schimpl. Své hudební vzdělání dokončil na Vysoké škole múzických umění studiem dirigování u Ľudovíta Rajtera.\n\nV letech 1957–1969 byl šéfdirigentem symfonického orchestru \"Vojenského uměleckého souboru kpt. Jána Nálepky\" v Bratislavě a zástupcem uměleckého ředitele. V roce 1968 absolvoval studijní pobyt na Konzervatoři P. I. Čajkovského v Moskvě. Po návratu působil jako ředitel \"Správy umenia Ministerstva kultúry SR\" a v roce 1971 se stal uměleckým šéfem a hlavním dramaturgem opery Slovenského národního divadla v Bratislavě. Tuto funkci vykonával až do roku 1983.\n\nV době svého působení ve SND nagažoval do souboru mnoho mladých umělců, kteří se záhy stali předními představiteli slovenské kultury doma i ve světě. Byli mezi nimi např. zpěváci Peter Dvorský, Magdaléna Hajóssyová, Sergej Kopčák, Peter Mikuláš, dirigent Tibor Frešo, šéf výpravy Ladislav Vychodil či šéf baletu Boris Slovák. Do repertoáru zařadil světová díla skladatelů 20. století i díla soudobých slovenských skladatelů. Se souborem absolvoval více než 20 uměleckých zájezdů po celé Evropě. Kromě toho pohostinsky dirigoval Slovenskou filharmonii, Státní filharmonii Košice, Symfonický orchestr Československého rozhlasu v Bratislavě a Státní komorní orchestr Žilina.\n\nV roce 1983 se stal šéfredaktorem hudebního vydavatelství OPUS. V letech 1987–1996 působil ve funkcích ve \"Svazu československých skladatelů\" a \"Spolku slovenských skladatelů\" a posléze byl do roku 1999 ústředním ředitelem \"Národního hudebního centra\".\n\n\n\n\nUpravoval lidové písně a tance a komponoval také písně a scénickou hudbu k poesii.\n\n\n"}
{"id": "1218071", "url": "https://cs.wikipedia.org/wiki?curid=1218071", "title": "Polymerové bankovky", "text": "Polymerové bankovky\n\nPolymerové bankovky jsou bankovky vyrobené z polymeru (konkrétně z biaxiálně orientovaného polypropylenu). Oproti papírovým bankovkám obsahují bezpečnostní prvky nezvyklé pro papírová platidla (hologram, průhledné políčko). Další výhodou těchto bankovek je jejich zvýšená odolnost proti poškození, což zvyšuje jejich životnost (odolávají vyšším teplotám nebo namočení). Díky delší životnosti se tak snižuje nutnost časté obměny nejpoužívanějších bankovek.\n\nPrvní zemí na světě, která zavedla polymerové bankovky, se v roce 1988 stala Austrálie.\n\nDalší země užívající polymerové bankovky jsou (podle abcedy):\n"}
{"id": "1218073", "url": "https://cs.wikipedia.org/wiki?curid=1218073", "title": "Heidenheim an der Brenz", "text": "Heidenheim an der Brenz\n\nHeidenheim an der Brenz je velké okresní město na východě země Bádensko-Württembersko na hranici s Bavorskem, asi 17 km jižně od Aalen a 33 km severně od Ulmu. Je to krajské město a největší město okresu Heidenheim a Aalen a Schwäbisch Gmünd, a také třetí největší město v regionu Východní Württembersko.\n"}
{"id": "1218076", "url": "https://cs.wikipedia.org/wiki?curid=1218076", "title": "Wait for Me", "text": "Wait for Me\n\nWait for Me je deváté studiové album amerického hudebníka Mobyho. Vydáno bylo v červnu roku 2009 společnostmi Mute Records a Little Idiot (druhé jmenované je Mobyho vlastní vydavatelství). V hitparádě Billboard 200 se umístilo na dvaadvacáté příčce. Později album vyšlo i v dalších verzích. Prvním singlem z alba byla píseň „Shot in the Back of the Head“ (14. dubna 2009), v níž byl rovněž natočen videoklip, jehož režisérem byl David Lynch.\n\n"}
{"id": "1218077", "url": "https://cs.wikipedia.org/wiki?curid=1218077", "title": "František Xaver Budínsky", "text": "František Xaver Budínsky\n\nFrantišek Xaver Budínsky, také Franciscus Xaverius Budinszky, (1676–1727) byl východoslovenský varhaník a hudební skladatel.\n\nP. František Xaver Budinský, SJ byl jezuitským knězem. Působil v několika klášterech tehdejší rakouské provincie, nejdéle v Trnavě a v Košicích. Jeho skladby se dochovaly v archivu Katedrály svaté Alžběty v Košicích a v opisech i na několika dalších kůrech na východě Slovenska.\n\n\n\n"}
{"id": "1218078", "url": "https://cs.wikipedia.org/wiki?curid=1218078", "title": "Destroyed", "text": "Destroyed\n\nDestroyed je desáté studiové album amerického hudebníka Mobyho. Vydáno bylo v květnu roku 2011 společnostmi Mute Records a Little Idiot (druhé jmenované je Mobyho vlastní vydavatelství). V hitparádě Billboard 200 se umístilo na 69. příčce. Fotografie na obalu alba byla pořízena na newyorském letišti LaGuardia. Tehdy se Mobyho let zpozdil a on se rozhodl prozkoumat letiště, načež narazil na ceduli s nápisem „Zavazadla bez dozoru budou zničena“. Šlo o elektronickou ceduli, na níž se zobrazilo vždy jen jedno slovo z věty. Moby tedy vyčkal, až se objeví slovo „zničena“ ( \"\") a vyfotografoval jej.\n\n"}
{"id": "1218082", "url": "https://cs.wikipedia.org/wiki?curid=1218082", "title": "Alžírsko na Letních olympijských hrách 2016", "text": "Alžírsko na Letních olympijských hrách 2016\n\nAlžírsko se účastnilo Letní olympiády 2016. Zastupovalo ho šestašedesát sportovců ve třinácti sportech. Největší zastoupení měla země v atletce, výrazněji početně zastoupeno bylo Alžírsko i v boxu, kde mělo 8 účastníků. \n\n"}
{"id": "1218083", "url": "https://cs.wikipedia.org/wiki?curid=1218083", "title": "Travel Log", "text": "Travel Log\n\nTravel-Log je deváté studiové album amerického hudebníka JJ Calea. Vydáno bylo v únoru roku 1990 společností . Producentem desky byl sám Cale a kromě jeho manželky Christine Lakeland se na ní podíleli například Tim Drummond a Spooner Oldham. V hitparádě Billboard 200 se album umístilo na 131. příčce.\n\nAutorem všech skladeb je JJ Cale, pokud není ubedeno jinak.\n\n"}
{"id": "1218085", "url": "https://cs.wikipedia.org/wiki?curid=1218085", "title": "Vodní tunel Adiže-Garda", "text": "Vodní tunel Adiže-Garda\n\nVodní tunel Adiže-Garda (italsky: \"Galleria Adige-Garda\") byl dokončen v roce 1959 a spojuje řeku Adiže s Gardským jezerem mezi italskými městy Mori a Nago-Torbole.\n\nJeho účelem je snížení hladiny vody na horním toku řeky v provincii Verona tím, že se přebytečná voda odvede tunelem do jezera. Tunel snižuje riziko povodní ve Veroně a okolí ze sedmdesátileté vody na dvousetletou vodu.\n\nOdvedení 3 700 000 m³ vody představuje zvýšení hladiny Gardského jezera o 1 cm.\n\nPři otevření tunelu dochází ke znečištění jezera. Náhlý příliv studené vody z Adiže způsobuje navíc teplotní šok a výrazně tak zhoršuje prostředí pro ryby. Z těchto důvodů se tunel využívá pouze v ojedinělých případech při vysokém riziku velkých povodní ve Veroně a okolí.\n\nPo velkých povodních v druhé polovině 19. století (poslední v roce 1882), vyvstala do popředí otázka ochrany města Verona před povodněmi z Adiže. První nápad na vybudování tunelu se objevil již v 18. století, kdy Benátský vodní úřad navrhl vybudování odkláněcího tunelu do Gardského jezera, který by odváděl přebytečnou vodu z Adiže v případě hrozby povodní. Jezero s plochou přibližně 370 km² by umožnilo odklon obrovského množství říční vody, přičemž by došlo pouze k malému zvýšení jeho hladiny. Za nejvhodnější řešení byl považován tunel procházející z pravého břehu řeky Adiže v blízkosti Ravazzone (část obce Mori) do Gardského jezera jižně od Torbole. Hloubka jezera v tomto místě by umožnila bezproblémové usazení pevných částí naplavených s přitékající vodou. Stavba byla zahájena fašistickou vládou v březnu 1939, ale za války byla přerušena. Pokračovala až od roku 1954 do svého ukončení v květnu 1959.\n\nVýstavba tunelu způsobila zánik jezera Loppio, neboť došlo k narušení pramenů, které ho napájely.\n\nElektromechanické zařízení tunelu se skládá z roštu, vodotěsných dveří a vrat, stejně jako z řídících panelů umístěných ve zvláštních místnostech. Vrata jsou umístěna na čtyřech vstupních otvorech. Všechna vrata mají šířku 9,5 m a jsou tvořena dvěma překrývajícími se panely. Spodní panel má výšku 3 m a horní 5 m.\n\n"}
{"id": "1218087", "url": "https://cs.wikipedia.org/wiki?curid=1218087", "title": "99 Monkeys", "text": "99 Monkeys\n\n99 Monkeys je třetí sólové studiové album amerického písničkáře Boba Neuwirtha. Vydáno bylo v roce 1990 společností a jeho producentem byl Steven Soles. Dále se na albu podíleli například Katy Moffatt, Billy Swan a Peter Case.\n\n"}
{"id": "1218088", "url": "https://cs.wikipedia.org/wiki?curid=1218088", "title": "Botswana na Letních olympijských hrách 2016", "text": "Botswana na Letních olympijských hrách 2016\n\nBotswana se účastnila Letní olympiády 2016 v počtu 12 sportovců ve třech sportech. Nezískala žádnou medaili.\n\n\n\n\n"}
{"id": "1218089", "url": "https://cs.wikipedia.org/wiki?curid=1218089", "title": "Pär Sundström", "text": "Pär Sundström\n\nPär Sundström (8. června 1981, Falun, Švédsko) je švédský baskytarista heavy/power metalové kapely Sabaton. Kapelu založil v roce 1999 spolu s Rikardem Sundénem a Oskarem Monteliusem. Pär a zpěvák Joakim Brodén byli jediní dva členové, kteří se po rozpadu kapely v roce 2012 rozhodli se Sabaton pokračovat.Zbytek skupiny vytvořil novou power metalovou kapelu s názvem Civil War.\n\nSundström v Sabaton kromě hraní na baskytaru spolu s Brodénem píše texty písniček a skládá hudbu. Zároveň se také skupině stará o management. Sabaton je tak pro něj dle jeho vlastních slov „životní partner“, o kterého se stará každý den v roce.\n\nHraje na baskytaru stylu modern heavy bass LTD-414FM v barvě černo-bílo-šedých maskovacích vzorů (viz obrázek). Dříve (do roku 2018) hrál na tutéž baskytaru, avšak v barvách švédské vlajky s logem sabatonu.\n\nNa koncertech používá modelingovou hlavu Kemper Profiler\n\n"}
{"id": "1218091", "url": "https://cs.wikipedia.org/wiki?curid=1218091", "title": "František Klicpera", "text": "František Klicpera\n\nFrantišek Klicpera (19. dubna 1791 Chlumec nad Cidlinou – 26. října 1821 Linec)\nbyl starší bratr Václava Klimenta Klicpery, lékař a příležitostný vlastenecký český spisovatel.\n\nByl nejstarším synem krejčovského cechmistra Václava Klicpery z Chlumce nad Cidlinou (1763–??) a jeho manželky Anny, rozené Krenčíkové (1765–??). V roce 1807 vystudoval gymnázium v Hradci Králové a odešel do Prahy studovat nejprve filozofii, později medicínu, kterou úspěšně dokončil.\n\nV Praze se aktivně zúčastnil vlasteneckého života; od roku 1812 vystupoval v českých ochotnických představeních ve Stavovském divadle a recitačních představeních v Klementinu. Též navštěvoval přednášky Josefa Dobrovského v jeho bytě.\n\nV roce 1818 se přestěhoval do Lince, kde získal místo profesora porodnictví. Zde se staral o mladšího bratra Karla (1801–??), který v Linci studoval, a syna Václava (1816–??), pozdějšího lékaře v Novém Jičíně.\n\nZemřel v Linci roku 1820 nebo 1821, prvotní (matriční) údaje o úmrtí se nepodařilo dohledat.\n\nKdyž roku 1808 přišel Václav Kliment Klicpera do Prahy studovat gymnázium, František zde již byl univerzitním studentem. Pomáhal mu v počátcích, kdy Václavovy znalosti němčiny byly nedostatečné. Též ho uvedl do okruhu mladých českých vlastenců, zejména mezi ochotníky.\n\nV roce 1819 přišel do Lince František Ladislav Čelakovský; chtěl zde pokračovat ve studiích, ze kterých byl vyloučen v Českých Budějovicích. Stal se spolužákem a přítelem Karla (1801-??), mladšího bratra Františka Klicpery. a František Klicpera oba studenty podporoval. Čelakovský se s ním spřátelil a využíval i jeho knihovnu.\n\nZ dnešního pohledu se jedná o dílo skromné, databáze NK ČR neeviduje Františka Klicperu jako autora. Jednalo se zejména o příležitostné vlastenecké básně. Jednu z nich, z roku 1817 (podepsanou \"František Vítěz Klicpera, lékařství obojího doktor\"), zveřejnil posmrtně v roce 1871 Světozor.\n\nPřekládal divadelní hry, z ruštiny povídky a kulturně-historické články. Odborným dílem je německo-latinsko-česká srovnávací botanická terminologie vydaná 1816 ve Vídni v časopise \"Prvotiny pěkných umění\" pod názvem \"Katalog rozličných holandských neb harlemských, kuchyňských i lékařských koření a květin, též cizozemských polních jetelů a pokrmních bylin, jakož i všelikého obilí a lesních semen, v německém, latinském a českém jazyku\".\n\nŽivotopisci uvádějí, že před příchodem bratra Václava do Prahy se i František Klicpera dvořil mladičké ochotnické herečce Anně Švamberkové, budoucí manželce Václava Klimenta Klicpery.\n\n"}
{"id": "1218092", "url": "https://cs.wikipedia.org/wiki?curid=1218092", "title": "Zemětřesení na Luzonu (1990)", "text": "Zemětřesení na Luzonu (1990)\n\nZemětřesení o síle 7,8 momentové stupnice, které zasáhlo filipínský ostrov Luzon 16. července 1990 ve 4:26 místního času, způsobilo obrovské škody na infrastruktuře ostrova a zabilo 1621 lidí. Patří k nejsmrtonosnějším ve známé historii celého ostrova. Jeho epicentrum ležel poblíž Rizalu v provincii Nueva Ecija.\n\n"}
{"id": "1218096", "url": "https://cs.wikipedia.org/wiki?curid=1218096", "title": "Moonbathers", "text": "Moonbathers\n\nMoonbathers je páté studiové album nizozemské hudební skupiny Delain, které vyšlo 26. srpna 2016 u vydavatelství Napalm Records. Na albu se jako host podílela zpěvačka Alissa White-Gluz (Arch Enemy).\n\nDvě písně z alba, „Suckerpunch“ a „Turn the Lights Out“, kapela zveřejnila již v EP \"Lunar Prelude\" vydaném na začátku roku 2016. Jako samostatný singl již vyšla také píseň „The Glory and The Scum“ a „Fire With Fire“. Na albu se objevila i coververze na píseň „Scandal“ od kapely Queen. Album smíchal Ted Jensen, vítěz ocenění Grammy Award a o vizuální stránku alba se postaral Glenn Arthur. Kanadská zpěvačka Alissa White-Gluz ze skupiny Arch Enemy se podílela na písni „Hands of Gold“. Limitovaná edice obsahuje bonusové CD s některými písničkami z vystoupení v Nizozemsku a orchestrální verze písniček „The Glory and the Scum“ a „Hands of Gold“.\n\nDelain se nejprve vydali na evropské turné, které probíhalo v říjnu a listopadu 2016. Spolu na turné s nimi jako hosté jeli Evergrey, kteří představili své album \"The Storm Within\" a v roli předkapely vystupovali kanadští metalisté Kobra and the Lotus. V dubnu a květnu roku 2017 proběhla koncertní šňůra po Severní Americe spolu s kapelou HammerFall.\n\n\n\n"}
{"id": "1218097", "url": "https://cs.wikipedia.org/wiki?curid=1218097", "title": "Hawangen", "text": "Hawangen\n\nHawangen je obec v německé spolkové zemi Bavorsko, v zemském okrese Unterallgäu ve vládním obvodu Švábsko.\n\nV roce 2017 zde žilo 1 343 obyvatel.\n\nSousední obce jsou: Benningen, Lachen, Memmingerberg, Ottobeuren, Ungerhausen a Westerheim.\n\n\n"}
{"id": "1218100", "url": "https://cs.wikipedia.org/wiki?curid=1218100", "title": "Barbora Seemanová", "text": "Barbora Seemanová\n\nBarbora Seemanová (* 1. dubna 2000 Praha) je česká plavkyně, specialistka na volný způsob. Dvojnásobná vítězka letních olympijských her mládeže z roku 2018, juniorská mistryně Evropy z roku 2017 a účastnice Letních olympijských her 2016.\n\nJe členkou klubu SK Motorlet Praha, kde ji trénuje Petra Škábová (rok 2018), vystudovala Českoslovanskou akademii obchodní v Praze. \n\nNa Evropských hrách 2015 v Baku se dostala do finále v závodě na 100 m volný způsob (4. místo) a na 200 m volný způsob (8. místo). Na mistrovství světa juniorů 2015 v Singapuru obsadila 15. místo v závodě na 100 metrů. Na mistrovství Evropy juniorů 2016 v Hódmezővásárhely získala dvě stříbrné medaile v závodech na 100 m a 200 m.\n\nČeským rekordem na kraulařské dvoustovce 1:58,14 splnila nominační limit na Letní olympijské hry 2016 v Rio de Janeiro, kde byla v šestnácti letech nejmladší členkou české výpravy. V závodě na 200 metrů tam skončila 31. časem 2:00.26 v rozplavbách, byla také členkou polohové štafety na 4x100, která ale byla v rozplavbě diskvalifikovaná.\n\nNa mistrovství Evropy juniorů 2017 v Netanje získala kompletní sbírku medailí, mistryní se stala na trati 50 m volný způsob v novém českém seniorském rekordu 25,06 s. Od tohoto mistrovství je také držitelkou českých rekordů na tratích od 50 do 200 m volný způsob.\n\nNa III. letních olympijských hrách mládeže v argentinském Buenos Aires získala tři medaile. Z toho byly dvě zlaté a jedna bronzová. Byla nejúspěšnější sportovkyní české výpravy. V prvním startu na trati 100 m volným způsobem vyhrála zlato v novém českém rekordu 54,19 s. Ve druhém startu brala bronz na trati 200 m volný způsob v čase 1:58,25. Druhou zlatou medaili získala v posledním startu na 50 m volným způsobem s velkým náskokem v čase 25,14, kdy na ni druhá závodnice z Japonska ztratila 25 setin.\n\n"}
{"id": "1218101", "url": "https://cs.wikipedia.org/wiki?curid=1218101", "title": "Siim Luts", "text": "Siim Luts\n\nSiim Luts (* 12. března 1989, Tallinn, Estonská sovětská socialistická republika, SSSR) je estonský fotbalový záložník a reprezentant, od léta 2016 působí v klubu Bohemians 1905. Hraje na levé straně zálohy. Prošel angažmá v Estonsku, Švédsku a České republice.\n\n\nSiim Luts nastupoval za estonské mládežnické reprezentace U19, U21 a U23.\n\nV A-mužstvu Estonska debutoval 17. 11. 2010 v přátelském utkání v Tallinnu proti reprezentaci Lichtenštejnska, které skončilo remízou 1:1.\n\n"}
{"id": "1218102", "url": "https://cs.wikipedia.org/wiki?curid=1218102", "title": "Seznam obcí v Maďarsku (D)", "text": "Seznam obcí v Maďarsku (D)\n\nToto je seznam obcí v Maďarsku začínajících na písmeno D.\n"}
{"id": "1218113", "url": "https://cs.wikipedia.org/wiki?curid=1218113", "title": "Westfalenpokal", "text": "Westfalenpokal\n\nWestfalenpokal je německá fotbalová soutěž pro týmy ze spolkové země Severní Porýní-Vestfálsko (Landespokal, regionální pohár). V současné podobě se hraje od sezóny 1981/82. V jiných podobách se hrál tento pohár i před rokem 1981, ale dochovalo se málo údajů o vítězích. V letech 1943 a 1944 například zvítězilo Schalke 04. Hraje se vyřazovacím K.O. systémem, soutěž má šest kol. Westfalenpokalu se nezúčastňují týmy z nejvyšších dvou německých soutěží, právo startu mají účastníci 3. ligy a 4. ligy, dále pak celky z Oberligy (5. ligy), 6. ligy, 7. ligy a vítězové 30 Kreispokalů. Od roku 2014 postupuje vítěz soutěže do DFB-Pokalu.\n\n"}
{"id": "1218116", "url": "https://cs.wikipedia.org/wiki?curid=1218116", "title": "Vražda v obchodním centru na Smíchově", "text": "Vražda v obchodním centru na Smíchově\n\nK vraždě v obchodním centru na Smíchově v Praze došlo dne 21. července 2016 došlo krátce po 14. hodině. Psychiatricky léčená žena si v obchodě Tesco obstarala nůž a vyhlédla náhodnou oběť, kterou po krátké šarvátce ubodala.\n\nŽena, která byla několik hodin před incidentem propuštěna z psychiatrické nemocnice v Bohnicích, si v obchodě Tesco v pražském obchodním centru Nový Smíchov obstarala nůž. Na Smíchov přitom pachatelka podle obžaloby už odjela se záměrem zabít, aby na sebe upoutala pozornost lékařů a získala další pobyt v léčebně. Po obstarání nože šla podle regálů a prvního člověka, kterého potkala, napadla. Po krátké šarvátce 54letou ženu na místě usmrtila dvěma bodnými ranami. Přivolaní záchranáři přijeli do 4 minut po nahlášení, ale nedokázali ženě pomoci ani po náležité péči a resuscitaci. Pachatelka po útoku nůž odhodila na zem a počkala na příjezd policie. Případ posléze převzali policisté z oddělení vražd. Vyšetřovatelé kvůli ohledání místa činu uzavřeli část obchodu s domácími potřebami v prvním patře, kde k vraždě došlo.\n\nDuševně nemocná třiatřicetiletá pachatelka Michelle Sudků, bývalá zdravotní sestra a později sanitářka, byla po několikáté léčena v psychiatrické nemocnici, z níž byla naposledy propuštěna ráno v den činu, podle ředitele ve stabilizovaném stavu, s nastaveným užíváním léků a při „plném vnímání reálného světa“. Žena měla podle informací serveru iDNES.cz v nemocnici konflikty s ostatními pacienty. V psychiatrické nemocnici přitom byla už po několikáté, naposledy na začátku července kvůli napadení ženy v kavárně, které se obešlo bez zranění.\n\nPodle psychiatrů je, ačkoliv trpí vážnou poruchou, za svůj čin odpovědná. Znalci uvedli, že obviněná trpí útočným a nekrofilním sadismem a ten doprovázel oba útoky – jak vraždu, tak předešlý útok v kavárně. Ovládací a rozpoznávací schopnosti ženy ale porucha během útoků nenarušila. Její agresivitu mohlo v minulosti zvýšit podávání hormonů, které užívala kvůli započaté změně pohlaví na mužské, kterou nedokončila.\n\nDva týdny před vraždou došlo k prvnímu vážnému incidentu pachatelky. 5. července si vyhlédla jí dosud neznámou oběť v kavárně \"Dobrá trafika\" na pražském Újezdě, asi 25letou ženu. Pronásledovala ji na záchod a potom, co oběť opustila kabinku, k ní zezadu v chodbičce u umyvadla přistoupila a začala ji škrtit svým svlečeným tričkem. Motivací byla podle pozdějších soudních znaleckých posudků představa sexu s mrtvým ženským tělem.\n\nPomoc si oběť přivolala křikem. Policii přivolali svědci události. Ta vyslýchala třičtvrtě hodiny oběť ve vinotéce kavárny a potom pachatelku zčásti před dalšími přítomnými. Útočnice policistům řekla, že lituje, že se jí nepodařilo oběť usmrtit. Ostatní přítomné policisté nevyslechli a ani nic nesepisovali. Incident policisté nevyhodnotili jako závažný trestný čin a nechali převézt útočnici na psychiatrii, kterou ale neupozornili na násilné okolnosti, které byly důvodem jejího převozu.\n\nPostup nemocnice prověřily orgány v trestném řízení a ministerský tříčlenný tým složený z náměstka ministra zdravotnictví Petra Landy, ředitelky odboru zdravotních služeb Martiny Novotné a ředitele Národního ústavu duševního zdraví Cyrila Höschla. Komise shledala, že ze strany personálu nemocnice nedošlo k žádnému pochybení, k porušení zákona, vnitřních předpisů nemocnice ani doporučených postupů České psychiatrické společnosti. Chybu komise našla v komunikaci mezi policií, záchranáři a lékaři psychiatrické nemocnice. Těm nebyly sděleny při přebírání pacientky některé zásadní okolnosti případu v kavárně, přestože se o ně zajímali.\n\nPostup policistů prověřila kontrola z ředitelství pražské policie. Ta konstatovala, že policisté pochybili tím, že situaci v kavárně špatně vyhodnotili, což zapříčinilo další sled předávání zkreslených a neobjektivních informací. Případ v srpnu převzala Generální inspekce bezpečnostních sborů, která znovu prověřila všechny okolnosti případu. Shledala, že „v úmyslu způsobit jinému škodu nebo jinou závažnou újmu anebo opatřit sobě nebo jinému neoprávněný prospěch“ nesplnili svou povinnost a „neučinili všechna potřebná šetření a opatření k odhalení skutečností nasvědčujících tomu, že byl spáchán trestný čin směřující ke zjištění jeho pachatele v souvislosti s pokusem zvlášť závažného zločinu vraždy.“ V říjnu pak obvinila dva policisty ze zneužití pravomoci; policistům hrozil zákaz činnosti nebo jeden až pět let vězení. Vyšetřováni byli na svobodě. Soud překlasifikoval čin ze zneužití pravomoci na maření úkolu úřední osoby z nedbalosti a v srpnu 2018 padl rozsudek potvrzující jejich vinu a oba policisté dostali osmiměsíční podmínky.\n\nÚtočnice byla po činu zadržena a obviněna z vraždy, za níž hrozí 10 až 18 let odnětí svobody, pokud nebude souzena podle přísnějších paragrafů, například pokud by ji byl prokázán rozmysl. V minulosti ale případy, kde vraždil psychiatrický pacient, většinou končily zastavením stíhání a posláním obviněných k soudnímu léčení v detenčních zařízeních.\n\nKvůli obavě, že žena během soudního procesu uprchne nebo bude opakovat trestnou činnost, navrhla státní zástupkyně vzetí do vazby, což soud akceptoval. Dne 21. prosince 2016 státní zástupci ženu obžalovali z vraždy a pokusu o vraždu, který se odehrál předtím v kavárně na Újezdě; za tyto činy jí hrozí kvůli opakování skutku až doživotí.\n\nDne 12. ledna 2017 ženě pražský městský soud prodloužil vazbu, protože by se mohla obžalovaná skrývat nebo by mohla pokračovat v trestné činnosti. Znalci uvedli, že případný pobyt na svobodě by byl extrémně nebezpečný. Termín hlavního líčení určil soud na začátek března.\n\nPřípad vyvolal ve společnosti debatu o bezpečnosti pacientů a dostatečnosti péče o ně. V minulosti už k podobným incidentům došlo, například Barbora Orlová zavraždila studenta ve škole ve Žďáru nad Sázavou, duševně nemocný muž zavraždil knihovnici na Plzeňsku a muž se schizofrenií zabil muže na zlínském sídlišti. Vznikl tak tlak na změnu situace. Podle odborníků žije v České republice asi 800 těžkých psychotiků představujících trvalé riziko pro své okolí.\n\nPodle psychiatra Jiřího Pokory existuje vždy riziko, že dojde u léčených pacientů k agresivnímu chování. Lze usilovat o snížení takového rizika, ale nelze mu stoprocentně zabránit. Podle kritiků mají lékaři příliš málo času k rozpoznání jejich stavu. Podle zástupců institucí, které se zabývají pomocí těmto pacientům, je částečně na vině i neucelený systém péče. Potřebných služeb, které by mohly pomoci lépe začlenit tyto pacienty, je nedostatek. Podle bývalého ministra zdravotnictví, psychiatra Ivana Davida, je velkým problémem rozpad ambulantní péče o duševně nemocné. Léčba je prý nedůsledná a nemocní jsou mimo kontrolu. Jako problematické se mu jeví zrušení povinnosti psychiatra postarat se o nemocné ve své spádové oblasti. Případný vznik registru těchto pacientů je zase problematický pro lidskoprávní organizace.\n\nV plánu jsou změny v péči, které budou reagovat na viditelné problémy s psychiatrickými pacienty a s jejich léčbou. Vláda počátkem července 2016 schválila novelu zákona o specifických zdravotních službách, která má zlepšit dohled nad pacienty. Podle ní budou zdravotní zařízení hlásit problémy s docházkou na léčení a kontroly. Ministerstvo zdravotnictví také připravuje reformu psychiatrické péče, plánuje posílení kapacit ambulantní péče a týmy, které budou jezdit za pacienty, nebo rozšíření komunitních služeb pro pacienty léčené v domácím prostředí. Vzniknout by měla také centra duševního zdraví, které budou mezistupněm mezi ambulantní péčí a hospitalizací.\n\nVýstupem ministerské komise vyšetřující případ bylo doporučení, na základě kterého zřídí ministerstvo zdravotnictví a vnitra speciální pracovní týmy, které vypracují přesnější pravidla komunikace policie a lékařů o psychiatrických pacientech. Policisté, kteří přicházejí do styku s duševně nemocnými lidmi, budou proškolováni.\n"}
{"id": "1218124", "url": "https://cs.wikipedia.org/wiki?curid=1218124", "title": "Seznam obcí v Maďarsku (E)", "text": "Seznam obcí v Maďarsku (E)\n\nToto je seznam obcí v Maďarsku začínajících na písmeno E.\n"}
{"id": "1218126", "url": "https://cs.wikipedia.org/wiki?curid=1218126", "title": "The Inaccessible Pinnacle (Sgùrr Dearg)", "text": "The Inaccessible Pinnacle (Sgùrr Dearg)\n\nThe Inaccessible Pinnacle (v horolezeckém slangu In Pin nebo In Pinn, anglický název lze přeložit jako \"Nedostupná skalní jehla\") je 50 metrů vysoká skalní věž ve vrcholových partiích horského štítu Sgùrr Dearg (v překladu ze skotské gaelštiny \"Červený\" \"štít\") v pohoří Cuillin (gaelsky \"An\" \"Cuilthionn\") na skotském ostrově Skye v souostroví Vnitřní Hebridy. Po Sgùrr Alasdair (992 m n. m.) je Sgùrr Dearg s vrcholkem The Inaccessible Pinnacle (986 m n. m., tj. 3235 stop) druhou nejvyšší horou pohoří Cuillin i ostrova Skye.\n\nVýstup na The Inaccessible Pinnacle je nejobtížnější mezi všemi vrcholy, řazenými mezi tzv. Munro na území Velké Británie. Nejde jen o náročnost terénu, nýbrž i o skutečnost, že na rozdíl od Sgùrr Alasdair horninou Sgùrr Deargu není pro horolezectví mnohem příhodnější gabro, nýbrž čedič. Ten je za vlhkého a deštivého počasí, v této oblasti velmi častého, značně kluzký. Prvovýstup na The Inaccessible Pinnacle si v roce 1880 připsali Charles a Lawrence Pilkingtonovi.\n\nVzhledem k tomu, že Sgùrr Dearg s vrcholkem The Inaccessible Pinnacle přesahuje výšku 3000 stop, patří mezi tzv. Munros a je tudíž předmětem zájmu \"Munro Baggers\", tj. nadšenců, kteří si vytkli za cíl vystoupit na všech téměř 300 britských Munro. Pro méně zdatné lezce nebo osoby s nedostatečnými horolezeckými zkušenostmi je však výstup na \"In Pin\" nedosažitelný, mnozí se jej proto snaží vykonat s pomocí místních zkušených horolezeckých průvodců. Za zmínku stojí, že ani skotský zeměměřič a cestovatel sir Hugh Munro (1856–1919), který v roce 1891 poprvé publikoval seznam (později nazvaný podle autora \"Munro's Tables\") britských vrcholků, dosahujících 3000 stop, na vrchol The Inaccessible Pinnacle nikdy nevystoupil. \n\nV původním seznamu Hugha Munro nedostupný \"In Pin\" ani zapsán nebyl, figuroval zde pouze mnohem snadněji přistupný vrchol hlavního masívu Sgùrr Deargu. Na seznamu Skotského horolezeckého klubu je tento vrchol i s vrcholovou skálou zapsán mezi Munro pod číslem M164 jako \"Sgurr Dearg (The Inaccessible Pinnacle) Red peak\".\n\nSgùrr Dearg s vrcholovou skálou The Inaccessible Pinnacle se nachází uprostřed hlavního hřebene pohoří Cuillin v místě, kde se kříží Coire Lagan, Coire na Banachdich a Coir'-uisg. Nejvhodnější přístup na vrchol Sgùrr Dearg je z osady Glen Brittle ve stejnojmenném údolí. Cesta k vrcholu je částečně vedena po suťovém svahu. Existují i další přístupové cesty – přes Sron Dearg nebo z východní strany od Sgùrr MhicChoinnich (948 m n. m.) přes An Stac (954 m n. m.), další vrcholovou skálu v masívu Sgùrr Dearg. Cesta na vrchol \"In Pin\" představuje překonání 50metrového výškového rozdílu. Výstup je rozdělen na dva tzv. \"pitches\" – tj. dva cca 30metrové úseky, odpovídající dvěma lanovým délkám. Po výstupu je možno slanit na západní straně skály s použitím slaňovacího kruhu, umístěného na vrcholu.\n\nV roce 2007 byl v produkci Chrise Younga, žijícího na ostrově Skye, natočen v historii první gaelsky mluvený film s názvem \"Seachd – The Innaccessible Pinnacle.\" Film vypráví příběh tří sourozenců, jejichž rodiče zahynou, když se snaží zachránit jiného horolezce při výstupu na The Inaccessible Pinnacle.\n\nPo poslední revizi z roku 2012 je na seznamu britských hor, přesahujících výšku 3000 stop, 282 Munros a dalších 227 vedlejších vrcholů.\n\n"}
{"id": "1218127", "url": "https://cs.wikipedia.org/wiki?curid=1218127", "title": "Zemský okres Oberallgäu", "text": "Zemský okres Oberallgäu\n\nZemský okres Oberallgäu je okres v německé spolkové zemi Bavorsko, ve vládním obvodě Švábsko. Sídlem správy okresu je město Sonthofen. Okres leží na jihozápadě Bavorska u hranic s Rakouskem a německou spolkovou zemí Bádensko-Württembersko.\n\n"}
{"id": "1218131", "url": "https://cs.wikipedia.org/wiki?curid=1218131", "title": "Blue Train (album)", "text": "Blue Train (album)\n\nBlue Train je druhé studiové album amerického jazzového hudebníka Johna Coltrana. Nahráno bylo dne 15. září 1957 ve studiu Van Gelder Studio a jeho producentem byl Alfred Lion. Vydáno bylo následujícího roku společností Blue Note Records (jde o Coltranovo jediné album nahrané pro toto vydavatelství). Album bylo oceněno zlatou deskou od RIAA.\n\nAutorem všech skladeb je John Coltrane, pokud není uvedeno jinak.\n\n"}
{"id": "1218133", "url": "https://cs.wikipedia.org/wiki?curid=1218133", "title": "Expression", "text": "Expression\n\nExpression je studiové album amerického jazzového hudebníka Johna Coltrana. Nahráno bylo ve dnech 15. února a 7. března 1967 ve studiu Van Gelder Studio a jeho producentem byl Bob Thiele. Vydala jej společnost Impulse! Records koncem září roku 1967, tedy dva měsíce po hudebníkově smrti. V hitparádě Billboard 200 se umístilo na 194. příčce, v hitparádě jazzových alb na čtvrté.\n\nAutorem všech skladeb je John Coltrane.\n\n"}
{"id": "1218135", "url": "https://cs.wikipedia.org/wiki?curid=1218135", "title": "Mount Blackburn", "text": "Mount Blackburn\n\nMount Blackburn je nejvyšší hora Wrangellova pohoří. Leží na jihovýchodě Aljašky, 193 kilometrů severovýchodně od ústí řeky Cooper River,\nve Spojených státech amerických. S nadmořskou výškou 4 996 m\nje Mount Blackburn pátou nejvyšší horou Spojených států a dvanáctou nejvyšší horou v Severní Americe. Mount Blackburn je zerodovaný štítový vulkán. Je druhým nejvyšším vulkánem ve Spojených státech, po hoře Mount Bona ležící v pohoří svatého Eliáše. Většina hory je pokryta ledovými poli a ledovci. K hlavním náleží \"Kennicott Glacier\", \"Nabesna Glacier\" a \"Kuskulana Glacier\". První výstup na horu uskutečnili B. Gilbert, D. Wahlstrom, H. Gmoser, A. Bitterlich a L. Blumer v roce 1958. Hora je pojmenovaná po americkém senátorovi z konce 19. století.\n"}
{"id": "1218139", "url": "https://cs.wikipedia.org/wiki?curid=1218139", "title": "Wilbur Harden", "text": "Wilbur Harden\n\nWilbur Harden (31. prosince 1924 – 10. června 1969) byl americký jazzový trumpetista a hráč na křídlovku. Hrál například s Royem Brownem a Ivorym Joem Hunterem a následně odešel k námořnictvu. Později při několika příležitostech spolupracoval s Yusefem Lateefem a následně Johnem Coltranem. Naposledy nahrával v roce 1960 s kapelou pozounisty Curtise Fullera. Později vážně onemocněl a strávil čtyři roky pod lékařským dohledem. Zemřel roku 1969 ve věku 44 let. V roce 1991 byl uveden do Alabama Jazz Hall of Fame.\n"}
{"id": "1218141", "url": "https://cs.wikipedia.org/wiki?curid=1218141", "title": "Seznam obcí v Maďarsku (F)", "text": "Seznam obcí v Maďarsku (F)\n\nToto je seznam obcí v Maďarsku začínajících na písmeno F.\n"}
{"id": "1218142", "url": "https://cs.wikipedia.org/wiki?curid=1218142", "title": "Prayer to the East", "text": "Prayer to the East\n\nPrayer to the East je studiové album amerického jazzového hudebníka Yusefa Lateefa. Nahráno bylo dne 10. října 1957 ve studiu Van Gelder Studio a jeho producentem byl Ozzie Cadena. Vydáno bylo následujícího roku společností Savoy Records. Obsahuje celkem pět skladeb, přičemž jediná je Lateefova autorská.\n\n\n"}
{"id": "1218143", "url": "https://cs.wikipedia.org/wiki?curid=1218143", "title": "Jazz and the Sounds of Nature", "text": "Jazz and the Sounds of Nature\n\nJazz and the Sound of Nature je studiové album amerického jazzového hudebníka Yusefa Lateefa. Nahráno bylo ve dnech 9. a 10. října 1957 ve studiu Van Gelder Studio a jeho producentem byl Ozzie Cadena. Vydáno bylo následujícího roku společností Savoy Records. Obsahuje celkem sedm skladeb, přičemž tři jsou Lateefovy autorské.\n\n\n"}
{"id": "1218144", "url": "https://cs.wikipedia.org/wiki?curid=1218144", "title": "Loděnice na Antigue", "text": "Loděnice na Antigue\n\nLoděnice na Antigue a přilehlé archeologické lokality je název jedné z kulturních památek světového dědictví UNESCO. Zahrnuje loděnici kapitána Nelsona ( \"Nelson’s Dockyard\") s obrannými, obytnými, skladovacími a administrativními budovami, ale i menší dělostřeleckou baterii na Shirley Heights. \n\nNachází se na jihu ostrova Antigua v obci English Harbour ve farním okrsku Saint Paul. Celková plocha tohoto chráněného historického území je 255 ha. Loděnice zde byla vystavěna v 18. století pomocí práce otroků a následně sloužila jako základna britského námořnictva pro celý region východního Karibiku. Zdejší hluboká zátoka krytá okolními kopci před hurikány představovala pro Brity ideální místo pro umístění loděnice a přístavu. \n"}
{"id": "1218145", "url": "https://cs.wikipedia.org/wiki?curid=1218145", "title": "Yusef Lateef's Little Symphony", "text": "Yusef Lateef's Little Symphony\n\nYusef Lateef's Little Symphony je studiové album amerického jazzového hudebníka Yusefa Lateefa. Nahráno bylo v červnu roku 1987 ve studiu v Shutesbury ve státě Massachusetts. Lateef jej nahrál sám bez dalších hudebníků. Vydáno bylo později toho roku společností Atlantic Records. Album bylo oceněno cenou Grammy za nejlepší newageové album.\n\nAutorem všech skladeb je Yusef Lateef.\n\n"}
{"id": "1218147", "url": "https://cs.wikipedia.org/wiki?curid=1218147", "title": "Alonso de la Cueva y Benavides", "text": "Alonso de la Cueva y Benavides\n\nAlonso II. kardinál de la Cueva y Benavides, první markýz de Bedmar, zvaný též \"kardinál de la Cueva\" (červenec 1574, královský palác v Alhambře – 11. července 1655, Málaga), byl španělský šlechtic, diplomat, duchovní, biskup málažský a kardinál.\n\n"}
{"id": "1218149", "url": "https://cs.wikipedia.org/wiki?curid=1218149", "title": "Alfred Lion", "text": "Alfred Lion\n\nAlfred Lion, rodným jménem Alfred Loew (21. dubna 1908 – 2. února 1987), byl německo-americký podnikatel. Narodil se do židovské rodiny v Schönebergu. V roce 1929 emigroval do Spojených států amerických. Později se vrátil zpět do Německa a následně působil v Jižní Americe. V roce 1938 se vrátil do New Yorku. Zde v roce 1939 založil spolu s Maxem Margulisem hudební vydavatelství Blue Note Records. Později působil také jako producent nahrávek, které tato společnost vydávala. Zemřel v San Diegu ve věku 78 let.\n\n"}
{"id": "1218150", "url": "https://cs.wikipedia.org/wiki?curid=1218150", "title": "Varberg", "text": "Varberg\n\nVarberg je město ve Švédsku s 27 602 obyvateli. Je známo pro své písečné pláže, které se nacházejí na západě a pokračují severně k souostroví Bohuslän až na mys Nordkapp. Jedná se o oblíbené letovisko, stěhují se sem rovněž obyvatelé z vnitrozemských měst, jako je Borås.\n"}
{"id": "1218155", "url": "https://cs.wikipedia.org/wiki?curid=1218155", "title": "Ozzie Cadena", "text": "Ozzie Cadena\n\nOzzie Cadena, vlastním jménem Oscar Cadena, (26. září 1924 – 9. dubna 2008) byl americký hudební producent.\n\nNarodil se v Oklahoma City a jako dítě se odstěhoval do newjersejského Newarku. Později, během druhé světové války, působil v jižním Pacifiku jako člen Námořní pěchoty. Dlouhodobě pracoval pro vydavatelství Savoy Records. Působil zde jako producent, ale také jako A&R. Poprvé nahrával s pozounisty J. J. Johnsonem a Kaiem Windingem v roce 1954. Poté, co odešel od Savoy Records, začal pracovat jako hlavní A&R pro Prestige Records. Zemřel v kalifornském Torrance na zápal plic ve věku 83 let.\n\n"}
{"id": "1218157", "url": "https://cs.wikipedia.org/wiki?curid=1218157", "title": "Duncan Browne", "text": "Duncan Browne\n\nDuncan Browne (25. března 1947 – 28. května 1993) byl anglický zpěvák a kytarista. Docházel na London Academy of Music and Dramatic Art, kde studoval hudební teorii a drama. V roce 1967 potkal Andrewa Looga Oldhama a následně podepsal smlouvu s jeho vydavatelstvím Immediate Records. Své první album nazvané \"Give Me Take You\" vydal roku 1968. Později vydal několik singlů, a další album, které dostalo název \"Duncan Browne\", vydal až v roce 1973. Jeho producentem byl Mickie Most. Později vydal ještě dvě další alba, v letech 1978 a 1979, a v roce 1993 podlehl ve věku 46 let rakovině.\n\n"}
{"id": "1218159", "url": "https://cs.wikipedia.org/wiki?curid=1218159", "title": "Don Byron", "text": "Don Byron\n\nDon Byron (* 8. listopadu 1958) je americký klarinetista. Narodil se do hudební rodiny v New Yorku, matka hrála na klavír, otec na kontrabas. Studoval hudbu na Novoanglické hudební konzervatoři, kde byl jeho učitelem klavírista George Russell. Své první album nazvané \"Tuskegee Experiments\" vydal v roce 1992 na značce Nonesuch Records. Během své kariéry spolupracoval s desítkami hudebníků, mezi něž patří například Bill Frisell, Gerry Hemingway, Allen Toussaint, Marc Ribot a Suzanne Vega.\n\n"}
{"id": "1218160", "url": "https://cs.wikipedia.org/wiki?curid=1218160", "title": "Guy Klucevsek", "text": "Guy Klucevsek\n\nGuy Klucevsek (* 26. února 1947 New York) je americký akordeonista. V roce 1996 založil projekt Accordion Tribe, v němž se setkávají akordeonisté z různých zemí. V roce 2010 získal grant od neziskové organizace United States Artists ve výši 50 000 dolarů. Během své kariéry vydal řadu vlastních alb a spolupracoval i s mnoha dalšími hudebníky, mezi něž patří například John Zorn, Bill Frisell, Laurie Anderson, Anthony Braxton a Tom Waits.\n\n"}
{"id": "1218161", "url": "https://cs.wikipedia.org/wiki?curid=1218161", "title": "Klany alfanského měsíce", "text": "Klany alfanského měsíce\n\nVe vzdáleném systému Alfa Centauri se nachází na měsíci Alfa III M2 bývalá pozemská kolonie, původně psychiatrická léčebna. Její pacienti se během války s Alfanským impériem osvobodili a vytvořili zajímavou funkční společnost, rozdělenou do sedmi klanů podle původní psychické poruchy, podobnou kastovnímu systému v Indii. Země se tuto svou bývalou kolonii snaží pod záminkou poskytnutí lékařské péče opět ovládnout. Stejný záměr mají i Alfánci.\n\nHlavní postavou románu je Chuck Rittersdorf, agent výzvědné služby CIA (Counter Intelligence Authority),ve které plní funkci programátora umělých lidí – simulakronů. Jeho manželka Mary, pracující jako psychanalytička, se s ním rozvádí a je více než jasné, že Chuck rozvod prohraje a Mary že ho následně obere o všechno. Chuck kromě sebevraždy nachází jediné řešení - vraždu manželky. Využije při tom toho, že Země chystá výpravu alfanskému měsíci, a ve vypravě že bude i jeho žena.\n\nVe zmatku, který na měsíci panuje není nikdo schopen určit na čí straně kdo stojí. V závěru knihy se však Chuckovi podaří sjednat vzájemně prospěšnou smlouvu mezi kolonií a Alfánci.\n\n"}
{"id": "1218162", "url": "https://cs.wikipedia.org/wiki?curid=1218162", "title": "Nezahualcóyotl (Acolhua)", "text": "Nezahualcóyotl (Acolhua)\n\nNezahualcóyotl (28. dubna 1402 Texcoco — 4. června 1472 tamtéž) byl vladař předkolumbovského městského státu Texcoco a významný básník a myslitel píšící v jazyce nahuatl.\n\nJeho celé jméno bylo \"Nezahualcoyōtly Acolmiztli\", což znamená „postící se kojot, jaguáří tlapa“. Jeho otcem byl Ixtlilxochitl I., náčelník kmene Acolhua sídlící v Texcocu. Mladému Nezahualcóyotlovi se dostalo vzdělání v elitní škole \"calmécac\". V roce 1418 napadl Texcoco Tezozómoc, vládce sousedního státu Azcapotzalco, který město dobyl a jeho vojáci zabili Ixtlilxochitliho. Následník trůnu musel uprchnout k příbuzným do Tenochtitlánu, teprve roku 1426 mu Tezozómoc dovolil vrátit se do Texcoca. Brzy nato však Tezozómoc zemřel a jeho nástupce Maxtla začal usilovat Nezahualcóyotlovi jakožto legitimnímu následovníku o život. Nezahualcóyotl se musel skrývat v horách, podařilo se mu však získat pro svůj odboj řadu stoupenců a nakonec se proti Maxtlovi spojil i s městskými státy Tenochtitlán a Tlacopán. Tato koalice, která se stala zárodkem Aztécké říše, uchvatitele porazila i díky Nezahualcóyotlovu strategickému umění a roku 1431 získal Nezahualcóyotl titul tlatoaniho v Texcocu.\n\nJeho vláda se vyznačovala řadou osvícených reforem, které učinily Texcoco nejvyspělejší zemí tehdejší Mezoameriky, již nazval historik Lorenzo Boturini Benaduci \"Athénami Nového světa\". Zřídil poradní sbor učenců zvaný \"tlamatini\", s nímž vypracoval nový zákoník, podporoval školství a archivaci starých kodexů, nechal vybudovat nový palác podle vlastního architektonického projektu, zakládal parky, zavlažovací zařízení, veřejné lázně i velký zvěřinec. Snažil se také o reformu náboženského systému založeného na kultu války a hromadných lidských obětech, přičemž vycházel z vlastní životní zkušenosti válečného uprchlíka. Neměl však takovou moc, aby mohl obětování zcela zrušit, dosáhl jen zmírnění jeho rozsahu.\n\nZnačného věhlasu dosáhl Nezahualcóyotl jako autor lyrické poezie, kterou koncem 16. století přeložil do španělštiny jeho vzdálený potomek Juan Bautista Pomar. Významný je zejména cyklus \"Úzkost světa\", v němž se radost ze života a oslava jeho krás pojí s tragickým pocitem individuální smrtelnosti a nepoznatelnosti skutečné pravdy. S tím souvisí i jeho pokus o vytvoření náboženské koncepce, v níž Tloque Nahuaque (oslovovaný jako „dárce života“ a „pán bezprostřední blízkosti“), který má spíše podobu nehmotného principu, nahradil krvavého boha války Huitzilopochtliho.\n\nJe po něm pojmenováno město Nezahualcóyotl, přehrada Nezahualcóyotl a endemická ryba \"Xiphophorus nezahualcoyotl\", jeho portrét je na mexické bankovce v hodnotě sto pesos.\n\n\n"}
{"id": "1218163", "url": "https://cs.wikipedia.org/wiki?curid=1218163", "title": "Steve Davis (rozcestník)", "text": "Steve Davis (rozcestník)\n\nSteve Davis může být:\n\n"}
{"id": "1218164", "url": "https://cs.wikipedia.org/wiki?curid=1218164", "title": "Steve Davis (kontrabasista)", "text": "Steve Davis (kontrabasista)\n\nSteve Davis, muslimským jménem Luquman Abdul Syeed, (1929 – 21. srpna 1987) byl americký jazzový kontrabasista a baskytarista. V roce 1960 se stal členem kvartetu saxofonisty Johna Coltrana – hrál na albech \"My Favorite Things\", \"Coltrane Plays the Blues\" a \"Coltrane's Sound\", která byla všechna nahrána v říjnu 1960, ale vycházela průběžně v následujících letech. Dále spolupracoval například s bratry Gapem a Chuckem Mangionevými, stejně jako s klavíristou McCoyem Tynerem, saxofonistou Jamesem Moodym či vibrafonistou Freddiem McCoyem.\n\n"}
{"id": "1218165", "url": "https://cs.wikipedia.org/wiki?curid=1218165", "title": "Buell Neidlinger", "text": "Buell Neidlinger\n\nBuell Neidlinger (2. března 1936, New York, New York, USA – 16. března 2018, Whidbeyho ostrov, Washington) byl americký kontrabasista.\n\nNarodil se v New Yorku, ale vyrůstal ve Westportu ve státě Connecticut a po studiích na Yaleově univerzitě se usadil v New Yorku. V roce 1955 se stal členem kapely klavíristy Cecila Taylora, s nímž hrál až do roku 1961. Během své kariéry spolupracoval s mnoha dalšími hudebníky různých žánrů, mezi něž patří například Van Dyke Parks, Frank Sinatra, Jean-Luc Ponty, David Grisman, Ry Cooder a Stewart Copeland. Také vydal řadu vlastních alb. Rovněž se věnoval pedagogické činnosti.\n\n"}
{"id": "1218166", "url": "https://cs.wikipedia.org/wiki?curid=1218166", "title": "Freddie McCoy", "text": "Freddie McCoy\n\nFreddie McCoy (29. listopadu 1932 – 27. září 2009) byl americký vibrafonista. Od roku 1961 spolupracoval s varhaníkem Johnnym „Hammond“ Smithem. Počínaje rokem 1965 vydával vlastní alba na značce Prestige Records. Prvním z nich bylo \"Lonely Avenue\", posledním \"Listen Here\" z roku 1968 (celkem pro toto vydavatelství nahrál sedm alb). V roce 1971 nahrál album \"Gimme Some!\", které vydala společnost Cobblestone Records. Obsahuje coververze písní například od kapel The Beatles a The Doors, stejně jako skladby od jazzových hudebníků. Během své kariéry spolupracoval s mnoha hudebníky, mezi něž patří například Bernard Purdie, Melba Liston, Steve Davis, Laurdine Patrick a Tate Houston.\n\n"}
{"id": "1218167", "url": "https://cs.wikipedia.org/wiki?curid=1218167", "title": "Muréna šedá", "text": "Muréna šedá\n\nMuréna šedá (\"Gymnothorax griseus\") je běžný druh murény v Rudém moři a ve východním Indickém oceánu. Tato dravá ryba žije na svazích vnějších útesů, využívá skrýší v korálových útesech, zalézá do děr. \nJe zabarvena došeda s narůžovělými či rezavými odstíny, čelo má zdobené tečkami či čárkami, oči jsou bíložluté s černou panenkou. Dosahuje velikosti až 65 cm.\n"}
{"id": "1218168", "url": "https://cs.wikipedia.org/wiki?curid=1218168", "title": "Clint Houston", "text": "Clint Houston\n\nClint Houston (24. června 1946 New Orleans – 7. června 2000 New York) byl americký jazzový kontrabasista. Jeho otec hrál na klavír. Od tří let žil v Washington, D.C. a počínaje rokem 1953 v New Yorku. Zde studoval například na . V roce 1969 hrál se zpěvačkou Ninou Simone. Později spolupracoval s mnoha dalšími hudebníky, mezi něž patří například Woody Shaw, John Scofield, Charles Tolliver, Azar Lawrence a Sonny Greenwich.\n"}
{"id": "1218169", "url": "https://cs.wikipedia.org/wiki?curid=1218169", "title": "Abraham Robinson", "text": "Abraham Robinson\n\nAbraham Robinson (6. října 1918, Waldenburg, Německé císařství – 11. duben 1974, New Haven, Connecticut, USA) byl americký matematik.\n\nJe znám především jako zakladatel nestandardní analýzy, rigorózního matematického systému, ve kterém se definují infinitezimální a nekonečná čísla.\n\n\n"}
{"id": "1218172", "url": "https://cs.wikipedia.org/wiki?curid=1218172", "title": "Walter Benton", "text": "Walter Benton\n\nWalter Benton (8. září 1930 – 14. srpna 2000) byl americký jazzový saxofonista. Na saxofon začal hrát během středoškolských studií v Los Angeles. Poté, co se vrátil z tříleté služby v armádě, hrál například s Kennym Clarkem a Maxem Roachem. V letech 1954 až 1957 působil u kapelníka Péreze Prada. Během své kariéry spolupracoval s mnoha dalšími hudebníky, mezi něž patří například Milt Jackson, Abbey Lincoln a Clifford Brown. V roce 1960 nahrál pro vydavatelství Jazzland Records vlastní album \"\".\n\n"}
{"id": "1218174", "url": "https://cs.wikipedia.org/wiki?curid=1218174", "title": "Charles Brackeen", "text": "Charles Brackeen\n\nCharles Brackeen (* 13. března 1940) je americký jazzový saxofonista. Byl manželem klavíristky Joanne Brackeen, s níž měl čtyři děti. Sám nejprve hrál na housle a klavír. Své první vlastní album nazvané \"Rhythm X\" nahrál v roce 1968, avšak vyšlo až o pět let později. Během své kariéry spolupracoval s mnoha hudebníky, mezi něž patří například Ronald Shannon Jackson, Ahmed Abdullah, Charlie Haden a Paul Motian.\n\n"}
{"id": "1218175", "url": "https://cs.wikipedia.org/wiki?curid=1218175", "title": "Ray Barretto", "text": "Ray Barretto\n\nRay Barretto (29. dubna 1929 – 17. února 2006) byl americký perkusionista. Narodil se v New Yorku portorickým rodičům, kteří sem přišli počátkem dvacátých let. V roce 1946, ve svých sedmnácti letech, vstoupil do armády a sloužil v Německu. Po návratu hrál například s Charliem Parkerem. Během své kariéry vydal řadu vlastních alb a spolupracoval s mnoha hudebníky, mezi něž patří například Gene Ammons, Yusef Lateef, Dizzy Gillespie, Herbie Mann a Kenny Burrell. Zemřel roku 2006 v New Yorku ve věku 76 let. Téhož roku mu bylo uděleno ocenění NEA Jazz Masters.\n\n"}
{"id": "1218176", "url": "https://cs.wikipedia.org/wiki?curid=1218176", "title": "Raoul Bott", "text": "Raoul Bott\n\nRaoul Bott (24. září 1923, Budapešť, Maďarsko - 20. prosinec 2005, San Diego, Kalifornie, USA) byl americký matematik židovského původu. Narodil se v Budapešti, ale krátce na to se s rodinou odstěhoval na Slovensko, kde v Bratislavě jistý čas navštěvoval maďarskou střední školu, ale většinu života prožil ve Spojených státech. Je známý především díky své práci v nejrůznějších oblastech geometrie, je po něm pojmenováno několik matematických konceptů. V roce 2000 dostal Wolfová cenu za matematiku.\n"}
{"id": "1218177", "url": "https://cs.wikipedia.org/wiki?curid=1218177", "title": "Divize B 2014/15", "text": "Divize B 2014/15\n\nV soubojích 50. ročníku České divize B 2014/15 se utkalo 16 týmů dvoukolovým systémem podzim - jaro. Tento ročník začal v sobotu 9. srpna 2014 úvodními sedmi zápasy 1. kola a skončil v sobotu 13. června 2015 sedmi zápasy závěrečného 30. kola. \n\n\nPoznámky:\n"}
{"id": "1218178", "url": "https://cs.wikipedia.org/wiki?curid=1218178", "title": "Leonard Feather", "text": "Leonard Feather\n\nLeonard Feather (13. září 1914 – 22. září 1994) byl anglický jazzový klavírista, hudební producent a novinář. Ve svých jednadvaceti letech poprvé odjel do Spojených států amerických. Následně se vrátil zpět do Anglie. V roce 1939 se usadil v New York, kde žil až do roku 1960, kdy odešel do Los Angeles. Přispíval například do deníku \"Los Angeles Times\". Spolu s klavíristou Irou Gitlerem je autorem rozsáhlé knihy \"\" zabývající se jazzovými hudebníky.\n\n"}
{"id": "1218179", "url": "https://cs.wikipedia.org/wiki?curid=1218179", "title": "Julian Priester", "text": "Julian Priester\n\nJulian Priester (* 29. června 1935) byl americký jazzový pozounista. Svou kariéru zahájil jako doprovodný hudebník různých bluesových a R&B hudebníků. V padesátých letech byl členem big bandu hudebníka vystupujícího pod jménem Sun Ra. Své první vlastní album nazvané \"Keep Swingin'\" vydal v roce 1960 na značce Riverside Records. Během své kariéry spolupracoval s mnoha hudebníky, mezi které patří například John Coltrane, Herbie Hancock, Philly Joe Jones a Max Roach. Rovněž hrál na albu \"Monoliths & Dimensions\" dronemetalové kapely Sunn O))).\n\n"}
{"id": "1218180", "url": "https://cs.wikipedia.org/wiki?curid=1218180", "title": "Sonny Red", "text": "Sonny Red\n\nSonny Red, vlastním jménem Sylvester Kyner, (17. prosince 1932 – 20. března 1981) byl americký jazzový saxofonista. V roce 1960 vydal na značce Blue Note Records album \"\". Později vydal ještě několik dalších alb. Častěji však hrál jako . Během své kariéry spolupracoval s mnoha hudebníky, mezi něž patří například Yusef Lateef, Clifford Jordan, Frank Wess a Donald Byrd.\n\n"}
{"id": "1218183", "url": "https://cs.wikipedia.org/wiki?curid=1218183", "title": "Josef Křenek", "text": "Josef Křenek\n\nJosef Křenek (13. ledna 1885 Kundratice č.p. 10 – 15. června 1949 Praha) byl český protestantský teolog. Mezi lety 1908 a 1919 zastával funkci faráře českého presbyterního sboru ve městě Silver Lake, v americkém státě Minnesota. Následně, do roku 1920, byl delegátem Středozápadního seniorátu své Presbyteriánské církve USA, a to na několika místech v Československu. Roku 1921 se stal farářem chicagského sboru této církve a mezi lety 1921 a 1923 se opět stal delegátem synodu na různých místech v Československu. Následně, od roku 1923 byl znovu farářem sboru v Silver Lake. Zde vydržel až do roku 1932, kdy odešel do Evropy, do Československa, a stal se farářem ve sboru v Praze na Novém Městě. Tady od roku 1932 působil až do 7. prosince 1939. Následujícího dne až do své smrti 15. června 1949 zastával pozici synodního seniora, tedy nejvyššího představitele Českobratrské církve evangelické. V období od 1. července 1944 až do konce druhé světové války ovšem musel nuceně strávit mimo hlavní město, a sice v Novém Městě na Moravě.\n\nV Novém Městě na Moravě je ThDr. Josef Křenek pohřben a jeho náhrobek od Prof. Vincence Makovského tvoří přirozený střed evangelického hřbitova. \n\nTrvalou vzpomínkou zůstává ulice Křenkova v Novém Městě na Moravě.\n"}
{"id": "1218184", "url": "https://cs.wikipedia.org/wiki?curid=1218184", "title": "Gravitační studna", "text": "Gravitační studna\n\nGravitační studna je koncepční model gravitačního pole obklopujícího tělesa ve vesmíru. Čím více masivnější objekt, tím hlubší a rozsáhlejší je odpovídající gravitační studna s tímto tělesem spojená. Slunce je ve srovnání s ostatními tělesy sluneční soustavy velmi hmotné, proto je jeho odpovídající gravitační studna \"hluboká\" a rozsáhlá. Naproti tomu gravitační studny asteroidů nebo malých měsíců jsou malé a mělké. Vše co je na povrchu tělesa je na dně gravitační studny tělesa. Uniknutí z účinků gravitace daného tělesa se někdy nazývá překonání gravitační studny. Čím hlubší je gravitační studna, tím více energie potřebuje jakékoli těleso snažící se z gravitační studny uniknout. \n\nV astrofyzice je gravitační studna specifický potenciál gravitačního pole kolem masivních těles. Existují ovšem i jiné typy potenciálových jam jako jsou elektrické nebo magnetické potenciálové jámy. Fyzikální modely gravitačních studní se někdy používají k ilustraci orbitální mechaniky. Gravitační studny jsou někdy zaměňovány s diagramy vnoření používanými v obecnou teorií relativity, ale tyto dva pojmy jsou jasně oddělené a nejsou přímo spojené. \n\nPokud je \"G\" gravitační konstanta (\"G\" = 6.67×10 m kg s), vnější gravitační potenciál sféricky symetrického tělesa o hmotnosti M se vypočte podle vzorce:\n\nTento děj byl dokončen s vnitřním potenciálem úměrným |x|, což odpovídá předmětu stejnoměrné hustoty, ale tento vnitřní potenciál je obecně irelevantní, protože oběžná dráha částice nemůže protínat těleso. \n\nPotenciální funkce má hyperbolický průřez, náhlý pokles v centru stojí za jménem gravitační studna. Černá díra by neměla tento se uzavírající sklon. Vzhledem ke své velikosti je determinována pouze horizontem událostí.\n\nV rovnoměrném gravitačním poli je gravitační potenciál přímo úměrný výšce. Tedy v případě, že graf gravitačního potenciálu Φ(x,y)je konstruován jako fyzikální povrch a umístěn do homogenního gravitačního pole tak, že skutečné pole ukazuje ve směru -Φ potom každý bod na povrchu bude mít skutečný gravitační potenciál úměrný hodnotě Φ v tomto bodě. V důsledku toho bude mít předmět nucený pohybovat se na povrchu zhruba stejné rovnice pohybu jako objekt samostatně se pohybující v potenciálovém poli. Gravitační studny na tomto principu lze nalézt v mnoha vědeckých muzeích. \n\nV tomto modelu avšak existuje několik nepřesností:\n\nPředpokládejme idealizovanou gumovou blánu v umístěnou jednotném gravitačním poli kolmém k bláně. V rovnováze se musí rovnat elastické napětí každé části blány a gravitační tah. To znamená: \n\nkde \"k\" je elastická konstanta gumy, h(x) je posunutí blány směrem nahoru (předpokládá se malé), \"g\" je intenzita gravitačního pole, a ρ(x) je hustota hmoty blány. Hustota hmoty může být vlastní bláně nebo patřit objektům spočívajícím na povrchu blány. Tento rovnovážný stav je identický ke grvaitační Poissonově rovnici. \n\nkde Φ(x) je gravitační potenciál a ρ(x) je hustota hmoty. Tedy při prvním přiblížení, masivní objekt umístěný do gumové blány bude deformovat blánu do tvaru gravitační studny. Pokud umístíme blízko prvního objektu další, budou na sebe tyto objekty působit silou, která je přibližně stejná jako správný zákon síly.\n\nTuhá gravitační studna i model gumové blány jsou často mylně interpretovány jako modely obecné teorie relativity, v důsledku podobnosti s relativistickými diagramy vnoření a rovněž zakřivení světla v gravitačním poli. Zejména diagramy vnoření lze občas nalézt v učebnicích jako povrchně podobné gravitační studně. \n\nDiagramy vnoření se však od gravitační studně liší v několika zásadních aspektech. Především, u gravitační studny lze jejím otočením \"vzhůru nohama\" změnit přitažlivou sílu na odpudivou. Zatímco otočení Schwarzschildova vnoření nemá žádný vliv. Vnitřní geometrie zůstane beze změny. Geodetiky po celém Schwarzschildově povrchu by se ohnuly směrem ke středové hmotě jako koule kroužící v gravitační studni, ale za zcela jiných důvodů. Neexistuje žádná obdoba Schwarzschildova vnoření jako odpudivého pole. Toto lze modelovat v obecné teorii relativity, ale nelze ho vnořit do třech dimenzí. \n\nSchwarzschildovo vnoření je běžně kresleno s hyperbolickým průřezem jako potenciálová jáma, ale ve skutečnosti je jeho průřez parabolický, který na rozdíl od gravitační studny nemá kontakt s rovinnou asymptotou.\n"}
{"id": "1218185", "url": "https://cs.wikipedia.org/wiki?curid=1218185", "title": "David Schildkraut", "text": "David Schildkraut\n\nDavid Schildkraut (7. ledna 1925 – 1. ledna 1998) byl americký jazzový saxofonista. Pocházel z hudební rodiny, jeho otec hrál na klarinet. On sám studoval klarinet a altsaxofon od střední školy. Profesionálně poprvé vystupoval v roce 1941 se zpěvákem Louisem Primou. Během své kariéry spolupracoval s řadou dalších hudebníků, mezi něž patří například Miles Davis, Stan Kenton a Oscar Pettiford. Svou jedinou nahrávku jako leader pořídil v roce 1979. Ta však vyšla až po jeho smrti, v roce 2000, pod názvem \"Last Date\". Rovněž pracoval v kanceláři pro společnost Decca Records.\n\n"}
{"id": "1218188", "url": "https://cs.wikipedia.org/wiki?curid=1218188", "title": "Willie Bobo", "text": "Willie Bobo\n\nWillie Bobo, vlastním jménem William Correa, (28. února 1934 – 15. září 1983) byl americký perkusionista. Byl portorického původu a vyrůstal v newyorské čtvrti Spanish Harlem, kde žilo velké množství lidí původem z této oblasti. Na počátku své kariéry spolupracoval například s klavíristou Georgem Shearingem a následně s Calem Tjaderem. Počátkem sedmdesátých let odešel do Los Angeles. Zemřel roku 1983 ve věku 49 let. Během své kariéry spolupracoval s mnoha hudebníky, mezi něž patří například Nat Adderley, Miles Davis, Herbie Mann a Bob Brookmeyer. Jeho synem byl Eric Bobo, člen skupiny Cypress Hill.\n\n"}
{"id": "1218190", "url": "https://cs.wikipedia.org/wiki?curid=1218190", "title": "Říšský soud", "text": "Říšský soud\n\nŘíšský soud (něm. \"Reichsgericht\") byl zvláštní soudní institucí v rakousko-uherském Předlitavsku, která jako určitý předchůdce ústavního soudu řešila kompetenční konflikty, veřejnoprávní nároky vůči státu a také stížnosti občanů na porušení jejich politických práv (žaloby proti ministrům pro porušení ústavy řešil zvláštní Státní soudní dvůr). Počítala s ním již březnová ústava z roku 1849, ale skutečně byl zaveden až prosincovou ústavou v roce 1867, konkrétně základním zákonem č. 143/1867 ř. z. Jeho organizaci a řízení před ním pak upravil zákon č. 44/1869 ř. z. Působil až do roku 1919.\n\nDo jeho pravomoci patřily kompetenční spory mezi správními úřady a soudy, stejně jako mezi obecnými soudy a soudy správními nebo mezi orgány státní správy a orgány samosprávy. Dále rozhodoval o veřejnoprávních pohledávkách korporací i fyzických osob vůči celému státu, příp. vůči jednotlivým zemím. Nakonec do jeho kompetence spadaly i stížnosti občanů na porušení jejich ústavně chráněných politických práv. Tato pravomoc však vyvolávala diskuze, protože po roce 1875 začal působit také Správní soudní dvůr, který mj. řešil stížnosti na porušení práv občanů ze strany správních orgánů. Kompetenční spory zde rozhodoval zvláštní senát složený ze čtyř členů Říšského soudu a čtyř členů Správního soudního dvora, kterému předsedal prezident Nejvyššího soudu a jehož hlas v případě rovnosti rozhodoval. \n\nSoud sídlil ve Vídni a skládal se z prezidenta, viceprezidenta, dalších 12 soudců a čtyř náhradníků. Všechny jmenoval císař, prezidenta a viceprezidenta podle svého uvážení, další soudce však již z kandidátů Panské a Poslanecké sněmovny, přičemž každá ze sněmoven navrhovala po třech kandidátech na polovinu pozic. Soudci byli jmenováni doživotně, právnické vzdělání nebylo podmínkou, ačkoli zpravidla tomu tak bylo, a jejich funkce byla čestná (neplacená). Říšský soud zasedal obvykle čtvrtletně a proti jeho rozhodnutí už nebylo opravných prostředků.\n\n"}
{"id": "1218191", "url": "https://cs.wikipedia.org/wiki?curid=1218191", "title": "John Tropea", "text": "John Tropea\n\nJohn Tropea (* 7. ledna 1946) je americký kytarista působící v různých žánrech, včetně jazzu, rocku a popu. Narodil se v New Yorku a studium hry na kytaru zahájil ve svých dvanácti letech. Následně studoval na Berklee College of Music. Během své kariéry vydal řadu sólových alb. Spolupracoval s mnoha hudebníky, mezi které patří například Billy Cobham, Sonny Stitt, Joe Henderson a Blue Mitchell.\n\n"}
{"id": "1218192", "url": "https://cs.wikipedia.org/wiki?curid=1218192", "title": "Wallace Roney", "text": "Wallace Roney\n\nWallace Roney (* 25. května 1960) je americký jazzový trumpetista. Narodil se ve Filadelfii a studoval na Howard University, Berklee College of Music a Duke Ellington School of the Arts. Rovněž studoval u trumpetisty Milese Davise. Po jeho smrti hrál na trubku na tribute albu \"A Tribute to Miles\". Během své kariéry spolupracoval s mnoha hudebníky, mezi které patří například Chick Corea, Ravi Coltrane, Mulgrew Miller, Dizzy Gillespie a Art Blakey. Jeho bratrem je saxofonista Antoine Roney.\n\n"}
{"id": "1218193", "url": "https://cs.wikipedia.org/wiki?curid=1218193", "title": "Ravi Coltrane", "text": "Ravi Coltrane\n\nRavi Coltrane (* 6. srpna 1965) je americký jazzový saxofonista.\n\nNarodil se v New Yorku jako syn saxofonisty Johna Coltrana a klavíristky Alice Coltrane. Jeho bratrancem je hudebník Flying Lotus. Své jméno dostal podle indického sitáristy Raviho Šankara, jenž byl přítelem jeho rodičů. Jeho otec zemřel, když mu byly necelé dva roky. Vyrůstal v Los Angeles a po dokončení střední školy docházel na California Institute of the Arts, kde studoval hudbu se zaměřením na saxofon. Své první vlastní album nazvané \"\" vydal v roce 1997 (vydavatelství RCA Records). Během své kariéry spolupracoval s desítkami dalších hudebníků, mezi něž patří například Wallace Roney, Elvin Jones, Steve Coleman a Dave Douglas. Roku 2004 produkoval a hrál na albu \"Translinear Light\", což bylo poslední album jeho matky.\n\n"}
{"id": "1218194", "url": "https://cs.wikipedia.org/wiki?curid=1218194", "title": "Gunnar Heydenreich", "text": "Gunnar Heydenreich\n\nGunnar Heydenreich (* 1966, Haldensleben) je německý restaurátor a historik umění. Je profesorem restaurování, výtvarných technologií a věd o konzervátorství uměleckých děl na Technické Univerzitě v Kolíně nad Rýnem (Technische Hochschule Köln). \nHeydenreich studoval v letech 1987-1992 obor restaurování na Drážďanské Akademii výtvarných umění. Po stáži v konzervátorském oddělení Tate Gallery v Londýně byl restaurátorem obrazů a současného umění v restaurátorském centru města Düsseldorf a působil zde jako zástupce ředitele do roku 1995. Po částečném postgraduálním úvazku v Courtaud Institute of Art v Londýně (1994-2002) získal doktorát filozofie.\n\nHeydenreich je spoluzakladatelem organizace INCCA a od roku 2004 do roku 2007 pracoval na výzkumném projektu \"Inside Installations\" (galerijní instalace), který se týkal uchování uměleckých děl a prezentace umění. Roku 2009 založil projekt Cranachův digitální archiv v Museum Kunst Palast v Düsseldorfu. Je ředitelem mezinárodního výzkumného projektu zaměřeného na digitalizaci obrazů Lucase Cranacha, který financuje soukromá nadace Andrew W. Mellon Foundation. \n\nOd roku 2009 působí jako profesor restaurování, moderních technologií a konzervátorských věd se zaměřením na moderní a současné umění v Institutu pro konzervační vědy (Cologne Institute of Conservation Sciences - CICS) na Technické univerzitě v Kolíně nad Rýnem.\n\n\n"}
{"id": "1218195", "url": "https://cs.wikipedia.org/wiki?curid=1218195", "title": "Juma Santos", "text": "Juma Santos\n\nJuma Santos (nebo též Jumma Santos), vlastním jménem James Reginald Riley, (27. prosince 1947 nebo 15. ledna 1948 Massachusetts – 10. září 2007 Chicago) byl americký perkusionista. V roce 1969 hrál na albu \"Bitches Brew\" trumpetisty Milese Davise. Během své následné kariéry spolupracoval s mnoha dalšími hudebníky, mezi které patří například Roy Ayers, Freddie Hubbard, Marion Brown, David Sanborn a Chico Freeman. Dvakrát byl ve vězení a část života prožil jako bezdomovec. Zemřel ve věku 59 let na komplikace s malárií.\n\n"}
{"id": "1218198", "url": "https://cs.wikipedia.org/wiki?curid=1218198", "title": "Fortuna liga 2016/17", "text": "Fortuna liga 2016/17\n\nFortuna liga 2016/17 je 24. ročníkem nejvyšší slovenské fotbalové soutěže. Potřetí nese název Fortuna podle sponzora – sázkové kanceláře Fortuna. Účastní se 12 týmů, každý s každým hraje jednou na domácím hřišti a jednou na hřišti soupeře a pak se opakuje první část zápasů, takže se za sezónu odehraje 33 kol. Mezi elitu se probojoval tým 1. FC Tatran Prešov, pro nějž to byl návrat do nejvyšší ligy po třech letech. Prešov ve Fortuna lize nahradil sestoupivší mužstvo MFK Skalica.\n\nMistrovský titul ze sezóny 2015/16 obhajuje klub FK AS Trenčín.\n\n21. prosince 2016 vedení klubu TJ Spartak Myjava oznámilo, že k 1. lednu 2017 odhlašuje A-tým z nejvyšší slovenské ligy a rozpouští kádr. Vedení ligy (Únia ligových klubov) vyhlásilo, že to znamená administrativní sestup, anulování výsledků v sezóně 2016/17 a možnost přihlášení do 3. ligy pro sezónu 2017/18. V únoru 2017 padl verdikt Disciplinární komise Slovenského fotbalového svazu, pokuta 75 000 eur a přeřazení A-týmu do 4. slovenské ligy. Zápasy/výsledky týmu z podzimní části sezóny 2016/17 Fortuna ligy byly anulovány, v platnosti zůstaly pouze góly a kartové tresty soupeřů ve vzájemných zápasech. Spartak Myjava se tak stal prvním a jediným sestupujícím mužstvem, jarní část ligové sezóny se dohrála s jedenácti týmy.\n\nPoznámky:\nLegenda:\n\n"}
{"id": "1218201", "url": "https://cs.wikipedia.org/wiki?curid=1218201", "title": "Buddy Lucas", "text": "Buddy Lucas\n\nBuddy Lucas (16. srpna 1914 – 18. března 1983) byl americký jazzový saxofonista a hráč na foukací harmoniku. Během své kariéry spolupracoval s mnoha hudebníky, mezi něž patří například Yusef Lateef, Johnny „Hammond“ Smith, Albert Ayler, Laura Nyro a Lou Donaldson. Spolupracoval také s kytaristou Jimim Hendrixem – hrál na harmoniku v písni „“ z posmrtně vydaného alba \"Midnight Lightning\" (1975). Rovněž byl kapelníkem řady vlastních skupin.\n\n"}
{"id": "1218203", "url": "https://cs.wikipedia.org/wiki?curid=1218203", "title": "Richard, 6. kníže ze Sayn-Wittgenstein-Berleburg", "text": "Richard, 6. kníže ze Sayn-Wittgenstein-Berleburg\n\nRichard, 6. kníže ze Sayn-Wittgenstein-Berleburg (Richard Casimir Karl August Robert Konstantin; 29. října 1934, Gießen – 13. března 2017, Berleburg, Německo) byl německý podnikatel, hlava rodu Sayn-Wittgenstein-Berleburg a manžel dánské princezny Benedikty.\n\nNarodil se 29. října 1934 v Gießenu jako syn Gustava Albrechta, 5. knížete ze Sayn-Wittgenstein-Berleburg a Margarety Fouché, která byla potomkem francouzského politika Josepha Fouché.\n\nNavštěvoval internátní školy v Viggbyholmu a Sigtuně. Studoval lesnictví na Mnichovské univerzitě a na Univerzitě v Göttingenu získal diplom z lesnictví.\n\nDne 3. února 1968 se ve Fredensborgu oženil s princeznou Benediktou Dánskou. Spolu měli tři děti:\n\nJejich děti jsou v Dánsku oslovováni \"Výsosti\" a v ostatních zemích \"Jasnosti\".\n\nPrinc Richard zemřel dne 13. března 2017 na zámku v Berleburg v Německu ve věku 82 let.\n\n\n"}
{"id": "1218204", "url": "https://cs.wikipedia.org/wiki?curid=1218204", "title": "Státní soudní dvůr", "text": "Státní soudní dvůr\n\nStátní soudní dvůr (něm. \"Staatsgerichthof\") byl zvláštní ústavní institucí rakousko-uherského Předlitavska, která rozhodovala o žalobách parlamentu proti některému z ministrů pro porušení říšské nebo zemské ústavy. Zavedl jej zákon č. 101/1867 ř. z., další konstituční záležitosti řešil Říšský soud.\n\nSoud se skládal z 24 členů, které na funkční období šesti let volila panská a poslanecká sněmovna, každá z nich polovinu. Členové Státního soudního dvora museli být rakouští občané, znalí práva (obvykle šlo o profesory práva nebo soudce) a nesmělo jít o členy některé ze sněmoven. Ze svého středu si pak sami volili předsedu soudního dvora. Návrh na obžalobu ministra muselo podepsat 20 členů panské sněmovny, resp. 40 členů poslanecké sněmovny a pro jeho schválení musely hlasovat alespoň dvě třetiny dané parlamentní komory. Rozhodnutí Státního soudního dvora bylo konečné, pouze císař mohl na návrh sněmovny, která obžalobu podala, udělit odsouzenému ministru milost.\n"}
{"id": "1218206", "url": "https://cs.wikipedia.org/wiki?curid=1218206", "title": "Omar Hakim", "text": "Omar Hakim\n\nOmar Hakim (* 12. února 1958) je americký bubeník. Narodil se v New Yorku a studoval na New York School of Music and Art. Během své kariéry spolupracoval s mnoha hudebníky různých žánrů, převážně jazzovými a rockovými. Mezi hudebníky, s nimiž nahrával, patří například Mick Jagger, Sting, Bryan Ferry, Richard Müller a David Bowie. V letech 1982 až 1986 byl členem skupiny Weather Report. Následně spolupracoval s trumpetistou Milesem Davisem, s nímž nahrál alba \"Tutu\" (1986), \"Music from Siesta\" (1987) a \"Amandla\" (1989). V roce 2015 hrál jako dočasný bubeník ve skupině Journey.\n\n"}
{"id": "1218207", "url": "https://cs.wikipedia.org/wiki?curid=1218207", "title": "Badminton na Letních olympijských hrách 2016", "text": "Badminton na Letních olympijských hrách 2016\n\nBadminton na Letních olympijských hrách 2016 v Riu de Janeiro se konal od 11. srpna do 20. srpna. \n"}
{"id": "1218210", "url": "https://cs.wikipedia.org/wiki?curid=1218210", "title": "Frank Rehak", "text": "Frank Rehak\n\nFrank Rehak (6. července 1926 – 22. června 1987) byl americký jazzový pozounista. V roce 1949 se stal členem orchestru Gene Krupy. Později působil v kapele Woodyho Hermana a následně Gila Evanse. Díky angažmá u Evanse začal spolupracovat také s trumpetistou Milesem Davisem – hrál na albech \"Miles Ahead\", \"Porgy and Bess\", \"Sketches of Spain\", \"Quiet Nights\" a \"Sorcerer\". Během své kariéry spolupracoval s mnoha dalšími hudebníky, mezi něž patří například Art Blakey, Dizzy Gillespie, Kai Winding a Mundell Lowe. Skladatel John Cage pro něho složil skladbu „“.\n\n"}
{"id": "1218211", "url": "https://cs.wikipedia.org/wiki?curid=1218211", "title": "Kerkrade", "text": "Kerkrade\n\nKerkrade (místním nářečím \"Kirchroa\") je město v nizozemské provincii Limburg, žije v něm okolo 45 000 obyvatel. Tvoří souměstí zvané Eurode s německým městem Herzogenrath (původně šlo o jediné město), státní hranice zde prochází ulicemi.\n\nRoku 1104 bylo založeno augutiniánské opatství Rolduc, kolem něhož vyrostlo město 's-Hertogenrade. Postupně patřilo Španělům, Rakušanům a Francouzům, roku 1815 rozhodl Vídeňský kongres o rozdělení města, západní část (dnešní Kerkrade) získalo Spojené království Nizozemské a východní (dnešní Herzogenrath) připadl Prusku. Místní mniši objevili ložiska černého uhlí, od poloviny 19. století až do sedmdesátých let 20. století bylo město významným a prudce rostoucím hornickým centrem, útlum těžby přinesl pokles životní úrovně.\n\n\nNachází se zde divadlo a koncertní sál Rodahal pro čtyři a půl tisíce diváků. Od roku 1951 se každoročně koná mezinárodní festival dechových hudeb Wereld Muziek Concours.\n\nVe městě sídlí prvoligový fotbalový klub Roda JC Kerkrade, jeho předchůdce Rapid JC se stal roku 1956 mistrem země. Konalo se zde mistrovství Evropy v judu 1979.\n\nV Kerkrade je možno navštívit botanickou zahradu, zoologickou zahradu GaiaZOO a technické muzeum Discovery Center Continium. Historickými památkami jsou opatství Rolduc, zámek Erenstein a neoklasicistní chrám Sint-Lambertuskerk. Hornickou tradici připomíná socha svatého Josefa (v místním nářečí \"d’r Joep\"), patrona dělníků, od autora Wima van Hoorna. K odpočinku slouží park Gravenrode a přehrada Cranenweyer, Kerkrade spolu s okolními městy vytvořily projekt na rozvoj zelených ploch nazvaný Parkstad Limburg.\n\n"}
{"id": "1218212", "url": "https://cs.wikipedia.org/wiki?curid=1218212", "title": "Yusuf Otubanjo", "text": "Yusuf Otubanjo\n\nYusuf Olaitan Otubanjo (* 12. září 1992, Ijebu-Ode, Nigérie) je nigerijský fotbalový útočník a bývalý mládežnický reprezentant, vicemistr světa z MS hráčů do 17 let 2009 v Nigérii. Od léta 2016 je hráčem slovenského klubu MŠK Žilina, od února 2018 hostuje v rakouském týmu SC Rheindorf Altach.\n\n\nOtubanjo působil v Nigérii do roku 2009 ve fotbalové akademii Emmanuel Amunike Soccer Academy. Poté vystřídal ve své domovině několik klubů: Julius Berger FC, Gateway United FC a Crown FC. V letech 2011–2012 hrál za rezervní C-tým španělského klubu Atlético Madrid. Poté zamířil do Rakouska, kde působil v klubech FC Red Bull Salzburg, FC Pasching (hostování) a FC Blau-Weiß Linz (zde v letech 2015–2016, třetí rakouská liga). V dresu FC Blau-Weiß Linz byl velmi produktivní, nastřílel 26 ligových gólů v 28 zápasech a pomohl k postupu do druhé rakouské ligy. S FC Pasching vyhrál rakouský pohár (ÖFB-Cup).\nV červnu 2016 podepsal tříletý kontrakt se slovenským prvoligovým mužstvem MŠK Žilina. Při svém debutu ve Fortuna lize 23. července 2016 proti MFK Ružomberok pomohl dvěma vstřelenými góly k výhře 3:2. V sezóně 2016/17 Fortuna ligy získal se Žilinou titul.<br>\nV únoru 2018 odešel na hostování do rakouského bundesligového klubu SC Rheindorf Altach.\n\nOtubanjo se zúčastnil MS hráčů do 17 let 2009 v Nigérii, kde domácí tým podlehl ve finále Švýcarsku 0:1. Nastoupil ve dvou zápasech na turnaji, mimo finále i v osmifinále proti Novému Zélandu (výhra 5:0).\n\n"}
{"id": "1218213", "url": "https://cs.wikipedia.org/wiki?curid=1218213", "title": "Chuck Rainey", "text": "Chuck Rainey\n\nChuck Rainey, rodným jménem Charles Walter Rainey III, (* 17. června 1940) je americký baskytarista. Zpočátku hrál na klavír, housle a trubku, během studií na vysoké škole přešel k baskřídlovce a během vojenské služby se naučil hrát na kytaru. Kvůli nedostatku improvizačních schopností při hře na kytaru přešel nakonec k baskytaře a začal pracovat jako studiový hudebník v New Yorku. Během své kariéry spolupracoval s mnoha hudebníky, mezi něž patří například Yusef Lateef, Red Holloway, Bette Midler, Rickie Lee Jones a Quincy Jones. Rovněž vydal několik vlastních alb.\n\n"}
{"id": "1218215", "url": "https://cs.wikipedia.org/wiki?curid=1218215", "title": "To je Wub, kapitáne!", "text": "To je Wub, kapitáne!\n\nTo je Wub, kapitáne! je sbírka dvaceti pěti sci-fi povídek amerického spisovatele Philipa K. Dicka, které vznikly v letech 1947-1952 a vydány v letech 1952-1955. Jedná se o první díl pětidílného kompletního souboru autorových povídek \"The Collected Stories of Philip K. Dick\" (1987), který vyšel opět roku 1988 pod názvem \"Beyond Lies the Wub\".\n\nSbírka obsahuje následující povídky:\n\n"}
{"id": "1218217", "url": "https://cs.wikipedia.org/wiki?curid=1218217", "title": "James Buffington", "text": "James Buffington\n\nJames Buffington (15. května 1922 – 20. července 1981) byl americký hráč na lesní roh. Jeho otec hrál na klavír a trubku, on sám však byl samouk. Později studoval na Eastman School of Music. Během své kariéry, při níž působil převážně jako studiový hudebník, spolupracoval s mnoha hudebníky, mezi něž patří například John Coltrane, Mundell Lowe, Miles Davis, Dizzy Gillespie a Manny Albam.\n\n"}
{"id": "1218232", "url": "https://cs.wikipedia.org/wiki?curid=1218232", "title": "Taft Jordan", "text": "Taft Jordan\n\nTaft Jordan (15. února 1915 – 1. prosince 1981) byl americký jazzový trumpetista. Na začátku své kariéry, počátkem třicátých let, hrál v kapele The Washboard Rhythm Kings. Roku 1933 nastoupil do orchestru Chicka Webba, v němž zůstal až do roku 1942. Následně hrál, v letech 1943 až 1947, v orchestru Duka Ellingtona. Během své kariéry spolupracoval s mnoha dalšími hudebníky, mezi které patří například Miles Davis, Ruth Brown, Geoff Muldaur a Dizzy Gillespie.\n\n"}
{"id": "1218233", "url": "https://cs.wikipedia.org/wiki?curid=1218233", "title": "Denzil Best", "text": "Denzil Best\n\nDenzil Best (27. dubna 1917 – 24. května 1965) byl americký jazzový bubeník. Narodil se v New Yorku do rodiny barbadoského původu. Zpočátku hrál na klavír, trubku a kontrabas, později se však začal soustředit výhradně na bicí. V roce 1943 začal spolupracovat s Benem Websterem, od něhož odešel následujícího roku. V letech 1944 až 1945 hrál s Colemanem Hawkinsem. Během své následné kariéry spolupracoval s mnoha dalšími hudebníky, mezi něž patří například Illinois Jacquet, Chubby Jackson, Phineas Newborn, Sheila Jordan a Lennie Tristano. Kvůli ochrnutí nebyl schopný ke konci své kariéry hrát. Zemřel ve věku 48 let po pádu ze schodů v newyorském metru.\n\n"}
{"id": "1218234", "url": "https://cs.wikipedia.org/wiki?curid=1218234", "title": "Správní soudní dvůr", "text": "Správní soudní dvůr\n\nSprávní soudní dvůr (něm. \"Verwaltungsgerichtshof\") byl nejvyšším správním soudem v Rakousko-Uhersku, jeho územní působnost ale byla omezena pouze na Předlitavsko. Roku 1918 na něj navázal Nejvyšší správní soud Československa a v Rakousku působí jako nejvyšší správní soud stále.\n\nSe zvláštním správním soudem počítala již prosincová ústava z roku 1867 (konkrétně čl. 15 základního zákona č. 144/1867 ř. z.), ale skutečně zaveden byl až zákonem č. 36/1876 ř. z. Rozhodoval o stížnostech občanů, pokud byla protizákonným rozhodnutím nebo opatřením správního úřadu (orgány státní správy i orgány zemské, okresní či obecní samosprávy) dotčena jejich práva. Předpokladem k podání úspěšné stížnosti bylo ale vyčerpání všech přípustných opravných prostředků ve správním řízení a také to, že skutečně došlo k porušení práv stěžovatele, pouhé jejich ohrožení k podání stížnosti neopravňovalo. Dále rozhodoval např. spolkové a volební záležitosti nebo o určení vyučovacího jazyka v obecných školách. Jeho pravomoc se ovšem nevztahovala na věci, které náležely obecným soudům, Říšskému soudu, věci, které byly společné pro obě poloviny říše, věci, ve kterých správní orgány mohly rozhodovat volně na základě správního uvážení, stížnosti na nejmenování do nějakého úřadu, stížnosti proti rozhodnutím Nejvyššího soudu a disciplinární věci.\n\nSídlil ve Vídni a skládal se z prvního a druhého prezidenta, předsedů senátů a dalších soudních radů, které doživotně jmenoval císař na návrh ministerské rady (vlády), přičemž alespoň polovina z nich musela splňovat předpoklady pro jmenování soudcem obecného soudu. Správní soudní dvůr rozhodoval zásadně v pětičlenných senátech, někdy v tříčlenných (o přípravných opatřeních) nebo sedmičlenných (o platnosti nařízení). Jednání bylo ústní a veřejné a bylo v něm povinné zastoupení advokátem. Dvůr byl soudem plně kasačním, protože pokud správní rozhodnutí shledal protizákonným, tak jej zrušil a věc vrátil zpět správnímu úřadu k novému projednání. Jakožto jediný specializovaný správní soud byl výrazem rakouského centralizovaného a jednoinstančního správního soudnictví.\n\nProzatímní Národní shromáždění Německého Rakouska vydalo 6. února 1919 zákon o zřízení německorakouského Správního soudního dvora, podle zákona měl jeho soudce ustanovit výkonný výbor Státní rady. Prezidentem tohoto republikánského soudu byl jmenován poslední prezident Říšského soudu Karl Grabmayr. V roce 1934 byl Správní soudní dvůr stavovského Rakouského státu sloučen spolu s Ústavním soudem do Spolkového soudu (\"Bundesgerichtshof\"). Vzhledem k tomu, že ustavní soudnictví, na rozdíl od správního soudnictví, bylo v nacistickém období eliminováno, byl roku 1940 přejmenován zpět na Správní soudní dvůr a v roce 1941 sloučen s pruským Vrchním správním soudem do Říšského správního soudu (\"Reichsverwaltungsgericht\"). Správní soudní dvůr obnovil svou činnost po skončení nacistické nadvlády v prosinci 1945.\n\nNovelou správního soudnictví z roku 2012, účinnou od 1. ledna 2014, byly výrazně změněny kompetence Správního soudního dvora. Zatímco předtím rozhodoval jako jediný správní soud o opravných prostředcích proti rozhodnutím správních orgánů v poslední instanci, nově o takových stížnostech rozhodují správní soudy první instance (zemské správní soudy, spolkový správní soud, spolkový finanční soud) a Správní soudní dvůr se tak může soustředit jen na svou pravomoc odvolacího soudu.\n\nRozhoduje tedy především o revizích rozsudků a dalších rozhodnutí správních soudů první instance pro jejich nezákonnost, dále o žádostech na určení lhůty pro rozhodnutí těchto správních soudů a o kompetenčních sporech mezi všemi správními soudy. Revizi může podat každý, kdo je daným rozhodnutím dotčen ve svých právech, také správní úřad, který byl žalován, nebo příslušný spolkový ministr, jestliže jde o prosazení spolkového zákona v určité zemi, případně další osoby, o kterých to stanoví zvláštní zákon. Revize je přípustná, pokud závisí na vyřešení otázky zásadního právního významu, a to zejména je-li v dané otázce předchozí judikatura Správního soudního dvora rozdílná, zatím taková judikatura chybí, nebo je v předchozí judikatuře vyřešenou právní otázku nutné posoudit jinak. Je-li revize přípustná, projedná ji soud jako řádnou, v opačném případě se jí ještě může zabývat jako mimořádnou revizí. Pro odvolání se ke Správnímu soudnímu dvoru je ale vždy zapotřebí mít advokáta. Správní soudní dvůr rozhoduje pravidelně v pětičlenných senátech. V tříčlenných, jde-li o správní přestupky nebo jen procesní rozhodnutí, a v rozšířených devítičlenných, není-li dosavadní judikatura dvora v dané otázce jednotná či má-li se od ní soud odchýlit.\n\nOrganizace Správního soudního dvora je založena na ústavě a zákonu o správním soudním dvoru z roku 1985. Skládá se z prezidenta, viceprezidenta a dalších soudců. Všichni jsou jmenováni spolkovým prezidentem na návrh spolkové vlády, přičemž nejde-li o prezidenta nebo viceprezidenta, vláda vybírá z trojice kandidátů pléna Správního soudního dvora. Podmínkou pro jmenování je právnické vzdělání a alespoň desetiletá praxe v právnickém povolání. Soudci obvykle pochází z obecných soudů (civilních i trestních) nebo ze spolkové či zemské veřejné správy. Podobně jako soudci obecných soudů jsou nezávislí, nepřesaditelní a neodvolatelní. Po dosažení 65 let věku odchází do důchodu. Správní soudní dvůr sídlí na vídeňském náměstí Judenplatz, v budově bývalé České dvorské kanceláře.\n"}
{"id": "1218240", "url": "https://cs.wikipedia.org/wiki?curid=1218240", "title": "Chummy MacGregor", "text": "Chummy MacGregor\n\nChummy MacGregor, rodným jménem John Chalmers MacGregor, (28. března 1903 – 9. března 1973) byl americký jazzový klavírista a skladatel. Studoval na Michiganské univerzitě, kterou dokončil v roce 1925. V letech 1936 až 1942 byl členem orchestru Glenna Millera. Ve filmu \"The Glenn Miller Story\" z roku 1953 jej ztvárnil Harry Morgan. Sám vystupoval například ve filmech \"Sun Valley Serenade\" (1941) a \"Orchestra Wives\" (1942), v obou případech po Millerově boku. Je spoluautorem řady písní, mezi něž patří například „“, „“ a „“\n\n"}
{"id": "1218242", "url": "https://cs.wikipedia.org/wiki?curid=1218242", "title": "John Carisi", "text": "John Carisi\n\nJohn Carisi (23. února 1922 – 3. října 1992) byl americký jazzový trumpetista. V letech 1938 až 1943 byl členem orchestru Herbieho Fieldse. Později spolupracoval například s Claudem Thornhillem, Rayem McKinleyem, Urbiem Greenem a Bennym Goodmanem. Je autorem písně „Israel“, kterou nahrál například Miles Davis (vyšla na albu \"Birth of the Cool\"), nebo „Springsville“ (tu Davis vydal na desce \"Miles Ahead\"). V roce 1961 nahrál spolu s Cecilem Taylorem album \"\" (vyšlo pod hlavičkou Gila Evanse).\n\n"}
{"id": "1218243", "url": "https://cs.wikipedia.org/wiki?curid=1218243", "title": "Pampulha", "text": "Pampulha\n\nPampulha je název jedné z městských čtvrtí Bela Horizonte a zároveň i název zdejšího umělého jezera vybudovaného ve 40. letech 20. století. Na březích jezera se nachází několik staveb navržených Oscarem Niemeyerem ve spolupráci s dalšími umělci (např. na návrhu okolních parků a zahrad se podílel Roberto Burle Marx). Tyto stavby a parky vznikly na popud tehdejšího starosty města Juscelina Kubitscheka a v roce 2016 byly zapsány na seznam světového kulturního dědictví UNESCO.\n\nSoubor staveb zahrnuje kostel svatého Františka z Assisi ( \"Igreja de São Francisco de Assis\"), muzeum umění (\"Museu de Arte da Pampulha\"), tančírnu (\"Casa do Baile\") a budovu tenisového a jachtařského klubu (\"Iate Tênis Clube\"). Důvodem zapsání na seznam UNESCO je unikátní propojení architektury, krajinného inženýrství, sochařství a malířství v harmonický celek. V blízkosti jezera se nacházejí i fotbalové stadiony Mineirão a Mineirinho.\n"}
{"id": "1218244", "url": "https://cs.wikipedia.org/wiki?curid=1218244", "title": "Manny Albam", "text": "Manny Albam\n\nManny Albam (24. června 1922 – 2. října 2001) byl americký jazzový saxofonista. Narodil se v Dominikánské republice do rodiny litevských přistěhovalců, ale vyrůstal v New Yorku. Ve svých šestnácti letech odešel ze školy a začal hrát s Muggsym Spanierem. Během své následné kariéry spolupracoval s mnoha dalšími hudebníky, mezi něž patří například Coleman Hawkins, Jimmy McGriff, Oscar Peterson a Dionne Warwick. V roce 1966 založil spolu s producenty Sonnym Lesterem a Philem Ramonem vydavatelství Solid State Records. Rovněž se věnoval pedagogické činnosti.\n\n"}
{"id": "1218246", "url": "https://cs.wikipedia.org/wiki?curid=1218246", "title": "Jerome Richardson", "text": "Jerome Richardson\n\nJerome Richardson (25. prosince 1920 – 23. června 2000) byl americký jazzový saxofonista a flétnista. Na saxofon začal hrát v osmi letech a profesionálně poprvé vystupoval o šest let později. Následně hudbu studoval na San Francisco State College a roku 1954 se usadil v New Yorku. Během své kariéry spolupracoval s desítkami hudebníků, mezi něž patří například Jimmy Heath, Kai Winding, Randy Weston, Oscar Pettiford a Shirley Scott.\n\n"}
{"id": "1218250", "url": "https://cs.wikipedia.org/wiki?curid=1218250", "title": "Jimmy Van Heusen", "text": "Jimmy Van Heusen\n\nJimmy Van Heusen, rodným jménem Edward Chester Babcock, (26. ledna 1913 – 6. února 1990) byl americký hudební skladatel. Narodil se v newyorském městě Syracuse a skládání hudby se začal věnovat během studií na střední škole. Mezi jeho písně patří například „Love and Marriage“ a „Come Fly with Me“. Různé jeho písně hráli například Miles Davis, Frank Sinatra a Coleman Hawkins. Je autorem muzikálu \"Walking Happy\" (texty k němu napsal Sammy Cahn), který byl roku 1966 představen na Broadwayi. V roce 1971 byl uveden do Songwriters Hall of Fame.\n"}
{"id": "1218252", "url": "https://cs.wikipedia.org/wiki?curid=1218252", "title": "Mela Koteluk", "text": "Mela Koteluk\n\nMela Koteluk, vlastním jménem \"Malwina Koteluk\", (* 3. července 1985, Sulechów, Polsko) je polská zpěvačka.\n\nMela Koteluk začínala jako sborová zpěvačka a v počátcích své kariéry spolupracovala se Scorpions a Gabrielou Kulkou. V roce 2003 se umístila na druhém místě v soutěži \"Pamiętamy o Osieckiej\". V roce 2012 vydala své debutové album \"Spadochron\".\n\nV roce 2013 získala 2 ceny Fryderyk v kategoriích objev roku a umělec roku.\n"}
{"id": "1218255", "url": "https://cs.wikipedia.org/wiki?curid=1218255", "title": "Sammy Cahn", "text": "Sammy Cahn\n\nSammy Cahn, rodným jménem Samuel Cohen, (18. června 1913 – 15. ledna 1993) byl americký textař. Narodil se v New Yorku jako jediný syn židovských přistěhovalců z Haliče. Je autortem textů k muzikálu \"Walking Happy\" (hudbu složil Jimmy Van Heusen), který byl roku 1966 představen na Broadwayi. V roce 1983 byl uveden do Songwriters Hall of Fame. Zemřel na srdeční selhání ve věku 79 let. Pohřben byl na Westwood Village Memorial Park Cemetery. Jeho synem byl kytarista Steve Khan.\n\n"}
{"id": "1218256", "url": "https://cs.wikipedia.org/wiki?curid=1218256", "title": "Jan Blahoslav Horký", "text": "Jan Blahoslav Horký\n\nJan Blahoslav Horký (10. srpna 1923 Džbánov – 25. července 1995) byl český protestantský teolog, syn Bedřicha Horkého. Od 1. září 1942 do konce června 1945 působil coby diakon ve sboru Českobratrské církve evangelické ve Vysokém Mýtě. Následně od 1. července 1945 až do 31. října 1949 studoval bohosloví. Po jeho dokončení a ordinaci, která se uskutečnila 30. října 1949, se od 1. listopadu 1949 stal vikářem v libeňském sboru této církve. Počínaje 1. říjnem 1951 se stal vikářem a od 24. května 1953 farářem v tehdy nově ustaveném sboru v Praze–Kobylisích. Zde setrval až do konce letních prázdnin následujícího roku a od 1. září 1954 do konce roku 1956 se stal členem armádního uměleckého souboru. Počínaje 1. lednem 1957 až do 31. srpna 1968 byl farářem sboru v Proseči, odkud k 1. září toho roku odešel do sboru v Kroměříži. V tomto sboru zůstal až do 31. července 1992 a od 1. srpna 1993 odešel do starobního důchodu.\n"}
{"id": "1218257", "url": "https://cs.wikipedia.org/wiki?curid=1218257", "title": "Marta Švédská", "text": "Marta Švédská\n\nMarta Švédská (švédsky: \"Märtha Sofia Lovisa Dagmar Thyra\", 28. března 1901, Stockholm – 5. dubna 1954, Oslo) byla jako manželka norského prince Olafa V. norská korunní princezna. Korunní princezna Martha zemřela na rakovinu 5. dubna 1954, tři roky před nastoupením svého manžela na norský trůn.\n\n21. března 1929 se v Oslu provdala za svého bratrance, norského korunního prince Olafa. Z manželství vzešli tři potomci, dvě dcery a jediný syn, následník trůnu:\n\n\n"}
{"id": "1218258", "url": "https://cs.wikipedia.org/wiki?curid=1218258", "title": "Chick Webb", "text": "Chick Webb\n\nChick Webb, rodným jménem William Henry Webb, (10. února 1905 Baltimore – 16. června 1939 Baltimore) byl americký bubeník a kapelník. Profesionálně poprvé vystupoval ve svých jedenácti letech. V sedmnácti odešel do New Yorku a počínaje rokem 1926 vedl vlastní kapelu. V listopadu 1938 se začal zhoršovat jeho zdravotní stav, přesto pokračoval v koncertování. V roce 1939 absolvoval operaci a později toho roku podlehl spinální tuberkulóze.\n\n"}
{"id": "1218260", "url": "https://cs.wikipedia.org/wiki?curid=1218260", "title": "Paulinho da Costa", "text": "Paulinho da Costa\n\nPaulinho da Costa (* 31. května 1948) je brazilský perkusionista. Již v dětství začal hrát na pandeiro a brzy se začal věnovat hraní samby. V roce 1977 vystupoval na Montreux Jazz Festival. Během své kariéry spolupracoval s mnoha hudebníky, mezi něž patří například Miles Davis, Joe Pass, David Crosby, Elton John, Bob Dylan nebo skupina Talking Heads. Rovněž vydal několik vlastních alb, avšak jeho práce na nahrávkách jiných hudebníků převládá.\n\n"}
{"id": "1218264", "url": "https://cs.wikipedia.org/wiki?curid=1218264", "title": "Don Butterfield", "text": "Don Butterfield\n\nDon Butterfield (1. dubna 1923 – 27. listopadu 2006) byl americký jazzový hráč na tubu. Na tubu začal hrát na střední škole a to částečně proti své vůli: sám chtěl hrát na trubku, avšak vedoucí kapely mu přiřadil tubu. V letech 1942 až 1946 působil v armádě a následně šel studovat hru na tubu na Juilliard School. Zpočátku hrál v různých klasických orchestrech, později hrál také jazz. V roce 2005 prodělal mrtvici, kvůli níž již nebyl schopný hrát, a zemřel následujícího roku ve věku 83 let. Během své kariéry spolupracoval s mnoha hudebníky, mezi něž patří například Kenny Burrell, Cannonball Adderley, Jimmy Heath, Sonny Rollins a Dizzy Gillespie.\n\n"}
{"id": "1218268", "url": "https://cs.wikipedia.org/wiki?curid=1218268", "title": "Harry Lookofsky", "text": "Harry Lookofsky\n\nHarry Lookofsky (1. října 1913 – 8. června 1998) byl americký jazzový houslista. Na počátku své kariéry se věnoval klasické hudbě, hrál například v orchestru Saint Louis Symphony Orchestra a později v NBC Symphony Orchestra. Během své kariéry spolupracoval s mnoha hudebníky, mezi něž patří například Gil Evans, Tony Bennett, Lou Donaldson a Freddie Hubbard. V roce 1958 vydal vlastní album nazvané \"Stringsville\" (vydavatelství Atlantic Records).\n\n"}
{"id": "1218273", "url": "https://cs.wikipedia.org/wiki?curid=1218273", "title": "Slavomíra", "text": "Slavomíra\n\nSlavomíra je ženské křestní jméno slovanského původu s významem \"mírumilovná\". Podle českého kalendáře má svátek 22. ledna. Domácí oslovení je Sláva, Slávka, Slavuše a Mirka.\n\n\n"}
{"id": "1218274", "url": "https://cs.wikipedia.org/wiki?curid=1218274", "title": "Bent Jædig", "text": "Bent Jædig\n\nBent Jædig (28. září 1935 – 9. června 2004) byl dánský jazzový saxofonista a flétnista. Nejprve hrál na klarinet. Ve druhé polovině padesátých let odešel do Německa a vedl kapelu spolu s pozounistou Rudim Fuesersem. Během své kariéry spolupracoval s mnoha dalšími hudebníky, mezi něž patří například Stan Getz, Peter Herbolzheimer, Niels-Henning Ørsted Pedersen a Art Farmer. Rovněž hrál na „dánském“ albu amerického trumpetisty Milese Davise nazvaném \"Aura\". Americký saxofonista Charles Davis nahrál po jeho smrti album \"Charles Davis Plays the Music of Bent Jædig\" (2006).\n\n"}
{"id": "1218278", "url": "https://cs.wikipedia.org/wiki?curid=1218278", "title": "Spinové kvantové číslo", "text": "Spinové kvantové číslo\n\nSpinové kvantové číslo je v atomové fyzice kvantové číslo, které parametrizuje vnitřní moment hybnosti (spinový moment hybnosti nebo prostě spin) dané částice. Spinové kvantové číslo je čtvrtým ze sady kvantových čísel (další jsou hlavní kvantové číslo, vedlejší kvantové číslo a magnetické kvantové číslo), která zcela popisují kvantový stav elektronu. Spinové kvantové číslo se značí .\n\nJako řešení pro určité parciální diferenciální rovnice může být kvantovaný moment hybnosti psán jako:\n\nkde\n\nLibovolný daný směr \"z\" (obvykle určený vnějším magnetickým polem) \"z\"-projekce spinu je dán:\n\nkde je sekundární spinové kvantové číslo, sahající od − do + v krocích po jedné. To vytváří různých hodnot .\n\nPovolené hodnoty pro \"s\" jsou nezáporná celá čísla nebo poloviny celých čísel. Fermiony (jako elektron, proton nebo neutron) mají poločíselné hodnoty, zatímco bosony (například foton nebo mezon) mají celočíselné hodnoty spinu. \n\nAlgebraická teorie spinu je věrnou kopií momentu hybnosti v teorii kvantové mechaniky. Předně spin dodržuje základní komutační vztah: \n\nkde ε je (antisymetrický) Levi-Civitův symbol. To znamená, že není možné současně zjistit dvě souřadnice spinu z důvodu omezení principem neurčitosti.\n\nA dále, vlastní vektory formula_9 a formula_10 splňují:\nkde formula_14 jsou operátory kreace a anihilace.\n\nPrvní pokusy vysvětlit chování elektronu v atomech byly založeny na řešení Schrödingerovy rovnice pro atom vodíku, tedy nejjednodušší atom s jediným elektronem vázaným na jádro. Tento model byl úspěšný při vysvětlení mnoha rysů atomového spektra. \n\nŘešení požaduje, aby každý možný kvantový stav elektronu byl popsán třemi kvantovými čísly. Ty byly identifikovány jako hlavní kvantové číslo určující slupku elektronu, vedlejší kvantové číslo a magnetické kvantové číslo. Moment hybnosti je tak zvaná \"klasická\" koncepce měření hybnost hmoty pohybující se kruhově kolem bodu. Čísla slupek začínají na 1 a zvyšují do nekonečna. Každá slupka čísla obsahuje ² orbitalů. Každý orbital je charakterizován svým číslem , kde nabývá hodnot od 0 do −1, a číslem momentu hybnosti , kde nabývá hodnot od + do −. Prostřednictvím různých aproximací a rozšíření, byli fyzici schopni rozšířit tento model z vodíku, na složitější atomy, obsahující více elektronů.\n\nAtomová spektra opatření radiace absorbovaná nebo emitované elektrony \"skákat\" z jednoho \"stát\" do druhého, kdy je stát zastoupený hodnotami n, l a m. Takzvaný \"pravidlo Transition\" omezuje co \"přeskočí\" jsou možné. Obecně platí, že skok nebo \"přechod\" je povolen pouze tehdy, pokud všechny tři čísla měnit v tomto procesu. Je to proto, že přechod bude schopen způsobit, že emise nebo absorpci elektromagnetického záření pouze tehdy, pokud se jedná o změny v elektromagnetickém dipólu atomu.\n\nV atomovém spektru lze změřit záření absorbované nebo vyzářené elektrony skákající z jednoho stavu do druhého, kde je stav zastoupený hodnotami , a . Takzvané translační pravidlo omezuje jaké skoky jsou možné. Obecně platí, že skok nebo přechod je možný pouze v případě že se v tomto procesu mění všechna tři kvantová čísla. To proto, že přechod bude schopen způsobit emisi nebo absorpci elektromagnetického záření pouze tehdy, když se jedná o změny elektromagnetickém dipólu atomu. \n\nNicméně již v prvních letech existence kvantové mechaniky bylo rozpoznáno, že atomová spektra měření ve vnějším magnetickém poli Země nelze vysvětlit jen s pomocí , a . Řešení tohoto problému navrhli v roce 1925 George Uhlenbeck a Samuel Goudsmith, dva žáci Paula Ehrenfesta (který jejich myšlenku odmítl) a nezávisle na nich také Ralph Kronig. Tito představili myšlenku vlastní rotace elektronu, což by mohlo vést ke vzniku vektoru momentu hybnosti navíc spojenému s pohybem v orbitalu. \n\nSpinový moment hybnosti je charakterizován jako kvantové číslo s = 1/2 specificky pro elektron. Analogicky jako v případě jiného kvantovaného momentu hybnosti L je možné získat výraz pro celkový spinový moment hybnosti:\n\nkde\n\nJemná struktura vodíkového spektra je sledována jako dublet odpovídající dvěma možnostmi pro z-složky momentu hybnosti, kde pro daný směr \"z\":\n\njejichž řešení má jen dva možné Z komponenty pro elektron. V elektronu jsou dvě různé orientace spinu, někdy označované jako \"spin nahoru\" nebo \"spin dolů\".\n\nSpinové vlastnosti elektronu by vedly k magnetickému momentu hybnosti, který je potřebný pro čtvrté kvantové číslo. Magnetický moment elektronu je dán vzorcem::\n\nkde\n\na rovnicí:\n\nkde formula_20 je Bohrův magneton.\n\nKdyž mají atomy sudý počet elektronů, spin každého elektronu v každém orbitalu má protilehlou orientaci než spin sousedních elektronů. Nicméně mnoho atomů má lichý počet elektronů nebo uspořádání elektronů, ve kterém mají různý počet elektronů s orientací spinu směrem nahoru a dolů. Tyto atomy nebo elektrony mají takzvané nepárové spiny a lze je detekovat metodou elektronové paramagnetické rezonance. \n\nKdyž pozorujeme spektrum vodíku ve velmi vysokém rozlišení, můžeme objevit dvojice spektrálních čar velmi blízko sebe. Toto rozdělení se nazývá jemná struktura a jde o jeden z prvních experimentálních důkazů existence spinu elektronů. Přímé pozorování vnitřního momentu hybnosti, tedy spinu poprvé provedli Otto Stern a Walther Gerlach v roce 1920. Více viz. Sternův-Gerlachův experiment.\n\nV roce 1928 vytvořil Paul Dirac relativistickou kvantovou rovnici, která nyní nese jeho jméno. Zároveň předpověděl spinový magnetický moment a současně zachází s elektronem jako bodu podobnou částicí. Při řešení Diracovy rovnice pro energetické hladiny elektronu v atomu vodíku vyplynou přirozeně všechna čtyři kvantová čísla, včetně spinového a řešení velmi dobře souhlasí s experimenty. \n"}
{"id": "1218292", "url": "https://cs.wikipedia.org/wiki?curid=1218292", "title": "Útvar zvláštních činností", "text": "Útvar zvláštních činností\n\nÚtvar zvláštních činností, zkráceně ÚZČ, (Útvar zvláštních činností služby kriminální policie a vyšetřování Policie České republiky, zkráceně ÚZČ SKPV PČR) je jeden ze servisních útvarů Policie České republiky s celostátní působností.\n\nÚZČ SKPV dle citování oficiálních informací o tomto útvaru, provádí ve prospěch oprávněných (blíže zákon) především následující: odposlech a záznam telekomunikačního provozu, sledování osob a věcí a další specializované úkony. ÚZČ tak jedná dle trestního řádu (resp. dle zákona o Policii České republiky a dle dalších právních předpisů). ÚZČ SKPV je jediným útvarem PČR, který je oprávněn provádět tyto úkony na celém území republiky. Kromě výkonných pravomocí má tento útvar i metodickou působnost ve sledování v souladu s interními akty policejního prezidenta řídí a technicky zajišťuje činnost systému centralizované ochrany. Vzhledem k výlučné působnosti v oblasti odposlechu a záznamu telekomunikačního provozu má ÚZČ nezastupitelnou roli při soustřeďování podkladů pro zpracování pravidelně předkládané zprávy. V organizační struktuře PČR je útvar zařazen mezi servisní složky v podřízenosti zástupce ředitele úřadu služby kriminální policie a vyšetřování.\n\nTento celorepublikový útvar má svého ředitele, v současné době jím je: plk. Ing. Vladimír Šibor. \n\nKromě centrály v Praze zajišťují úkoly útvaru v jednotlivých krajích pobočky (expozitury) ÚZČ SKPV, dislokované pracoviště v Ústí nad Labem, Plzni, Českých Budějovicích, Hradci Králové, Brně a v Ostravě.\n\nServisní útvary s celorepublikovou působností jsou dále:\n\n"}
{"id": "1218293", "url": "https://cs.wikipedia.org/wiki?curid=1218293", "title": "Útvar speciálních činností", "text": "Útvar speciálních činností\n\nÚtvar speciálních činností, zkráceně ÚSČ, (Útvar speciálních činností služby kriminální policie a vyšetřování Policie České republiky, zkráceně ÚSČ SKPV PČR) je jeden ze servisních útvarů Policie České republiky s celostátní působností.\n\nÚSČ SKPV vznikl v roce 2001 důsledku přijetí zákona o zvláštní ochraně svědků a přijetí novely trestního řádu, která též přesunula operativně pátrací prostředky (jako agent, předstíraný převod atd.) ze zákona o policii právě do trestního řádu.\n\nÚSČ SKPV je jedním z celorepublikových servisních útvarů, který – citování z oficiálních informací útvaru: poskytuje své služby osobám ohroženým v souvislosti s trestním řízením, a dále útvar také metodicky řídí provádění krátkodobé ochrany (může ji též poskytovat). Dále ÚSČ poskytuje své služby ostatním policejním útvarům v trestním řízení, a to použitím agenta, prováděním předstíraného převodu a zabezpečováním krycích dokladů. ÚSČ SKPV je díky charakteru poskytovaných činností zvlášť určeným útvarem ve smyslu zákona o utajovaných informacích, z čehož vyplývá povinnost utajovat téměř veškerou činnost útvaru.\n\nTento celorepublikový útvar má svého ředitele, od 1. července 2019 jím je plk. Roman Vojtíšek.\n\nV organizační struktuře Policie České republiky je útvar zařazen mezi servisní složky přímo pod náměstka policejního prezidenta pro službu kriminální policie a vyšetřování, kterým je v současné době (2020) plk. Ing. Mgr. Jaroslav Vild.\n\nServisní útvary s celorepublikovou působností jsou dále:\n\n"}
{"id": "1218298", "url": "https://cs.wikipedia.org/wiki?curid=1218298", "title": "Angelika Cichocka", "text": "Angelika Cichocka\n\nAngelika Cichocka (15. března 1988 Kartuzy) je polská běžkyně, specializující se na střední a dlouhé tratě, mistryně Evropy v běhu na 1500 metrů z roku 2016.\nJejím prvním mezinárodním startem byl evropský šampionát v roce 2010 (bez úspěchu), o dva roky později startovala na halovém světovém šampionátu v běhu na 800 metrů, kde doběhla sedmá. V roce 2014 získala stříbrnou medaili v této disciplíně na halovém mistrovství světa. Další stříbrnou medaili vybojovala v běhu na 1500 metrů na halovém mistrovství Evropy v Praze v březnu 2015. Jejím největším úspěchem se stal titul mistryně Evropy v běhu na 1500 metrů v Amsterdamu v červenci 2016.\n\n"}
{"id": "1218299", "url": "https://cs.wikipedia.org/wiki?curid=1218299", "title": "Col Nudo", "text": "Col Nudo\n\nCol Nudo je hora na jihovýchodě Alp v Itálii. Je nejvyšší horou Bellunských Alp, respektive Benátských Alp. Je v pořadí třicátou horou s nejvyšší prominencí v Alpách. Nachází se na hranicích regionů Benátsko a Furlansko-Julské Benátsko, respektive provincií Belluno a Pordenone.\n\nV tomto článku byly použity informace z článku Col Nudo na anglické Wikipedii\n"}
{"id": "1218301", "url": "https://cs.wikipedia.org/wiki?curid=1218301", "title": "Mozilla.cz", "text": "Mozilla.cz\n\nMozilla.cz je projekt, který vznikl v roce 2009 jako nepřímý nástupce projektu CZilla. Jde o komunitní projekt, jehož chod je zajišťován dobrovolníky v jejich volném čase.\n\nCílem Mozilla.cz je propagace produktů Mozilla Foundation a Mozilla Corporation. Na svých stránkách informuje o aktuálním dění, současných i budoucích novinkách v prohlížeči Mozilla Firefox nebo poštovním klientu Mozilla Thunderbird. Komunita Mozilla.cz se stará také o lokalizaci (překlad) všech produktů a webových stránek Mozilly.\n\nV rámci serveru Podpora Mozilly zajišťuje Mozilla.cz podporu pro česky mluvící uživatele produktů Mozilly (Firefox pro počítač i mobilní telefony, Firefox Focus, Thunderbird a další). Jde jak o řešení problémů a pomoc na fóru podpory, tak údržbu nápovědy.\n\nOd konce roku 2016 se Mozilla.cz objevuje i na různých linuxových nebo tematicky podobných a Open source konferencích, kde opět propaguje Firefox a snaží se o celkově otevřený přístup k dotazům a podnětům od návštěvníků.\n\n\n"}
{"id": "1218303", "url": "https://cs.wikipedia.org/wiki?curid=1218303", "title": "Křídlatec velký", "text": "Křídlatec velký\n\nKřídlatec velký (\"Lobatus gigas\") je mořský plž z čeledi křídlatcovitých. Patří k největším měkkýšům: váží okolo 2 kilogramů a jeho ulita dosahuje velikosti až přes 30 centimetrů, přičemž samice jsou obvykle větší než samci.\n\nUlita je pravotočivá s devíti až jedenácti závity, vybíhá do četných trnů sloužících k obraně, její barva se pohybuje od smetanově bílé přes růžovou nebo oranžovou po sytě červenou. Žije u tropického pobřeží Ameriky od Floridy a Bermud na severu po ústí Amazonky na jihu. Pohybuje se v hloubce do 20 metrů na korálových útesech a v porostech mořských řas, které jsou jeho hlavní potravou. V záhybech ulity nacházejí útočiště komenzální druhy, jako je drobná rybka parmovec hvězdnatý nebo krabi čeledi \"Porcellanidae\", plž vzácně vytváří i perly. Křídlatci bývají často napadáni parazitickými výtrusovci.\n\nSamice kladou vejce v dlouhých rosolovitých provazcích, jedna snůška může obsahovat až půl milionu vajíček. Z nich se po pěti dnech líhnou plovoucí larvy živící se planktonem, jež se zhruba po měsíci usadí na dně a přemění v dospělého jedince. Křídlatci dosahují pohlavní zralosti ve zhruba pěti letech a mohou se dožít až čtyřiceti let.\n\nNa karibských ostrovech jsou často loveni pro maso, které patří k vyhlášeným lahůdkám místní kuchyně. Ulity jsou pro svou velikost a efektní tvar oblíbeným suvenýrem pro turisty, v minulosti sloužily domorodcům k výrobě tvrdých a ostrých nástrojů. Křídlatec velký je známý pod názvy „queen conch“ (anglicky) nebo „caracol reina“ (španělsky), což znamená „královnina mušle“.\n\n"}
{"id": "1218312", "url": "https://cs.wikipedia.org/wiki?curid=1218312", "title": "Křivoláčský potok", "text": "Křivoláčský potok\n\nKřivoláčský potok je levostranný přítok Sázavy, do které se vlévá v Babicích. Protéká okresy Pelhřimov a Havlíčkův Brod. Sám má pouze bezejmenné přítoky. Délka jeho toku činí 9,6 km. Plocha povodí měří 12,8 km². Část potoka, v délce 4,7 km, je na \"\"seznamu stanovených povrchových vod vhodných pro život a reprodukci původních druhů ryb a dalších vodních živočichů.\"\" Tento seznam je přílohou nařízení vlády č. 71/2003 Sb.\n\nKřivoláčský potok napájí rybníky Pelhřimov (Pelhřimák) s rozlohou 6,5 ha a Smetanovec 0,72 ha.\n"}
{"id": "1218315", "url": "https://cs.wikipedia.org/wiki?curid=1218315", "title": "Čchen Tan-čching", "text": "Čchen Tan-čching\n\nČchen Tan-čching () (* 11. srpna 1953 Šanghaj) je čínský malíř, kritik umění a bývalý profesor. Jeho nejznámějším tématem jsou Tibeťané.\n\nČchen vyrostl v přímořském městě Šanghaji ve východní části země, ale podle čínských zvyklostí je za místo narození uváděno Tchaj-šan (台山) v provincii Kuang-tung, odkud pochází jeho rodina. Zájem o malířství v něm vyvolalo setkání se západním uměním. V roce 1970 probíhala v Číně kulturní revoluce a sedmnáctiletý Čchen odešel na venkov do provincie Ťiang-si, aby se stal rolníkem. V provincii pracoval denně na poli. Poté byl zaměstnán v továrně na výrobu uren jako malíř, na něž maloval obrázky. Následně začal kreslit obrázkové časopisy a reklamy.\n\nV září roku 1976 přijel do Tibetu, v době kdy zemřel čínský vůdce Mao Ce-tung. Vytvořil velkou olejomalbu nazvanou \"Velké slzy na bohaté sklizni\" (泪水洒满丰收田), která vyjadřovala smutek Tibeťanů, jež přerušili sklizeň zlaté pšenice a odevzdaně stáli v červených oděvech. Olejomalba byla vystavena na celostátní expozici výtvarného umění a získala ocenění. Jeho jméno se rychle rozšířilo v čínských uměleckých kruzích. V září roku 1978 obdržel oznámení o přijetí ke studiu a oficiálně opustil Ťiang-si. Systematicky studoval teorii západního malířství na Ústřední akademii výtvarného umění (中央美术学院) a po dvou letech opět přijel do Tibetu. Vytvořil \"Cyklus olejomaleb z Tibetu\" (西藏组画), který v říjnu 1980 vyvolal velký ohlas na výstavě aspirantů akademie a stal se historickým mezníkem čínského moderního výtvarného umění.\n\nV roce 1982 na pozvání příbuzných žijících ve Spojených státech přiletěl studovat do Spojených států, kde žil osmnáct let a namaloval řadu obrazů. V roce 2000 se vrátil do vlasti, kam byl pozván institutu výtvarného umění na Univerzita Čching-chua (清华大学), aby na ni působil jako profesor akademie výtvarného umění. V roce 2004 rezignoval na funkci profesora Čching-chua a stal se svobodným malířem. V roce 2002 vydal knihu o hudbě, kterou napsal během amerického pobytu.\n\n"}
{"id": "1218316", "url": "https://cs.wikipedia.org/wiki?curid=1218316", "title": "Bílá díra", "text": "Bílá díra\n\nBílá díra je v obecné teorii relativity hypotetická oblast prostoročasu do níž nelze zvenku vstoupit, ačkoli hmota a světlo z ní může uniknout. V tomto smyslu je tedy opakem černé díry do níž lze vstoupit pouze zvenku a hmota a světlo z ní nemohou uniknout. Bílé díry se objevují v teorii věčných černých děr. Kromě toho oblast černé díry v budoucnosti je v tomto případě podle Einsteinových rovnic oblastí bílé díry v minulosti. Nicméně toto neplatí pro černé díry vzniklé gravitačním kolapsem. Nejsou známy žádné fyzikální procesy, jimiž by mohla být vytvořena bílá díra a žádná bílá díra ani nebyla nikdy pozorována. Termodynamické zákony také říkají, že se entropie ve vesmíru může pouze zvyšovat nebo zůstávat konstantní. Toto pravidlo by bílé díry porušovaly, protože by entropii snižovaly. \n\nStejně jako černé díry, i bílé díry by měly mít vlastnosti jako hmotnost, elektrický náboj a moment hybnosti. Bílé díry přitahují hmotu jako jakékoli jiné objekty, avšak předměty padající na bílou díru by nikdy nedosáhly horizontu událostí (ačkoli v případě rozšířeného Schwarzschildova řešení se horizont bílé díry v minulosti stane horizontem černé díry v budoucnosti, takže každý objekt padající na bílou díru nakonec dosáhne horizontu černé díry). Představme si gravitační pole bez povrchu. Tíhové zrychlení je největší na povrchu každého objektu. Ale protože černé díry povrch nemají, zvětšuje se gravitační zrychlení exponenciálně, ale nikdy nedosáhne finální hodnoty, protože neexistuje žádný povrch singularity. \n\nV kvantové mechanice emitují černé díry Hawkingovo záření a tak může dojít k tepelné rovnováze s plynem záření. Vzhledem k tomu, že tepelně rovnovážný čas je časově invariantní, Hawking tvrdil, že časově obrácená černá díra v tepelné rovnováze je opět černá díra v tepelné rovnováze. To může znamenat, že černé a bílé díry jsou totožné objekty. Hawkingovo záření z běžné černé díry je pak ztotožněno s emisemi bílé díry. Hawkingovo záření je reprodukováno v kvantově mechanické AdS/CFT teorii, kde je černá díra v anti-De Sitterově prostoru popsána tepelným plynem v kalibrační teorii, jejíž časově obrácený stav je totožný s původní černou dírou.\n\nMožnost existence bílých děr poprvé navrhl Igor Dmitrijevič Novikov v roce 1964. Bílé díry jsou předvídány jakou součást řešení Einsteinových rovnic známých jako maximálně prodloužená verze Schwarzschildovy metriky popisující černou díru s nulovým nábojem a nulovou rotací. Maximální prodloužení se vztahuje k tomu, že by prostor neměl mít v tomto řešení žádné hrany. Pro případné trajektorie volně padajících částic (následující geodetiky) v prostoročasu, by mělo být možné pokračovat v této cestě libovolně daleko do budoucnosti částice, ledaže trajektorie narazí na gravitační výstřednost jako je například ve středu černé díry. Ukázalo se, že má-li být tento požadavek splněn, musí kromě vnitřní oblasti černé díry kam padají částice procházející přes horizont zvnějšku, existovat samostatná oblast bílé díry, která nám umožňuje extrapolovat trajektorie částic, které vnější pozorovatel vidí stoupající vzhůru od horizontu událostí. Pro pozorovatele mimo, který nepoužívá Schwarzschildovy souřadnice, potřebují padající částice nekonečný čas k dosažení horizontu černé díry v nekonečně daleké budoucnosti, zatímco vylétající částice, které projdou kolem pozorovatele cestovaly ven po nekonečnou dobu od překročení horizontu bílé díry v nekonečně daleké minulosti (nicméně, částice nebo jiné předměty zažívají jen konečný vlastní čas mezi překročením horizontu a ukázání se vnějšímu pozorovateli). Existuje jen málo důkazů o existenci bílých děr. Černá díra / bílá díra se zdá \"věční\" z pohledu vnějšího pozorovatele v tom smyslu, že částice pohybující se ven z vnitřní části bílé díry mohou dojít k vnějšímu pozorovateli kdykoliv, a částice, které cestují směrem dovnitř a které se nakonec dostanou do vnitřní oblasti černé díry mohou také dospět k pozorovateli v libovolném čase.\n\nStejně jako existují dvě samostatné vnitřní oblasti maximálně prodlouženého prostoročasu, existují také dva oddělené vnější regiony, někdy nazývané \"dva různé vesmíry\", s druhým vesmírem, který nám umožní extrapolovat několik možných trajektorií částic ve dvou vnitřních oblastech. To znamená, že vnitřní část oblasti černé díry může obsahovat směs částic, které do ní spadly buď z vesmíru (stejně tak pozorovatel, který spadl do černé díry z jednoho vesmíru by mohl vidět světlo, které do ní spadlo z jiného vesmíru), a podobně částice z vnitřní oblasti bílé díry by mohly unikat do jiného vesmíru. Všechny čtyři oblasti mohou být zobrazeny v prostoročasovém diagramu, který využívá Kruskal-Szekeresovy souřadnice.\n\nV tomto prostoročasu je možné přijít s takovými souřadnicovými systémy, že pokud si vybereme hyperpovrch s konstantním časem (sadu bodů, které všechny mají stejné časové souřadnice, takže každý bod na povrchu má prostorupodobnou separaci, dávají to co se nazývá prostorupodobný povrch) a nakreslíme diagram vnoření znázorňující zakřivení prostoru v této době, bude diagram vnoření vypadat jako trubice spojující dvě vnější oblasti. Toto známe jako Einstein-Rosenův most nebo Schwarzschildova červí díra. V závislosti na tom, kde je vybrán prostorupodobný hyperpovrch se Einstein-Rosenův most může buď propojit dva horizonty černých děr v různých vesmírech (s body ve vnitřním prostoru mostu jako součásti oblasti černé díry), nebo dva horizonty bílých děr v různých vesmírech (s body ve vnitřním prostoru mostu jako součásti oblasti bílé díry). Je nemožné použít tento Einstein-Rosenův most k tomu, abychom se dostali z jednoho vesmíru do druhého. Je nemožné vstoupit do horizontu bílé díry z vnějšku, a každý kdo vstupuje do horizontu černé díry z vesmíru nevyhnutelně narazí na singularitu černé díry. \n\nSchwarzschildova maximálně prodloužená metrika popisuje idealizovanou černou/bílou díru, která existuje věčně z pohledu vnějšího pozorovatele. Realistická černá díra vytvořená v konkrétním čase z hroutící se hvězdy by vyžadovala jinou metriku. Když padá hvězdný materiál do černé díry a když tento přidáme do diagramu vývoje černé díry, zmizí část diagramu odpovídající vnitřní části bílé díry. Nicméně rovnice obecné relativity jsou časově reverzibilní (dodržují T paritu), obecná relativita musí umožnit časově opak tohoto typu realistické černé díry zformované z kolabující hmoty. Časově obrácený případ zahrnuje bílou díru, která existuje od počátku vesmíru, a která emituje hmotu, dokud nakonec neexploduje a nezmizí. Bez ohledu na skutečnost, že tyto objekty jsou teoreticky povolené, nejsou brány stejně vážně jako černé díry, protože nejsou známy žádné procesy, které by přirozeně vedly k jejich vzniku. Mohou existovat pouze v případě, že byly vhodně nastaveny počáteční podmínky při vzniku vesmíru. Dále se předpokládá, že bílé díry by byly velmi nestabilní v tom smyslu, že pokud pokud by nějaké malé množství hmoty klesalo k horizontu z vnější strany, zabránilo by explozi bílé díry z pohledu vzdáleného pozorovatele. Hmota emitovaná ze singularity by tedy nikdy nemohla opustit gravitační poloměr bílé díry. \n\nNa konci 80. let 20. století bylo navrženo, že při kolapsech, při nichž vznikají černé díry by mohlo dojít k velkému třesku, který by vytvořil nový vesmír. Pro pozorovatele v původním vesmíru poté vypadá jako bílá díra. \n\nV roce 2011 se objevila práce popisující velký třesk jako bílou díru. Dále se objevuje pojmenování vzniku bílé díry jako malého třesku a objevuje se názor, že bílé díry vznikají spontánně. Účinek bílé díry se ovšem podle této práce dá pozorovat pouze těsně po události samotné. A konečně práce navrhovala identifikaci jistého druhu gama záblesků jako bílých děr.\n"}
{"id": "1218318", "url": "https://cs.wikipedia.org/wiki?curid=1218318", "title": "Kuzněck", "text": "Kuzněck\n\nKuzněck () je město v Penzenské oblasti v Ruské federaci. Při sčítání lidu v roce 2010 měl bezmála devadesát tisíc obyvatel, čímž byl druhé největší město oblasti.\n\nKuzněck leží na levém břehu Trujova, přítoku Sury v povodí Volhy. Od Penzy, správního střediska oblasti, je vzdálen přibližně 120 kilometrů východně. Bližší města jsou Sursk přibližně 60 kilometrů na západ a Gorodišče přibližně 62 kilometrů na západ.\n\nPřes Kuzněck vede železniční trať z Penzy do Sysranu a dálnice M5 z Moskvy přes Samaru do Čeljabinsku, po které je zde vedena Evropská silnice E30 z Corku do Omsku.\n\nPo Penze je Kuzněck druhým nejstarším městem oblasti. Byl založen koncem 17. století, kdy se nazýval \"Trujovo\" () podle řeky, na které leží. V osmnáctém století se začal nazýval \"Naryškino\" () podle Vasilije Naryškina. V roce 1699 byl v obci postaven kostel jako první kamenná budova. Obec dále vzkvétala, pořádaly se zde pravidelné jarmarky.\n\nV roce 1780 bylo Naryškino povýšeno na město v rámci reformy Kateřiny Veliké a zároveň dostalo jméno \"Kuzněck\". Ve stejné době bylo hlavním městem okresu Saratovské gubernie.\n\nOd roku 1874 má Kuzněck spojení na železnici.\n\nZa druhé světové války sem byla ze západu Ruska přesunuta řada továren, což urychlilo rozvoj města v poválečném období.\n\n"}
{"id": "1218326", "url": "https://cs.wikipedia.org/wiki?curid=1218326", "title": "Back to the Front", "text": "Back to the Front\n\nBack to the Front je druhé sólové studiové album amerického písničkáře Boba Neuwirtha. Vydáno bylo roku 1988 společností Gold Castle Records a jde o jeho první album od roku 1974, kdy vydal desku \"Bob Neuwirth\". Producentem alba byl Steven Soles, který s Neuwirthem spolupracoval i na dalších albech. Album bylo nahráno v producentově domě během let 1987 až 1988.\n\nAutorem všech skladeb je Bob Neuwirth, pokud není uvedeno jinak.\n\n\n"}
{"id": "1218327", "url": "https://cs.wikipedia.org/wiki?curid=1218327", "title": "Divize C 2016/17", "text": "Divize C 2016/17\n\nV soubojích 52. ročníku České divize C 2016/17 se utká 16 týmů dvoukolovým systémem podzim - jaro. Tento ročník odstartoval v sobotu 13. srpna 2016 úvodními pěti zápasy 1.kola. A skončil v neděli 18. června 2017\n\n\nPoznámky:\n\n"}
{"id": "1218328", "url": "https://cs.wikipedia.org/wiki?curid=1218328", "title": "Casey Affleck", "text": "Casey Affleck\n\nCasey Affleck (* 12. srpna 1975 Falmouth, Massachusetts, USA) je americký herec, mladší bratr Bena Afflecka. Svou první roli dostal v roce 1995 ve filmu \"Zemřít pro…\" V různých dalších filmech hrál například se svým bratrem (\"Hledám Amy\", \"Dobrý Will Hunting\") a hrál také hlavní roli v jím režírovaném snímku \"Gone, Baby, Gone\". Nominaci na Oscara získal za film \"Zabití Jesseho Jamese zbabělcem Robertem Fordem\", který režíroval Andrew Dominik. Úspěch u kritiků získal za film \"Pryč od pece\" a \"Ain't Them Bodies Saints\". V roce 2016 si zahrál hlavní roli v dramatickém filmu \"Místo u moře\" a za roli získal Zlatý glóbus, cenu BAFTA a Oscara.\n\nRoku 2019 byl pozván na 54. Mezinárodní filmový festival do Karlových Varů.\n\nV červnu 2006 se v Savannah v Georgii oženil se svou přítelkyní herečkou Summer Phoenix. Dvojice se seznámila díky hereččinu bratrovi Joaquinovi. Mají dva syny Amsterdama (narozený květen 2004) a Atticuse (narozený leden 2008). V březnu 2016 dvojice oznámila rozchod. Na konci roku 2016 začal chodit s herečkou Florianou Limou.\n\nCasey Affleck se od roku 1995 stravuje jako vegan. Je též zastánce konceptu práva zvířat a propaguje neziskovou organizaci bojující za práva zvířat PETA.\n\n"}
{"id": "1218329", "url": "https://cs.wikipedia.org/wiki?curid=1218329", "title": "Niels Eje", "text": "Niels Eje\n\nNiels Eje (* 1954) je dánský hobojista a hudební skladatel. Narodil se v Kodani a v letech 1974 až 1979 studoval na hudební akademii Carla Nielsena. Později studoval u německého hobojisty Lothara Kocha. V letech 1979 až 1990 působil v Dánském národním symfonickém orchestru. Je zakladatelem kapely Trio Rococo. V roce 1998 založil mezioborový projekt Musica Humana Research. Rovněž hrál na „dánském“ albu amerického trumpetisty Milese Davise nazvaném \"Aura\".\n\n"}
{"id": "1218331", "url": "https://cs.wikipedia.org/wiki?curid=1218331", "title": "Bo Stief", "text": "Bo Stief\n\nBo Stief (* 15. října 1946) je dánský jazzový kontrabasista a baskytarista. Narodil se v Kodani a svou profesionální kariéru zahájil v roce 1963. Později odehrál evropské turné s americkým trumpetistou Donem Cherrym. V sedmdesátých letech byl členem rockových kapel a . V osmdesátých letech si založil vlastní jazzové uskupení. Během své kariéry spolupracoval s mnoha hudebníky, mezi něž patří například Miles Davis, Jackie McLean, Ken McIntyre a Ben Webster.\n\n"}
{"id": "1218332", "url": "https://cs.wikipedia.org/wiki?curid=1218332", "title": "Divize A 2016/17", "text": "Divize A 2016/17\n\nV soubojích 52. ročníku České divize A 2016/17 se utká 16 týmů dvoukolovým systémem podzim - jaro. Tento ročník odstartoval v sobotu 13. srpna 2016 úvodními pěti zápasy 1. kola. A skončil v neděli 18. června 2017.\n\n\n\nPoznámky:\n\n"}
{"id": "1218333", "url": "https://cs.wikipedia.org/wiki?curid=1218333", "title": "Marilyn Mazur", "text": "Marilyn Mazur\n\nMarilyn Mazur (* 18. ledna 1955) je americká bubenice a perkusionistka. Narodila se v New Yorku do rodiny polského a afroamerického původu a od šesti let žila v Dánsku. Zpočátku byla samouk, avšak později studovala hru na perkuse na Královské dánské hudební akademii. Byla členkou různých kapel, včetně s bubeníkem Alexem Rielem. Během své kariéry spolupracovala s mnoha hudebníky, mezi něž patří například Jan Garbarek, Eberhard Weber, Yelena Eckemoff, Miles Davis a Lindsay Cooper.\n\n"}
{"id": "1218334", "url": "https://cs.wikipedia.org/wiki?curid=1218334", "title": "Jesper Thilo", "text": "Jesper Thilo\n\nJesper Thilo (* 28. listopadu 1941) je dánský jazzový saxofonista. Narodil se na kodaňském ostrově Christianshavn, jeho matka byla klavíristka a herečka, otec architekt. Ve svých jedenácti letech začal hrát na klarinet a později hrál i na pozoun. Přestože se chtěl stát jazzovým hudebníkem, začal studovat klasický klarinet na Královské dánské hudební akademii. Během své kariéry nahrál řadu vlastních alb a spolupracoval s mnoha dalšími hudebníky, mezi něž patří například Roland Hanna, Billy Hart, Miles Davis, Bo Stief a Thad Jones. V roce 1977 se stal prvním držitelem Ceny Bena Webstera.\n\n"}
{"id": "1218335", "url": "https://cs.wikipedia.org/wiki?curid=1218335", "title": "Barry Finnerty", "text": "Barry Finnerty\n\nBarry Finnerty (* 3. prosince 1951) je americký jazzový kytarista. Narodil se v San Franciscu jako syn herce Warrena Finnertyho. Počátkem šedesátých let žil se svou matkou v Hongkongu, kde ve svých čtrnácti letech začal hrát na elektrickou kytaru. Později studoval na Sanfranciské hudební konzervatoři a Kalifornské univerzitě v Berkeley. Během své kariéry spolupracoval s mnoha hudebníky, mezi něž patří například Chico Hamilton, Joe Sample, Miles Davis a Ray Barretto. Rovněž hrál se skupinou Blood, Sweat & Tears. Také vydával vlastní alba.\n\n"}
{"id": "1218337", "url": "https://cs.wikipedia.org/wiki?curid=1218337", "title": "Meat Is Murder", "text": "Meat Is Murder\n\nMeat Is Murder je druhé studiové album anglické skupiny The Smiths. Bylo vydáno v únoru roku 1985 společností Rough Trade Records a jeho producenty byli členové kapely The Smiths (zvukovým inženýrem byl Stephen Street). V hitparádě UK Albums Chart se deska umístila na první příčce, v americké Billboard 200 na 110.\n\nAutory všech skladeb jsou Morrissey a Johnny Marr.\n\n"}
{"id": "1218340", "url": "https://cs.wikipedia.org/wiki?curid=1218340", "title": "Box na Letních olympijských hrách 2016", "text": "Box na Letních olympijských hrách 2016\n\nBox na Letních olympijských hrách 2016 v Riu de Janeiro se konal od 6. srpna do 21. srpna. \n"}
{"id": "1218341", "url": "https://cs.wikipedia.org/wiki?curid=1218341", "title": "Steve Reid", "text": "Steve Reid\n\nSteve Reid (29. ledna 1944 – 13. dubna 2010) byl americký jazzový bubeník. Narodil se v newyorském Bronxu a na bicí začal hrát v šestnácti letech. Během své kariéry spolupracoval s mnoha hudebníky, mezi něž patří například Miles Davis, James Brown, Arthur Blythe a Frank Lowe. V roce 2006 vydal společné album s anglickým hudebníkem Kieranem Hebdenem nazvané \"The Exchange Session Vol. 1\", které kombinuje jazz s elektronickou hudbou. Dvojice v následujících letech vydala tři další společná alba. Zemřel na rakovinu ve věku 66 let.\n\n"}
{"id": "1218342", "url": "https://cs.wikipedia.org/wiki?curid=1218342", "title": "Earl Klugh", "text": "Earl Klugh\n\nEarl Klugh (* 16. září 1953) je americký jazzový kytarista. Poprvé nahrával v roce 1970, šlo o album \"Suite 16\" hudebníka Yusefa Lateefa. Své první, eponymní album vydal v roce 1976 (vydavatelství EMI). Od druhého alba přešel ke společnosti Blue Note Records a později vydal několik alb u Warner Bros. Records. Během své kariéry spolupracoval s mnoha dalšími hudebníky, mezi něž patří například Hubert Laws, Miles Davis, Roberta Flack, Al Jarreau a George Benson.\n\n"}
{"id": "1218343", "url": "https://cs.wikipedia.org/wiki?curid=1218343", "title": "I Am a Rock", "text": "I Am a Rock\n\n„I Am a Rock“ je píseň amerického hudebníka Paula Simona. Poprvé vyšla v roce 1965 na jeho prvním sólovém albu \"The Paul Simon Songbook\" (píseň rovněž vyšla na jediném singlu z této desky). Později píseň nahrál i s Artem Garfunkelem a vydal na albu \"Sounds of Silence\". Duo rovněž vydalo píseň jako singl – ten se umístil na třetí příčce hitparády Billboard Hot 100. Coververze písně nahrály například kapely The Hollies, The Grass Roots a April Wine.\n\n"}
{"id": "1218344", "url": "https://cs.wikipedia.org/wiki?curid=1218344", "title": "Bernard Wright", "text": "Bernard Wright\n\nBernard Wright (* 16. listopadu 1963) je americký zpěvák a hráč na klávesové nástroje. Narodil se v newyorské čtvrti Jamaica. V roce 1981 podepsal smlouvu s vydavatelstvím GRP Records a téhož roku vydal své první album nazvané \"'Nard\". Písně z této desky použili jako samply do svých písní například rappeři Snoop Dogg a Yo-Yo. Sám během své kariéry spolupracoval s řadou hudebníků jako klávesista. Patří mezi ně například Marcus Miller, Michał Urbaniak, David Sanborn, Chaka Khan, Miles Davis, Roberta Flack a Lenny White.\n\n"}
{"id": "1218345", "url": "https://cs.wikipedia.org/wiki?curid=1218345", "title": "Milan Kaplan", "text": "Milan Kaplan\n\nMilan Kaplan (* 5. března 1951, Ostrava) je promotér, vyhledávač talentů a organizátor moravské písničkářské a folkové scény.\n\nNejvýrazněji na sebe upozornil jako dramaturg a organizátor někdejšího ostravského hudebního festivalu Folkový kolotoč, který v sedmdesátých a osmdesátých letech silně ovlivnil českou a moravskou písničkářskou scénu a napomohl startu hudební kariéry Jaromíra Nohavici, Pavla Dobeše, Karla Plíhala, Josefa Streichla a dalších. Od roku 2009 pořádá pravidelně písničkářský minifestival Malá Ostrava, kterým provází jako moderátor večera.\n\nMilan Kaplan je marketingový specialista, člen Hlavního výboru ČMS (Česká marketingová společnost), konzultant, spoluautor knih zabývajících se e-procurementem firem a institucí. Jeho specializací je marketing dodavatelských vztahů a jeho elektronizace. Je jedním z autorů e-aukčního softwaru PROEBIZ. Své zkušenosti prezentuje na odborných konferencích, jakou jsou například konference eBF a Procurement Forum. Je ředitelem NARu a prezidentem APUeN v Česku a na Slovensku (Asociace poskytovatelů a uživatelů e-aukcí a ostatních e-nástrojů pro firemní nákup a pro veřejné zakázky).\n\nMilan Kaplan začínal jako programový pracovník ostravských kulturních středisek, později byl technikem v Československém rozhlasu Ostrava. Tam byl zároveň autorem a speakrem mnoha hudebních pořadů. Odtud v druhé polovině devadesátých let přešel do pozice vedoucího porubského hudebního klubu DELTA. Nejpodstatnější jsou jeho projekty, které řešil mimo své pracovní úvazky. Prvním bylo tzv. Divadélko Opera (1972), což byla hudební scéna, umožňující vystupovat pravidelně v úterý regionálním i republikovým folkovým, bluegrassovým a trampským jednotlivcům a kapelám. Divadélko proto, že se hrálo v loutkovém sále a Opera pro připomenutí slavné americké Grand Ole Opry. Sám říká, že folk a písničkáři u něj vyhráli, když v \"Opeře\" hrála trojice Třešňák & Korman & Gadžor. Od tohoto zážitku se dramaturgie scény postupně mění a více se otevírá folku a písničkářům. Opera byla zajímavá tím, že ze vstupného musela pokrývat náklady na jednotlivá vystoupení, protože koncerty nebyly financovány žádnou kulturní organizací. Krytí, ale pouze zaštítěním, ji poskytla MO SSM 21, tzn. jedna z místních organizací Svazu socialistické mládeže. Po konci Opery (jeden z návštěvníků scény pustil doma rodičům amatérský záznam koncertu Jaroslava Hutky) zorganizoval jeden z ročníků soutěže Pták Noh, kterým pražské písničkářské sdružení Šafrán hledalo nové talenty, a kde zazářili Jan Burian a Pepa Nos. O pár měsíců později začíná připravovat první z devíti ročníků Folkového kolotoče. Je to nejspíš dáno tím, že během akce se Šafránem našel mezi zaměstnanci porubského (Ostrava Poruba) Domu kultury programovou pracovnici (Marie Hopjanová), která byla ochotná zaštítit jeho dramaturgické nápady. Zde vybudoval amatérský, ale mimořádně profesionální organizační tým. S jeho pomocí následně realizoval Folkové kolotoče, mnoho koncertů několika šňůr Moravského folkového léta, což byly koncerty po zajímavých místech Moravy (hrady, zámky, parky) a inicioval vznik Folkové sekce. Jeho hudební a ostatní kulturní projekty nesly odlišující rukopis a byly svým marketingovým zpracováním inspirací pro mnoho dalších nezávislých organizátorů.\n\nPo sametové revoluci založil marketingovou společnost NAR, která zpočátku navazovala na jeho organizátorskou hudební minulost, stal se producentem a manažerem mnoha písničkářů, spolupodílel se na vydání debutové desky skupiny Mňaga a Žďorp, a stejně tak desky Pepy Streichla s ASPM. V období let 1992 až 1993 se přestává věnovat hudbě v pozici producenta, případně manažera a mění zaměření své firmy na marketing a uplatňuje se v oblasti restrukturalizačních projektů firem v pozici marketingového specialisty a ideamakera. Zkušenosti z tohoto období umožnily, aby se počátkem roku 2001 začal podílet na vývoji softwaru PROEBIZ a prosazovat elektronické aukce pro nákupní procesy nejen B2B firem a později také veřejných institucí. Výhody aukcí přes internet spatřuje ve schopnosti přimět dodavatele snižovat svou nabídkovou cenu skoro k minimu a to v reálném čase, bez nadměrné administrativy a hlavně s důrazem na maximální transparentnost. V roce 2015 se jeho společnost NAR marketing stala největším poskytovatelem těchto e-procurementových technologií a know-how v Česku a na Slovensku.\n\nHudební festival organizovaný Milanem Kaplanem se konal pravidelně tři dny posledního víkendu v měsíci březnu, od roku 1976 do roku 1984. Osm ročníků se konalo v Ostravě, v porubském Domě kultury OKD a devátý ročník v Břeclavi. Poslední ročník se měl konat rovněž v Ostravě, ale po nátlaku krajského tajemníka Komunistické strany Československa Miroslava Mamuly nezískal povolení od schvalovacích orgánů a na to zareagoval organizační tým posunutím termínu a přesunem akce na jižní Moravu. Tři první ročníky vystupovali na festivalu folkoví, country a trampští interpreti a od roku 1979 se dramaturgie zaměřila pouze na folkové skupiny, písničkáře a prolínání žánru s rockovou hudbou, jazzem a folklórem. Úzký \"amatérský\" organizační štáb (M. Kaplan, K. Mottl, J. Keller, D. Cisariková, J. Opavský) se postupně zvětšil na cca patnáct specialistů. Na organizaci posledních ročníků se podílela také Zlata Holušová, nynější hlavní organizátorka festivalu Colours of Ostrava. Na vlastní realizaci akce byli navíc přizváni do organizačního štábu hudební organizátoři z celé republiky. O redakci bulletinu, který vycházel po dobu Folkového kolotoče se kupříkladu staral Ladislav Agnes Snopko dramaturg bratislavské alternativní rockové Lyry, pozdější ministr kultury Slovenské republiky. Tým organizátorů se později označoval jako Folková sekce a pod tímto označením byl znám po celém tehdejším Československu.\n\nBěhem několika málo let tak vznikl kultovní festival, který se stal místem setkání tehdejších představitelů nepohodlné kultury a širšího obyvatelstva. Po tři roky 1980–1982 byla neoficiální znělkou festivalu píseň Ostrava Mirka Fojtíka která zaznívala na začátku každého festivalového ročníku. V roce 1983 zahájil poslední ostravský ročník Jaromír Nohavica písní Darmoděj. S odstupem času píseň věnoval Milanovi Kaplanovi. Je mu také poděkováno na obalu prvního vydání první Nohavicovy desky.\n\nNejvětším z devíti ročníků Folkového kolotoče byl poslední břeclavský. Hrálo se souběžně na pěti scénách a zúčastnilo se přes padesát vystupujících, kupř. Bluesberry, Ivan Hlas, Slávek Janoušek, Folk team, Pavel Dobeš, Oldřich Janota, Pepa Streichl, Jiří Vondrák, Čp. 8, Iva Bittová. Folkový kolotoč podpořil vznik pozdějších hvězd, jakými jsou Jaromír Nohavica, Pavel Dobeš, který zazářil v roce 1983, nebo bluesman Pepa Streichl a mnoho dalších. Jaromír Nohavica prožil festivalovou premiéru v roce 1982, jeho vystoupení však nebylo plánované, na tomto ročníku měl původně na starosti pouze festivalový zpravodaj. Byl to Folkový kolotoč, kde Karel Plíhal vystoupil poprvé bez Plíharmonie. Poslední tři ročníky Folkového kolotoče moderoval známý český hudební kritik Jiří Černý.\n\nV Břeclavi se festival uskutečnil pouze jednou a to 22. – 24. června 1984, poté byl Folkový kolotoč Komunistickou stranou Československa nadobro zakázán.\n\nMalá Ostrava je přehlídka písničkářů, kterou Milan Kaplan připravuje každoročně zhruba v termínu někdejších Folkových kolotočů od konce března až do půlky dubna. Původně se jednalo o dvoudenní minifestival, který se postupně zmenšil na jeden (páteční) koncert. Tato písničkářská přehlídka je jednou s posledních folkových akcí v Ostravě, na které mají příležitost vystoupit pro diváky málo známí interpreti, úplně neznámé talenty, které Milan Kaplan v průběhu roku objevil a s nimi také jeden známější host. Moderátorem Malé Ostravy je sám Milan Kaplan.\n\nMinifestival Malá Ostrava dává příležitost málo známým nebo neznámým písničkářům zahrát si před plným sálem diváků s podporou producentské autority, kterou pro návštěvníky a muzikanty je Milan Kaplan.\n\nMilan Kaplan je spoluautorem knih a článků zabývajících se problematikou e-aukcí a on-line nakupování ve firmách a institucích.\n\n"}
{"id": "1218346", "url": "https://cs.wikipedia.org/wiki?curid=1218346", "title": "Cyklistika na Letních olympijských hrách 2016", "text": "Cyklistika na Letních olympijských hrách 2016\n\nCyklistické soutěže na Letních olympijských hrách 2016 v Riu de Janeiro probíhaly od 6. srpna do 20. srpna.\n\nCyklistických soutěží se zúčastnilo 12 cyklistů z České republiky, stříbrnou medaili získal Jaroslav Kulhavý v závodech horských kol.\n\n\"překlad z anglické wikipedie\"\n\n"}
{"id": "1218348", "url": "https://cs.wikipedia.org/wiki?curid=1218348", "title": "Sportovní gymnastika na Letních olympijských hrách 2016", "text": "Sportovní gymnastika na Letních olympijských hrách 2016\n\nSportovní gymnastika na Letních olympijských hrách 2016 v Riu de Janeiro proběhl od 6. srpna do 16. srpna. \n\n"}
{"id": "1218350", "url": "https://cs.wikipedia.org/wiki?curid=1218350", "title": "Adam Holzman", "text": "Adam Holzman\n\nAdam Holzman (* 1. září 1960) je americký kytarista věnující se klasické hudbě. Na kytaru začal hrát ve svých sedmiletech a jeho prvním učitelem byl jeho bratr Bruce. Později byl jeho učitelem například Eliot Fisk. Kromě aktivního vystupování se věnuje také pedagogické činnosti (například na Texaské univerzitě v Austinu). Vydal také několik alb.\n\n"}
{"id": "1218352", "url": "https://cs.wikipedia.org/wiki?curid=1218352", "title": "Adam Holzman (klávesista)", "text": "Adam Holzman (klávesista)\n\nAdam Holzman (* 15. února 1958) je americký hudebník – hráč na klávesové nástroje. Narodil se v New Yorku jako syn Jaca Holzmana, zakladatele hudebního vydavatelství Elektra Records. Počátkem osmdesátých let byl členem skupiny . V roce 1985 zahájil spolupráci s trumpetistou Milesem Davisem, která trvala čtyři roky. Během své kariéry spolupracoval s mnoha dalšími hudebníky, mezi něž patří například Michel Petrucciani, Wallace Roney, Grover Washington a Lenny White. Rovněž vydal několik vlastních alb.\n"}
{"id": "1218353", "url": "https://cs.wikipedia.org/wiki?curid=1218353", "title": "Moderní gymnastika na Letních olympijských hrách 2016", "text": "Moderní gymnastika na Letních olympijských hrách 2016\n\nSoutěže v Moderní gymnastice se na Letních olympijských hrách 2016 konaly od 19. do 21. srpna a to v Olympijské aréně v parku Barra.\n\n"}
{"id": "1218354", "url": "https://cs.wikipedia.org/wiki?curid=1218354", "title": "Skoky na trampolíně na Letních olympijských hrách 2016", "text": "Skoky na trampolíně na Letních olympijských hrách 2016\n\nSkoky na trampolíně na Letních olympijských hrách 2016 se konaly od 12. srpna do 13. srpna. Místem konání byla HSBC Arena v Riu de Janeiro.\n\nPro kvalifikaci se přihlíželo k výsledkům z mistrovství světa ve skocích na trampolíně 2015, pořádaném v dánském Odense od 25. do 28. listopadu 2015, a k výsledkům předolympijských závodů, jež se též konaly v riodejaneirské HSBC Areně.\n\n"}
{"id": "1218357", "url": "https://cs.wikipedia.org/wiki?curid=1218357", "title": "Bernie Glow", "text": "Bernie Glow\n\nBernie Glow (6. února 1926 – 8. května 1982) byl americký jazzový trumpetista. Narodil se v New Yorku a na trubku začal hrát v devíti letech. Svou profesionální kariéru zahájil v první polovině čtyřicátých let. V roce 1945 byl například členem kapely Artieho Shawa. Během své následné kariéry spolupracoval s mnoha dalšími hudebníky, mezi něž patří například Miles Davis, Kenny Burrell, Dizzy Gillespie, Maynard Ferguson a Manny Albam. Zemřel na krevní onemocnění ve věku 56 let.\n\n"}
{"id": "1218358", "url": "https://cs.wikipedia.org/wiki?curid=1218358", "title": "Základní škola Gorkého Pardubice", "text": "Základní škola Gorkého Pardubice\n\nZákladní škola Gorkého Pardubice, od roku 2004 ZŠ Waldorfská a Anglické gymnázium, na místě vedle budoucího sídliště Dukla byla otevřena ve školním roce 1911/1912 jako Základní škola Na Skřivánku, kdy do ní nastoupilo 224 žáků ve 8 třídách. Budovu školy navrhl architekt Brouma ve stylu rakouského civilismu s dvěma křídly (jižní a západní)a zahrnoval jak atletické hřiště a jídelnu. Na konci 70.let přebírala škola problémové studenty ze sociálně vyloučených lokalit celého města (175 žáků v roce 2014) a snažila se o alternativní výuku. V roce 2004 byla alternativní základní škola zrušena a v budově vznikly dvě školy ZŠ Waldorfská a Anglické gymnázium. Waldorfská škola působí v Pardubicích od roku 1993, kdy začínala v ZŠ Gorkého, pokračovala v Dašicích, Rosicích nad Labem a v roce 2006 se navrátila opět do Pardubic na Gorkého ulici.\n\n"}
{"id": "1218359", "url": "https://cs.wikipedia.org/wiki?curid=1218359", "title": "Bob Berg", "text": "Bob Berg\n\nBob Berg (7. dubna 1951 – 5. prosince 2002) byl americký jazzový saxofonista. \n\nNarodil se v newyorském Brooklynu. Hudbě se věnoval již od dětství. V šesti letech se začal učit na klavír a k saxofonu přešel ve třinácti. Později studoval na newyorské akademii Juilliard School. V letech 1973 až 1976 byl členem kapely pianisty Horace Silvera a následně až do roku 1983 hrál ve skupině Cedara Waltona. Do širšího povědomí se dostal díky angažmá ve skupině Milese Davise, s nímž v roce 1985 natočil album \"You're Under Arrest\" a absolvoval světové koncertní turné. Poté se vydal na sólovou dráhu vlastních projektů, k nimž si vybíral spoluhráče ad hoc a složení svých skupin obměňoval. Zároveň ale pravidelně nahrával i vystupoval v projektech dalších kolegů, nejčastěji s kytaristou Mikem Sternem. Vystupoval i v akustickém kvartetu pianisty Chicka Corey, s nímž natočil v roce 1995 album \"Time Warp\". Koncem 90. let hrál s obnovenou skupinou Steps Ahead Mike Mainieriho. Mezi lety 1978 a 2000 natočil Berg jako leader dvanáct studiových alb. Těžiště jeho tvorby spadá do 2. poloviny 80. a 1 poloviny 90. let, za jeden z jejích vrcholů lze považovat album \"Enter the Spirit\" (1993). Během své kariéry nahrával či vystupoval i s mnoha dalšími hudebníky, mezi něž patří například Randy Brecker, Kenny Drew, Dizzy Gillespie, Steve Gadd, Dave Kikoski nebo Tom Harrell. \n\nJeho styl hry na tenorsaxofon vychází z moderního jazzu, z coltranovského hardbopu; přesahuje ho fúzí s dalšími styly, soulem či funkem, ač dával přednost akustickému pojetí před elektronickým jazzem. Pro svůj výrazný a energický hudební projev, jasný ostrý zvuk, technické mistrovství i emocionální rozměr hry byl ve své době považován vedle Michaela Breckera za jednoho z nejlepších hráčů na tento nástroj.\n\nZahynul při dopravní nehodě ve věku 51 let.\n\n"}
{"id": "1218360", "url": "https://cs.wikipedia.org/wiki?curid=1218360", "title": "Michał Urbaniak", "text": "Michał Urbaniak\n\nMichał Urbaniak (* 22. ledna 1943) je polský houslista. Narodil se ve Varšavě a studium hudby zahájil během středoškolských studií v Lodži. V roce 1962 absolvoval americké turné s kapelou Andrzeje Trzaskowskiho. V letech 1962 až 1964 byl členem kvintetu klavíristy Krzysztofa Komedy. S ním odjel na turné do Skandinávie, kde zůstal až do roku 1969. Během své kariéry spolupracoval s mnoha dalšími hudebníky, mezi něž patří například Miles Davis, Lenny White, Paul Bley, Oliver Nelson a Larry Coryell. Kromě houslí hrál rovněž na saxofon.\n\n"}
{"id": "1218361", "url": "https://cs.wikipedia.org/wiki?curid=1218361", "title": "Geraldine Apponyi", "text": "Geraldine Apponyi\n\nGéraldine Apponyi de Nagy-Appony (6. srpna 1915, Budapešť – 22. října 2002, Tirana) byla jako manželka Zoga I. albánskou královnou. Dětství strávila na zámku v Oponicích na dnešním Slovensku, odkud v roce 1938 navždy odjela aby se stala královnou. Měla i československé občanství a uměla mluvit nejprve francouzsky, pak se naučila maďarsky, slovensky, albánsky, německy i anglicky.\n\nPo odchodu do exilu v roce 1939 (italská okupace Albánie) žila dlouhá léta v exilu ve Francii, Anglii, Egyptě a Jižní Africe. Do Albánie se vrátila teprve v roce 2002, několik měsíců před svou smrtí a je zde též pochována.\n\nJediným potomkem královského páru byl následník trůnu, Leka, korunní princ albánský.\n\n"}
{"id": "1218363", "url": "https://cs.wikipedia.org/wiki?curid=1218363", "title": "Julius Watkins", "text": "Julius Watkins\n\nJulius Watkins (10. října 1921 – 4. dubna 1977) byl americký jazzový hornista. Na roh začal hrát ve svých devíti letech. Později hrál rovněž na trubku – v letech 1943 až 1946 v orchestru Ernieho Fieldse. Později se však vrátil k lesnímu rohu. Studoval na Manhattan School of Music. V letech 1959 až 1961 koncertoval s Quincym Jonesem. Během své kariéry spolupracoval s mnoha dalšími hudebníky, mezi něž patří například Jimmy Heath, Thelonious Monk, Miles Davis, Manny Albam a Art Blakey.\n\n"}
{"id": "1218364", "url": "https://cs.wikipedia.org/wiki?curid=1218364", "title": "Jean-Paul Bourelly", "text": "Jean-Paul Bourelly\n\nJean-Paul Bourelly (* 23. listopadu 1960) je americký jazzový kytarista. Narodil se v Chicagu jako syn americké matky a haitského otce. Nejprve hrál na klavír a bicí, ke kytaře přešel ve svých čtrnácti letech. Roku 1979 se odstěhoval do New Yorku. Své první vlastní album nazvané \"Jungle Cowboy\" vydal v roce 1987 (vydavatelství JMT Records). Během své kariéry spolupracoval s mnoha dalšími hudebníky, mezi něž patří například McCoy Tyner, Miles Davis, Julius Hemphill, Cassandra Wilsonová a Muhal Richard Abrams.\n\n"}
{"id": "1218365", "url": "https://cs.wikipedia.org/wiki?curid=1218365", "title": "Dolinka", "text": "Dolinka\n\nNázev Dolinka má více významů:\n\n\n\n"}
{"id": "1218367", "url": "https://cs.wikipedia.org/wiki?curid=1218367", "title": "Citi Open 2016 – ženská čtyřhra", "text": "Citi Open 2016 – ženská čtyřhra\n\nŽenská čtyřhra Citi Open 2016 probíhala ve druhé polovině července 2016. Do deblové soutěže washingtonského tenisového turnaje nastoupilo třináct dvojic. Obhájcem titulu byl pár Belinda Bencicová a Kristina Mladenovicová, jehož členky v této sezóně spolu nehrály a do turnaje ani nezasáhly.\n\nVítězem čtyřhry se stala nenasazená dvojice Monica Niculescuová z Rumunska a Yanina Wickmayerová z Belgie, které ve finále porazily japonský pár Šúko Aojamová a Risa Ozakiová po dvousetovém průběhu 6–4 a 6–3. Belgičanka tak získala po triumfu ve dvouhře druhý titul z tohoto podniku.\n\nObě šampionky si do žebříčku WTA připsaly 280 bodů a získaly první společnou trofej. Niculescuová vybojovala na okruhu WTA šestý deblový titul a pro Wickmayerovou to bylo druhé takové turnajové vítězství.\n\nTři nejvýše nasazené páry obdržely volný los do čtvrtfinále.\n"}
{"id": "1218368", "url": "https://cs.wikipedia.org/wiki?curid=1218368", "title": "Collin Walcott", "text": "Collin Walcott\n\nCollin Walcott (24. dubna 1945 – 8. listopadu 1984) byl americký jazzový sitárista. Narodil se v New Yorku a později studoval na Indianské univerzitě. Mezi jeho učitele hry na sitár patřil také Ravi Šankar. V roce 1970 spoluzaložil skupinu Oregon. V pozdějších letech vydal také několik vlastních alb. Během své kariéry spolupracoval s mnoha dalšími hudebníky, mezi něž patří například Tony Scott, Meredith Monk, Jack DeJohnette, Don Cherry a John Abercrombie. Zemřel při dopravní nehodě během turné kapely Oregon v NDR ve věku 39 let.\n\n"}
{"id": "1218369", "url": "https://cs.wikipedia.org/wiki?curid=1218369", "title": "Pietra di Bismantova", "text": "Pietra di Bismantova\n\nPietra di Bismantova je stolová hora v italské provincii Reggio Emilia poblíž obce Castelnovo ne' Monti. Hora o výšce 1041 metrů nad mořem je součástí Apenin a vypíná se do výše asi 300 metrů nad okolní krajinu. Z geologického hlediska se jedná o pozůstatek dávného mořského dna z vápenné horniny, v němž se nacházejí zkameněliny miocénních živočichů typických pro teplá moře. Archeologové zde nalezli pozůstatky pravěkého lidského osídlení, v 5. století zde Byzantinci vystavěli již nedochovanou pevnost. Horu zmiňuje i Dante Alighieri v \"Očistci\". Pietra di Bismantova je přírodní rezervací a využívají ji horolezci.\n\n"}
{"id": "1218370", "url": "https://cs.wikipedia.org/wiki?curid=1218370", "title": "Rick Margitza", "text": "Rick Margitza\n\nRick Margitza (* 24. října 1961) je americký jazzový saxofonista. Pocházel z hudební rodiny – jeho otec byl houslistou Detroitského symfonického orchestru a on sám hrál na housle od čtyř let. Později hrál na klavír a hoboj a na střední škole přešel k saxofonu. V letech 1989 až 1991 nahrál tři alba pro společnost Blue Note Records. Později vydal řadu dalších alb u jiných vydavatelství. Během své kariéry spolupracoval s mnoha dalšími hudebníky, mezi něž patří například Lenny White, Lou Rawls, Miles Davis, Eddie Gomez a Maynard Ferguson.\n\n"}
{"id": "1218371", "url": "https://cs.wikipedia.org/wiki?curid=1218371", "title": "Evangelický hřbitov v Třanovicích", "text": "Evangelický hřbitov v Třanovicích\n\nEvangelický hřbitov v Třanovicích na Frýdeckomístecku se nachází v centrální části obce Třanovice, mezi evangelickým kostelem a Muzeem Jiřího Třanovského. Má rozlohu přibližně 3000 m².\n\nEvangelický (luterský) hřbitov s márnicí (resp. hřbitovní kaplí) v Dolních Třanovicích byl založen roku 1858 na pozemku věnovaném Janem Gattnarem. V roce 1890 byl hřbitovní pozemek rozšířen. Kolem hřbitova stály velké lípy, které byly roku 1931 odstraněny. Plány na rozšíření márnice na větší kapli zhatila první světová válka, kdy stát odňal peníze shromážděné k tomuto účelu a zároveň zabavil dva zvony z dřevěné věže márnice. Vedle hřbitova byl pak v meziválečném období vystavěn kostel.\n\nHřbitov byl spravován evangelickou hřbitovní obcí.\n\nHřbitov původně náležel k farnímu sboru v Těšíně (následně Českém Těšíně), po vzniku samostatného sboru v Třanovicích přešel do jeho vlastnictví.\n\nV červenci 1960 došlo k převedení evangelického hřbitova v Třanovicích včetně hřbitovní knihy a finanční hotovosti\nza poplatky do správy Místního národního výboru v Třanovicích.\n\nRoku 2010 byly rekonstruovány chodníky a oplocení hřbitova.\n\nV roce 2013 byla budova bývalé márnice přestavěna a přeměněna na \"Muzeum Jiřího Třanovského\".\n\n\n\n"}
{"id": "1218373", "url": "https://cs.wikipedia.org/wiki?curid=1218373", "title": "Gaudentius Dettelbach", "text": "Gaudentius Dettelbach\n\nFr. František Gaudentius Leopold Dettelbach, OFM (22. září 1739 Mosonmagyaróvár, Uhry – 8. října 1818 Eisenstadt, Rakousko) byl slovenský varhaník a hudební skladatel.\n\nNarodil se na severu Maďarska v Mosonmagyaróváru. V roce 1757 vstoupil do františkánského řádu a přijal jméno \"Gaudentius\". Působil jako varhaník a hudební pedagog v různých městech mariánské františkánské uherské provincie. Mimo jiné byl varhaníkem v Malackách, Trnavě a v Bratislavě. Ke konci svého života působil v Rakousku.\n\nDettelbach se významně podílel na reformě chrámové hudby pro mariánskou františkánskou provincii. Sestavil 11 sborníků (\"Missale Romanum Mariano-Seraphicum Concentibus Musicis legitime adornatum\"), které obsahují oficiálně schválený repertoár církevní hudby po této reformě. Sborníky obsahují i jeho vlastní skladby.\n\nZ jeho tvorby se zachovalo 11 rozsáhlých sborníků a více než 100 vlastních skladeb. Jeho rané skladby jsou komponovány v barokním stylu. V 70. letech 18. století se zřejmě seznámil s hudbou Josepha Haydna a Wolfganga Amadea Mozarta a od té doby patří jeho skladby již do období klasicismu.\n\n\n\n"}
{"id": "1218374", "url": "https://cs.wikipedia.org/wiki?curid=1218374", "title": "Guthrie Govan", "text": "Guthrie Govan\n\nGuthrie Govan (* 27. prosince 1971) je anglický kytarista. V letech 2000 až 2006 byl členem skupiny Asia. V letech 2007 až 2009 hrál s kapelou Asia Featuring John Payne. Rovněž působil ve skupinách GPS a The Aristocrats a také hrál s Hansem Zimmerem. Roku 2006 vydal sólové album s názvem \"\". Během své kariéry spolupracoval s mnoha dalšími hudebníky, mezi něž patří například Richard Hallebeek, Marco Minnemann, Bryan Beller a Steven Wilson. Jeho bratrem je hudebník Seth Govan. Je znám svojí bezchybností a umí všechny techniky hry na elektrickou kytaru. Také má absolutní sluch. Používá elektrické kytary značek Suhr a Charvel a zesilovače značky Victory Amps.\n\n"}
{"id": "1218376", "url": "https://cs.wikipedia.org/wiki?curid=1218376", "title": "Evangelický hřbitov v Těrlicku", "text": "Evangelický hřbitov v Těrlicku\n\nEvangelický hřbitov v Těrlicku na Karvinsku se nachází u přehrady, poblíž silnice I/11 na Český Těšín. Má rozlohu přibližně 3200 m².\n\nEvangelický (luterský) hřbitov v Horním Těrlicku byl založen roku 1857 na pozemku věnovaném Bernardem Baronem. V letech 1860–1862 na něm byla vystavěna hřbitovní kaple, jež je od roku 2006 památkově chráněna. Na věži kaple byly roku 1867 zavěšeny tři zvony, zrekvírované během první světové války. O dva roky později byl v kapli instalován oltář s obrazem. Roku 1899 byl hřbitov zvětšen. Roku 1919 byly na věž hřbitovní kaple zavěšeny tři železné zvony, které byly roku 1995 přeneseny na nově vystavěnou věž evangelického kostela v Těrlicku.\n\nK význačným osobnostem, pohřbeným na hřbitově, patří profesor ČVUT Alfréd Bolek.\n\n\n"}
{"id": "1218378", "url": "https://cs.wikipedia.org/wiki?curid=1218378", "title": "Jimmy Maxwell", "text": "Jimmy Maxwell\n\nJimmy Maxwell (9. ledna 1917 – 20. července 2002) byl americký jazzový trumpetista. Zpočátku hrál na kornet, jeho pedagogem byl Herbert L. Clarke. V letech 1934 až 1934 hrál s klavíristou Gilem Evansem. V letech 1939 až 1943 byl členem kapely Bennyho Goodmana. Vystupoval s ním však i později, například v roce 1962 s ním odehrál turné v Sovětském svazu. Během své kariéry spolupracoval s mnoha dalšími hudebníky, mezi něž patří například Cannonball Adderley, Carmen McRae, J. J. Johnson, Manny Albam a Cannonball Adderley. Rovněž se věnoval pedagogické činnosti.\n\n"}
{"id": "1218379", "url": "https://cs.wikipedia.org/wiki?curid=1218379", "title": "Paul Buckmaster", "text": "Paul Buckmaster\n\nPaul Buckmaster (13. června 1946 – 7. listopadu 2017) byl anglický violoncellista, dirigent a aranžér. Narodil se v Londýně a na violoncello začal hrát ve svých čtyřech letech. Později absolvoval Royal Academy of Music. Počátkem sedmdesátých let spolupracoval s Eltonem Johnem. Během své kariéry spolupracoval s mnoha dalšími hudebníky, mezi něž patří například Kevin Ayers, Miles Davis, David Bowie, Mick Farren a skupiny Deep Purple a Caravan. Rovněž se věnoval skládání filmové hudby.\n\n"}
{"id": "1218380", "url": "https://cs.wikipedia.org/wiki?curid=1218380", "title": "Základní škola Staňkova Pardubice", "text": "Základní škola Staňkova Pardubice\n\nZákladní škola Staňkova Pardubice byla otevřena roku 1963 na sídlišti Dukla, v části města Zelené Předměstí. V sedmdesátých letech 20. století se zde natáčel film Dívka na koštěti (herečka a zpěvačka Petra Černocká, představitelka čarodějnice \"Saxany\", je patronkou školy). Škola je obklopena parkem – arboretem, má tělocvičnu a vlastní hřiště. Počet tříd ZŠ činí celkem 21, na I. stupni 14 tříd, počet žáků ZŠ je 572, z toho na I. stupni 347 žáků.\n\n\nJedná se o úplnou základní školu bez rozšířeného vyučování. Výuka probíhá podle školního vzdělávacího programu pro základní vzdělávání ZŠ Pardubice, Staňkova 128. Způsob hodnocení je známkou. Zaměření: jazykové, přírodovědné, výtvarné, podpora talentovaných a nadaných žáků, hudební. Mezi vyučované cizí jazyky patří angličtina, němčina, ruština a francouzština. Metodou výuky čtení je analyticko-syntetická (slabikovací) metoda. Metodou výuky matematiky je klasická výuka. \n\nVe školním roce 2016/2017 byla vedle vedle tří klasických první tříd pilotně otevřena jedna třída pro nadané děti s podporou výuky matematiky, etiky a anglického jazyka. Koncept výuky navazuje na běžný studijní program školy. Je však doplněn o dalších pět hodin týdně formou kroužků. Angličtinu mají děti celkem tři hodiny týdně, z toho jednu hodinu s rodilým mluvčím. Cílem je složení certifikovaných zkoušek Cambridge English na konci 3. a 5. ročníku. Jedna hodina matematiky s logikou je vyučována Hejného metodou. Jedna hodina týdně je věnována osobnostnímu rozvoji, který zahrnuje etiku, chování v kolektivu a psychologický rozvoj dítěte.\n\nŠkola je zapojena v programu Ekoškola a má certifikáty Rodiče vítáni a Ekoškola. Součástí tělesné výchovy jsou kurzy lyžování a plavání. Škola dále pravidelně pořádá besídky a akademie, plesy, tématické a projektové dny, exkurze, návštěvy kulturních akcí, sportovní dny, školu v přírodě a ozdravné pobyty, výlety, slavnostní vyřazování 9. ročníku, rozloučení se slabikářem, rétorické a recitační soutěže ad. Škola spolupracuje s následujícími institucemi: MP, PPP Pardubice, Český červený kříž, Mensa ČR, Centrum nadání, Plavecká škola, HZS ad. Na škole funguje školní parlament. K dispozici je školní psycholog, školní metodik prevence, asistent pedagoga a výchovný poradce.\n\nŠkola i školní družina zahájily svůj provoz 1. září 1963, školní jídelna pak 23. března 1996. Nejvyšší povolený počet žáků je 776, nejvyšší povolený počet strávníků je 686 a ve školní družině může být nejvýše 300 žáků. Všechny učebny školy jsou vybaveny dataprojektory a připojením na internet. Vybrané třídy jsou vybaveny kompletním řešením pro interaktivní výuku. \nSpeciálně vybavené odborné učebny: biologie, chemie, fyzika, ICT, cizí jazyky, dějepis, knihovna, hudební výchova, výtvarná výchova. Prostory pro výuku tělesné výchovy zahrnují tělocvičnu (součást hlavní budovy) a venkovní sportovní areál hned vedle školy. Školní jídelna a družina jsou v samostatné budově (tzv. „domeček“) v těsném sousedství školy. Budova školy je obklopena arboretem, které je rovněž využíváno pro výuku (zejména přírodovědy, ekologické výchovy, prvouky a výtvarné výchovy).\n\nOd června 2010 do září 2011 byla zrealizována kompletní rekonstrukce budovy školy zahrnující mimo jiné zateplení, novou střechu, okna a novou barevnou fasádu. Rekonstruován byl rovněž celý sportovní areál. V roce 2017 se uskutečnila rekonstrukce školní družiny včetně vybavení multimediální technikou. Ve školním roce 2018/2019 proběhla kompletní rekonstrukce odborných učeben. \n\nZnačná část scén filmu Dívka na koštěti z roku 1971 se natáčela v této škole, herečka a zpěvačka Petra Černocká, představitelka čarodějnice \"Saxany\", je patronkou školy a mimo jiné se zúčastnila slavnostního otevření rekonstruované školy a sportovního areálu na podzim 2011. Součástí slavnostního programu poté byl i její koncert v nedalekém Domě kultury Dukla. \n\nVe dnech 28. září až 7. října 2014 byl na chodníku před vchodem školy uskutečněn projekt „Oslava přírody a barev“. Do školy přijel malíř bangladéšského původu \"Ruhul Amin Kajol\" a společně s žáky a učiteli pomaloval asfaltovou plochu motivy z přírody. Tyto malby na chodník vznikají po celém světě, ale v České republice jsou pouze v Plzni a Pardubicích. Osobní slogan malíře je: „Stačí se podívat na zem a v tu ránu se cítíte šťastni!“.\n"}
{"id": "1218381", "url": "https://cs.wikipedia.org/wiki?curid=1218381", "title": "Lester Chambers", "text": "Lester Chambers\n\nLester Chambers (* 13. dubna 1940) je americký jazzový zpěvák a hráč na foukací harmoniku. Spolu se svými sourozenci působil v kapele The Chambers Brothers. Rovněž vydal několik sólových alb. Také vedl společnou kapelu s baskytaristou Harveym Brooksem. Během své kariéry spolupracoval s mnoha dalšími hudebníky, mezi něž patří například Bonnie Raitt, Sonny Rhodes, Lucky Peterson a Ry Cooder. Roku 2013 věnoval při svém koncertu jednu píseň afroamerickému mladíkovi Trayvonu Martinovi, který byl roku 2012 zastřelen. Následně byl napaden třiačtyřicetiletou návštěvnicí koncertu.\n\n"}
{"id": "1218382", "url": "https://cs.wikipedia.org/wiki?curid=1218382", "title": "Delme", "text": "Delme\n\nDelme je francouzská obec v departementu Moselle v regionu Grand Est. V roce 2013 zde žilo 1 083 obyvatel.\n\nSousední obce jsou: Craincourt, Donjeux, Lemoncourt, Puzieux, Tincry, Viviers a Xocourt.\n\n\"Počet obyvatel\"\n"}
{"id": "1218383", "url": "https://cs.wikipedia.org/wiki?curid=1218383", "title": "Bob Belden", "text": "Bob Belden\n\nBob Belden (31. října 1956 – 20. května 2015) byl americký jazzový saxofonista. Narodil se v Evanstonu v Illinois, ale vyrůstal v Jižní Karolíně. Studoval hru na saxofon na Jihokarolinské univerzitě a následně na Severotexaské univerzitě. Později se stal členem kapely Woodyho Hermana. Během své kariéry spolupracoval s mnoha dalšími hudebníky, mezi něž patří například Tim Hagans a Nicholas Payton. Rovněž působil jako producent reedic různých alb trumpetisty Milese Davise.\n\n"}
