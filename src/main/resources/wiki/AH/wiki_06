{"id": "1183290", "url": "https://cs.wikipedia.org/wiki?curid=1183290", "title": "Ferdinand Gobbi", "text": "Ferdinand Gobbi\n\nFerdinand Gobbi, též Ferdinando Gobbi (\"cca 1811\" Terst – 6. srpna 1889 Ebenzweier), byl rakouský lékař, státní úředník a politik z Terstu, během revolučního roku 1848 poslanec Říšského sněmu.\n\nPocházel z terstské lékařské rodiny. Jeho otcem byl známý místní lékař Andrea Gobbi (1765–1850). Ferdinand počátkem 30. let vystudoval medicínu na Padovské univerzitě. V roce 1836 publikoval pojednání \"De benigno culture in Hominem physicum influxu\", ve kterém dokazoval příznivý vliv kultury na lidské tělo. V druhé polovině 40. let odešel do Vídně. Roku 1849 se uvádí jako Ferdinand Gobbi, doktor medicíny ve Vídni.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Terst I. Tehdy se uváděl coby doktor medicíny. Řadil se ke sněmovní pravici. Na mandát rezignoval v únoru 1849 kvůli svému jmenování na post vrchního lékařského rady v státním zdravotním kolegiu.\n\nV 2. polovině 19. století zastával vysoké úřednické posty ve státní správě. V únoru 1849 byl společně se svým jmenováním do funkce vrchního lékařského rady povýšen do hodnosti sekčního rady na ministerstvu vnitra. Později působil jako ministerský rada na ministerstvu financí. V dubnu 1867 mu byl udělen Císařský rakouský řád Leopoldův. Měl titul svobodného pána (barona) a sekčního šéfa ministerstva. Získal též Řád železné koruny.\n\nZemřel v srpnu 1889 ve svém letním bytě v Ebenzweieru u Traunsee na srdeční mrtvici. Po několik let trpěl srdeční chorobou. Přivolaný lékař už jen konstatoval smrt. Bylo mu 78 let. Tělo mělo být převezeno do rodinného hrobu v Terstu.\n"}
{"id": "1183292", "url": "https://cs.wikipedia.org/wiki?curid=1183292", "title": "NGC 3626", "text": "NGC 3626\n\nNGC 3626 (také známá jako Caldwell 40) je spirální galaxie v souhvězdí Lva vzdálená přibližně 55 milionů světelných let. Objevil ji britský astronom William Herschel v roce 1784. Na obloze se nachází 2,5° jihovýchodně od pouhým okem viditelné hvězdy spektrální třídy A4 s názvem Zosma a mnoha galaxií ze Skupiny galaxií NGC 3607, jako například NGC 3605, NGC 3607, NGC 3608 a NGC 3686. Tato skupina patří do Skupiny galaxií Lev II.\n\n\n"}
{"id": "1183293", "url": "https://cs.wikipedia.org/wiki?curid=1183293", "title": "Kicker", "text": "Kicker\n\nKicker (\"kicker\", doslova „kopáč“, je zastaralé označení fotbalisty), celým názvem \"Kicker-Sportmagazin\", je německý sportovní časopis. Vychází dvakrát týdně, v pondělí a čtvrtek (pokud nepřipadnou na den pracovního klidu). Pondělní vydání má 80 až 96 stran, čtvrteční 48 stran. Náklad pondělního Kickeru je 177 888 kusů, čtvrtečního 152 653 (rok 2015). Každoročně vychází také \"Almanach Kickeru\". Časopis má internetové stránky Kicker.de, které zaznamenají 110 milionů návštěv měsíčně. V osmdesátých letech vycházela měsíčně příloha \"Jugendkicker\", zaměřená na mládežnický fotbal.\n\nČasopis založil roku 1920 v Kostnici Walther Bensemann, který stál rovněž u zrodu Německého fotbalového svazu. Od roku 1926 sídlí hlavní redakce v Norimberku, má také regionální pobočky v Berlíně, Offenbachu, Peine a Kolíně nad Rýnem. Za 2. světové války přestal vycházet, obnoven byl roku 1951. V roce 1968 se stal součástí koncernu Olympia-Verlag, který jej sloučil s příbuzným titulem \"Sportmagazin\". Kicker je zakládajícím členem mezinárodního sdružení European Sports Media.\n\nObsahově se Kicker zaměřuje na fotbal, především na německou Bundesligu, poskytuje však výsledkový servis i z jiných sportů (Formule 1, lední hokej, basketbal). Od roku 1968 časopis uděluje každoročně cenu \"Torjägerkanone\" v podobě miniatury děla, určenou nejlepšímu střelci bundesligy.\n\nV 1998, časopis zveřejnil vlastní žebříček nejlepších fotbalových klubů 20. století. Žebříček vycházel z hlasování expertů (např. Giovanniho Trapattoniho, Johana Cruijffa či Uda Latteka) — každý z nich mohl vybrat 5 klubů, které považoval za nejlepší.\n"}
{"id": "1183294", "url": "https://cs.wikipedia.org/wiki?curid=1183294", "title": "Mixér", "text": "Mixér\n\nMixér je elektrický kuchyňský přístroj, který slouží k mixování potravin. Používá se k tvorbě pyré z ovoce, zeleniny, šlehání a mixování potravin a tekutin, hnětení těsta či drcení ledu. Skládá se z nerezových sekacích nožů či šlehací metly, které pohání elektrický motor. Ten je umístěn v plastovém krytu, na němž se nacházejí ovládací tlačítka. K mixérům se přikládá plastové či skleněná nádoba, do níž se vkládá mixovaná potravina. Mixéry se rozlišují dle konstrukce, účelu, objemu nádoby, výkonu přístroje a počtu rychlostí. Mixér v roce 1922 vynalezl Stephen Poplawski.\n\n"}
{"id": "1183296", "url": "https://cs.wikipedia.org/wiki?curid=1183296", "title": "Melek Táús", "text": "Melek Táús\n\nMelek Táús (, \"anděl páv\") je v jezídismu prostředník mezi nečinným Bohem a lidmi. Je činným správcem Země a vůdce archandělů.\n\nPodle jezídského učení probíhalo stvoření světa tak, že Bůh nejdříve stvořil Meleka Táúse ze své záře (\"Ronahî\") a přikázal mu, aby se nikdy nesklonil před jinou bytostí. Poté Bůh stvořil zbylých šest archandělů a nakázal jim, aby mu donesli prach (\"Ax\") ze Země (\"Erd\"). Z toho prachu vytvořil tělo Adama, vdechl mu život a nařídil všem sedmi archandělům, aby se Adamovi poklonili. Ti tak učinili, jen Melek Táús odmítl se slovy: „Jak bych se mohl podřídit jiné bytosti? Vždyť já jsem vzešel z Tvé záře a Adam je jen z prachu.“ Bůh ho pochválil a ustanovil jej svým zástupcem na Zemi.\n\nTím, že se nepokořil před Adamem, že nepřijal člověka jako sobě nadřízeného, je Melek Táús podobný postavě Šajtana/Satana, tak jak jej popisuje islám.\n\n"}
{"id": "1183298", "url": "https://cs.wikipedia.org/wiki?curid=1183298", "title": "Bernardo Clesio", "text": "Bernardo Clesio\n\nBernard z Cles (, , ; 11. března 1485 na Castel Cles (hrad Cles) v obci Cles – 30. července 1539 v Brixenu), byl římskokatolický biskup a kardinál. V letech 1527 až 1539 byl předsedajícím Tajné rady císaře Ferdinanda I., roku 1531 zvoleného králem Svaté říše římské.\n\nBernardo pocházel z tridentinstkého šlechtického rodu hrabat z Cles. Studoval právní vědy ve Veroně a Boloni a poté byl diplomatem ve službách Tridentského biskupství. 25. srpna 1514 se stal tridentským biskupem, 8. září 1515 obdržel kněžské a 11. září 1515 biskupské svěcení. \n\nPapež Klement VII. jej 9. března 1530 povýšil do hodnosti kardinála a 16. května 1530 jej jmenoval kardinálem titulárního kostela \"S. Stefano al Monte Celio\". 21. května 1539 se stal apoštolským administrátorem knížecího biskupství Brixen.\n\n\n"}
{"id": "1183302", "url": "https://cs.wikipedia.org/wiki?curid=1183302", "title": "Kostel svatého Vintíře (Dobrá Voda)", "text": "Kostel svatého Vintíře (Dobrá Voda)\n\nKostel svatého Vintíře je římskokatolický farní kostel v Dobré Vodě u Hartmanic. Je jediným kostelem na světě zasvěceným Vintířovi.\n\nKostel dal v roce 1706 postavit baron František Karel Villani na místě původní dřevěné kaple z roku 1618, která zde podle archeologických výzkumů stála již ve 12. století. Byl postaven do roku 1734, v poslední etapě do roku 1777 byla postavena věž. Po druhé světové válce byl kostel v hraničním pásmu a byl využíván jako stáj a skladiště dělostřeleckých granátů. Obnoven a znovu vysvěcen byl roku 1995, při výročí 950 let od smrti sv. Vintíře.\n\nZ původního interiéru se mnoho nezachovalo. Město Hartmanice započalo v devadesátých letech 20. století s jeho renovací. Tehdejší místostarostka města, Zuzana Jonová přišla s návrhem projektu na skleněný oltář, který měl podle její myšlenky svým materiálem navázat na sklářskou tradici Šumavy a připomenout také ve svém ztvárnění postavu patrona kostela, sv. Vintíře.  Zuzana Jonová s tímto návrhem oslovila sklářskou výtvarnici Vladimíru Tesařovou, která se v té době do Dobré Vody přistěhovala. Po konzultacích s diecézí vytvořila pak nový oltář ze skla, o váze 15 tun. Později v její dílně vzniklo daších 14 skleněných plastik křížové cesty, skleněná socha sv. Vintíře v životní velikosti a dvoutunový betlém.\n\n"}
{"id": "1183305", "url": "https://cs.wikipedia.org/wiki?curid=1183305", "title": "So.cl", "text": "So.cl\n\nSo.cl (vyslovováno podle anglického \"social\") byla sociální síť od firmy Microsoft. Tato sociální síť ukončila svoji činnost 15. března 2017.\n\nSo.cl byl vzhledově podobný sociální síti Google+ a zapůjčil si koncept z Facebooku, Twitteru a Pinterestu. Proti těmto sociálním sítím měl jen zanedbatelné množství uživatelů a nesnažil se zbylé sociální sítě nahradit ale spíše doplnit. \nUživatelé měli možnost nahrávat obrázky a vytvářet z nich koláže související s konkrétními tématy. Ty šlo sdílet s přáteli a „followery“. Další funkcí bylo posílání vizuálních komentářů pod takovéto příspěvky posíláním tzv. „riffů“. Riffem mohla být informace ve formě textu, obrázku či koláže z obrázků. Další funkcí bylo také tzv. „video parties“, možnost sledování videa společně s ostatními uživateli.\n\nUživatelé sledovali ostatní uživatele v kategoriích podle společných zájmů. Mohli také sdílet oblíbené internetové stránky a projekty díky speciální aplikaci \"So.cl's Bookmarklet\", která přidávala do webového prohlížeče tlačítko „Share on So.cl“ (Sdílej na So.cl).\n\nPro registraci a přihlášení byl vyžadován účet u Microsoftu nebo So.cl účet propojený s účtem na Facebooku. Registrace byla povolená od 18 let.\n\nSo.cl byl spuštěn v prosinci 2011 a byl nejdříve dostupný studentům vysokých škol\nURL adresa byla tzv. domain hack využívající doménu .cl což je doména prvního řádu přidělená Chile.\n\nBeta verze se zcela novým designem byla spuštěna 4. prosince 2012, oznámila to společnost Microsoft Research's FuSE Lab na své webové stránce..\n"}
{"id": "1183306", "url": "https://cs.wikipedia.org/wiki?curid=1183306", "title": "Karl von Catinelli", "text": "Karl von Catinelli\n\nKarl von Catinelli (30. března 1780 Gorice – 27. července 1869 Gorice) byl rakouský důstojník z dob napoleonských válek a politik, během revolučního roku 1848 poslanec Říšského sněmu.\n\nNarodil se roku 1780 v měšťanské rodině v Gorici, kde absolvoval gymnázium a od roku 1796 studoval na Vídeňské univerzitě. V roce 1797 se dobrovolně přihlásil spolu s dalšími studenty do armády v rámci mobilizace sil proti Napoleonovi. Poté, co byl uzavřen Mír v Campo Formio, se vrátil ke studiím a nastoupil na inženýrskou akademii. Po obnovení napoleonských válek nastoupil roku 1799 opět do armády jako podporučík v pěším regimentu arcivévody Josefa číslo 63, který byl umístěn v Rivoli. Zúčastnil se mnohých bitev v severní Itálii. Byl povýšen na nadporučíka. Roku 1805 byl jmenován hejtmanem v generálním štábu. V bitvě u města Caldiero byl těžce raněn. Léčil se v Benátkách, pak v Gorici. Poté, co se uzdravil, nastoupil do válečného archivu, kde se podílel na zaznamenání bitev z napoleonských válek, zejména bitvy u Marenga. V roce 1808 ho Maxmilián Josef Rakouský-Este povolal na post organizátora budování zeměbrany v Horních a Dolních Rakousích. Opět se účastnil bojů, mj. bitvy u Řezna, tehdy už v hodnosti majora. Po pádu Vídně byl povýšen na nadporučíka. Z aktivní služby odešel roku 1816. V roce 1818 se usadil v rodné Gorici. Roku 1821 mu na Lublaňském kongresu Svaté aliance nabídl vévoda František IV. Modenský, aby pomohl s výstavbou vojenské akademie v Modeně. Za svou pomoc byl pak povýšen do stavu modenských šlechticů. Nadále se věnoval správě svého statku. Byl členem několika zemských zemědělských společnosti. Byl odborníkem na hydrauliku a zeměměřičství. V roce 1836 by povolán do Terstu, aby tam poradil s řešením zásobování vodou. Zabýval se též výzkumem vhodné trasy pro železniční spojení mezi Terstem a Vídní.\n\nRoku 1849 se uvádí jako Karl Catinelli, plukovník na penzi v Gorici.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Gorice. Tehdy se uváděl coby plukovník na penzi. Na mandát rezignoval na podzim 1848.\n\nBěhem roku 1848 se také opětovné zapojil do armády. Společně s Lavalem Nugentem von Westmeathem se účastnil tažení v severní Itálii. Během tažení ale těžce onemocněl a musel se vrátit do Gorice. V roce 1854 mu byl udělen Řád železné koruny a zároveň byl povýšen do rakouského rytířského stavu. V roce 1856 publikoval spis o italské otázce. Od roku 1861 trpěl zdravotními problémy a stáhl se z veřejného života.\n\nDva jeho synové sloužili v armádě, další dva synové působili ve státní službě. Zemřel v červenci 1869.\n"}
{"id": "1183311", "url": "https://cs.wikipedia.org/wiki?curid=1183311", "title": "Johannes Widmann", "text": "Johannes Widmann\n\nJohannes Widmann (též Johannes Weidemann, Weideman, Widman, Wideman; * okolo 1460 Cheb – po roce 1498 Lipsko) byl německý matematik, docent univerzity v Lipsku a vynálezce matematických symbolů plus a minus.\n\nV roce 1485 na univerzitě v Lipsku získal magisterský titul a začal zde přednášet matematiku a zřejmě jako první vyučovat algebru. V roce 1489 vydal početnici \"Bestehende und hübsche Rechenkunst auf allen Kauffmannschaft von Johannes Widmann aus Eger\" (\"Hbité a pěkné počítání pro všechny kupce\"), jde o první německy psanou a vydanou početnici. Zaměřovala se na potřeby obchodníků, poprvé se zde objevily symboly + a -. Není jasné, odkud symboly pocházejí. Značky mohou být odvozeny od označení, které používali lipští kupci pro označování beden se zbožím s nadměrnou (+) či nedostatečnou (-) váhou. Znaménka mohou pocházet také z Indie či vzniknout zjednodušením původních zkratek slov. Plus mohlo být odvozeno od znaku „&“ pro latinskou spojku „et“ („a“) či z řeckého písmene „pí“. Symboly v této učebnici nepředstavovaly matematické operace, nýbrž přebytky a schodky. Toto značení se však hned neujalo, například ještě roku 1572 Rafael Bombelli používal písmena \"p\" a \"m\" místo znaků + a -. Učebnice znovu vyšla v roce v Phorzheimu (1508), v Hagenau (1519) a Augsburgu (1526). Widmann zemřel po roce 1498 v Lipsku.\n"}
{"id": "1183312", "url": "https://cs.wikipedia.org/wiki?curid=1183312", "title": "USS Dolphin (AGSS-555)", "text": "USS Dolphin (AGSS-555)\n\nUSS Dolphin (AGSS-555) byla ponorka námořnictva Spojených států amerických sloužící k oceánografickému výzkumu ve velkých hloubkách a k vývoji a zkouškám nových technologií (např. senzory, zbraně, komunikační systémy). Byla v pořadí sedmou lodí tohoto jména. Byla poslední provozovanou americkou ponorkou s konvenčním pohonem (vyjma miniponorek). V operační službě byla v letech 1968–2006. Plavidlo drží několik primátů, např. v hloubce ponoru konvenční ponorky (3000 stp). Během služby uskutečnilo celkem 1560 ponorů. Po svém vyřazení bylo vystaveno jako muzejní loď v námořním muzeu v San Diegu.\n\nPonorku postavila americká loděnice Portsmouth Naval Shipyard v Kittery ve státě Maine. Objednána byla roku 1960. Stavba byla zahájena 9. listopadu 1962, trup byl na vodu spuštěn 6. srpna 1968 a hotová ponorka byla uvedena do služby 17. srpna 1968. Její domovskou základnou bylo San Diego.\n\nPosádku ponorky tvořili tři důstojníci, 18 námořníků a čtyři vědci. Ponorka unesla až 12 tun různého vědeckého zařízení. Po dokončení byla vyzbrojena jedním 533mm torpédometem, demontovaným roku 1970. Pohonný systém tvořily dva dieselgenerátory General Motors V71 12V, každý o výkonu 425 hp a dva elektromotory. Lodní šroub byl jeden. Ponorka dosahovala nejvyšší rychlosti 10 uzlů na hladině a 7,5 uzlu pod hladinou. Potopit se mohla do hloubky nejméně 3000 stop.\n\nPonorku využívali jak vojenští, tak civilní výzkumníci. Část misí zůstala utajena. V listopadu \"Dolphin\" pokořil rekord v hloubce ponoru ponorky válečného námořnictva. V srpnu 1969 ponorka dosáhla další rekord odpálením torpéda v největší hloubce. Ponorka také získala prvenství v navázání oboustranné optické komunikace mezi ponorkou a letadlem (pomocí laseru).\n\nÚspěšný provoz ponorky v květnu 2002 přerušila nehoda. Dne 21. května 2002 ponorka cca 100 mil od San Diega prováděla zkoušky akustických torpéd, během kterých do ní pronikla mořská voda, poškodila elektroinstalaci a způsobila požár. Moře bylo rozbouřené a ponorka tak nabrala přibližně 70–85 tun vody. Na nouzový signál zareagovala výzkumná loď MV \"William McGaw\", která vzala na palubu posádku. Ponorku se podařilo odvléct do bezpečí, následně byla opravena a modernizována.\n\nPonorka byla ze služby vyřazena 22. září 2006 na námořní základně Point Loma. Z námořního registru byla vymazána 15. ledna 2007. Dnes slouží jako muzejní loď v San Diego Maritime Museum v San Diegu.\n\n"}
{"id": "1183314", "url": "https://cs.wikipedia.org/wiki?curid=1183314", "title": "Eliška Machová", "text": "Eliška Machová\n\nEliška (Alžběta) Machová (2. listopadu 1858 Brno – 4. března 1926 Brno) byla učitelka, průkopnice ženského vzdělávání na Moravě, spoluzakladatelka Vesniných škol v Brně a spolku Ženská útulna pro dívky v Brně.\n\nJejí otec byl tkalcovským mistrem. Po absolvování obecné školy studovala na \"Ústavu učitelek v Brně\", který ukončila roku 1877. Pak čtyři roky učila v Kunštátě. \n\nV roce 1882 se přihlásila do Vesny v Brně. Po třech letech se zde stala jednatelkou a prosazovala přijetí Františka Mareše za ředitele Vesniných škol. Podílela se na budování dalších škol, jejich budov, získávání pedagogů a zřizování internátů. Peníze získávala dobročinnými bazary či tzv. Jarní pomlázkou v brněnském Besedním domě, od členek Vesny, zámožnějších žáků atd. V roce 1898 se jí podařilo spojit ženské spolky do Moravskoslezské organizace zemské. Roku 1902 odešla do Kateřinek u Opavy, kde založila po vzoru Vesny českou hospodyňskou školu. Od roku 1908 působila v Praze. Pak se vrátila do Brna a do Vesny. \n\nPohřbena je v Brně-Králově Poli.\n"}
{"id": "1183320", "url": "https://cs.wikipedia.org/wiki?curid=1183320", "title": "Německá invaze do Dánska", "text": "Německá invaze do Dánska\n\nK německé invazi do Dánska došlo v rámci tzv. operace Weserübung (\"Cvičení na Vezeře\"), když wehrmacht překročil dne 9. dubna 1940 dánské hranice. Boje trvaly přibližně šest hodin, což činí z německého tažení proti Dánsku nejkratší operaci druhé světové války.\n\nÚtok na Dánsko byl plánován jako součást německé Operace Weserübung – plánu na invazi do Norska. Cílem akce bylo především zabezpečit lodní přepravu železné rudy z Narviku. Za účelem obsazení Norska Němci hodlali ovládnout letiště u Aalborgu v severní části Jutského poloostrova. Vrchní velení Luftwaffe podporovalo záměr obsadit Dánsko kvůli rozšíření systému protivzdušné obrany, což by britským bombardérům ztížilo oblétávání německé obrany ze severu při jejich náletech na cíle v Německu. Kromě toho poskytovaly norské fjordy výborné zázemí pro německé ponorky při jejich akcích v severním Atlantiku.\n\nNěmecké vrchní velení plánovalo kombinovaný útok na Dánsko za účelem co nejrychlejšího obsazení země prostřednictvím vzdušného výsadku na letiště Aalborg a překvapivého vylodění pěchoty z pomocných plavidel v Kodani za současného postupu pozemních sil přes Jutský poloostrov.\n\nDánská armáda sice měla informace o hrozícím útoku, ale dánská vláda zamítla její žádost rozmístit a připravit obranná postavení, protože těmito akcemi nechtěla poskytnout Německu záminku. Výsledkem bylo, že pro obranu před pozemní invazí byly k dispozici jen nepočetné a roztroušené jednotky předsunutých hlídek a část divize \"Jylland\".\n\nV roce 1937 bylo dánské vládě jasné, že dánská armáda musí být kvůli agresivnímu jižnímu sousedovi modernizována a posílena. Kromě posádky na Bornholmu byly zřízeny dvě divize – jedna pro obranu Sjællandu a druhá pro obranu Jutska (Jyllandu). Armádní letecký sbor byl reorganizován a rovněž byly zřízeny podpůrné útvary protivzdušné obrany, ženijního vojska a přepravních jednotek.\n\nMinistrem obrany byl sociální demokrat Alsing Andersen, který byl zároveň politickým představitelem ministerstva války a ministerstva pro námořní záležitosti. V čele armády stál generálporučík William Wain Prior a námořnictvu velel viceadmirál Hjalmar Rechnitzer. Sjællandské divizi velel generálmajor Hanse Rolsted, zatímco divizi Jylland se sídlem ve Viborgu velel generálmajor Frederick Christian Essemann.\n\nTyto dvě divize se skládaly ze sedmi pěších pluků, dvou jezdeckých pluků, královské gardy a tří polních dělostřeleckých pluků. Dánské pluky byly ve skutečnosti spíše administrativními štáby, které byly odpovědné za výcvik 6600 branců každý rok, což znamenalo, že pluky měly vážný nedostatek personálu. V zimě 1939/1940 byla armáda částečně mobilizována a 9. dubna 1940 mělo dánské vojsko 15 000 mužů, z nichž 8000 byli branci.\n\nDánská armáda i námořnictvo měly velmi zastaralé vybavení a minimální nebo žádné zkušenosti z terénu. Dánská armáda se naposledy zúčastnila konfliktu v roce 1864, kdy bojovala proti Prusku a Rakousku ve druhé šlesvické válce. Většina dánských vojáků byla vyzbrojena opakovacími puškami M.1889, ale na úrovni družstva byli dostatečně vyzbrojeni kulomety Madsen M.1924 a M.1929. Jednou z mála výhod dánských vojáků v krátkém konfliktu byly 20mm kanóny Madsen, které se ukázaly jako vhodné protitankové zbraně. Armáda měla také 37mm protitankové kanóny Bofors M.1937 organizované v kanónových rotách. Protivzdušnou obranu dánské armády zajišťovala 75mm protiletadlová děla L/49 M.1932 (britský Vickers Model 1931). Tři baterie rozmístěné v Jutsku zasáhly během čtyřhodinového boje několik německých stíhaček a bombardérů.\n\nArmáda byla podporována letectvem, které se skládalo ze dvou stíhacích perutí vybavených 13 dvouplošníky Gloster Gauntlet a 7 moderními nizozemskými letouny Fokker D.XXI. Kromě toho měl armádní letecký sbor 28 průzkumných a 19 cvičných letadel. Hlavní základnou dánského letectva bylo letiště Værløse u Kodaně.\n\nDánské královské námořnictvo mělo své hlavní kotviště v Holmenu v Kodani, ale v důsledku mobilizace bylo rozmístěno v různých částech země. V meziválečném období bylo námořnictvo výrazně zredukováno a sestávalo pouze z 1500 mužů a 58 plavidel (2 pobřežních bitevních lodí, 6 torpédových člunů, 7 ponorek, 3 minonosek, 9 minolovek, 4 hlídkových plavidel, opravárenských a kartografických plavidel). Většina lodí byla opotřebovaná a zastaralá. Nejsilnějšími plavidly byly dvě starší pobřežní bitevní lodě \"Peder Skram\" a \"Niels Juel\", zatímco nejmodernější jednotky představovaly tři torpédové čluny postavené na počátku roku 1930 a čtyři ponorky. Námořnictvo mělo vlastní letecký sbor, který se skládal ze dvou leteckých flotil. První byla vyzbrojena 13 hydroplány Heinkel He 8 umístěnými v Kodani, druhá byla vybavena 8 stíhacími dvouplošníky Hawker Nimrod Mk. II se základnou v Avnø.\nDánské hranice byly narušeny ve 4 hodiny 15 minut u obcí Sæd, Rens, Padborg a Krusaa. Kriegsmarine zároveň vylodilo jednotky u Lillebælt, čímž byly pohraniční jednotky obklíčeny již na počátku bojů.\n\nK prvnímu střetu mezi dánskou armádou a invazními silami došlo u Lundtoftbjergu, kde zaujala pozice dánská četa vyzbrojená dvěma 20mm kanóny a lehkým kulometem, se kterými pokrývala silnici. Dánové kladli krátce odpor a následně se stáhli. Němci přišli o dvě obrněná auta a tři motocykly, zatímco Dánové měli jednoho padlého a jednoho raněného.\n\nDalší německá kolona dosáhla obce Hokkerup několik kilometrů východně Lundtoftbjergu, kde rovněž narazila na silniční zátaras, který bránila jednotka 34 dánských vojáků. Dánové vyřadili tři německá obrněná auta a donutili nepřítele k ústupu. Němci umístili ve vzdálenosti 300 metrů protitankový kanón ráže 37 mm, ale před jeho zničením se jim podařilo vypálit jen jednu ránu. Nakonec byla ale dánská jednotka obklíčena a zajata, přičemž ztratila dva muže.\n\nSedm kilometrů severně od Lundtoftbjergu narazily německé jednotky na další zátaras bráněný dvěma 20mm kanóny. Německé tanky odsunuly překážku na stranu a zahájily palbu. Jedno dělo palbu opětovalo dokud nebylo přejeto útočícím obrněncem. Střelec z kanónu se pokusil utéct do blízkého lesa, ale byl zabit německým letadlem ostřelujícím silnici. Druhé dělo se porouchalo a jeho obsluha proto chtěla ujet na motocyklech, ale byla obklíčena a zajata německými vojáky.\n\nPři střetnutí mezi dánskými a německými jednotkami u Bredevadu, 10 kilometrů severně od hranic, se německý předvoj čtyř obrněných aut přiblížil k vesnici. Dánští vojáci, kteří právě dorazili a ještě ani neměli čas postavit na silnici zátaras, se ukryli v zahradách a připravili své zbraně. Obsluha jednoho kulometu a jednoho 20mm kanónu v síle poloviny čety vypálila varovné výstřely. Protože je Němci ignorovali, zahájili Dánové palbu, která vyřadila jedno obrněné auto a zabila jeho řidiče. Následovala krátká přestřelka. Dánská jednotka zničila i zbylá tři obrněná vozidla za cenu čtyř padlých mužů. Boj skončil obklíčením a zajetím přeživších dánských vojáků.\n\nDánské jednotky se připravovaly ve vojenském táboře Søgaard k ústupu na sever k Vejle, kde se k boji připravovala hlavní část divize \"Jylland\". U Aabenraa došlo ke střetu mezi dánským zadním vojem a pronásledujícími německými vozidly. Dánům se podařilo poškodit jeden tank a ustoupit do města Haderslev.\n\nV Haderslevu bylo umístěno 225 mužů z divize \"Jylland\", kteří bránili tamní kasárna a blízkou silnici. Na jižním předměstí došlo k prvnímu střetnutí, kdy pětičlenná obsluha 37mm protitankového kanónu zahájila palbu na útočící německé obrněnce. Dva tanky byly poškozeny, ale dva dělostřelci padli a ostatní byli zraněni. Za další zatáčkou se nacházel zátaras, jehož obránci vyzbrojení dvěma 20mm kanóny také kladli odpor. Němci zahájili ostřelování, které zabilo jednoho z obránců, ale kvůli neustávající dánské palbě nemohli dále postupovat. Boj trval dalších deset minut dokud z Kodaně nedorazil rozkaz ke složení zbraní. Němcům byla poté uvolněna cesta do středu města, kde však Dánové rozkaz ke kapitulaci neobdrželi a proto na německé jednotky zahájili palbu, která zabila jednoho motocyklistu a poškodila dva tanky. Při obraně kasáren padli dva dánští vojáci a v křížové palbě byli zabiti i tři civilisté. Posádka kapitulovala až poté, kdy i ona obdržela příslušný rozkaz z Kodaně.\n\nV západním Jutsku směřoval německý útok na posádkové město Tønder. K prvnímu střetu došlo u Abildu, kde byla palbou 20mm protitankových kanónů vyřazena dvě německá obrněná auta, načež byly dánské síly donuceny k ústupu. U Sølstedu byli Němci úplně zastaveni, přičemž jeden jejich obrněnec byl zničen a druhý poškozen. Situaci změnil až útok tří letounů Henschel Hs 126, který Němcům umožnil vytlačit dánské jednotky z jejich pozic směrem k obci Bredebro. Právě když muži z posádky v Tønderu dorazili do Bredebra, dorazil k nim rozkaz ke kapitulaci a boje tak skončily.\n\nU Abildu zničila před svým ústupem dánská obsluha 20mm kanónu dvě německá obrněná auta z 11. motorizovaného pluku. U Sølstedu zaujala obranné pozice u silnice dánská protitanková jednotka v síle do 50 mužů, vyzbrojená rovněž 20mm kanónem. Když se jednotky 11. motorizovaného pluku a jejich obrněná auta přiblížily na dostřel, Dánové zahájili palbu. První obrněnec byl zasažen a skončil v příkopu, další pokračoval vpřed až do chvíle, kdy byl zasažen a musel vycouvat. Přestože obdržel několik dalších zásahů, stále opětoval palbu. Německá pěchota se dvakrát pokusila obklíčit dánské pozice, ale oba pokusy byly odraženy silnou palbou obránců. Když německý velitel pluku viděl, že jeho útok selhal, požádal vysílačkou o podporu. Zanedlouho se objevila trojice letounů Henschel Hs 126, které na dánskou jednotku shodily bomby a pálily z kulometů. Dánský velitel proto vydal rozkaz k ústupu do Bredebra.\n\nPřibližně v 5 hodin začal historicky první útok provedený výsadkáři. Celkem 96 Fallschirmjägerů vyskočilo z devíti transportních letounů Junkers Ju 52 s cílem obsadit most Storstrøm spojující ostrov Falster se Sjællandem a pevnost na ostrově Masnedø. Němci očekávali tvrdý boj o pevnost, ale k překvapení elitních výsadkářů byli uvnitř zajati pouze dva vojíni a jeden důstojník. Výsadek otevřel cestu pro další postup 198. pěší divize na Kodaň.\n\nO 75 minut později seskočily stovky výsadkářů nad Aalborgem, správním střediskem severního Jutska, aby obsadily letiště Aalborg, hlavní vojenský cíl operace \"Weserübung Süd\". Podle plánu se mělo toto letiště stát výchozím bodem pro invazi do Norska. Výsadkáři nenarazili na žádný odpor a za méně než hodinu již na ploše přistával velký počet německých letadel. Během prvního dne okupace bylo zaznamenáno více než 200 vzletů a přistání, přičemž většinou se jednalo a letouny převážející jednotky a palivo na norské letiště Fornebu v Oslu.\n\nVe 3 hodiny 55 minut podnikli Němci překvapivý útok na Gedser, nejjižnější město Dánska. Trajekt na pravidelné lince z Warnemünde byl doslova napěchovaný německými vojáky, kteří se po vylodění rozptýlili a přerušili telefonní kabely. V těsném závěsu je následovaly obrněnce a motocykly, které urychleně směřovaly k mostu Storstrøm, který měly zajistit společně s výsadkáři.\n\nZa účelem zajištění spojení mezi Jutskem a Sjællandem vylodilo \"Kriegsmarine\" další jednotky 198. pěší divize u Funenu. Ve stejnou dobu přistály německé jednotky v Korsøru a Nyborgu, čímž přerušily komunikaci mezi Funenem a Sjællandem. Vylodění v Korsøru se nesetkalo s odporem a Němci proto rychle postupovali na Kodaň, kam dorazili kolem poledne.\n\nRychlé obsazení hlavního města bylo považováno za nezbytné kvůli kapitulaci dánských představitelů. Ve 4 hodiny 20 minut německá minonoska \"Hansestadt Danzig\", doprovodný ledoborec \"Stettin\" a dva hlídkové čluny vpluly do kodaňského přístavu s vyvěšenou válečnou vlajkou \"Reichskriegsflagge\". Přístav byl sice chráněn pobřežním dělostřelectvem v pevnosti Middelgrundsfortet, ale rozkaz nově jmenovaného dánského velitele k vypálení varovného výstřelu nemohl být proveden, protože právě dorazivší vojáci základní služby nedokázali děla zprovoznit. V 5 hodin 18 minut se vylodil prapor 198. pěší divize, který bez jediného výstřelu zajal 70 mužů z posádky v pevnosti Kastellet, kde se nacházelo velitelství dánské armády. Dalším cílem německých jednotek byl dánský královský palác Amalienborg.\n\nKdyž německá pěchota dorazila k Amalienborgu, setkala se s odhodlaným odporem výcvikové roty královské gardy, která odrazila první útok za cenu tří zraněných. Tento střet umožnil králi Kristiánu X. a jeho ministrům poradit se vrchním velitelem dánské armády generálem Wain Priorem. Během jejich diskuze nad městem přelétávalo několik formací bombardérů Heinkel He 111 a Dornier Do 17 z \"Kampfgeschwader 4\", které shazovaly letáky s výzvou ke kapitulaci. Tváří v tvář zjevné hrozbě náletů Luftwaffe na civilní obyvatelstvo Kodaně všichni představitelé, s výjimkou generála Priora, souhlasili s kapitulací. Bez ohledu na hrozbu bombardování byla každopádně vojenská situace Dánska neudržitelná. Jeho malá rozloha a nevelký počet obyvatel znemožňovaly dlouhodobější obranu před Německem. Převažující plochý terén Jutska nepředstavoval pro německé obrněnce rychle postupující ze Šlesvicka-Holštýnska žádnou překážku. Na rozdíl od Norska nemělo Dánsko horská pásma, ze kterých by bylo možné vést táhlý odpor. Dánská vláda proto v 6 hodin kapitulovala s podmínkou zachování politické nezávislosti v domácích záležitostech.\n\nCelé dánské královské letectvo o síle čtyř perutí bylo umístěno na letišti Værløse u Kodaně. V očekávání německé invaze se perutě připravovaly k rozmístění na záložní letiště, ale když se v 5 hodin 25 minut nad základnou objevily první letouny Luftwaffe, byly všechny dánské stroje stále na svém místě. Jeden průzkumný letoun Fokker C.V-E, který právě startoval, byl ve výšce 50 metrů sestřelen strojem Messerschmitt Bf 110 pilotovaným kapitánem Wolfgangem Falckem. Oba letci z osádky Fokkeru byli zabiti. Německé Bf 110 poté pod těžkou protiletadlovou palbou ostřelovaly dánské letouny připravující se ke vzletu, přičemž zničily 11 letounů a těžce poškodily dalších 14. Luftwaffe touto akcí zničila většinu dánského letectva. Dánské námořní letectvo zůstalo na svých základnách a vyhnulo se tak ztrátám.\n\nPřestože většina jednotek dánské armády uposlechla rozkaz ke kapitulaci, jeden útvar se odmítl vzdát. Plukovník Bennike, velitel 4. pluku umístěného v Roskilde, považoval výzvu dánské vlády ke složení zbraní za násilím vnucenou německou akci a rovněž se domníval, že bylo přepadeno i Švédsko. Namísto kapitulace se proto se svými vojáky nalodil v Elsinore na trajekt a odplul do Švédska. Když se toto nedorozumění vyjasnilo, zůstali někteří dánští vojáci ve švédském exilu, zatímco ostatní se vrátili do Dánska.\n\nNěmecké vrchní velení se pokusilo v rámci propagandy prezentovat útok na Dánsko jako nenásilnou invazi a proto nebyly údaje o německých ztrátách nikdy zveřejněny. Tento pokus byl relativně úspěšný, protože většina světové veřejnosti díky tomu uvěřila, že se Dánsko invazi nebránilo.\n\nV roce 2005 však byly otevřeny archivy dánské zbrojovky DISA vyrábějící 20mm kanóny, které během bojů vyřadily nemalý počet německých vozidel. Němci se o tyto zbraně velice zajímali a vyžádali si jejich export do říše. Zástupcům dánské společnosti bylo při příležitosti zavedení kanónů do výzbroje wehrmachtu řečeno, že při invazi měly na svědomí 203 mrtvých nebo zraněných německých vojáků.\n\nPřesná výše německých ztrát není každopádně stále známa. Kromě bojových ztrát na frontě bylo sestřeleno nebo poškozeno několik německých letounů a také bylo potopeno jedno plavidlo po najetí na minu v úžině Velký Belt.\n\nRychlá kapitulace Dánska během pouhých šesti hodin vedla k výjimečně mírnému okupačnímu režimu (až do léta 1943) a také k odložení zatýkání a deportace dánských židů, z nichž byla většina na poslední chvíli evakuována do Švédska. Vzhledem k tomu, že téměř všichni židé žili v Kodani, kterou na počátku invaze napadly pouze menší německé jednotky, v případě vyhlášení dánské všeobecné mobilizace a úspěšné obrany před první invazní vlnou mohli být do Švédska přepraveni všichni židé. Z celkového počtu více než 8 tisíc dánských židů bylo deportováno 477 osob a asi 70 z nich válku nepřežilo.\n\nV roce 2015 byl v Dánsku natočen film \"9. april\" o cyklistické jednotce dánské pěchoty během německé invaze.\n\n\n"}
{"id": "1183321", "url": "https://cs.wikipedia.org/wiki?curid=1183321", "title": "Josip Černe", "text": "Josip Černe\n\nJosip Černe, též Jožef Černe, v německých pramenech \"Josef Černe\", byl rakouský státní úředník a politik slovinské národnosti, během revolučního roku 1848 poslanec Říšského sněmu.\n\nV roce 1848 působil jako aktuár první třídy na ostrově Lošinj. V březnu 1850 se uvádí jako okresní asesor I. třídy pro okres Gorice-venkov. Byl tehdy převeden ve stejné pozici do Koperu. V roce 1854 byl jmenován okresním adjunktem. Do té doby byl okresním soudním asesorem. V roce 1859 ho státní ročenka uvádí jako adjunkta a samostatného vedoucího právního úřadu na smíšeném okresním úřadu v Kanal ob Soči.\n\nBěhem revolučního roku 1848 se zapojil do veřejného dění. V doplňovacích volbách 11. prosince 1848 byl zvolen na ústavodárný Říšský sněm poté, co rezignoval dosavadní poslanec Josip Doljak. Zastupoval volební obvod Gorice-venkov a Kanal ob Soči (Canale). Do sněmu nastoupil v lednu 1849.\n\nJeho bratr Anton Černe (1813–1891) byl rovněž poslancem Říšského sněmu.\n"}
{"id": "1183328", "url": "https://cs.wikipedia.org/wiki?curid=1183328", "title": "Ýokary liga", "text": "Ýokary liga\n\nÝokary liga je turkmenská nejvyšší fotbalová ligová soutěž. Vznikla v roce 1992 a k ročníku 2019 se jí účastní 8 týmů. Každá sezóna probíhá od jara do podzimu, obvykle v období duben-listopad. Klima země nedovoluje pořádání zápasů během zimy. Poslední mužstvo tabulky po ukončení sezóny sestupuje do Türkmenistan Birinji Ligasy (\"turkmenská první liga\"). Soutěž je organizována turkmenskou fotbalovou asociací. Vítězný tým reprezentuje Turkmenistán v Poháru Prezidenta AFC. \n\nNejvětším stadionem v lize je Köpetdag Stadium, který pojme 26 503 diváků. Své domácí zápasy zde hraje tým Köpetdag Aşgabat. Ten je také spoludržitelem nejvyššího počtu titulů, 6. Stejný počet vítězství má na svém kontě Altyn Asyr FK, který soutěž vyhrál i v sezóně 2019. Druhé místo v tomto ročníku obsadil Ahal FK a na třetí příčce se umístil klub Şagadam FK. \n\nV roce 1992, rok po získání územní nezávislosti, se v Turkmenistánu zformovala oficiální fotbalová asociace. O dva roky později byla uznána organizacemi AFC a FIFA. První sezóna proběhla v roce 1992 za účasti rekordního množství 15 týmů. Vítězem premiérového ročníku se stal Köpetdag Aşgabat, na druhém místě se umístil Nebit Dag Nebitchi a třetí místo obsadil Akdashayaka Akhal.\n\n"}
{"id": "1183330", "url": "https://cs.wikipedia.org/wiki?curid=1183330", "title": "Carlo De Franceschi", "text": "Carlo De Franceschi\n\nCarlo De Franceschi, též Karl Defranceschi (17. října 1809 Moncalvo di Pisino – 8. ledna 1893 Moncalvo di Pisino), byl rakouský publicista, historik a politik italské národnosti z Istrie, během revolučního roku 1848 poslanec Říšského sněmu.\n\nNarodil se roku 1809 v Moncalvo di Pisino (dnes Gologorica). Pocházel z rodiny drobných statkářů. Vystudoval gymnázium v Koperu a pak studoval práva na Univerzitě ve Štýrském Hradci. Po návratu ze studií se připojil ke skupině mladých italských liberálů, kteří potají vydávali list \"Giornale critico politico\" s výrazně protirakouskou orientací. Nastoupil do právních služeb. Kvůli svým názorům byl sledován policií. Roku 1849 se uvádí jako Karl Defranceschi, c. k. radní protokolista ve Rovinji.\n\nBěhem revolučního roku 1848 se zapojil do veřejného dění. Veřejně odmítl připojení Istrie k zamýšlenému celoněmeckému státu a namísto toho podporoval italské národní sjednocení. Jeho článek \"Per l’italianità dell’Istria\", otištěný ve Vídni a pak i v Terstu, se stal manifestem italského autonomismu. Ve volbách roku 1848 byl zvolen i na ústavodárný Říšský sněm. Zastupoval volební obvod Pazin. Tehdy se uváděl coby radní protokolista. Řadil se ke sněmovní levici.\n\nPo porážce revoluce čelil pronásledování. V roce 1854 byl propuštěn ze státní služby jako \"známý apoštol Mazziniho\". Přestěhoval se do Rijeky. Do Istrie se vrátil roku 1861 a podílel se na Istrijském zemském sněmu v Poreči, který jasně odmítl užší státoprávní vazbu Istrie na Vídeň (tzv. \"Dieta del Nessuno\"). Studoval dějiny a etnografii Istrie. Publikoval články v \"Osservatore Triestino\" (v letech 1843–1848) v týdeníku \"Istria\" (1846–1852) a v ročence Istrijské zemědělské společnosti \"Statistica Agraria dell'Istria\" (od roku 1867). V roce 1879 se stal čestným tajemníkem zemské vlády Istrie. Zemřel ve svém rodném domě v Moncalvo di Pisino v lednu 1893.\n"}
{"id": "1183331", "url": "https://cs.wikipedia.org/wiki?curid=1183331", "title": "Horitschon", "text": "Horitschon\n\nHoritschon (maďarsky: \"Haracsony\", chorvatsky: \"Haračun\") je městys v okrese Oberpullendorf, ve spolkové zemi Burgenland, na východě Rakouska. V lednu 2016 zde žilo celkem 1903 obyvatel.\nMěstys se nachází ve středním Burgenlandu, v oblasti nazývané Blaufränkischland, což je vinařská oblast. Rozloha jeho území je 18,71 km². Ve směru od severozápadu na jihovýchod jím protéká potok Frauenbrunnbach. Nadmořská výška je zhruba od 200 do 300 m. Na velké části území jsou rozsáhlé vinohrady.\n\nMěstys tvoří dvě místní části, jimiž jsou :\n(V závorkách je počet obyvatel v říjnu 2011)\nPři severním okraji prochází městysem Zemská silnice B62 (Deutschkreutzer Straße), a také železniční trať, nazývaná Burgenlandbahn.\n"}
{"id": "1183333", "url": "https://cs.wikipedia.org/wiki?curid=1183333", "title": "Ghostlights", "text": "Ghostlights\n\nAlbum se setkalo převážně s kladnými recenzemi ze strany kritiků, chválen byl především Sammetům tvůrčí styl a jeho výběr hostujících zpěváků. Deska bodovala i v hitparádách, celkem v devíti z nich se umístila mezi nejlepšími deseti alby. Nejlépe se dostala na druhé místo, které obsadila v Česku, Německu a americké hitparádě Heatseekers. Jedenáctá se umístila v Japonsku. S úvodní skladbou „Mystery of a Blood Red Rose“ Avantasia vystoupila v německém kole Eurovision Song Contest 2016, kde skončila na třetím místě. V rámci podpory alba pak v roce 2016 uspořádala halové turné po Evropě, Americe a Japonsku, přičemž během každého koncertu hrála téměř tři hodiny. Na turné navázala vystoupení po festivalech, která pokračovala i v roce 2017.\n\nO vydání v pořadí sedmého studiového alba Avantasie měl její skladatel Tobias Sammet jasno již během prací na předchozí desce \"The Mystery of Time\" (2013). Příběh obsažený v textech totiž nebyl uzavřen. Na připravovaném albu \"Ghostlights\" začal tento německý hudebník s producentem Saschou Paethem pracovat po dokončení nahrávání desky \"\" (2014) jeho druhé kapely Edguy a první nahrávání začalo na přelomu října a listopadu 2014. Hudebně se Sammet oproti předchozímu albu \"The Mystery of Time\" (2013) rozhodl zvýraznit zvuk kytar, čímž desku usadil více do metalového stylu. Zároveň též zbylo místo na různé experimenty a stylové odbočky, objevují se tedy motivy world music či folkové hudby. Dle Paetha se ale toto pohybuje v „mantinelech, které si Avantasia za tu dobu postavila“.\n\nSpecifickým se pro Ghostlights stal zvuk piana, které je obsaženo ve většině skladeb a dle Sammeta vyplňuje „zvukovou díru mezi kytarou a multi-zvukovými klávesami“. Oproti předchozím dílům se změny dočkala též práce s refrény. Na těch se totiž nepodílely klasicky sbory, nýbrž pouze Herbie Langhans a Claudy Young. Tito dva hudebníci každý refrén nazpívali v několika hlasových polohách, což při spojení dohromady zní jako velký sbor. Dle Paetha ale v některých skladbách zní v refrénu třeba jen dva hlasy – aby se předešlo „předimenzování refrénů“.\n\nTextově album uzavírá koncept započatý na \"The Mystery of Time\". Jde tedy o příběh mladého vědce, který potkává další vědce, jejichž cíl je zmanipulovat vnímání času a zrychlit ho. Ve výsledku přijdou na to, že můžou zrychlit celou společnost natolik, že lidé vyhoří a pak nemají další energii na přemýšlení. Dle Sammeta se toto děje „nám všem“ a lidé dle něj žijí „rychleji a rychleji“. Skladatel se ale chtěl vyhnout politice či obecné kritice okolí, všechny texty tedy napsal v metaforách a zaobalil do fantasy příběhu.\n\nJako hosté se nahrávání zpěvů nové Avantasie zúčastnili kromě stálic Michaela Kiskeho, Boba Catleyho a Jørna Landeho též Ronnie Atkins a Sharon den Adel. Svojí premiéru si v tomto projektu odbyli Geoff Tate, Marco Hietala, Dee Snider, Robert Mason či Langhans. Ten měl původně kromě sborů nazpívat jen demo pro jednu písničku, dle Sammeta ale tento zpěvák odvedl „skvělou práci“, takže byl použit jeho vokál. Některé hosty se ale Sammetovi nepodařilo do projektu zapojit; Meat Loaf se na \"Ghostlights\" neobjevil kvůli nedostatku volného času, Bruce Dickinsonovi zase byla v té době diagnostikována rakovina jazyka. Základ kapely tvořili Paeth, klávesista Michael Rodenberg, bubeník Felix Bohnke a kytarista Oliver Hartmann. Některé kytarové party nahrál též Bruce Kulick, doprovodnými vokály přispěla Cloudy Yang.\n\nAlbum \"Ghostlights\" bylo vydáno 29. ledna 2016 prostřednictvím společnosti Nuclear Blast. Kromě základní verze obsahující \"Ghostlights\", jež vyšla na CD i LP, byla uveřejněna též digibook edice a earbook edice. První z nich obsahovala jednak CD s albem a bonusovou skladbou „Wake Up to the Moon“, jednak zvukové záznamy některých písní z vystoupení Avantasie na Wacken Open Air 2014. V earbook edici se kromě dalšího bonusového CD ve formátu karaoke verzí skladeb objevila též 68 stránková fotokniha. Autorem přebalu alba, na němž je zobrazena smrtka oblečená v kabátu a klobouku a držící lucernu, a designu bookletu je Thomas Ewerhard.\n\nVíce jak hodinu dlouhé album uvádí skladba „Mystery of a Blood Red Rose“, která byla původně psaná pro Meat Loafa, jenž se ale natáčení nakonec nemohl zúčastnit. Píseň si tedy vzal sám Sammet. Šlo zároveň o první píseň, kterou Sammet pro album složil, načež na ní, co se týče harmonií, postavil několik dalších skladeb na \"Ghostlights\". Druhou a rovnou nejdelší písní na albu je dvanáctiminutová „Let the Storm Descend Upon You“. Zde se kromě Sammeta pěvecky představili Jørn Lande, Ronnie Atkins a Robert Mason. Píseň doprovázená výraznými klávesami a kytarami během svého trvání často mění tempo. Následuje dramatická a temná „The Haunting“, jež pro něj netradičním způsobem nazpíval Dee Snider. Ten byl Sammetem pasován do role „neurotického vypravěče“. V pořadí čtvrtá progresivnější „Seduction of Decay“ je nazpívaná Geoffem Tatem, který zde používá své tradiční vibrato. První čistě power/speedmetalovou písní je titulní skladba „Ghostlights“, v níž se ve vysokých hlasových polohách představil Michael Kiske. První polovinu alba uzavírá gotickými prvky propletená píseň „Draconian Love“. Tu nazpíval Herbie Langhans, který měl původně za úkol nahrát své vokály pouze kvůli demonahrávce. Dvojici Sammet a Paeth se ale tak líbil Langhansův basbaryton, že jeho vokál na albu nechali.\nDruhá polovina alba začíná písní „Master of the Pendulum“ s prvky thrash metalu, ve které se pěvecky představil Marco Hietala. Sharon den Adel se objevuje v další skladbě „Isle of Evermore“. Ta kombinuje prvky world music, folkové a filmové hudby. Tempo se opět zrychlí v melodické speedmetalové skladbě „Babylon Vampyres“, kterou nazpíval opět Mason. Desátou písní je pianem uváděná balada „Lucifer“ s hostem Jørnem Landem. Přibližně v polovině píseň přejde do kytarového sóla a hudebně přitvrdí. Michael Kiske se opět se svými vysokými polohami představil v refrénu svižné skladby „Unchain the Light“. Ta ale začíná spíše pomaleji a je uváděná teatrálními klávesami. Do „Unchain the Light“ pěvecky přispěl též Atkins. Album uzavírá pomalejší „A Restless Heart and Obsidian Skies“ zpívaná Bobem Catleym.\n\nRobert Čapek v recenzi pro magazín Spark uvedl, že „Tobias [Sammet] dal dohromady prvotřídní materiál a jako obvykle sezval ty nejlepší pěvecké hvězdy, jaké si lze přát.“ Jedinou překážkou v „záchvěvu dokonalosti“ podle něj je absence většího počtu ženského vokálu a fakt, že hosté většinou zpívají v duetu se Sammetem a nikoliv mezi sebou. Přesto desce udělil maximální počet bodů, tedy šest. Jeho kolega Havlena napsal, že jde o album, na které fanoušci „čekali čtrnáct let“. Též udělil maximální počet bodů a vyzdvihl, že se Sammetovi konečně „povedl i [rádiový] hit, aniž by to znělo jako podbízivá popová cukr-vata.“ V celkovém hodnocení redaktorů Sparku deska získala 4,34 bodů a umístila se v žebříčku na třetím místě za měsíc leden. V recenzi zveřejněné na hudebním serveru musicserver.cz napsal Ondřej Hricko, že „Tobias Sammet spolu se Sashou Paethem složili a nahráli jedno z nejlepších alb pod hlavičkou Avantasie.“ Ghostlighs podle něj dává zapomenout na „rozporuplně přijatý počin \"The Mystery of Time\"“.\nDeska znamenala pro Avantasii historický úspěch v hitparádách, v první desítce se umístila celkem v devíti žebříčcích a kromě Evropy bodovala také v Severní Americe, konkrétně v hitparádách USA a Kanady zaměřujících se na tvrdší hudbu. Z evropských zemí se mimo státy jako jsou Německo (Media Control Charts), Švédsko (Sverigetopplistan), Švýcarsko (Schweizer Hitparade) a Rakousko (Ö3 Austria Top 40) \"Ghostlights\" umístilo v první desítce také v Česku, konkrétně na druhé příčce dle hodnocení IFPI. Deska zaznamenala úspěch také v Japonsku, kde se dostala na jedenácté místo. \n\nS úvodní písní „Mystery of a Blood Red Rose“ se Avantasia pokusila dostat do soutěže Eurovision Song Contest 2016, skončila v německém kole na třetím místě a do mezinárodního kola tak nepostoupila.\n\nBěhem období od března do srpna 2016 proběhlo po Evropě, Americe a Japonsku koncertní turné k podpoře \"Ghostlights\", během něhož Avantasia odehrála jak samostatné tříhodinové koncerty, tak také kratší vystoupení na festivalech. V rámci samostatných koncertů vystoupila mimo jiné v Česku, kde ve vyprodaném pražském Foru Karlín své vystoupení zaznamenala pro budoucí DVD. Turné se kromě klasické koncertní sestavy Avantasie zúčastnili zpěváci Atkins, Catley, Kiske, Lande, Langhans, Eric Martin a zpěvačka Amanda Somerville. Přestože během roku 2017 slavil Sammet se svými spoluhráči z Edguy 25 let od založení této skupiny a vystupoval po Evropě na jejím výročním turné, odehrál s Avantasií během léta tři vystoupení, z toho jedno na festivalu Wacken Open Air. Tohoto krátkého turné se nemohl zúčastnit Michael Kiske, naopak na něm vystupoval Geoff Tate.\n\n\n\n\n"}
{"id": "1183334", "url": "https://cs.wikipedia.org/wiki?curid=1183334", "title": "Juliana Awada", "text": "Juliana Awada\n\nJuliana Awada (* 3. duben 1974 Buenos Aires) je argentinská textilní podnikatelka libanonského původu. Od prosince 2015 je první dámou Argentiny.\n\nJe katolička a 16. listopadu 2010 se provdala za Mauricia Macriho. Jejich dcera Antonia se narodila roku 2011. \n"}
{"id": "1183340", "url": "https://cs.wikipedia.org/wiki?curid=1183340", "title": "Palmeho dvůr", "text": "Palmeho dvůr\n\nPalmeho či Palmův dvůr nebo statek je někdejší selská usedlost v Markvarticích, části města Jablonné v Podještědí. Byla později přestavěná na barokní panský dvůr ve stylu venkovského zámečku. Nachází se na adrese Liberecká 65.\n\nZámeček nese jméno svého posledního majitele, obchodníka Josefa Palmeho, který jej zakoupil roku 1853. Původně na místě zámečku stávala zemědělská usedlost, o níž je zmínka již z roku 1654, patřící jistému Martinu Neumannovi. Roku 1697 změnila majitele, kterým se stal sedlák a kupec Christoph Lorentz. Jeho vnuk Johann Georg Neumann se roku 1777 vyplatil z poddanství u hraběte Františka Josefa Pachty z Rájova a stal se svobodným obchodníkem. On zřejmě statek přestavěl na honosné sídlo ve stylu pozdního baroka. Okrasné zahrady přibyly při stavebních úpravách objektu v roce 1802.\n\nPo roce 1945 byl objekt zestátněn a v současné době jej vlastní soukromá osoba.\n\n\n"}
{"id": "1183341", "url": "https://cs.wikipedia.org/wiki?curid=1183341", "title": "Bitva u San Felice", "text": "Bitva u San Felice\n\nBitva u San Felice byla střetnutím mezi budoucím českým králem Karlem IV. a jeho italskými spojenci na jedné straně a koalicí Lucemburkům nepřátelských italských měst na straně druhé.\n\nPo odjezdu Jana Lucemburského ze severu Itálie, jejíž část se český král snažil ovládnout, zůstal jeho syn Karel pod dozorem Ludvíka Savojského. Když se však začala vytvářet protilucemburská liga pánů z Milána, Verony, Ferrary a Mantovy v roce 1332 (spolek měst, která nesouhlasila s vlivem Lucemburků v Itálii), Ludvík Karla zradil a utekl. Od této chvíle musel budoucí český král situaci čelit sám.\n\nS pomocí svých přátel a spojenců sehnal dohromady zhruba 6000 pěšáků a 200 rytířů . K bitvě došlo 25. listopadu 1332 pod hradem San Felice. Ačkoliv byl Karel zraněn, mohl se radovat ze své první vyhrané bitvy. Bitva trvala od druhé hodiny odpolední až do večera. Den bitvy připadl na svátek sv. Kateřiny, Karel úspěch přičítal její přímluvě, a proto ji po celý život horlivě uctíval. I přes jeho vítězství se však lucemburské panství v Itálii dosti zmenšilo.\n"}
{"id": "1183343", "url": "https://cs.wikipedia.org/wiki?curid=1183343", "title": "Suphanuvong", "text": "Suphanuvong\n\nSuphanuvong (laoský zápis ສຸພານຸວົງ, výslovnost [súʔpʰáːnūʔʋóŋ]; 13. července 1909\nLuang Prabang — 9. ledna 1995 Vientiane) byl laoský politik, vůdce guerillového hnutí Pathet Lao a první prezident Laoské lidově demokratické republiky, známý pod přezdívkou \"Rudý princ\".\n\nJeho otcem byl Bounkhong, vicekrál v Luang Prabangu. Mladý Suphanuvong studoval v Hanoji a Paříži, kde získal titul stavebního inženýra. Oženil se s Vietnamkou Le Thi Ky Nam, která byla příslušnicí Viet Minhu, pod jejím vlivem přijal protikoloniální a krajně levicové názory. Stal se ministrem veřejných prací ve vládě nezávislého Laosu, který jednostranně vyhlásilo roku 1945 nacionalistické hnutí Lao Issara. Po návratu Francouzů k moci o rok později zahájil ozbrojený odpor a z radikálních příslušníků Lao Issary zformoval roku 1950 organizaci Pathet Lao (Laoský národ). Pobýval v Číně a Severním Vietnamu, kde se školil v komunistické ideologii a metodách partyzánského boje. Na Ženevské konferenci byl dohodnut odchod Francouzů ze země a vyhlášení nezávislého laoského království, do jeho armády měly být začleněny i Suphanuvongovy jednotky, které v té době ovládaly horské provincie Huaphan a Phongsaly. V roce 1957 byla vytvořena koaliční vláda, v níž zasedl i Suphanuvong, kvůli zásadním programovým rozepřím se však do roka rozpadla a k moci se dostal antikomunistický \"Výbor pro obranu národních zájmů\" (CDIN), který Suphanuvonga se čtrnácti nejbližšími spolupracovníky uvěznil. Podařilo se jim však uprchnout a přidat se ke své armádě v džungli, která obnovila boj proti vládě.\n\nToto období laoské historie je nazýváno „obdobím tří princů“, protože vůdci tří hlavních politických frakcí, pravicový Bun Um, středový Suvanna Phuma a levicový Suphanuvong byli všichni příslušníky aristokracie, Suvanna Phuma a Suphanuvong byli dokonce nevlastní bratři. V roce 1962 byla na Planině hrnců podepsána mírová dohoda, Laos se stal neutrální zemí a Suphanuvong získal post místopředsedy vlády národní jednoty. Roku 1964 však došlo k vojenskému převratu a nový režim se jasně orientoval na USA. Suphanuvong a Pathet Lao se tak znovu postavili proti centrální vládě a podařilo se jim ovládnout rozsáhlé venkovské oblasti, na kterých nastolili marxistický režim. Občanská válka trvala do roku 1973, kdy byla uzavřena další koalice. V ní už měl Suphanuvong a jeho stoupenci převahu, využili také odchodu amerických jednotek z Vietnamu, rozpustili parlament a vyhlásili nové volby, které vyhrála levice. 2. prosince 1975 byla zrušena monarchie a Suphanuvong byl zvolen prezidentem.\n\nNový režim se jednoznačně orientoval na státy sovětského bloku, zahájil znárodňování a represe vůči opozici. Suphanuvong se stával spíše symbolickou postavou, faktickou moc získal mladší a energičtější premiér Kayson Phomvihan. Suphanuvong v roce 1986 ze zdravotních důvodů rezignoval na post hlavy státu, formálně ho ale zastával až do roku 1991, kdy byl jeho nástupcem zvolen Phomvihane.\n\n"}
{"id": "1183354", "url": "https://cs.wikipedia.org/wiki?curid=1183354", "title": "Myškin", "text": "Myškin\n\nMyškin () je město v Jaroslavské oblasti Ruské federace. Při sčítání lidu v roce 2010 mělo bezmála šest tisíc obyvatel.\n\nMyškin leží na levém břehu Volhy naproti místu, kde do Volhy ústí řeka Juchoť, přibližně čtyřicet kilometrů jižně od Rybinské přehrady. Od Jaroslavle je město vzdáleno přibližně 85 kilometrů na severozápad a od Moskvy přibližně 233 kilometrů na severovýchod.\n"}
{"id": "1183359", "url": "https://cs.wikipedia.org/wiki?curid=1183359", "title": "289 (číslo)", "text": "289 (číslo)\n\nDvě stě osmdesát devět je přirozené číslo, které následuje po čísle dvě stě osmdesát osm a předchází číslu dvě stě devadesát. Římskými číslicemi se zapisuje CCLXXXIX.\n\n\nSilnice II/289 je česká silnice II. třídy vedoucí na trase II/288 – Příkrý – Roprachtice\n\n\n"}
{"id": "1183361", "url": "https://cs.wikipedia.org/wiki?curid=1183361", "title": "Calum Worthy", "text": "Calum Worthy\n\nCalum Worthy (* 28. ledna 1991 Victoria, Britská Kolumbie) je kanadský herec, spisovatel a producent. Poprvé vystupoval v televizi v devíti letech, kdy hostoval v seriálu \"Night Visions\". V deseti letech hrál v šesti epizodách seriálu \"I Was a Rat\". Hrál celkem v 50 filmech a televizních seriálech v Kanadě, USA, Velké Británii, Austrálii a v Singapuru. Byl nominován na „nejmladšího herce“ v letech 2004 a 2010. Jeho nejznámější role je Dez, jedna z hlavních postav v seriálu \"Austin a Ally\". \n"}
{"id": "1183363", "url": "https://cs.wikipedia.org/wiki?curid=1183363", "title": "Uwe Tellkamp", "text": "Uwe Tellkamp\n\nUwe Tellkamp (* 28. října 1968, Drážďany) je německý lékař a spisovatel. Roku 2008 se stal laureátem Německé knižní ceny za román \"Der Turm\", jehož děj se odehrává v období NDR. \n\nJe synem německého lékaře, internisty, má také bratra. Za socialismu musel za svoji údajnou \"diverzační činnost\", spočívající jak v četbě Hesseho díla o Hugo Ballovi, básní Charlese Bukowského a Wolfa Biermanna, tak i v odmítnutí vykonání vojenské poslušnosti při drážďanské demonstraci roku 1989, do vězení. Po pádu Železné opony studoval medicínu v Drážďanech, Lipsku a New Yorku. Od roku 2004, tj. od udělení ceny Ingeborg Bachmannové za povídku \"Der Schlaf in den Uhren\", pracuje již jen jako spisovatel na volné noze. \n\n\n\n\n\n\n"}
{"id": "1183364", "url": "https://cs.wikipedia.org/wiki?curid=1183364", "title": "Alicia Banit", "text": "Alicia Banit\n\nAlicia Banit (* 5. září 1990 Sydney) je australská herečka a tanečnice. Nejvíce se proslavila svou rolí Kat v seriálu Taneční akademie.\n\nSvou hereckou kariéru odstartovala v 8 letech rolí Alice v australském filmu \"Dead Letter Office\". V letech 2006 a 2008 se objevila ve čtyřech epizodách seriálu \"Neighbours\". Poprvé jako Madison Sullivan a o dva roky později jako Sharni Hillman. Mezi lety 2007 a 2009 měla dvě hostující role jako Amber v australské verzi Disney Channel seriálu \"As The Bell Rings\". V roce 2007 ztvárnila postavu Kaitlyn v televizním seriálu \"Summer Heights High\". Na konci roku 2009 byla obsazena jako jedna z hlavních postav v ABC televizním seriálu \"Taneční akademie\". \n\n\nGive your performance everything you have whether you're dancing, acting or playing sport. Don't think about what anyone else says or thinks, just do it.\n"}
{"id": "1183371", "url": "https://cs.wikipedia.org/wiki?curid=1183371", "title": "Michele Facchinetti", "text": "Michele Facchinetti\n\nMichele Facchinetti, též Fachinetti (7. října 1812 Vižinada – 22. října 1852 Vižinada), byl rakouský básník, publicista a politik italské národnosti z Istrie, během revolučního roku 1848 poslanec Říšského sněmu.\n\nVystudoval piaristické gymnázium v Koperu. V roce 1840 absolvoval práva na Padovské univerzitě. Od roku 1837 působil v rodné Vižinadě. Byl literárně činný. Psal básně. Inspirovali ho Alessandro Manzoni a Pindemonte. V roce 1847 napsal báseň \"Frate Felice\", která se zabývá náboženskými i politickými tématy. Spolupracoval s Besenghim degli Ughi na vydávání listu \"La Favilla\", který založil Antonio Madonizza. Toto terstské periodikum bylo orientováno ve směru romantismu, italského vlastenectví a protirakousky. Publikoval v \"Osservatore Triestino\", \"Il Messagiero dell’Adria\" nebo \"Giornale di Gorizia\". Roku 1849 se uvádí jako Michael Facchinetti, soukromník ve Vižinadě.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Motovun. Tehdy se uváděl coby soukromník. Rezignoval v prosinci 1848 ze zdravotních důvodů (mj. uvedl, že nemůže snášet zdejší klima).\n\nOd roku 1850 až do své smrti vydával jím založený dvoutýdeník \"Il Popolano d'Istria\". V roce 1865 posmrtně vyšel soubor jeho díla \"Poesie e prose di Michele Fachinetti istriano\".\n"}
{"id": "1183385", "url": "https://cs.wikipedia.org/wiki?curid=1183385", "title": "Esnes-en-Argonne", "text": "Esnes-en-Argonne\n\nEsnes-en-Argonne je francouzská obec v departementu Meuse v regionu Grand Est. V roce 2013 zde žilo 136 obyvatel.\n\nSousední obce jsou: Avocourt, Béthincourt, Cumières-le-Mort-Homme, Chattancourt, Malancourt a Montzéville.\n\n\"Počet obyvatel\" \n"}
{"id": "1183388", "url": "https://cs.wikipedia.org/wiki?curid=1183388", "title": "U Jezera", "text": "U Jezera\n\nU Jezera je přírodní rezervace ev. č. 6024 nacházející se v katastrálním území Mohelno, přibližně 1 km jihozápadně od městyse Mohelno v okrese Třebíč. Oblast spravuje AOPK (Agentura ochrany přírody a krajiny) Havlíčkův Brod. \n\nPředmětem ochrany je komplex prudkých svahů nad řeknou Jihlavou s biotopy skalní vegetace s kostřavou sivou, vegetace skal, úzkolistými suchými trávníky a acidofilními stepními trávníky a hercynskými dubohabřinami s výskytem významných druhů rostlin a živočichů; populace přástevníka kostivalového (\"Euplagia quadripunctaria\"), sleziníku hadcového (\"Asplenium cuneifolium\"), pryšce sivého menšího (\"Euphorbia seguieriana\" subsp. \"minor\"), ještěrky zelené (\"Lacerta viridis\") a předměty ochrany, pro které byla lokalita vyhlášena za evropsky významnou lokalitu. \n\nPřírodní rezervace je součástí evropsky významné lokality Údolí Jihlavy (kód CZ0614134). \n\nPodloží je tvořeno převážně mohelenským hadcovým masivem, který je lokálně obnažen. Místy se nachází pohyblivá suť. \n\nBylinný podrost je tvořen smělkem štíhlým (\"Koeleria macrantha\"), kostřavou (\"Festuca pallens\") (\"Festuca ovina\"), šťovíkem menším (\"Rumex acetosella\"), tolitou lékařskou (\"Vincetoxicum hirundinaria\"), lnicí kručinkolistou (\"Linaria genistifolia\"), ožankou kalamandrou (\"Teucrium transsilvanica\"), strdivkou sedmihradskou (\"Melica transsilvanica\"), ojediněle i kručinkou chlupatou (\"Genista pilosa\"). \n\nKeřové porosty jsou řídké. Jsou v nich zastoupeny jeřáb ptačí (\"Sorbus aucuparia\") a ptačí zob obecný (\"Ligustrum vulgare\"). \n\nZ dřevin je dominantně zastoupen dub zimní (\"Quercus petraea\") a na sušších místech je přimíšena borovice lesní (\"Pinus sylvestris\"). V západní části přírodní rezervace je borovice zastoupena hojněji. \n\nV přírodní rezervaci je zastoupeno společenstvo rovnokřídlých, které je druhově pestré a odráží lesní charakter území kombinovaný xerotermním bezlesím. Za velmi cenný je považován výskyt saranče vlašského (\"Calliptamus italicus\"). Bohatě jsou zastoupeni také denní motýli a vřetenušky. Podle oznámení návrhu na vyhlášení přírodní rezervace U Jezera jich je na 32 druhů. Díky otevřeným plochám a stepním fragmentům, jako jsou skalní výchozy, široké lesní cesty a jejich náspy, suché paseky, se v přírodní rezervaci vyskytují ohrožené druhy motýlů světlých lesů. \n\nZe zástupců brouků může návštěvník spatřit roháče obecného nebo krasce měďáka. Některé druhy významných brouků byly nalezeny v okolí přírodní rezervace. Jejich výskyt proto nelze vyloučit ani v chráněném území. Jsou to například zlatohlávek skvostný, \"Enedreytes sepicola\", \"Anisoxy fuscula\", \"Tilloidea unifasciata\", \"Dicronychus rubripes\", \"Quasimus minutissimus\". \n\n"}
{"id": "1183390", "url": "https://cs.wikipedia.org/wiki?curid=1183390", "title": "Zaječický potok", "text": "Zaječický potok\n\nNázev Zaječický potok má více vodních toků:\n\n"}
{"id": "1183391", "url": "https://cs.wikipedia.org/wiki?curid=1183391", "title": "Vracovský potok", "text": "Vracovský potok\n\nNázev Vracovský potok má více vodních toků:\n\n"}
{"id": "1183394", "url": "https://cs.wikipedia.org/wiki?curid=1183394", "title": "Václav Vilém Václavíček", "text": "Václav Vilém Václavíček\n\nVáclav Vilém Václavíček ( 19. prosinec 1798, Choustník – 19. září 1862, Praha) byl katolický kněz, probošt svatovítské kapituly na Pražském hradě. \n\nSyn správce choustnického panství Josefa Ignáce Václavíčka byl na kněze vysvěcen roku 1809 a působil jako kaplan v Plané nad Lužnicí. Roku 1814 byl jmenován děkanem v Načeradci a poté vikářem v Bystřici. Roku 1829 byl zvolen kanovníkem metropolitní kapituly u sv. Víta na Pražském hradě, roku 1837 se stal jejím děkanem a 1848 proboštem, s touto hodností souvisel i titul První prelát zemský. \n\nVáclav V. Václavíček byl veřejně a vlastenecky činný (člen Matice české), založil Dědictví sv. Prokopa, dosáhl hodnosti guberniálního rady a v letech 1861–1862 byl zemským poslancem. V letech 1829–1830 redigoval Časopis katolického duchovenstva, je autorem několika převážně teologických knih.\n\nByl také jmenován rytířem rakouského Leopoldova řádu.\n\n"}
{"id": "1183395", "url": "https://cs.wikipedia.org/wiki?curid=1183395", "title": "Rychnovský potok", "text": "Rychnovský potok\n\nNázev Rychnovský potok má více vodních toků:\n\n"}
{"id": "1183399", "url": "https://cs.wikipedia.org/wiki?curid=1183399", "title": "Nesmíš loudit", "text": "Nesmíš loudit\n\nNesmíš loudit je druhá sólová deska Marcely Březinové a zároveň pátá studiová v rámci její diskografie obecně. Titul vyšel v roce 1998 u vydavatelství G&B (George & Beatovens) na audiokazetě a kompaktním disku.\n\n"}
{"id": "1183400", "url": "https://cs.wikipedia.org/wiki?curid=1183400", "title": "Kanton Caen-5", "text": "Kanton Caen-5\n\nKanton Caen-3 (fr. \"Canton de Caen-3\") je francouzský kanton v departementu Calvados v regionu Normandie. Skládá se z části města Caen a obcí Éterville, Fleury-sur-Orne, Louvigny a Saint-André-sur-Orne.\n"}
{"id": "1183401", "url": "https://cs.wikipedia.org/wiki?curid=1183401", "title": "Orlando (jméno)", "text": "Orlando (jméno)\n\nOrlando je mužské osobní jméno italského původu, italská varianta jména Roland. V Česku neslo toto jméno k roku 2016 dvanáct lidí a jmeniny nemá v žádném českém kalendáři. Význam jména je „statečný“.\n\n\n"}
{"id": "1183404", "url": "https://cs.wikipedia.org/wiki?curid=1183404", "title": "Nucená výživa", "text": "Nucená výživa\n\nNucená výživa znamená krmení násilím proti vůli jedince. U lidí k němu docházelo zejména u vězňů, kteří se rozhodli protestovat proti svému trestu hladovkou, a upozornit tak na svůj případ, anebo v psychiatrických zařízeních. U zvířat bývá využíváno ke zrychlenému vykrmení, nejvíce u hus a kachen. Vede u nich ke ztučnění jater, díky čemuž vzniká delikatesa zvaná foie gras.\n\nNucená výživa bývá odpůrci označována za mučení, resp. týrání zvířat.\n\nNejčastěji byli k příjmu potravy násilím donuceni vězni, jejichž zdravotní stav se začal zhoršovat v důsledku hladovky.\n\nPro příjem výživy jim byla nosem nebo ústy zavedena asi 0,5 metru dlouhá plastová trubička do žaludku. Proces trval asi 20 až 30 minut, i poté však zůstávali kvůli strávení potravy až na dvě hodiny připoutáni na lůžko. \n\nNuceně vyživovány byly např. desítky vězňů na americké základně Guantánamo. K výživě sondou do žaludku byli přinuceni poté, co odmítli sníst devět jídel za sebou nebo když jejich hmotnost klesla pod 85 procent ideální tělesné váhy. \n\nNásilím byly nuceny v minulosti přijímat potravu také aktivistky zvané sufražetky, které počátkem 20. století hladovkou podporovaly svůj boj za volební právo žen.\n\nNejčastěji jsou nuceně vyživovány husy a kachny, a to za účelem produkce pochoutky foie gras. Mladí ptáci začínají být vykrmováni ve věku 10 až 14 týdnů, a to dvakrát až třikrát denně trubicí do jícnu nebo šiškami z kukuřice a otrub. Procedura může způsobit prasknutí jícnu nebo vést k nemocem jater.\n\nKvůli nucenému vykrmování zvířat je prodej foie gras v některých zemích světa zakázán. K tomuto kroku se rozhodla např. Kalifornie. V dalších zemích je sice zakázána jeho produkce, ale přitom je povolen dovoz. \n\n"}
{"id": "1183408", "url": "https://cs.wikipedia.org/wiki?curid=1183408", "title": "Robert Abernathy", "text": "Robert Abernathy\n\nRobert Henry Abernathy (6. června 1924, Tucson, Arizona – 6. dubna 1990, tamtéž) byl americký lingvista, vysokoškolský profesor a spisovatel science fiction, jehož tvorba je řazena do období tzv. Zlatého věku sci-fi.\n\nVystudoval prestižní Princetonskou univerzitu v New Jersey a pak pracoval jako dopisovatel pro rozhlas NBC. V letech 1945 až 1951 pracoval na Harvardově univerzitě jako asistent na katedře slovanských jazyků. V roce 1951 obhíjil disertační práci. Poté působil jako profesor lingvistiky na Coloradské univerzitě.\n\nV letech 1942-1956 napsal kolem čtyřiceti vědeckofantastických povídek, které vydával v různých pulpových magazínech (\"Planet Stories\", \"Astounding\", \"Fantastic Universe\", \"F&SF\", \"Galaxy\" a další). Mnoho jeho příběhů bylo zahrnuto do různých antologií klasické sci-fi.\n\nZ autorova díla vyšly česky pouze dvě povídky:\n\n"}
{"id": "1183409", "url": "https://cs.wikipedia.org/wiki?curid=1183409", "title": "Plískavice strakatá", "text": "Plískavice strakatá\n\nPlískavice strakatá (\"Cephalorhynchus commersonii\") je poměrně malý druh kytovců z čeledi delfínovitých. Nápadná je svým výrazným černobílým zabarvením. odtud pochází i její druhové jméno „strakatá“.\n\nVyskytuje na dvou místech od sebe vzdálených asi 8500 km (130° zeměpisné délky). Větší a více jedinci obývaná oblast se nachází v Atlantském oceánu na jihu Jižní Ameriky. Sahá od poloostrova Valdés na východním pobřeží Argentiny, okolo Falkland, přes Magalhãesův průliv, kolem Ohňové země a přes Drakeův průliv na jihu kontinentu až po subantarktické souostroví Jižní Shetlandy. Jejich výskyt okolo jižního konce světadílu částečně pokračuje i do jižní části západního pobřeží omývaného Tichým oceánem. Druhá oblast výskytu se nachází v blízkém okolí subantarktických Kerguelenových ostrovů na jihu Indického oceánu. Na základě genetických studií obou skupin bylo shledáno, že se oddělily asi před 10 000 léty.\n\nPlískavice strakatá žije v plytkých pobřežních vodách, mezi ostrůvky, ve fjordech, zálivech, přístavech, ústích a občas i v brakických tocích řek. Upřednostňuje místa s širokým a plochým pobřežním šelfem a s vodou teplou od 1 do 16 °C, v průběhu zimy se od břehu vzdaluje za přemísťujícími se rybami. Jen zřídka je spatřena v hloubce větší než 200 metrů.\n\nJe to malý delfín dorůstající do délky 1,3 až 1,5 m a vážící nejvíce okolo 65 kg. Zobák nemá vytvořen, její tupě zakončená hlava je kuželovitá. Po obou stranách hlavy má v přední části dvě plytké podélné rýhy. Hrudní ploutve jsou široké, hřbetní je nízká a nahoře zaoblená. Každá polovina horní í dolní čelisti obsahuje 27 až 30 zubů. Samice jsou obvykle o málo větší než samci, stejně tak jako jedinci z Indického oceánu jsou větší než ti od Jižní Ameriky.\n\nZákladní barva jejího těla je bílá s černými skvrnami. Černou barvu mívá hlava a menší plochy jsou na břichu, prsní, hřbetní i ocasní ploutvi. Od hlavy směrem dozadu vybíhá různě široký černý klín až k prsním ploutvím, černě zbarvená hřbetní ploutev zase bývá spojena s černě zbarveným kořenem ocasu. Vybarvení se liší podle geografické polohy, věku a pohlaví zvířete.\n\nVyskytují se obvykle jednotlivě nebo ve třech, ojediněle jsou vídávány ve skupinkách čítajících okolo 100 kusů. Na jejich přítomnost často upozorňují doprovázející hejna ptáků, nejčastěji rybáků. Plavou velmi rychle, až 13 km/hod a jsou považovány za hravé. Často plavou na zádech za loďmi nebo využívají vzniklých vln k různým akrobatickým kouskům. Byly pozorovány, jak si u pláží hrají s plovoucími předměty.\n\nJsou v převážné míře masožravé, žerou hlavně ryby, korýše, chobotnice a nejrůznější mořské bezobratlé a v malém množství i řasy. Ryby loví dvěma způsoby, buď vytvoří půlkruh a ženou hejno ryb k břehu, nebo ve větší vzdálenosti od břehu vytvoří okolo hejna kruh ve kterém je chytají. Při lovu proti břehu občas některá v plytké vodě uvázne, bývá však schopná se sama do vody vrátit. V zajetí sežere 3 kg ryb denně.\n\nK páření, o němž není mnoho informací, dochází v září až únoru. Po březosti trvající 10 až 12 měsíců se rodí jedno mládě velké 0,4 až 0,5 m a vážící 5 až 7,5 kg. Pevnou potravu začíná zkoušet ve dvou měsících věku, celé ryby žere od 4 měsíců a kojeno je asi 9 měsíců. Samci bývají pohlavně dospělí po 6 létech, samice o rok dříve. Ve volné přírodě pravděpodobně nežijí déle než 10 roků, v zajetí se běžně dožívají 18 let, je popsán jedinec doživ se 25 let. Dobře se chovají v mořských akváriích.\n\nVyjma člověka mají velmi málo přirozených nepřátel. V Patagonii a okolo Ohňové země jsou nezákonně loveni domorodci pro maso a olej i jako návnada.\n\nNěkterými odborníky jsou odděleně žijící skupiny plískavic strakatých považované za poddruhy:\n\n"}
{"id": "1183411", "url": "https://cs.wikipedia.org/wiki?curid=1183411", "title": "Expozice historie železniční dopravy", "text": "Expozice historie železniční dopravy\n\nExpozice historie železniční dopravy je muzejní expozice v Telči, vznikla v rámci projektu DY–THA rail mezi lety 2012 a 2014. Expozice je umístěna v kolejovém depu v Telči.\n\nExpozice vznikla pod vedením operačního programu Evropská územní spolupráce Rakousko – Česká republika 2007–2013 s realizací v termínu od 1. ledna 2012 do 31. srpna 2014, cílem projektu byl rozvoj potenciálu stávající železniční trati Kostelec u Jihlavy–Slavonice s návazností na cyklostezku v Rakousku a nabídnutí spojených turistických aktivit. Spolu s projektem vznikají expozice lokomotiv, vagonů a další techniky v prostorách nádraží Českých drah.\n\nV expozici depa jsou vystaveny historické želežniční vozy, informační panely o historii a současnosti železniční tratě Kostelec–Slavonice s náčtrky, fotografiemi a texty. V expozici jsou také umístěny další předměty, technická zařízení a další.\n\n"}
{"id": "1183414", "url": "https://cs.wikipedia.org/wiki?curid=1183414", "title": "Oleg Tverdochleb", "text": "Oleg Tverdochleb\n\nOleg Tverdochleb ( Oleh Tverdochlib) (* 3. listopadu 1969, Dněpropetrovsk – 18. září 1995 tamtéž) byl ukrajinský atlet, mistr Evropy v běhu na 400 metrů překážek z roku 1994.\n\nK jeho prvním mezinárodním úspěchům patřilo šesté místo v olympijském finále běhu na 400 metrů překážek v roce 1992 v Barceloně. Stejného umístění dosáhl v této disciplíně na světovém šampionátu o rok později. Jeho největším úspěchem se stal titul mistra Evropy v běhu na 400 metrů překážek z roku 1994 v Helsinkách, kde zvítězil ve svém osobním rekordu 48,06 s. O rok později nečekaně zemřel po zásahu elektrickým proudem.\n\n"}
{"id": "1183415", "url": "https://cs.wikipedia.org/wiki?curid=1183415", "title": "Alain Blondel", "text": "Alain Blondel\n\nAlain Blondel (* 7. prosince 1962, Le Petit-Quevilly) je bývalý francouzský atlet, mistr Evropy v desetiboji z roku 1994.\n\nDvakrát – v roce 1988 a 1992 – startoval v desetiboji na olympiádě. V roce 1994 se stal v této disciplíně mistrem Evropy v osobním rekordu 8453 bodů, zároveň v této sezóně skončil třetí v halovém sedmiboji na halovém mistrovství Evropy.\n\n"}
{"id": "1183421", "url": "https://cs.wikipedia.org/wiki?curid=1183421", "title": "Customer generated media", "text": "Customer generated media\n\nCustomer generated media (CGM), někdy označovaný jako user generated media (UGM), zahrnuje různé formy aktivního přispívání uživatelů internetu k tvorbě obsahu webových stránek. CGM se odkazuje na písemné, audio nebo video obsahy vytvořené konečnými uživateli, kteří využívají základní nebo profesionální nástroje. Tyto obsahy uživatelé sdílejí, komentují, hodnotí a předávají si je mezi sebou. Pro spotřebitele, kteří se rozhodnou pro nákup určitého produktu jsou názory, reference nebo různé doporučení od ostatních uživatelů internetu stále častějším zdrojem informací, které jsou zveřejněné v prostředí Web 2.0 a ovlivňují jejich nákupní chování.\nZ tohoto pohledu může monitorování CGM představovat pro podnikatelské subjekty určitou konkurenční výhodu. Tato forma komunikačního obsahu může představovat výborný zdroj reakcí spotřebitelů na nové výrobky uvedené na trh nějakou firmou. CGM má výrazný vliv na názory spotřebitelů pohybujících se na internetu a někdy může být účinnější než virtuální nebo guerilla marketing. Společnosti neumí úplně kontrolovat tento tip marketingu, ale je možné aby se podíleli na vytváření obsahu konverzací a to tím, že se přidají do komunikace, kde zákazníci sdílejí svoje názory nebo zkušenosti. Společnosti mohou také iniciovat vytváření CGM tím, že požádají zákazníky, aby vyjádřili svoje názory, zkušenosti, spokojenost a nespokojenost nebo aby přispěli svými kreativními nápady k vytvoření určitého obsahu značky, produktu nebo služby.\n\nCGM můžou být generované v různých formách, např.:\n\nBlogy – jsou to většinou jednoduché textové stránky, někdy nazývané jako deníky, s grafikou neb bez ní, představují osobní názory jednoho nebo více autorů, zároveň však tvoří prostor pro další komunikaci. Autor se nejčastěji zaměřuje na určitou skupinu uživatelů a vyvolává diskuzi na určitá témata. Tato forma využívá přirozené potřeby lidí komunikovat mezi sebou, čerpat informace a obhajovat svoje názory. Blogy jsou v dnešní době zařazeny mezi nejčastěji navštěvované informační internetové weby. Blogy se považují za nový druh médií, které přináší zajímavé a netradiční informace spotřebitelům a ostatním zainteresovaným skupinám.\n\nSdílení videí a fotografií – v současné době velmi oblíbená a zábavná služba v rámci Web 2.0, kde je možné prostřednictvím specializovaných serverů uploadovat amatérské, ale i profesionální videa, případně i fotografie (např. YouTube.com). Tento kanál vyžívá stále více firem na propagaci svých produktů nebo služeb.\n\nDiskusní fóra a tzv. message boards – jde o skupinu spotřebitelů, kteří se zajímají o některé výrobky nebo služby. Např., to mohou být fóra, která se týkají značky automobilů, počítačů, mobilních telefonů, elektroniky nebo softwaru, či životního stylu. Typickým aktivním účastníkem takových fór je člověk, který se zajímá o určitý produkt a potřebuje získat více informací i skrze názory jiných spotřebitelů.\n\nWiki systémy – jsou další formou CGM, které umožňují okamžité úpravy internetových stránek prostřednictvím jakéhokoliv internetového uživatele. Takovým nejznámějším systémem je Wikipedia, která je asi nejrozsáhlejší internetová, vícejazyčná encyklopedie na světě. Funguje na principu dobrovolného přispívání článků, z kterých pak mohou ostatní uživatelé čerpat nebo je upravovat.\n\nHodnotící stránky (tzv. rating sites) – tyto stránky mají přímý a dost významný dopad na nákupní chování spotřebitelů. Hodnocení přichází většinou od spotřebitelů a dodává produktům potřebnou kredibilitu a pomáhá zvyšovat jejich prodej.\n\nKluby a skupiny – jde hlavně o velmi úzce zaměřené skupiny zájemců, kteří se soustředí na jedno téma nebo produkt, např. fankluby, sběratelské kluby, atd.\n\nTzv. third party web sites – jsou to malé, ale velmi aktivní skupiny spotřebitelů s velkým vlivem. Tyto zdroje jsou často navštěvovány a monitorovány i ze strany firem.\n\nPřímá odpověď firmě – tato forma patří také mezi CGM, ať už v pozitivní nebo kritické formě. Je zaměřena přímo na danou firmu a využívá několik komunikačních kanálů.\n\nSocial shopping – je forma, která se zakládá na názorech na výrobky, služby a ceny, které uživatelé sdílejí s ostatními a zároveň tak vytvářejí komunitu lidí s podobnými zájmy a zkušenostmi. Hlavní síla social shoppingu spočívá v kombinaci nakupování a sdílení zkušeností s konkrétními produkty. Komunikační platforma vzniká z iniciativy firmy, ale i uživatelů internetu, kterou by měla firma monitorovat.\n\nOblast CGM se rychle vyvíjí a zasahuje i další média jako jsou např. moblog, jsou to blogy dostupné z mobilních telefonů, dále vlog, představující zprávy založené na bázi online televizního vysílání ve formě videa, či podcasting, který využívá sdílení zkušeností ostatních nakupujících a zákazníků prostřednictvím sociálních sítí.\n\nTrendy, které mohou představovat určité výhody při využívání CGM:\n\n1.) Spotřebitelé se stále více spoléhají na přátelské, ale i cizí on-line poradenství při zvažování nákupu.\n2.) Sociální stránky budou podporovat zvyšování poptávky a hodnoty WOM média (Word-of-mouth).\n3.) Spotřebitelé věří stále více CGM než obyčejným reklamám.\n4.) Spotřebitelé důvěřují více názorům ostatních spotřebitelů než novinám nebo jiným médiím.\n"}
{"id": "1183423", "url": "https://cs.wikipedia.org/wiki?curid=1183423", "title": "Královny popu v Opeře", "text": "Královny popu v Opeře\n\nKrálovny popu v Opeře je první ze série hudebních alb se záznamem výročního benefičního galakoncertu tzv. „Královen popu“, pořádaných od roku 2000.\n\n"}
{"id": "1183428", "url": "https://cs.wikipedia.org/wiki?curid=1183428", "title": "Chci nejenom dávat", "text": "Chci nejenom dávat\n\n„Chci nejenom dávat“ je pilotní singl Marcely Březinové z její debutové desky \"Každej to má rád\". Nahrávka vyšla na začátku roku 1993 na kompaktním disku u vydavatelství Bonton, a to v oficiální i promo verzi s přídavkem dalších tří skladeb („Tak mi nenadávej“, „Be a Friend of Mine“ a „Rock'n'roll Feeling“).\n\n\n"}
{"id": "1183435", "url": "https://cs.wikipedia.org/wiki?curid=1183435", "title": "Demokratické primárky voleb prezidenta USA 2016", "text": "Demokratické primárky voleb prezidenta USA 2016\n\nDemokratické primárky voleb prezidenta USA 2016 se konaly v padesáti unijních státech, Kolumbijském distriktu a amerických teritoriích, včetně možnosti účasti amerických občanů žijících v zahraničí. Probíhaly od 1. února do 14. června 2016 před celonárodním stranickým sjezdem – konventem, jenž se uskutečnil mezi 25.–28. červencem 2016 ve Filadelfii. Občané v nich vybrali 4 051 tzv. zavázaných delegátů, kteří na konventu spolu se 719 tzv. superdelegáty (se 715 hlasy) zvolili kandidáta Demokratické strany pro všeobecné prezidentské volby v listopadu 2016. Tradičně uplatňovaly formu tzv. primárek, tj. primárních voleb nebo tzv. kaukusů, tj. stranických schůzí občanů. Konvent také schválil kandidáta na úřad viceprezidenta.\n\nÚřadující prezident Barack Obama již nebyl způsobilý kandidovat potřetí v důsledku omezení ze strany XXII. dodatku Ústavy, který stanovil, že každý prezident může úřad vykonávat nejvýše dvě volební období. Vítězný kandidát vzešlý z demokratického nominačního procesu se utká v prezidentské volbě s kandidátem Republikánské strany, spolu s nominanty dalších politických subjektů.\n\nV Iowě Hillary Clintonová porazila Bernieho Sanderse nejtěsnějším rozdílem v historii konání stranických shromáždění. Martin O'Malley ukončil kampaň po iowském volebním shromáždění na počátku února 2016, když jako třetí v pořadí zaostával za zbylou dvojicí Clintonová a Sanders. Agentura Associated Press a stanice NBC News 6. června 2016 označily Clintonovou za předpokládanou kandidátku demokratů, když získala dostatečný počet zavázaných delegátů a superdelegátů s jistotou nominace na sjezdu. Bývalá ministryně zahraničí a senátorka se tak stala první ženou v historii Spojených států, které se podařilo docílit nominace ve velké politické straně. Oficiálně dosáhla většiny zavázaných delegátů 7. června po vítězných primárkách v Kalifornii a New Jersey. Prezident Barack Obama, viceprezident Joe Biden a senátorka Elizabeth Warrenová ji formálně vyjádřili podporu 9. června 2016.\n\nV týdnech následovaných po znovuzvolení amerického prezidenta Baracka Obamy z Demokratické strany v roce 2012, začala média spekulovat nad možnými kandidáty do demokratického nominačního procesu v následujícím volebním klání 2016. V centru zájmu se ocitly možné vyhlídky na úspěch tehdejší ministryně zahraničí Hillary Clintonové, která se následně podruhé rozhodla vstoupit do volebního soupeření o Bílý dům v roce 2016. V letech 2001–2009 zastávala úřad americké senátorky za stát New York a v období 1993–2001 byla první dámou z titulu manželky prezidenta Billa Clintona. Průzkum provedený v lednu 2013 médii \"Washington Post\" a ABC News ukázal, že se mezi Američany těšila výrazné popularitě. Výsledek vedl řadu komentátorů a pozorovatelů k předpokladu, že se tím zvýšily její šance na podání kandidatury, a že do nominačního závodu by mezi demokraty vstupovala z pozice lídra.\n\nClintonová počítala s odloženým zveřejněním kampaně, snad až na červenec 2015. Dne 3. dubna téhož roku bylo oznámeno, že si pronajala malou kancelář na adrese Pierrepont Plaza 1 v newyorském Brooklynu. Média spekulovala, že by se mohlo jednat o ústředí plánované volební kampaně. Zprávy z 10. dubna udávaly, že k oficiálnímu prohlášení by mělo dojít v neděli o dva dny později. Na rozdíl od zveřejnění kampaně v roce 2008, které se konalo na střední škole v Iowě za účasti tisícovky přihlížejících, se Clintonová rozhodla zahájit kampaň skrze videokanál YouTube 12. dubna 2015 v 15 hodin EDT, když v šotu oznámila: „\"Každý den potřebují Američané svého šampiona a já se jím chci stát.\"“ Navazující týden se vydala do Iowy a New Hampshire, prvních států figurujících na seznamu primárek a kaukusů. Vedoucím její volební kampaně byl jmenován John Podesta. Po republikánských senátorech Tedu Cruzovi a Randu Paulovi se stala třetí osobou objevující se v celonárodních průzkumech, jež oznámila kandidaturu. Den po jejím ohlášení vstoupil do boje republikánský senátor z Floridy Marco Rubio.\n\nZ liberálně-levicového křídla strany přicházely výzvy po více progresivním kandidátovi, což mnozí v této frakci vnímali jako osobu pocházející ze stranických řídících struktur. Krátce na to začala být touto skupinou vyzývána k účasti v primárkách americká senátorka Elizabeth Warrenová, navzdory jejím opakovaným vyjádřením, že o takový krok nemá zájem. Hnutí MoveOn.org, zformované v reakci na Clintonův impeachment v roce 1998, oznámilo, že by jeho kampaň na podporu senátorčiny kandidatury „Run Warren Run“ měla být zastavena 8. června 2015. Newhampshirský člen štábu Kurt Ehrenberg se připojil k týmu Bernieho Sanderse a očekávalo se, že tak učiní většina dalších členů.\n\nHistoricky daná zvyklost, že se do prezidentského závodu zapojují také úřadující viceprezidenti, pokud již stávající hlava státu nemůže soutěžit, znamenala významné spekulace na adresu potenciální kandidatury úřadujícího viceprezidenta Joea Bidena. Ten se v minulosti neúspěšně ucházel o demokratickou prezidentskou nominaci v letech 1988 a 2008. Úvahy byly přiživovány vlastními Bidenovými prohlášeními, v nichž vyjadřoval zájem nad možným zapojením se do boje v roce 2016. Definitivní rozhodnutí pak oznámil 21. října 2015 v projevu z Růžové zahrady Bílého domu, kde po jeho boku stáli manželka Jill Tracy Bidenová s prezidentem Obamou, a v němž se vzdal záměru kandidovat.\n\nAmerický nezávislý senátor Bernie Sanders oficiálně vyhlásil prezidentskou kandidaturu 26. května 2015 ve vermontském Burlingtonu. Neoficiální oznámení učinil již 30. dubna téhož roku a spekulace o tomto kroku se objevovaly od roku 2014. Za potenciálního kandidáta byl označován minimálně od září 2014. V letech 1981–1989 zastával úřad starosty vermontského Burlingtonu, následně mezi roky 1991–2007 působil jako jediný kongresman ve Sněmovně reprezentantů za Vermont a od roku 2007 sloužil v pozici amerického senátora za tento stát, s uplynutím druhého šestiletého mandátu v lednu 2019. Představuje největšího rivala Hillary Clintonové v primárních volbách, když je podporován silnou kampaní na venkově a stoupenci na sociálních médiích.\n\nSanders přitáhl velké zástupy lidí na své mítinky. Styl populistické a sociálně-demokratické politiky mu zajistil podporu voličů z dělnické vrstvy, především mladších čtyřiceti let. Centrem kampaně se podle jeho slov měla stát otázka nerovnosti příjmů a bohatství, která působila rozklad americké střední třídy. Deník \"The New York Times\" 30. září 2015 napsal, že za předchozí tři měsíce od příznivců shromáždil přes 26 milionu dolarů, čímž těsně zaostával za 28 miliony Hillary Clintonové. Jako prvnímu se mu však podařilo vybrat příspěvky od více než jednoho milionu osob.\n\nBývalý americký senátor, a v letech 1987–1988 ministr válečného námořnictva v Reaganově administrativě, Jim Webb oznámil v listopadu 2014 zřízení průzkumné komise (exploratory committee) – typu organizace zakládané především před primárkami –, pro přípravu možné kandidatury v demokratickém nominačním procesu. Webb se tak stal prvním důležitým uvažovaným kandidátem, jenž v rámci Demokratické strany učinil tento formální krok.\n\nBývalý marylandský guvernér a starosta Baltimoru Martin O'Malley provedl formální kroky k zahájení kampaně v lednu 2015, kdy najal osoby a také prodloužil stávající pracovní smlouvy politicky aktivnímu personálu, který pro něj pracoval předchozí rok v Iowě – tradičním zahajovacím státu primárek. Jednalo se o zaměstnance politického akčního výboru (political action committee, PAC), typu organizace zřizované na podporu kandidáta. Již v roce 2012 O'Malley založil politický akční výbor nazvaný „O’ Say Can You See“, jehož hlavním posláním bylo shromažďování prostředků pro různé demokratické kandidáty, stejně tak i podpora dvou přímých marylandských iniciativ, legislativních návrhů v roce 2014. Roku 2015 se pak daný akční výbor stal O'Malleyho zázemím pro jím zvažovanou kampaň v primárkách. Kandidaturu oficiálně oznámil 30. května 2015 v marylandském Baltimoru. Po nepřesvědčivém výsledku v iowském kaukusu ji ukončil 1. února 2016.\n\nAmerický profesor právní vědy na Harvardově univerzitě Lawrence Lessig oznámil v srpnu 2015 nečekaný záměr vstoupit do boje o prezidentskou kandidaturu, pokud jím založená průzkumná komise shromáždí milion dolarů do svátku Dne práce, jenž se v daném roce slavil 7. září. Po dosažení tohoto cíle akademik oficiálně otevřel svou kampaň 9. září 2015 v newhampshirském Claremontu. Hlavní stan kampaně sídlil v massachusettsském Cambridge.\n\nKandidaturu Lessig charakterizoval jako referendum o legislativních reformách financování volebních kampaní a volebního systému. Kampaň preferovala jediné téma a to restauraci demokracie prostřednictvím jeho návrhu nazvaného Citizen Equality Act (zákon občanské rovnosti), který byl spojen s reformou volebního systému. Ta měla s dalšími zákony minimalizovat praktiky gerrymanderingu a zajistit přístupnost volebního práva, respektive omezit překážky pro zákonné uplatňování tohoto práva. Stažení kandidatury oznámil 2. listopadu 2015 formou videoprohlášení. Uvedl, že vzhledem k tomu, že nebyl ve Spojených státech všeobecně známou osobou, nemohl dosáhnout jednoprocentní podpory alespoň ve třech celostátních průzkumech šest týdnů před první debatou, podpory – která byla požadována pro účast v debatách demokratických kandidátů.\n\nUvedeni jsou kandidáti v abecedním pořadí dle příjmení, kteří se objevili v pěti a více hlavních nezávislých průzkumech Spojených států, účastnili se všech televizních debat a fór, stejně tak figurují na hlasovacích lístcích všech unijních států a byli podpořeni superdelegáty.\n\nK získání stranické nominace kandidáta na celostátním sjezdu bylo třeba dosáhnout hranice 2 383 delegátů.\n\n\n\n\nDemokratické primárky byly nepřímé volby, v nichž voliči volili a vybírali delegáty pro červencový celonárodní konvent ve Filadelfii, respektive část z celkového počtu delegátů, tzv. zavázané delegáty. Delegáti pak na sjezdu v přímé volbě hlasují pro prezidentského kandidáta. V některých státech Unie pravidla delegátům umožňují, aby nebrali ohled na výběr voličů a na konventu se rozhodli podle vlastního vědomí (\"nezavázané\" primárky a shromáždění). Naopak v jiných státech tamní legislativa a stranická pravidla požadují, aby delegáti volili pouze kandidáta, kterého voliči vybrali (\"zavázané\" primárky a shromáždění).\n\nV prezidentských demokratických primárkách bylo pro konvent určeno 4 051 zavázaných delegátů.\n\nDemokratický národní výbor vydal zákaz, aby se primárky a shromáždění uskutečnily již v lednu 2016. Jejich průběh v únoru pak povolil pouze Iowě, New Hampshire, Jižní Karolíně a Nevadě. Pokud by státy tato pravidla porušily, čekal je postih ve snížení počtu zavázaných delegátů na polovinu a odebrání všech superdelegátů.\n\nKandidát, který v konkrétním státu nepřekročil hranici 15 % platných hlasů, ztratil nárok na zisk zavázaných delegátů.\n\nNezavázaných delegátů, neboli tzv. superdelegátů, bylo určeno 715 delegátů. Vzhledem k možným úmrtím, odstoupením, výsledkům dopňujících stranických voleb a dalším okolnostem, mohl být konečný počet superdelegátů na sjezdu nižší. Supergelegáty tvořilo:\n"}
{"id": "1183443", "url": "https://cs.wikipedia.org/wiki?curid=1183443", "title": "Novoržev", "text": "Novoržev\n\nNovoržev () je město v Pskovské oblasti Ruské federace. Při sčítání lidu v roce 2010 měl 3695 obyvatel.\n\nNovoržev leží přibližně 140 kilometrů na jihovýchod od Pskova, správního střediska celé oblasti.\n\nZa druhé světové války byl Novoržev 17. července 1941 obsazen německou armádou a 29. února 1944 dobyt zpět jednotkami 2. pobaltského frontu Rudé armády.\n"}
{"id": "1183445", "url": "https://cs.wikipedia.org/wiki?curid=1183445", "title": "Marek Baraniecki", "text": "Marek Baraniecki\n\nMarek Baraniecki (* 16. června 1954 Gliwice) je polský spisovatel science fiction.\n\nPovoláním inženýr studoval na Slezské polytechnice. Od roku 1976 se snažil prosadit jako novinář ve studentských časopisech. Publikoval články v sociálně-kulturním týdeníku \"Katolík\" .\n\nDebutoval v roce 1983 na stránkách časopisu Fantastyka s příběhem \"Karlgoro godzina 18.00\", který byl uznán za nejlepší povídku publikovanou v tomto roce v časopise. V roce 1984 odešel z práce aby se věnoval jen psaní. Vydal sbírku povídek \"Głowa Kasandry\" (1985). Za povídku stejného názvu získal v roce 1985 cenu Janusze A. Zajdela.\n\nVítězný příběh byl vydán v nákladu v 150 tisíc kusů a také měl mít rozhlasovou adaptaci, z které díky cenzuře sešlo. Po několika letech se Baraniecki vzdal psaní a vrátil se do práce.\n"}
{"id": "1183447", "url": "https://cs.wikipedia.org/wiki?curid=1183447", "title": "Fondation Louis Vuitton", "text": "Fondation Louis Vuitton\n\nFondation Louis Vuitton, také Nadace Louise Vuittona, ( \"Fondation d'entreprise Louis Vuitton\") je budova a multifunkční kulturní středisko vystavěné v Paříži v letech 2008 – 2014 podle návrhu americko - kanadského architekta Franka Gehryho, spoluautora pražského Tančícího domu. Je umístěna v Boulogneském lesíku, poblíž botanické zahrady Jardin d'acclimatation.\n\nS nápadem postavit v Paříži novou budovu galerie moderního umění s využitím i pro další kulturní a společenské akce přišel již v roce 2000 Bernard Arnault, předseda představenstva koncernu LVMH - Moët Hennessy Louis Vuitton. Oslovil architekta Franka Gehryho, podle jehož návrhu byla v Paříži v roce 1994 postavena budova American Center (dnes sídlo filmového muzea Cinémathèque française). Frank Gehry představil svůj ideový návrh budovy se skleněnou fasádou, v níž se zrcadlí obloha, koruny okolních stromů a vodní plocha obklopující stavbu, což vytváří dojem pohybujícího se objektu.\n\nProjekt byl schválen v roce 2006; město Paříž, které vlastní park udělilo stavební povolení v roce 2007. V roce 2008 započala výstavba, ale v roce 2011 byla stavba pozastavena a následovala řada soudních jednání se sdružením pro ochranu Boulogneského lesíka. Odpůrci si stěžovali, že nová budova naruší zeleň historického parku a budova bude stát příliš blízko veřejné cesty. Město se proti rozhodnutí soudu odvolalo, což podpořil i francouzský architekt Jean Nouvel. Nakonec byl schválen zvláštní zákon (Assemblée Nationale), který stanovil, že projekt budovy Fondation Louis Vuitton je v národním zájmu a \"dílo celosvětového významu\", což umožnilo ve stavbě pokračovat. \n\nSoukromé muzeum bylo otevřeno pro veřejnost v říjnu 2014, finanční náklady dosáhly výše 143 miliónů dolarů. Spravuje ho nadace Fondation d'entreprise Louis Vuitton (dříve Fondation d'entreprise Louis Vuitton pour la création), po 50 letech přejde do majetku města. Před oficiálním otevřením se zde konala přehlídka dámské módy značky Louis Vuitton pro jaro/léto 2015.\n\nDekonstruktivistickou budovu o celkové ploše 3 500 m² tvoří ocelová konstrukce s dřevěnými nosníky a ocelovými sloupy, nakloněnými všemi směry, kterou zakrývá prosklená obálka, tvořená 12 skleněnými „plachtami“. Uvnitř se nachází 11 galerií, centrální auditorium pro 1000 návštěvníků a restaurační prostory. Součástí stavby obklopené vodními kaskádami jsou 3 venkovní terasy s výhledem na město Paříž a jeho okolí.\n\nPři projektování stavby byl pro modelování jednotlivých dílů použit software 3D Digital Project. Na projektování í výstavbě budovy se podíleli kromě Francie i odborníci různých profesí z dalších evropských zemí. Z České republiky to byly například firmy Sipral (hliníkové fasádní díly) a FK sevis (protipožární ochrana).\n\nBudova, která připomíná „skleněný oblak“, „obřího stříbrného brouka“ nebo „plachetnici“ se po svém dokončení stala dalším symbolem Paříže, nazývaným „Eiffelovou věží 21. století“.\n\nUměleckou ředitelkou Fondation Louis Vuitton je od roku 2006 Suzanne Pagé, dlouholetá ředitelka Musée d'art moderne de la Ville de Paris. Základem sbírek moderního a současného umění nově otevřených galerijních prostorů jsou díla známých umělců (Andy Warhol, Andreas Gursky, Wolfgang Tillmans, Gerhard Richter, Jean-Michel Basquiat, Jeff Koons, Gilbert & George, nebo Adrián Villar Rojas).\n\n"}
{"id": "1183448", "url": "https://cs.wikipedia.org/wiki?curid=1183448", "title": "NGC 7006", "text": "NGC 7006\n\nNGC 7006 (také známá jako Caldwell 42) je kulová hvězdokupa vzdálená 137 000 světelných let v souhvězdí Delfína o hodnotě magnitudy 10,6. Objevil ji britský astronom William Herschel 21. srpna 1784.\n\nNa obloze se nachází ve východní části souhvězdí, 3,5° východně od hvězdy Gama Delphini čtvrté magnitudy. Kvůli její velké vzdálenosti jsou její nejjasnější hvězdy slabší 15. magnitudy. 8° jihovýchodně od ní se nachází mnohem jasnější kulová hvězdokupa Messier 15.\n\nSídlí na okraji Mléčné dráhy v galaktickém halu a její vzdálenost od Země je pětinásobkem vzdálenosti Slunce od středu Galaxie. Galaktické halo je oblast zhruba kulového tvaru tvořená temnou hmotou, plynem a rozptýlenými hvězdokupami. Její odhadovaná hmotnost je 3,0 × 10 formula_1\n\n\n"}
{"id": "1183449", "url": "https://cs.wikipedia.org/wiki?curid=1183449", "title": "Chlumek (rozcestník)", "text": "Chlumek (rozcestník)\n\nNázev Chlumek nese více míst:jednak sídla:\ntaké zámek a tvrziště:\nale zejména kopce:\n\ns variantou Chlůmek:\n\n"}
{"id": "1183455", "url": "https://cs.wikipedia.org/wiki?curid=1183455", "title": "Jestřábí", "text": "Jestřábí\n\nNázev Jestřábí označuje více míst:\n\n"}
{"id": "1183459", "url": "https://cs.wikipedia.org/wiki?curid=1183459", "title": "Ludmila Škorpilová", "text": "Ludmila Škorpilová\n\nLudmila Škorpilová-Grošová (19. března 1936 Praha – 1. března 2016 Ústí nad Labem) byla česká operní zpěvačka - mezzosopranistka.\n\nLudmila Škorpilová se narodila 19. března 1936 v Praze. Abolvovala Střední pedagogickou školu v Praze. Po maturitě studovala zpěv na Pražské konzervatoři u Běly Chalabalové, později pokračovala soukromým studiem u Zdeňka Otavy.\n\nV roce 1959 byla přijata jako sólistka do operního souboru Severočeského divadla v Ústí nad Labem. I když často hostovala v opeře Národního divadla a jiných operních scénách, zůstala ústeckému divadlu věrná po celý život.\n\nVytvořila zde celou řadu rolí českého i světového repertoáru. (např. Antonín Dvořák: Ježibaba, Káča; Bedřich Smetana: Martinka, Panna Róza, Anežka; Leoš Janáček: Kostelnička; Wolfgang Amadeus Mozart: Donna Elvíra, Cherubín, Dorabella; Gaetano Donizetti: Alžběta v Marii Stuartovně; Giuseppe Verdi: Azucena, Amneris, Ulrika, Eboli; Georges Bizet: Carmen; Richard Strauss: Oktavián; Richard Wagner: Brangäna). Její poslední premiérou byla v roce 1998 Lotinka v Dvořákově opeře Jakobín.\n\nZa celoživotní dílo byla vyznamenána titulem „Zasloužilá umělkyně“.\n\n\n"}
{"id": "1183471", "url": "https://cs.wikipedia.org/wiki?curid=1183471", "title": "Křížová cesta (Černý Důl)", "text": "Křížová cesta (Černý Důl)\n\nKřížová cesta v Černém Dole na Trutnovsku se nachází v obci u kostela u zdi zrušeného hřbitova. Spolu s kostelem je chráněna jako nemovitá Kulturní památka České republiky.\n\nKřížová cesta byla založena roku 1842. Nachází se u kostela svatého Michaela při hřbitovní zdi. Tvoří ji čtrnáct kamenných kapliček sestavených z dříku, sloupku s nikou pro pašijový obrázek a stříšky s římskou pořadovou číslicí.\n\nPo 2. světové válce zastavení chátrala. Některá byla rozvalena nebo postávala neuspořádaně. Přesto se dochovaly všechny kamenické prvky všech kapliček. Roku 2011 byla zastavení opravena z iniciativy obce a nové pašijové obrázky namaloval černodolský kronikář Vladimír Vít. Spolu s kapličkami byla opravena památkově chráněná podpěrná zeď a kolem kostela byl založen park.\n\nKřížová cesta byla nově otevřena 29. září 2011 po česko-německé mši, kterou sloužil P. Josef Rybář.\n\n\n\n"}
{"id": "1183472", "url": "https://cs.wikipedia.org/wiki?curid=1183472", "title": "Pavol Mycio", "text": "Pavol Mycio\n\nPavol Mycio (* 10. května 1950) je bývalý slovenský fotbalista, útočník. \n\nSe svým bratrem Andrejem Myciem nastupoval ve druhé lize za Chemlon Humenné. Jeho strýc Michal Mycio hrál fotbalovou ligu za Jednotu Košice a Vítkovické železárny. \n\nV československé lize hrál za Lokomotívu Košice. Dal 3 ligové góly. Ve druhé nejvyšší soutěži hrál za Duklu Banská Bystrica a Chemlon Humenné. Do Lokomotívy přestoupil z Chemlonu Humenné.\n\n\n"}
{"id": "1183473", "url": "https://cs.wikipedia.org/wiki?curid=1183473", "title": "Mistrovství Evropy v zápasu řecko-římském", "text": "Mistrovství Evropy v zápasu řecko-římském\n\nMistrovství Evropy v zápasu řecko-římském je sportovní akce pořádaná každou zápasnickou sezonu Mezinárodní zápasnickou federací.\n\nTurnaje mistrovství Evropy v zápase řecko-římském se pořádají od konce devatenáctého století. Turnaje mistrovství Evropy měly jak amatérskou tak profesionální podobu. Amatérská mistrovství Evropy byla až do vzniku Mezinárodní zápasnické federace v roce 1921 pořádána různými sportovními spolky a organizacemi a z dnešní pohledu jsou tato mistrovství Evropy brána jako neoficiální. Bylo zcela běžné, že během jednoho roku se pořádalo hned několik turnajů s označením amatérské mistrovství Evropy. Pro český zápas tak památné vítězství Gustava Frištenského na amatérském mistrovství Evropy v Rotterdamu v roce 1903 není v oficiálních statistikách Mezinárodní zápasnické federace uváděno.\n\nCentrem dění zápasu řecko-římského byla do začátku druhé světové války Skandinávie, Pobaltí, Německo a Střední Evropa. Po druhé světové válce se rozšířil především v zemích bývalého východního bloku a tyto země začaly postupně zápasu řecko-římskému dominovat. Po rozpadu sovětského svazu koncem roku 1991 došlo se vznikem nových republik k zvýšení konkurence, která v minulých letech nebyla široká.\n\n\n"}
{"id": "1183474", "url": "https://cs.wikipedia.org/wiki?curid=1183474", "title": "František Helész", "text": "František Helész\n\nFrantišek Helész (* 9. září 1951) je bývalý slovenský fotbalista, útočník. Po skončení aktivní kariéry působí jako trenér na regionální úrovni.\n\nV československé lize hrál za Inter Bratislava. Nastoupil ve 4 ligových utkáních. Gól v lize nedal.\n\n\n"}
{"id": "1183475", "url": "https://cs.wikipedia.org/wiki?curid=1183475", "title": "Cyril Baschiera", "text": "Cyril Baschiera\n\nCyril Baschiera (* 5. července 1958) je bývalý slovenský fotbalový útočník. Po skončení aktivní kariéry působí jako trenér na regionální úrovni.\n\nV československé lize hrál za VSS Košice. Gól v lize nedal.\n\n\n"}
{"id": "1183478", "url": "https://cs.wikipedia.org/wiki?curid=1183478", "title": "Marián Bartek", "text": "Marián Bartek\n\nMarián Bartek (* 2. července 1952) je slovenský pedagog a bývalý fotbalový útočník.\n\nV československé lize hrál za Tatran Prešov ve 34 utkáních a dal 2 ligové góly. V Poháru UEFA nastoupil ve 4 utkáních.\n\n\n"}
{"id": "1183479", "url": "https://cs.wikipedia.org/wiki?curid=1183479", "title": "Giovanni Battista Pitteri", "text": "Giovanni Battista Pitteri\n\nGiovanni Battista Pitteri, též Giambattista Pitteri nebo Gianbattista Pitteri (1770 Farra d'Isonzo – 1853), byl rakouský právník a politik italské národnosti z regionu Gorice a Gradiška, během revolučního roku 1848 poslanec Říšského sněmu.\n\nPocházel z vlivného rodu. Jeho otec Vincenzo Pitteri, původně z Benátek, se usadil ve Farra d'Isonzo. Zde si Giovanni Battista Pitteri roku 1814 postavil vilu. Po řadu let byl advokátem v Terstu. Roku 1849 se uvádí jako Dr. Johann B. Pitteri z obce Farra d'Isonzo.\n\nBěhem revolučního roku 1848 se zapojil do veřejného dění. Hlásil se k furlanskému a italskému národnímu hnutí. Ve volbách roku 1848 byl zvolen i na ústavodárný Říšský sněm. Zastupoval volební obvod Gradisca d'Isonzo. Tehdy se uváděl coby doktor. Řadil se ke sněmovní levici. Patřil do početné skupiny advokátů, kteří se stali poslanci Říšského sněmu. Byl mezi nimi nejstarší. Bylo mu 70 let. Působil jako advokát v Terstu.\n\nJeho vnukem byl básník Riccardo Pitteri.\n"}
{"id": "1183483", "url": "https://cs.wikipedia.org/wiki?curid=1183483", "title": "František Dvorský (historik)", "text": "František Dvorský (historik)\n\nFrantišek Dvorský (3. října 1839 Sobotka – 28. října 1907 Praha) byl český archivář, historik a spisovatel.\n\nNarodil se jako čtvrté dítě rodičům Anně a Janu Nepomuku Ignácovi Dvorským v Sobotce v domě č. p. 133 na náměstí. Měl dvě sestry: Marii a Annu. Třetí sourozenec, bratr Jan, zemřel ve věku 4 let dříve, ještě před narozením Františka Dvorského. Jeho otec byl členem vedení města, hrával ochotnické divadlo a zasloužil se o vznik kamenného divadla v bývalé sobotecké solnici.\n\nByl dvakrát ženatý. Jeho první žena Aloisie roz. Procházková byla vlastenka a přátelila se s Karolinou Světlou, Eliškou Krásnohorskou či Sofií Podlipskou. Zemřela ve věku 27 let po pětiletém manželství na tuberkulózu.\n\nS druhou ženou Marií roz. Bečvarovskou měl šest dětí, z nichž pouze dvě se dožily vyššího věku.\n\nV Sobotce mu byla odhalena pamětní deska na místě jeho rodného domu na náměstí. Je pochován na Vyšehradě v sousedství hrobů spisovatelů Františka Langra a Karla Čapka.\n\nNavštěvoval triviální trojtřídní školu v Sobotce za kostelem. Gymnaziální studia zahájil v Mladé Boleslavi, kde v letech 1851–1853 absolvoval primu a sekundu. Tercii, kvartu a kvintu studoval v letech 1853–1857 na gymnáziu v Jičíně. Zde mezi jeho spolužáky patřili například budoucí spisovatel, novinář a politik Jan Matouš Černý nebo filolog a básník Jindřich Niedrle.\n\nJiž ve dvanácti letech byl veden jako člen Matice české, od roku 1854 byl odběratelem časopisu \"Památky archeologické\". Podle dopisu z roku 1856 určenému knihovníkovi Muzea Království českého Václavu Hankovi byl František Dvorský již v této době zapálený pro archiválie.\n\nOd roku 1858 soukromě doplňoval vzdělání na univerzitě v Praze, kde navštěvoval přednášky z historie.\n\nVětšinu profesního života (celých 40 let) strávil jako pracovník Zemského archivu Království českého. Podílel se na vzniku mnoha význačných děl (Česká encyklopedie, Ottův slovník naučný, Codex diplomaticus et epistolaris Regni Bohemiae, Monumenta Bohemiae Vaticana res gestas bohemicas illustrantia ad.) a spolupracoval s řadou významných osobností jako např. Tomáš G. Masaryk, Jan Otto, František Palacký, František Ladislav Rieger. Především ale jako ředitel jedné z mála tehdejších vědeckých institucí - Zemského archivu Království českého v Praze spoluvytvářel povahu českého archivnictví a historiografie.\n\n\nRoku 1891 byl zvolen na návrh tří univerzitních profesorů (Josefa Emlera, A. Gindleyho a Josefa Kalouska) mimořádným členem Královské české společnosti nauk. Konec kariéry byl poznamenán odbornými neshodami s kolegy a nástupníky, v nichž důležitou roli hrála skutečnost, že neměl vlivem životních okolností formální historické vzdělání.\n\n\n\n\n\n\n\n"}
{"id": "1183484", "url": "https://cs.wikipedia.org/wiki?curid=1183484", "title": "Paul Anderson", "text": "Paul Anderson\n\nJméno a příjmení Paul Anderson může označovat:\n\n\n"}
{"id": "1183487", "url": "https://cs.wikipedia.org/wiki?curid=1183487", "title": "Kathrin Schmidtová", "text": "Kathrin Schmidtová\n\nKathrin Schmidt (přechýleně Kathrin Schmidtová, * 12. března 1958, Gotha, Durynsko) je německá spisovatelka a psycholožka. V roce 2009 se stala laureátkou Německé knižní ceny za autobiografický román \"Neumřeš\".\n\nVystudovala na univerzitě v Jeně sociální psychologii. Po ukončení studia pracovala jako vědecká pracovnice na univerzitě v Lipsku, či jako dětská psycholožka v okresní nemocnici Rüdersdorf. \n\nRoku 1979 se jí narodila první dcera a začala také vůbec poprvé veřejně publikovat svoje básně. Roku 2002 prodělala cévní mozkovou příhodu a ležela dva týdny v kómatu.\n\n\n\n\n\n\n\n\n\n\n\n"}
{"id": "1183488", "url": "https://cs.wikipedia.org/wiki?curid=1183488", "title": "Odpustkové privilegium", "text": "Odpustkové privilegium\n\nOdpustkové privilegium ( \"privilegium indulgentiae\", \"Ablassprivileg\") je v římskokatolické církvi privilegium, které uděluje papež nebo jím zmocněná církevní autorita. \n\nOdpustkové privilegium je spjato s určitým místem, zpravidla poutním kostelem, dříve bylo propůjčováno též jednotlivým oltářům (tzv. \"privilegovaný oltář / Altare privilegiatum\"). Jednalo se o symbolické potvrzení a návod, za jakých podmínek může být odpustek (tzn. částečné nebo úplné odpuštění \"dočasných trestů za hříchy\") udělen. Mezi tyto podmínky mohlo patřit udělení svátosti smíření a svaté přijímání, spojené se zbožnou návštěvou takového místa.\n\n"}
{"id": "1183489", "url": "https://cs.wikipedia.org/wiki?curid=1183489", "title": "Adolf Adam", "text": "Adolf Adam\n\nAdolf Adam (19. března 1912 Dietesheim – 16. prosince 2005 Mainz-Finthen) byl německý římskokatolický duchovní, prelát, pastorální teolog a liturgista.\n\nVystudoval teologii v Mohuči a na kněze byl vysvěcen 6. ledna 1937 v mohučské katedrále biskupem Dr. Albertem Stohrem, v období náboženského pronásledování nacistickým režimem. Jeho první služba bylo kaplanské místo v Mainz-Kostheim. Dále během II. světové války působil v Ober-Mörlen, Heppenheim (Bergstraße) a Lorsch. Jako mladý kaplan byl Adam několikrát vyslýchán z důvodu svého mladí a disidentských promluv. V roce 1941 byl vzat tři týdny do „ochranné vazby“. Před Adamovým převozem z věznice Giessen do Dachau byl zadržován ve vězení v Darmstadt kaplan Josef Gremm z Viernheimu, který za cenu velkého osobního rizika spálil Adamovy záznamy. \n\nPo skončení války byl prvních 14 let jako učitelem náboženství na \"Schlossgymnasium\" v Mohuči. Kromě obvyklých povinností byl vězeňským kaplanem, měl na starosti mohučskou mládež, byl diecézním kaplanem pro \"Bund Neudeutschland\" a vedoucí semináře studentů učitelství.\n\nV roce 1956 získal na mohučské univerzitě \"Johannes Gutenberg-Universität\" za práci pojednávající o historii dogmatu: \"Svátost biřmování podle Tomáše Akvinského\" (něm. \"Das Sakrament der Firmung nach Thomas von Aquin\"). V roce 1959 habilitoval na bonnské univeritě \"Friedrich-Wilhelms-Universität\" prací Biřmování a pastorace: \"Pastorální teologie a studie náboženské vzdělání o svátosti biřmování\" (něm. \"Firmung und Seelsorge: Pastoraltheologie und religionspädagogische Untersuchungen zum Sakrament der Firmung\").\n\nV letech 1960-1977 byl profesorem a ordinařem praktické teologie a vyučoval liturgiku a homiletiku; v letech 1963-1965 byl také děkanem na katolické fakultě \"Johannes Gutenberg-Universität\" v Mohuči a v letech 1967-1969 byl na univerzitě v Mohuči rektorem.\n\nPublikoval řadu publikací, zejména \"Význam a historie liturgie\" (něm. \"Sinn und Geschichte der Liturgie\") a \"Příprava liturgie\" (\"Grundrisse der Liturgie\"), které se staly standardními díly moderní katolické kněžské formace.\n\nV roce 1985 za svou činnost byl oceněn za svou práci titulem čestného papežského preláta. V roce 1990 získal cenu německého liturgického ústavu.\n\nUsiloval v první řadě o vědecké zpracování a zpřístupnění křesťanské bohoslužby. Ve svých spisech, jimiž zasáhl širokou čtenářskou obec, a které byly přeloženy do několika jazyků, se věnoval obnovené liturgii po II. vatikánském koncilu.\n\nZasazoval se, zejména v posledních dvou letech života, o dvě záležitosti: pevné datum Velikonoc a zavedení svátku integrity (celistvosti) stvoření.\n\n\n"}
{"id": "1183493", "url": "https://cs.wikipedia.org/wiki?curid=1183493", "title": "NGC 7814", "text": "NGC 7814\n\nNGC 7814 (také známá jako Malé sombrero,\nnebo Caldwell 43) je spirální galaxie v souhvězdí Pegase vzdálená přibližně 40 milionů světelných let. Objevil ji britský astronom William Herschel v roce 1784. Na obloze se nachází ve východní části souhvězdí, 2,5° severozápadně od hvězdy Algenib (γ Peg) s magnitudou 2,8. Na tuto galaxii se díváme v rovině jejího galaktického disku a velmi se podobá o něco větší galaxii Sombrero (M 104). Oblast kolem NGC 7814 je známá svou hustotou slabých vzdálených galaxií, jak je vidět na obrázku, podobně jako Hubbleovo hluboké pole.\n\n\n"}
{"id": "1183498", "url": "https://cs.wikipedia.org/wiki?curid=1183498", "title": "Kolonáda v Květné zahradě", "text": "Kolonáda v Květné zahradě\n\nKolonáda v Květné zahradě je 244 m dlouhá arkádová lodžie tvořící celou jednu stranu Květné zahrady v Kroměříži.\nKolonáda původně sloužila jako hlavní vstup do Květné zahrady. Galerie je vyzdobena 44 sochami antických bohů, historických a mýtických postav v nikách a 46 bustami nad pilíři na konzolách, osazených ve cviklech mezi arkádami. Postavy jsou na nízkých plintech popsány latinskými nápisy a jsou rozmístěny v pravidelném střídání mužské a ženské postavy, poprsí jsou anonymní. Sochy vznikaly postupně, přibližně od roku 1671 a byly vytesány podle grafických listů v publikaci Francoise Perriera o sbírkách antických prací v římských zahradách a také podle citací rytin římských basreliéfů z knihy Johanna Jacoba Sandrarta. Přímo v kolonádě původně byly i funkční fontánky zasvěcené římským bohům Neptunovi a Venuši.\n\nV roce 1988 byla podle projektu architektky Zdeny Zábrodské vybudovaná na střeše kolonády vyhlídková promenáda přístupná točitým schodištěm přistavěným k pravému nároží.\n\n"}
{"id": "1183501", "url": "https://cs.wikipedia.org/wiki?curid=1183501", "title": "20mm kanón Madsen", "text": "20mm kanón Madsen\n\n20mm kanón Madsen vyráběla dánská společnost \"Dansk Industri Syndikat\" (DISA) z Herlevu u Kodaně. Pod názvem \"20 mm maskinkanon M/38\" jej používala dánská armáda jako víceúčelovou protiletadlovou a protitankovou zbraň. Protože byl tento automatický kanón původně vyvinut plukovníkem Madsenem, bývá všeobecně pojmenován po svém tvůrci. V nabídce firmy DISA byla také verze v ráži 23 milimetrů.\n\n20mm kanón Madsen se používal na těchto typech lafet:\n\nKanóny Madsen byly exportovány do několika zemí a v řadách dánské armády byly bojově nasazeny proti německé invazi, přičemž zničily jedenáct obrněných aut a dva tanky Panzer I.\n"}
{"id": "1183504", "url": "https://cs.wikipedia.org/wiki?curid=1183504", "title": "Buďme si vzácní", "text": "Buďme si vzácní\n\n„Buďme si vzácní“ je charitativní singl Výboru dobré vůle (VDV), nadace Olgy Havlové, na podporu kampaně „Podej pomocnou ruku“. Nahrávka vyšla v roce 1991 na malé desce ve vydavatelství Oldřicha Říhy – P&R.\n\n\n"}
{"id": "1183518", "url": "https://cs.wikipedia.org/wiki?curid=1183518", "title": "Leónidás u Thermopyl", "text": "Leónidás u Thermopyl\n\nLeónidás u Thermopyl (\"Léonidas aux Thermopyles\") je obraz, který zachycuje krále Leónida v bitvě u Thermopyl. Je dílem francouzského malíře Jacquese-Louise Davida a dokončený byl roku 1814. Obraz je součástí sbírek muzea Louvre.\n\nDavid o tomto námětu přemýšlel již na přelomu let 1799 a 1800, ale obraz začal malovat až v roce 1812, neboť jeho zadavatel, Napoleon Bonaparte měl jiné priority. Obraz byl dokončen v říjnu 1814. Původně byl určen pro hraběte Sommariva, ale dílo zůstalo v malířově ateliéru. V roce 1826 jej koupilo muzeum Louvre.\n\nObraz zachycuje událost z roku 480 př. n. l., kdy Peršané hledali způsob průniku na Peloponés a byli zastaveni u Thermopylské soutěsky. Po dvou dnech bojů Peršané kvůli zradě získali nad Řeky výhodu a spartský král Léonidás I. se rozhodl vydržet se svými vojáky až do úplného konce.\n\nUprostřed děje stojí Leonidas, nahý a ozbrojený (velký kruhový štít, brnění, přilba) se s pokrčenou levou nohou opírá o skalisko. Po jeho pravici klečí jeho švagr Agis s květinovým věncem, který se nosil při obětování před bitvou. Zcela vlevo na obraze je slepý Eurytos veden heilótem a drží v ruce kopí. Na pravé straně se skupina Sparťanů připravuje do boje za zvuků trumpet (těsně nad nimi). Vojáci jsou vybaveni zbraněmi nebo brněním, někteří si je před smrtí odepnuli. Vlevo voják stoupá na skálu, aby svým mečem vyryl větu Simónidésův verš: \"Jdi, poutníče, a zvěstuj Lakedaimonským, že my tu mrtvi ležíme, jak zákony kázaly nám\". Odkaz na obraz \"Přísaha Horatiů\" lze vidět v podobě tří osob, které za Léonidásem vyzdvihují vavřínové věnce.\n\nVýzdoba kombinuje přírodní prvky (listy, strom vpravo, skály vlevo) a lidské výtvory (oltář věnovaný Héraklovi v popředí, perské lodě v pozadí, karavana mezků vpravo opuštějící bojiště). Nebe je v horní části obrazu tmavé a v dolní části světlejší.\n\nLeonidas je řecku obdobou \"Sabinek\", který má obdobné rozměry a námět legendární římské bitvy s množstvím vojáků v popředí, a kde Leónidás má stejně jako Romulus zbraň, helmu a kulatý štít. Dalším společným bodem je zobrazení přípravy na boj, nikoliv jeho samotný průběh.\n\nDokončený obraz byl uveden uprostřed dramatických událostí (první Napoleonova abdikace), dílo se setkalo s velmi vřelým přijetím veřejnosti. Debaty a diskuse ohledně zobrazené nahoty, které provázaly obraz Sabinek se tentokrát nekonal. Dílo se stalo i mezníkem v Davidově tvorbě, protože je to jeho poslední dílo namalované ve Francii.\n\nVelitel je hrdinou v bitvě, která je předem ztracená (věštba mu předpověděla smrt), ale tři bojovníci jsou přesto zobrazeni s vavřínovými věnci, symbolem vítězství. Nepředstavují však vítězství bojové, ale morální. Leónidás zde zemře za svobodu své země. Zatímco v roce 1804 by představoval symbol oběti pro svou zemi, v roce 1814, jen krátce před bitva u bitvou u Waterloo obraz vyznívá jako předzvěst Napoleonova pádu.\n"}
{"id": "1183520", "url": "https://cs.wikipedia.org/wiki?curid=1183520", "title": "Družba (obchodní dům)", "text": "Družba (obchodní dům)\n\nObchodní dům Družba (nazýván též DOD) byl postaven na Pražském sídlišti podle architektů Aloise Hloušky a Ladislava Konopky. Pro veřejnost byl otevřen v listopadu 1974. \nV současné době se v prvním podlaží komplexu nachází obchodní pasáž se Supermarketem Trefa a v přilehlém okolí veřejná parkovací plocha. Druhé podlaží po jeho rozsáhlé rekonstrukci slouží od 1. dubna 2016, jako hlavní sídlo JEDNOTY, spotřebního družstva České Budějovice.\n"}
{"id": "1183527", "url": "https://cs.wikipedia.org/wiki?curid=1183527", "title": "NGC 7479", "text": "NGC 7479\n\nNGC 7479 (také známá jako Caldwell 44) je spirální galaxie s příčkou v souhvězdí Pegase vzdálená přibližně 112 milionů světelných let. Objevil ji britský astronom William Herschel v roce 1784. Na obloze se nachází ve vzdálenosti 3 stupňů směrem na jih od hvězdy Markab (α Peg) s magnitudou 2,5.\n\nNGC 7479 se řadí mezi Seyfertovy galaxie a obsahuje oblast slabě ionizovaného plynu (low ionization nuclear emission region - LINER), ve které dochází k prudké tvorbě hvězd, a to nejenom v jádře a vnějších ramenech, ale i v galaktické příčce, kde většina hvězd vnikla v minulých 100 milionech let.\nPodrobný výzkum této galaxie ukázal, že nedávno pohltila jinou malou galaxii a že vypadá zvláštně v oblasti rádiových vln, kde se její ramena odvíjí na opačnou stranu než v oblasti viditelného záření.\nToto je možné vysvětlit, spolu s nesymetrií ramen a prudkou tvorbou hvězd, právě pohlcením malé galaxie. Svou velikostí a tvarem se podobá známé spirální galaxii s příčkou NGC 1300.\n\nV roce 1990 zde byla nalezena supernova typu Ic s názvem SN 1990U, která v maximu dosáhla magnitudy 16, a v roce 2009 další typu Ib s názvem SN 2009jf a maximem 18 mag. \n\n"}
{"id": "1183528", "url": "https://cs.wikipedia.org/wiki?curid=1183528", "title": "1. slovenská futsalová liga", "text": "1. slovenská futsalová liga\n\n1. slovenská futsalová liga (sponzorským názvem Loto Extraliga) je futsalová soutěž pořádaná na území Slovenska. Jde o nejvyšší soutěž v systému futsalových soutěží na Slovensku. Pořádá ji Slovenský futbalový zväz, podobně jako všechny soutěže registrovaných profesionálních i neprofesionálních hráčů na Slovensku.\n\n\nDo roku 1997 byl futsal (tehdy pod názvem malý fotbal) na Slovensku pod hlavičkou Únie malého futbalu. Nejvyšší ligová soutěž tak nesla název 1. slovenská liga malého fotbalu. V roce 1998 přešla soutěž pod Slovenský futbalový zväz, kde ho řídí Komisia futsalu SFZ. V roce 2003 se futsal a sálový fotbal na Slovensku sdružili do jednoho sportu, který má řídit Slovenský futbalový zväz. Protože se mělo hrát podle světových pravidel FIFA, sálový fotbal na Slovensku zanikl. V první sezóně 2003/04 společné soutěže nastoupilo sedm nejlepších týmů z obou slovenských ligových soutěží.\n\n"}
{"id": "1183541", "url": "https://cs.wikipedia.org/wiki?curid=1183541", "title": "CANT Z.1007", "text": "CANT Z.1007\n\n(CRDA) CANT Z.1007 Alcione (Ledňáček), byl italský celodřevěný třímotorový střední bombardér se zatahovacím podvozkem ostruhového typu.\n\nVýroba prototypu Z.1007 byla zahájena v roce 1935 s pohonem trojicí řadových vidlicových dvanáctiválců Isotta Fraschini Asso XI RC-15 o výkonu po 617 kW. Již v lednu 1936, dlouho před zalétáním, byla objednána série osmnácti kusů, poté dalších šestnácti. Prototyp poprvé vzlétl až 11. března 1937 s pilotem Mariem Stoppanim.\n\nNa Z.1007 se ještě mnohé měnilo, motory byly nahrazeny typy XI RC-40 po 600 kW a chladiče se přemístily ze spodku gondol do čela. Sériové stroje však nebyly uznány za bojeschopné pro nízké výkony příliš těžkých pohonných jednotek. V roce 1942 bylo rozhodnuto předělat třináct posledních Alcione na meteorologické se vzduchem chlazenými dvanáctiválci Isotta Fraschini Delta RC-35 po 515 kW, ale vznikl jen prototyp.\n\nOd roku 1937 připravoval Filippo Zappata důsledně překonstruovaný Z.1007bis, pro který získal souhlas i zakázku na osm letounů v prosinci 1938, třebaže prototyp vzlétl až v červnu 1939. Rozměry nové verze byly větší, s větší plochou a nižší hmotností draku. Poháněly jej tři hvězdicové čtrnáctiválce Piaggio P-XI RC-40 po 740 kW. Osádka čtyř až pěti mužů měla k obraně kulomety Scotti ráže 12,7 mm, a to jeden ve hřbetní věži Caproni Lanciani Delta E a druhý v prosazení pod trupem. Na bocích bylo po jednom Breda SAFAT ráže 7,7 mm s 500 náboji na zbraň. Pumovnice pojala 1200 kg pum, vnější závěsy pak čtyři až šest pum dle hmotnosti.\n\nOd 4. série, zadané v lednu a dodávané od září 1940, se Z.1007bis začaly vyrábět s dvojitými SOP na konci VOP se vzepětím 10°. Zlepšila se tak střelba z hřbetní věže a let s jedním zastaveným motorem. Od 6. série se používaly zdokonalené motory XIbis upravené pro noční provoz, zlepšilo se pancéřování prostorů osádky, byl zaveden nový autopilot a pumový zaměřovač. Od 11. série se začaly instalovat hřbetní hydraulicky ovládané věže Breda V s kulometem stejné firmy ráže 12,7 mm.\n\nV březnu 1942 byla zalétána verze Z.1007ter, kterou poháněly agregáty P-XIX RC-45 Turbine 8 po 808 kW. Zvýšila se tak rychlost i dostup. Dodávky celkové produkce 41 strojů ter byly zahájeny na jaře 1943.\n\nU mateřské společnosti Cantieri Riuniti dell' Adriatico (CRDA) v Monfalcone bylo vyrobeno 459 kusů, v licenci u Industrie Meccaniche e Aeronautiche Meridionali (IMAM) v Neapoli 74.\n\nPrvní sériové Z.1007 byly od února 1939 předávány 90° a 91° Gruppo ve Vicenze, kde sloužily jako cvičné.\n\nZ.1007bis k jednotkám přicházely od ledna 1940. Od 20. října 1940, kdy bombardovaly cíle v Řecku, působily na všech italských bojištích při bombardování a průzkumu. Zejména útoky proti ostrovu Malta byly velmi účinné, protože Z.1007bis přesahovaly dostupem i tamní letouny Bristol Beaufighter. V severní Africe i na jiných bojištích byly jejich bojové ztráty minimální, spíše se počty Alcione snižovaly opotřebením rychlejším, než u jiných typů. V době italské kapitulace bylo na osmi letištích 72 strojů tohoto typu, z toho 22 na severním území ovládaném Němci a Mussolinim. Alcione podřízené spojeneckému velení se zapojily v bojích v Jugoslávii na podporu Tita, a to jak bojově tak svrhováním zásob.\n\nJeden Alcione (FL-AVM, ex FC-AVM), ukořistěný u tuniského Hammametu, sloužil u Forces aériennes françaises libres s americkými motory R-1830-S3C4-G o výkonu po 880 kW.\n\nÚdaje platí pro verzi Z.1007bis\n\n\n"}
{"id": "1183544", "url": "https://cs.wikipedia.org/wiki?curid=1183544", "title": "Vladimir Dubrovščik", "text": "Vladimir Dubrovščik\n\nVladimir Dubrovščik (* 7. ledna 1972, Grodno) je bývalý běloruský atlet, mistr Evropy v hodu diskem z roku 1994.\n\nJeho prvním úspěchem byl titul juniorského mistra Evropy v hodu diskem v roce 1991. V roce 1994 v Helsinkách se stal evropským šampionem i mezi dospělými. Na mistrovství světa v Göteborgu o rok později vybojoval v diskařském finále stříbrnou medaili. Stejně úspěšný byl také v roce 1996 na olympiádě v Atlantě. Stal se pětkrát mistrem Běloruska v hodu diskem, osobní rekord – 69,28 m, vytvořil v roce 2000.\n\n"}
{"id": "1183545", "url": "https://cs.wikipedia.org/wiki?curid=1183545", "title": "Tramvajová doprava v Hamburku", "text": "Tramvajová doprava v Hamburku\n\nSíť tramvajové dopravy v Hamburku byla jedním z nejstarších a největších tramvajových systémů v Německu.\n\nKoněspřežná tramvaj o normálním rozchodu 1435 mm zde zahájila provoz roku 1866, o dvanáct let později začala v Hamburku jezdit parní tramvaj. Provoz elektrických tramvají započal v roce 1894 na okružní lince kolem středu města. Použito bylo napájecí napětí 500 V, které bylo později změněno na 550 V. Na svém vrcholu se síť ocitla v 50. letech 20. století, např. v roce 1955 bylo v provozu 19 linek. Jako u mnoha tramvajových provozů v západním bloku bylo však později rozhodnuto o náhradě autobusy. Roku 1957 byly uvedeny do provozu poslední nové vozy a už o rok později se městský senát rozhodl ukončit tramvajový provoz. Během šedesátých a sedmdesátých let byly postupně uzavírány jednotlivé tratě. Roku 1965 jezdilo dvanáct linek, v roce 1970 jedenáct, o čtyři roky později už jen pět a roku 1978 už jen linka číslo 2, která ukončila svůj provoz 30. září toho roku.\n\nNěkolikrát se v důsledku renesance tramvají doufalo v obnovení v rychlodrážní podobě, avšak dosud se tak nestalo.\n\nOd zavedení elektrické trakce byl u vozidel používán městský nátěr s červenou barvou pod úrovní oken a bílo-béžovým schématem výše. Některé novější stroje měly bílo-béžový pruh uprostřed červené plochy. Soupravy na vytíženějších spojích využívaly vlečný vůz, výjimkou byla série problémových tříčlánkových vozů z 50. let o délce 17,275 m. Tramvaje měly nad oknem řidiče okénko pro číslo linky a pod ním název konečné zastávky. Do vozidel se nastupovalo třemi skládacími dveřmi. Všechny novější tramvaje měly jeden reflektor. Přestože se už v padesátých letech začalo jezdit na pantograf, v Hamburku byly stále stavěny vozy s tyčovými sběrači, se kterými se manipulovalo na zadním čele pomocí ručního rumpálu, jenž ovládal lano vedoucí k sběrači. Výjimkou byl pouze jeden vůz PCC 3060 z roku 1951, který přijímal proud přes polopantograf. Tento stroj byl zároveň jedinou tramvají koncepce PCC vyrobenou v Západním Německu. Pocházel z belgické série PCC 7000/7100. Později odcestoval do Kodaně a nakonec do Bruselu. Po skončení provozu se některé vozy ocitly v tramvajovém muzeu Skjoldnæesholm na pláži Schoenberger (severovýchodně od Kielu) v Dánsku nebo v podzemním železničním depu Barmbek Hamburger Hochbahn.\n"}
{"id": "1183546", "url": "https://cs.wikipedia.org/wiki?curid=1183546", "title": "Berthold Aichelburg", "text": "Berthold Aichelburg\n\nBerthold hrabě z a na Aichelburgu (1823 - 1861) pocházel ze šlechtického rodu Aichelburgů.\nOd roku 1829 žil s rodiči v Horním Maršově, byl ze 16 dětí. Po smrti matky dostal vychovatele Karla Helschera, který byl současně i učitelem. Zkoušky skládal na gymnáziu v Jičíně. Od roku 1836 studoval v Praze na univerzitě práva, kde v roce 1843 nesložil zkoušky. V roce 1845 vstoupil do armády k c. k. dragounskému pluku číslo 1 arciknížete Jana. Armádu opustil v roce 1847 v hodnosti podporučíka a ve stejném roce převzal od otce správu panství Maršov. V roce 1848 zařídil v Maršově c. k. okresní soud. Roku 1856 zadal stavbu celnice v Horní Malé Úpě na hranicích s Pruskem. Roku 1859 otevřel v Maršově pilu a ve stejném roce započal se stavbou přádelny v Temném Dole a zprovozněna byla v roce 1861.\n\n"}
{"id": "1183547", "url": "https://cs.wikipedia.org/wiki?curid=1183547", "title": "Vasilij Sidorenko", "text": "Vasilij Sidorenko\n\nVasilij Sidorenko (rusky Василий Сидоренко) ( * 1. května 1961 Stalingrad) je bývalý ruský kladivář, mistr Evropy z roku 1994.\nDvakrát startoval na olympiádě – v Atlantě v roce 1996 a v Sydney v roce 2000 – do užšího finále však nepostoupil. V roce 1994 zvítězil v soutěži kladivářů na mistrovství Evropy, o tři roky později vybojoval na světovém šampionátu bronzovou medaili. Jeho osobní rekord – 82,54 m – pochází z roku 1992.\n\n"}
{"id": "1183549", "url": "https://cs.wikipedia.org/wiki?curid=1183549", "title": "Reading FC (rezerva a akademie)", "text": "Reading FC (rezerva a akademie)\n\nReading FC Under-21s je rezervní tým anglického klubu Reading FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Martin Kuhl.\n\nAkademie Readingu FC je výběr hráčů Readingu FC do 18 a méně let. Akademie působí v Premier League do 18 let a v FA Youth Cupu. Trenérem akademií je Eamonn Dolan.\n\n\"Aktuální k datu: 16. březen 2016\"\n\n\"Aktuální k datu: 16. březen 2016\"\n\n\n"}
{"id": "1183553", "url": "https://cs.wikipedia.org/wiki?curid=1183553", "title": "Bad Rappenau", "text": "Bad Rappenau\n\nBad Rappenau je lázeňské město a zároveň velké okresní město v německé spolkové zemi Bádensko-Württembersko, v zemském okrese Heilbronn. Ke 31. prosince 2014 zde žilo 20 268 obyvatel. Město je vzdáleno asi 15 km od hlavního města zemského okresu; Heilbronnu.\n\nBad Rappenau se nachází v severovýchodní části pahorkatiny Kraichgau. Město sousedí, po směru hodinových ručiček od východu, s těmito obcemi a městy: Gundelsheim, Offenau, Bad Wimpfen, Heilbronn, Massenbachhausen, Kirchardt, Sinsheim, Neckarbischofsheim a Helmstadt-Bargen. Dále také s Hüffenhardt, Siegelsbach a Haßmersheim. V Bad Rappenau jsou úřady společné jak pro město, tak pro obce Kirchardt a Siegelsbach.\n\nCelé Bad Rappenau se skládá z města a osmi dalších vesnic; Babstadtu, Bonfeldu, Fürfeldu, Grombachu, Heinsheimu, Obergimpernu, Treschklingenu a Wollenbergu.\n\nMěsto Rappenau bylo poprvé zmíněno dokumentech v 1343. Podle jiných zdrojů byla obec původně pojmenované jako Rappenheim. Lze předpokládat, že první osady a vesnice zde byly od 8. století n. l. Od roku 1339 do roku 1344 patřilo Rappenau pánům z Vaihingenu a Württembergu. V té době se město skládalo z dvou oddělených částí, ty se ale postupem času spojily a vytvořily jednu obec. Německý šlechtic \"Eberhard von Gemmingen\" zde roku 1601 postavil vodní hrad, ten zde stojí i v současné době. Za třicetileté války ale obec několikrát vyhořela. Od roku 1806 bylo Rappenau považováno za skutečnou obec, do té doby se jednalo spíše o osadu.\n\nV roce 1822 byla ve hloubce 175 m pod zemí objevena solanka, to vyústilo v mnohé snahy využívat ji jako léčivo. Nicméně, z pohledu hlavního města zde nebyl o vytvoření lázní žádný zájem. Místo toho bylo soukromníky dne 15. května 1834 založeno \"Sophienbad\", lázně, pojmenované na počest \"Žofie Bádenské\". Brzy ale lidem došly finance a lázně byly uzavřeny. O několik let později, roku 1845, se ale znovu otevřely a v následujících letech se zde nacházely i parní lázně.\n\nV roce 1887 byly otevřeny lázeňské místnosti i pro děti. V roce 1912 Prof. Dr. Oskar Vulpius otevřel sanatorium obsahující 120 lůžek pro léčbu kostí a kloubů. Mezitím byly v roce 1903 dostavěny nové solné koupele. Roku 1930 získalo město Rappenau titul \"Bad\", do češtiny přeloženo jako \"lázně\". Tento titul označuje právě lázeňská města. Po druhé světové válce se cestovní ruch zvýšil a Bad Rappenau vyhledávalo stále více lidí. Roku 1952 bylo Bad Rappenau již sedmé největší lázeňské město v Bádensku.\n\nKvůli reformám v roce 1936 se město Bad Rappenau stalo součástí okresu Sinsheim. Dne 1. dubna 1950 pak byla do Bad Rappenau začleněna obec Zimmerhof. Následující roky, 1971 a 1973, se součásti města stalo i osm dalších vesnic. 1. ledna 1973 opět začaly nové reformy a město se stalo součástí zemského okresu Heilbronn, kde se oficiálně nachází i v současné době. Od roku 1973 má Bad Rappenau status města.\n\nVe městě se nachází několik muzeí, většinou se zaměřují na historii města a především na lázeňství. Vedle farního kostela se nachází stará radnice, která zde stojí již od roku 1841. Právě blízko radnice se nachází kašna se slovy „Ruhe ist des hamburgery erste Pflicht - Im Wein liegt Wahrheit, im Wasser liegt Klarheit.“, volně přeloženo jako „Povinnost prvního občana je ticho — ve víně je pravda, ve vodě tam je průzračnost.“ Je zde hřbitov, kde je pohřbený i \"Georg Christian Heinrich Rosentritt\", muž, který v Bad Rappenau objevil solanku. Nedaleko je i válečný památník z roku 1934. Bad Rappenau má také několik parků, jeden z těch známějších je zámecký park u vodního hradu. Známý je i lázeňský park. Ve městě se každoročně koná festival Stadtfest.\n\nBad Rappenau podepsal smlouvy o spolupráci s těmito městy:\n\n"}
{"id": "1183554", "url": "https://cs.wikipedia.org/wiki?curid=1183554", "title": "Jistebná", "text": "Jistebná\n\nJistebná ( Istebna) je vesnice v jižním Polsku ve Slezském vojvodství v okrese Těšín u polsko-českých hranic. Leží na území Těšínského Slezska ve Slezských Beskydech a spolu s Javořinkou a Koňákovem tvoří tzv. \"Beskydskou trojves\" totožnou s gminou Jistebná, jejíž sídlem je. Obec čítala k prosinci 2014 5 104 obyvatel a její rozloha činí 47,41 km², z čehož podstatnou část zaujímají horské lesy. Protéká jí Olše, která pramení na svazích Gończarky (Gańciórky) na jejím východním okraji.\n\nObec tvoří vlastní Jistebná neboli \"Centrum\" rozkládající se na jižních a západních svazích Zlatého Grůně (707 m) a řada osad rozptýlených po kopcích a údolích, z nichž největší jsou:\n\nJistebná byla založena během valašské kolonizace na konci 16. století. První osadníci mohli pocházet z Oravy, což napovídá i název jedné oravské obce „Istebné“. Hlavním zdrojem obživy původních obyvatel bylo salašnické pastevectví. Zpočátku se jednalo vesměs o luterány. Ve 20. letech 18. století došlo však v důsledku jezuitské misie Leopolda Tempese k rekatolizaci a roku 1910 se k protestanství hlásilo už pouhých 5,6 % obyvatel Jistebné.\n\nRozhodnutím konference velvyslanců byla celá Beskydská trojves v roce 1920 připojena k Polsku. To znamenalo její odtržení od nejbližšího města a přirozeného správního a hospodářského centra, tedy Jablunkova. Silnice spojující Jistebnou přes Kubalonský průsmyk s Vislou a zbytkem polského Těšínska byla postavena až roku 1932.\n\nV osadě Kubalonka se nachází Krajské pediatrické centrum založené v roce 1937 a původně zaměřené na léčbu tuberkulózy a ostatních plicních chorob.\n\nK turistickým atrakcím obce patří lyžařská střediska na Zlatém Grůni a na Zagroni, \"Kawulokova chata\" (soukromé muzeum založené místním folkloristou Janem Kawulokem a nyní provozované jeho potomky), a také několik malých galerií a muzeí založených žijícími v Jistebné umělci: \"Gorolsko izba Jakuba Gazurka\" (naivní umění), \"Dům Konarzewských\" (tvůrci „umělecké kolonie“), \"Muzeum Jana Wałacha\" (malíř, kreslíř a sochař) a \"Dílna Beaty Legierské\" (krajkářka). V osadě Wilcze se také nachází muzeum himálajského horolezce Jerzyho Kukuczky, jehož rodina pocházela z Jistebné a on sám dům, ve kterém je dnes muzeum, koupil do vlastnictví v 80. letech.\n\n\n"}
{"id": "1183556", "url": "https://cs.wikipedia.org/wiki?curid=1183556", "title": "Jan Hlavička", "text": "Jan Hlavička\n\nJan Hlavička (1. srpna 1951 Praha – 5. března 2018 Praha) byl český překladatel, spisovatel science fiction povídek, autor slova emzák.\n\nVystudoval překladatelství a tlumočnictví francouzštiny a němčiny na Filozofické fakultě Univerzity Karlovy. Po vojenské službě byl zaměstnán v zahraničním odboru Úřadu prezídia ČSAV. Od 15 let psal poezii, ale od roku 1979 sci-fi. Tu i překládal (Wolfgang Jeschke, Carl Amery). Vydal dva soubory povídek \"Panelfix̌n\" (nad X je háček; 1990) a \"Hurá, hřbitov jede!\" (1991).\n\nJeho povídky se vyznačovaly realističností, posmutnělým humorem a zakořeněním v tradici české prózy. Ivan Adamovič je označil za „typicky českou science fiction“, Pavel Kosatík ho nazval „nejčeštějším z českých autorů“.\n\n\n\"výběr\"\n\n\n"}
{"id": "1183560", "url": "https://cs.wikipedia.org/wiki?curid=1183560", "title": "Enid Hartle", "text": "Enid Hartle\n\nEnid Hartle (16. prosince 1935 – 1. prosince 2008) byla anglická operní pěvkyně.\n\nNarodila se v Sheffieldu. Studovala zpěv na londýnské Guildhall School of Music and Drama a následně soukromě u maďarské pěvkyně Very Rózsy. Počátkem šedesátých let zpívala vokál při britské premiéře skladby „Koncert pro klavír a orchestr s árií“ od amerického skladatele Johna Cage (na klavír hrál Michael Garrett a dirigentem byl John Cale). V roce 1968 zpívala ve sboru na anglickém operním festivalu Glyndebourne Festival Opera a následujícího roku s festivalovým souborem absolvovala turné, při němž zpívala roli Filipjevny v Čajkovského opeře \"Evžen Oněgin\". Vystupovala například v Torontu či Amsterdamu. Rovněž se účastnila nahrávání stejné opery pod vedením Georga Soltiho. Později zpívala v mnoha dalších operách, mezi něž patřily například \"Kouzelná flétna\", \"La Calisto\", \"Albert Herring\", \"Arabella\" a \"Ariadna na Naxu\". Zpívala mezzosopránem lyrického charakteru.\n\n"}
{"id": "1183562", "url": "https://cs.wikipedia.org/wiki?curid=1183562", "title": "Skauting pro chlapce", "text": "Skauting pro chlapce\n\nSkauting pro chlapce je první kniha o skautském hnutí, kterou v roce 1908 napsal a ilustroval Lord Robert Baden-Powell, zakladatel tohoto hnutí. Je založena na jeho zkušenostech z mládí, jeho zkušenostech s Mafeking Cadet Corps během druhé burské války i v jeho experimentálním táboře na ostrově Brownsea v Anglii.\n\nKniha byla přeložena do všech hlavních světových jazyků. Odhadem bylo vytištěno více než 100 milionů výtisků, díky tomu se umisťuje vysoko v seznamu světových bestsellerů. \n\nDo češtiny ji volně zpracoval zakladatel československého skautingu A. B. Svojsík (\"Základy junáctví\", 1912), český překlad Jiřího Navrátila (\"Skauting pro chlapce\") vyšel roku 2007.\n\n\n\nVětšina kapitol začíná radami pro vůdce a všechny kapitoly obsahují táborákové historky, apelující na čtenáře. Většina kapitol obsahuje úseky popisující hry a aktivity, v závěru je doporučená literatura.\n\nThe Scout Association vlastnila autorská práva na \"Skauting pro chlapce\" ve Velké Británii až do 31. prosince 2011, kdy autorská práva vypršela po uplynutí 70 let od smrti autora (zemřel 1941). Kniha je nyní volné dílo. Do té doby mohla být vydávána jen s povolením od ústředí Scout Association, pokud toto užití nebylo v rozporu s určenými výjimkami z autorského práva (v některých zemích například fair use). Organizaci Boy Scouts of America udělil Baden-Powell zvláštní povolení pro jejich \"Boy Scout Handbook\", napsaný během formálního založení BSA v roce 1910.\n\n\n"}
{"id": "1183565", "url": "https://cs.wikipedia.org/wiki?curid=1183565", "title": "Asztrik Várszegi", "text": "Asztrik Várszegi\n\nDom Asztrik Imre Várszegi, OSB (nar. 28. ledna 1946) je maďarský římskokatolický duchovní, biskup a arciopat územního opatství Pannonhalma, titulární biskup culusijský.\n\nV mládí vstoupil do benediktinského arciopatství Pannonhalma a zde 15. srpna 1965 složil věčné mnišské sliby. Po dokončení teologických studií byl 29. ledna 1971 vysvěcen na kněze. V letech 1971-1976 studoval na \"Univerzitě Loránda Eötvöse\" historii a germanistiku. Následně působil jako učitel. V roce 1985 získal čestný doktorát z historie.\n\nRoku 1988 byl papežem Janem Pavlem II. jmenován titulárním biskupem culusijským a pomocným biskupem Ostřihomským. Biskupské svěcení mu udělil ostřihomský arcibiskup László kardinál Paskai, spolusvětiteli byli biskupové László Dankó a István Seregély. V roce 1991 byl pak zvolen pannonhalmským arciopatem.\n\nV letech 2001-2012 byl delegátem opata-primase benediktinského řádu pro \"Slovanskou benediktinskou kongregaci sv. Vojtěcha\", sdružující benediktinské kláštery Břevnov, Broumov, Emauzy, Lubin, Maribor a Rajhrad.\n\n"}
{"id": "1183571", "url": "https://cs.wikipedia.org/wiki?curid=1183571", "title": "Bruce Brody", "text": "Bruce Brody\n\nBruce Brody (* 1950) je americký hudebník (hráč na klávesové nástroje) a hudební producent.\n\nV sedmdesátých letech byl členem skupiny Patti Smith Group, s níž nahrál album \"Easter\". Rovněž byl členem doprovodné skupiny velšského hudebníka Johna Calea. V osmdesátých letech spolupracoval se skupinou Lone Justice a později hrál na několika albech její zpěvačky jménem Maria McKee. V roce 2000 produkoval album \"It's Like This\" zpěvačky Rickie Lee Jones, na němž rovněž hrál. V roce 1982 složil s Ivanem Králem, rovněž bývalým členem doprovodné skupiny Patti Smith, hudbu k filmu \"Bistro\". Dvojice spolu v říjnu 2012 vystupovala v pořadu \"Show Jana Krause\" (v díle natáčeném v USA), kde představila píseň „Angel“, jež později vyšla na Králově albu \"Always\". Během své kariéry spolupracoval s mnoha dalšími hudebníky, mezi něž patří například Tom Verlaine a John Waite a Willie Nile. Rovněž hrál na klávesy při koncertu skupiny U2 (hrál v písni „Please“ při koncertu v newyorské Madison Square Garden).\n\n\n"}
{"id": "1183572", "url": "https://cs.wikipedia.org/wiki?curid=1183572", "title": "Christian Noboa", "text": "Christian Noboa\n\nChristian Fernando Noboa Tello (* 9. dubna 1985, Guayaquil, Ekvádor) je ekvádorský fotbalový záložník a reprezentant, od roku 2015 hráč ruského klubu FK Rostov.\n\n\nV A-mužstvu Ekvádoru debutoval v roce 2009.\n\nKolumbijský trenér Ekvádoru Reinaldo Rueda jej nominoval na Mistrovství světa 2014 v Brazílii, kde Ekvádor po prohře 1:2 se Švýcarskem, výhře 2:1 nad Hondurasem a remíze 0:0 s Francií obsadil se čtyřmi body nepostupové třetí místo v základní skupině E.\n\n"}
{"id": "1183574", "url": "https://cs.wikipedia.org/wiki?curid=1183574", "title": "Slov-Matic FOFO Bratislava", "text": "Slov-Matic FOFO Bratislava\n\nSlov-Matic FOFO Bratislava je slovenský futsalový klub z Bratislavy, hrající od sezóny 2004/05 1. slovenskou futsalovou ligu. Slavný bratislavský celek byl založen v roce 1984 původně jako klub sálového fotbalu (futsal AMF). První zápas odehrál klub ve stejném roce v 3. bratislavské lize sálového fotbalu. Po vstupu významného sponzora firmy Slovmatic, se družstvo probojovalo v roce 1998 do nejvyšší slovenské soutěže – 1. slovenská liga sálového fotbalu.\n\nJe to deseti násobný mistr Slovenska a jedenácti násobný vítěz slovenského poháru ve futsalu FIFA. Kromě toho se stal také jednou vítězem extraligy a slovenského poháru v sálovém fotbalu. Od sezóny 2004/05 působí v nejvyšší slovenské futsalové soutěži. Je také pravidelným účastníkem futsalového Poháru UEFA a většina jeho hráčů tvoří základ slovenské reprezentace.\n\nZkratka FOFO, která je součástí názvu klubu od jeho vzniku, souvisí s bratry Grendárovými – spoluzakladateli klubu, kterým přezdívali \"Fofáci\". Později se z tohoto označení vytvořila zkratka pro \"Fanatic Oranjes Futsal Organisation\".\n\nSvé domácí zápasy odehrává ve sportovní hale Mladosť s kapacitou 500 diváků.\n\n\n\nZdroj: \n\n\"Aktuální k datu: 16. března 2016\"\n\nZdroj: \n\n"}
{"id": "1183581", "url": "https://cs.wikipedia.org/wiki?curid=1183581", "title": "Óscar Bagüí", "text": "Óscar Bagüí\n\nÓscar Dalmiro Bagüí Angulo (* 10. prosince 1982) je ekvádorský fotbalový obránce a reprezentant, od roku 2011 hráč ekvádorského klubu CS Emelec.\n\n\nV A-mužstvu Ekvádoru debutoval v roce 2005.\n\nKolumbijský trenér Ekvádoru Reinaldo Rueda jej nominoval na Mistrovství světa 2014 v Brazílii, kde Ekvádor po prohře 1:2 se Švýcarskem, výhře 2:1 nad Hondurasem a remíze 0:0 s Francií obsadil se čtyřmi body nepostupové třetí místo v základní skupině E.\n\n"}
{"id": "1183599", "url": "https://cs.wikipedia.org/wiki?curid=1183599", "title": "Libor Osladil", "text": "Libor Osladil\n\nLibor Osladil (* 2. října 1969) je bývalý český fotbalový obránce.\n\nV nejvyšší československé soutěži odehrál na podzim 1990 jedno utkání v dresu Prešova, aniž by skóroval. Ve druhé nejvyšší soutěži hrál za Znojmo a LeRK Brno. Ve třetí nejvyšší soutěži (později MSFL) hrál za Baník Ostrava „B“, Znojmo a ČSK Uherský Brod. Dostal se do nejlepší jedenáctky v historii znojemské kopané.\n\nZačínal jako asistent ve Znojmě v druholigové sezoně 1992/93.\n\n"}
{"id": "1183620", "url": "https://cs.wikipedia.org/wiki?curid=1183620", "title": "Ankaa", "text": "Ankaa\n\nAnkaa (\"α Phe\") je nejjasnější hvězda v souhvězdí Fénixe. Název pochází z arabského označení Fénixe.\n\nJe to spektroskopická dvojhvězda, jejíž složky kolem sebe oběhnou za asi 10,5 let. Celková spektrální třída je K0,5IIIb. Vzdálenost od Země je přibližně 85 světelných let (26 parseků), poloměr hlavní složky je asi 15 R.\n"}
{"id": "1183626", "url": "https://cs.wikipedia.org/wiki?curid=1183626", "title": "Montmédy", "text": "Montmédy\n\nMontmédy je francouzská obec v departementu Meuse v regionu Grand Est. V roce 2013 zde žilo 2 255 obyvatel. Je centrem kantonu Montmédy.\n\nSousední obce jsou: Avioth, Bazeilles-sur-Othain, Han-lès-Juvigny, Iré-le-Sec, Juvigny-sur-Loison, Thonnelle, Thonne-la-Long, Thonne-les-Près, Verneuil-Grand, Verneuil-Petit, Vigneul-sous-Montmédy a Villécloye.\n\n\"Počet obyvatel\" \n\n"}
{"id": "1183627", "url": "https://cs.wikipedia.org/wiki?curid=1183627", "title": "Čchi Ťi-kuang", "text": "Čchi Ťi-kuang\n\nČchi Ťi-kuang (; 12. listopadu 1528 – 17. ledna 1588) byl generál působící v čínské říši Ming za vlády císaře Ťia-ťinga. V letech 1555–1568 se podílel na potlačení útoků čínských pašeráků a pirátů na jihovýchodním pobřeží Číny, později sloužil na čínsko-mongolské hranici. Na základě zkušeností z bojů s piráty i Mongoly sestavil populární učebnice výcviku a bojových postupů \"Ťi-siao sin-šu\" a \"Liang-ping š’-ťi\".\n\nČchi Ťi-kuang používal zdvořilostní jméno Jüan-ťing () a literární pseudonym Nan-tchang (), později Nan-tchang (). Za mimořádné zásluhy o stát obdržel posmrtné jméno Wu-i ().\n\nČchi Ťi-kuang se narodil ve městě Lu-čchiao () v provincii Šan-tung v rodině dědičných důstojníků. Jeho předek Čchi Siang sloužil jako generál v armádě Ču Jüan-čanga, zakladatele říše Ming, a padl v boji. Když se později stal Ču Jüan-čang stal císařem, udělil rodině Čchi dědičné místo velitele pluku v Teng-čou (, \"Teng-čou wej\"), umístěného v moderním okresu Pcheng-laj na severním pobřeží Šan-tungu.\n\nKdyž jeho otec Čchi Ťing-tchung () zemřel, Čchi Ťi-kuang ve věku sedmnácti let převzal velením nad tengčouským plukem. Oženil se, jeho sourozenci byli ještě mladí, proto nechal vedení domácnosti na své manželce. Kromě budování pobřežní obrany ve svěřeném okrsku, také v letech 1548 až 1552 vedl své vojáky na pomoc k obraně Ťi-čou (, východně od Pekingu) proti jarním nájezdům východních Mongolů.\n\nVe dvaadvaceti letech odcestoval do Pekingu k důstojnickým zkouškám. V té době Mongolové vedení Altan-chánem protrhli pohraniční obranu a oblehli Peking. K obraně města byli mobilizováni i kandidáti vojenských zkoušek. Čchi Ťi-kuang během bojů předvedl mimořádnou chrabrost.\n\nV roce 1553 byl povýšen na pomocníka vojenského komisaře (, \"tu-č’-chuej čchien-š’\") šantungské pobřežní obrany, která měla za úkol zabezpečit provincii proti útokům pirátů \"wo-kchou\", vesměs Číňanům, i když někteří pocházeli i z Japonska, Portugalska a jihovýchodní Asie. Když Čchi Ťi-kuang převzal velení nad šantungskou pobřežní obranou, měl méně než 10 000 vojáků, třebaže papírově byl stav 30 000. Navíc většina z dezertérů byli mladí a silní muži, kteří si mohli najít živobytí jinde, ve službě zůstali jen staří a slabí. Vojákům chyběl výcvik a kázeň, zatímco pobřežní opevnění byla po letech bez údržby zchátralá.\nNa podzim roku 1555 Čchi Ťi-kuanga přeložili do jihovýchodní pobřežní provincie Če-ťiang, kde se následkem útoků \"wo-kchou\" bezpečnostní situace vymkla kontrole. Spolu s dalšími dvěma renomovanými vojevůdci, Jü Ta-jouem a Tchan Lunem, Čchi Ťi-kuang vedl mingské vojáky k rozhodujícímu vítězství u Cchen-kang () roku 1558. Poté se svými vojáky porazil pirátské nájezdníky u Tchao-ču (), Chaj-men () a Tchaj-čou. Po vítězství u Cchen-kang, však nejen že nebyl oceněn, ale naopak se jen těsně vyhnul degradaci kvůli pomluvám, že s piráty spolupracoval.\n\nSe situací v Če-ťiangu pod kontrolou se Čchi Ťi-kuang soustředil na výcvik vojáků a budování disciplinovaného a efektivního vojska. Jeho armáda nebyla velká, zprvu (roku 1559) měl pouze 3 tisíce mužů, později jejich počet zdvojnásobil, maximálně jich vedl 10 tisíc. Počty však nahrazoval kvalitním výcvikem. Při náboru odmítal příchozí z měst, do služby přijímal hlavně horníky a rolníky z čeťiangského okresu I-wu, protože věřil, že tamní obyvatelé jsou čestní a pracovití. Také dohlížel na výstavbu 44 námořních lodí různých velikostí, určených k použití proti pirátům na moři.\n\nPři výcviku kladl důraz na souhru mužů v malých jednotkách, vyzbrojených kombinací tyčových zbraní – bambusových kopí a halaparten a štítů a mečů pro boj zblízka, to jest vesměs jednoduchými zbraněmi, které bylo možné snadno získat z místních zdrojů. Střelných zbraní měla Čchi Ťi-kuangova pěchota jen málo. Naproti tomu sílu své flotily založil na jejich využití; posádka džunky o 55 mužích sestávala z pěti oddílů, z nichž dva byly vyzbrojeny arkebuzami, dva obsluhovaly děla, plamenomety a rakety a i poslední byl vybaven střelnými zbraněmi. Svým mužům vštěpoval pocit odpovědnosti za bezpečí na bráněném území, zdůrazňoval, že pouze z klidného zázemí lze získat peníze a potraviny, které potřebují.\n\nPrvní zkouška Čchi Ťi-kuangovy nové armády přišla roku 1559. Po měsíčních bojích s piráty v prefektuře Tchaj-čou, v nichž piráti měli více než pětitisícové ztráty, si jeho armáda vydobyla slávu mezi obyvatelstvem a obavy u nepřátel.\n\nČástečně v důsledku Čchi Ťi-kuangova vojenského úspěchu v Če-ťiangu přesunuli piráti \"wo-kchou\" své aktivity více na jih, do provincie Fu-ťien. Více než 10 000 se jich usadilo v pevnostech podél pobřeží od Fu-anu na severu po Čang-čou na jihu. V červenci 1562 Čchi Ťi-kuang vedl 6 000 svých vojáků na jih do Fu-ťienu. Během dvou měsíců, jeho armáda vyčistila tři hlavní základny pirátů wo-kchou – v Cheng-jü (), Niou-tchien () a Lin-tun ().\n\nNicméně jeho vlastní armáda následkem bojů a nemocí také utrpěla značné ztráty. Vzhledem k potlačení pirátských aktivit ve Fu-ťienu se Čchi Ťi-kuang stáhl do Če-ťiangu, aby přeskupil své síly. \"Wo-kchou\" využili příležitost k novému útoku na Fu-ťien a dobyli přístav Sing-chua (, současný Pchu-tchien). V dubnu 1563 Čchi Ťi-kuang přivedl do Fu-ťienu 10 000 vojáku a získal Sing-chua zpět. Během příštího roku série vítězství jeho armády konečně problém pirátů ve Fu-ťienu zcela vyřešila.\n\nV září 1565 byla svedena velká bitva s piráty na ostrově Nan-ao, který leží blízko hranice mezi provinciemi Fu-ťien a Kuang-tung. Tam Čchi Ťi-kuang spojil své síly se svým starým přítelem Jü Ta-jouem aby znovu porazili ostatek spojených čínských a japonských pirátů.\n\nS uklidněním situace v jihovýchodních pobřežních provinciích byl Čchi Ťi-kuang koncem roku 1567 přeložen do Pekingu, aby se ujal výcviku vojáků císařských gard.\nV příštím roce (1568) mu bylo svěřeno velení vojsk v Ťi-čou na severovýchodní hranici s Mongoly. Čchi Ťi-kuang vzápětí začal opravovat Velkou čínskou zeď v úseku mezi Šan-chaj-kuanem a průsmykem Ťü-jung. Mezitím řídil výstavbu strážních věží podél zdi. Po dvou letech tvrdé práce bylo dokončeno více než 1000 strážních věží, které výrazně posílily obranu severu.\n\nVzpoura proti říši Jüan – povstání rudých turbanů – v polovině 14. století vyústila v založení ryze čínské říše Ming a vyhnání Mongolů z Číny. Nicméně, Mongolové přesto v následujících staletích obtěžovali Číňany útoky v pohraničí. Když Čchi Ťi-kuang roku 1550 pobýval v Pekingu, Altan-chán, vládce pravého křídla Mongolů, prorazil pohraniční obranu a pronikl až k Pekingu. V roce 1571 mu mingský císař udělil titul kníže Šun-i (, \"Šun-i wang\") a povolil vzájemný obchod. Altan-chán pak zakázal svým podřízeným útočit na čínská sídla. Nicméně levé křídlo Mongolů vedené Jasaghtu-chánem pokračovalo ve zkoušení obranyschopnosti Čchi Ťi-kuangových jednotek, ale bez velkého úspěchu.\n\nV zimě 1572 Čchi Ťi-kuang provedl měsíc trvající vojenské cvičení s více než 100 tisíci vojáků. Na základě zkušeností z manévrů napsal učebnici \"Záznamy vojenského výcviku\", ceněnou dalšími generacemi vojevůdců.\n\nZačátkem roku 1583 byl zbaven svých povinností na severní hranici a přeložen na nevýznamný post v provincii Kuang-tung. Jeho již dost špatný zdravotní stav se v příštích dvou letech ještě zhoršil, a přiměl ho k návratu do rodného města. Nakonec roku 1588 zemřel, den před (čínským) Novým rokem. Svůj život pravděpodobně nejlépe shrnul ve vlastní básni:\n\nSvé výcvikové postupy, bojové formace, způsoby boje v závislosti na terénu a nepříteli i názory na vojenskou strategii shrnul ve dvou příručkách, první z nich je \"Ťi-siao sin-šu\" (, volně \"Nová kniha efektivních postupů\"), druhá \"Liang-ping š’-ťi\" (, \"Záznamy vojenského výcviku\"). Během svého života napsal i velké množství básní a prozaických děl, shromážděných ve sbírce \"Č’-č’ tchang-ťi\" (, \"Sbírka ze síně Č’-č’\"), pojmenované podle studijní síně v jeho úředním sídle v Ťi-čou.\n"}
{"id": "1183630", "url": "https://cs.wikipedia.org/wiki?curid=1183630", "title": "CS Emelec", "text": "CS Emelec\n\nCS Emelec (celým názvem Club Sport Emelec) je ekvádorský fotbalový klub z města Guayaquil. Byl založen v roce 1929, letopočet založení je i v klubovém logu. Je pojmenován podle ekvádorské energetické společnosti Empresa Eléctrica del Ecuador (zkratkou Emelec).\n\nSvoje domácí utkání hraje na stadionu Estadio George Capwell s kapacitou cca 24 000 míst.\n\n13× vítěz ekvádorské Serie A (1957, 1961, 1965, 1972, 1979, 1988, 1993, 1994, 2001, 2002, 2013, 2014, 2015)\n\n"}
{"id": "1183632", "url": "https://cs.wikipedia.org/wiki?curid=1183632", "title": "Avioth", "text": "Avioth\n\nAvioth je francouzská obec v departementu Meuse v regionu Grand Est. V roce 2013 zde žilo 136 obyvatel.\n\nSousední obce jsou: Breux, Montmédy, Thonne-la-Long a Thonnelle.\n\n\"Počet obyvatel\" \n"}
{"id": "1183633", "url": "https://cs.wikipedia.org/wiki?curid=1183633", "title": "Dolné Otrokovce", "text": "Dolné Otrokovce\n\nDolné Otrokovce jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1113. V obci se nachází římskokatolický kostel svatého Michala archanděla z roku 1934.\n\nObec leží v nadmořské výšce 180 m na ploše 9,305 km². Žije zde  obyvatel.\n\n"}
{"id": "1183634", "url": "https://cs.wikipedia.org/wiki?curid=1183634", "title": "Radovan Lazor", "text": "Radovan Lazor\n\nRadovan Lazor (* 26. května 1971) je bývalý slovenský prvoligový fotbalista.\n\nJe odchovancem trebišovského fotbalu. V nejvyšší československé soutěži odehrál na podzim 1990 tři utkání v dresu Interu Bratislava, aniž by skóroval. Hrál také za Matador Púchov, Raču Bratislava, rakouský SV Müllendorf, Lednické Rovne, Jednotu Dulov (2005–2008) a na Moravě za TJ Sokol Valašská Bystřice (jaro 2008). Za Valašskou Bystřici odehrál v I. A třídě Zlínského kraje - sk. A celkem 8 utkání (720 minut), v nichž neskóroval a obdržel 3 žluté karty.\n\n"}
{"id": "1183635", "url": "https://cs.wikipedia.org/wiki?curid=1183635", "title": "Thank You Very Much", "text": "Thank You Very Much\n\n„Thank You Very Much“ je singl polské zpěvačky Margaret z jejího prvního EP All I Need (2013) a debutového studiového alba Add the Blonde (2014). Píseň napsali a složili Thomas Karlsson a Joakim Buddee, za produkci zodpovídal Ant Whiting. Píseň byla vyslána do polských rozhlasových stanic 14. května 2012 a do měsíce s Margaret vystoupila na živo na festivale Sopot TOPtrendy Festival 2012. Krátce nato se management zpěvačky rozhodl stáhnout kompozici z rozhlasových stanic a připravit plán na její propagaci před tím, než ji znovu vyšlou do rádií. Píseň byla oficiálně vydána 21. února jako debutový singl Margaret.\n\nV roce 2013 reprezentovala Margaret Polsko na Baltic Song Contest 2013 s touto písní a obsadila na 2. místo. V době, kdy byla píseň „Thank You Very Much“ v Polsku na vrcholu popularity, Polská společnost fonografického průmyslu (ZPAV) v té době zveřejňovala pouze TOP 5 žebříčku AirPlay – Top (nyní se zveřejňuje celá TOP 100), což je důvod proč singl se v žebříčku neobjevil. Nicméně se písni podařilo obsadit druhé místo v žebříčku AirPlay – Nowości. Později kompozice také obsadila 3. místo mezi nejprodávanějšími digitálními singly roku 2013 v Polsku mezi polskými umělci. Během udílení cen Eska Music Awards 2013 obdržel videoklip k písni ocenění v kategorii \"Eska TV Award – Nejlepší videoklip\". Píseň „Thank You Very Much“ také bodovala v Rakousku, Německu, Itálii a Rusku.\n\nKontroverzní videoklip režíroval Chris Marrs Piliero, což singlu zajistilo pozornost a úspěch.\n\nKompozice byla vydána jako singl ve formátu digital download (v digitální podobě) ke stažení 21. února 2013 v Polsku. Kompozice vyšla jako promo singl k EP \"All I Need\". Píseň je umístěna také na debutovém studiovém albu Margaret s názvem \"Add the Blonde\". \n\nDne 4. listopadu 2013 se uskutečnilo mezinárodní vydání singlu v digitálním formátu pokrývající většinu evropských zemí a Japonsko, Austrálii a Nový Zéland. Dne 18. prosince kompozice byla vydána ve formátu CD pouze v Itálii.\n\nPíseň byla na několika kompilačních albech, polských a zahraničních mimo jiné na \"Fresh Hits Wiosna 2013\" (vydáno 26. března 2013 v Polsku), \"Best of 2013 – Sommerhits\" (vydáno 28. června 2013 v Rakousku, Německu a Švýcarsku), \"We Love Summer 2013\" (vydáno 5. července 2013 v Rakousku, Německu a Švýcarsko), \"The Dome – Summer 2013\" (vydáno 12. července 2013 v Rakousku, Německu a Švýcarsku), \"Bardzo to lubię!\" (vydáno 16. července 2013 v Polsku), \"Bravo Hits 82\" (vydáno 26. července 2013 v Rakousku, Německu a Švýcarsku), \"RMF Polskie Przeboje 2013\" (vydáno 30. července 2013 v Polsku) nebo \"Party Time 2014\" (vydáno 28. ledna 2014 v Polsku).\n\nDne 26. května 2012 byla kompozice poprvé představena zpěvačkou Margaret před širším publikem během soutěže \"Trendy\" na festivalu TOPtrendy 2012 díky nominaci Dariusze Maciboreka. Zpěvačka vystoupila s písní „Thank You Very Much” na festivalu dvakrát: v roce 2013 na soutěži \"Největší hity roku\" a v roce 2014 během koncertu \"Králové internetu\". V červenci 2013 píseň reprezentovala Polsko na Baltic Song Contest ve švédském městě Karlshamn, kde obsadila 2. místo.\n\nPíseň byla také opakovaně prezentována Margaret během velkých akcí přenášených televizí a to jak v Polsku, tak v zahraničí. Dne 23. června 2013 píseň zazněla v populárním německém programu \"ZDF Fernsehgarten\", který vysílala stanice ZDF a také 24. srpna 2013 během festivalu \"Sopot Top of the Top Festival 2013\", 31. srpna 2013 v Berlíně během koncertu \"Stars for Free 2013\", který pořádala rozhlasová stanice RTL Radio, 7. června 2014 v průběhu 51. Národního festivalu polských písní v Opole nebo také 29. srpna 2014 v Bejrútu během \"NRJ Music Tour\", kterou pořádá každoročně libanonská rozhlasová stanice \"NRJ Lebanon\".\n\nNa internetových stránkách cantaramusic.pl uvedla:\n\nPíseň byla vysílána na rozhlasových stanicích a to jak v Polsku, tak dalších zemích a nabyla popularity v Německu, Rakousku, Švýcarsku, Chorvatsku, Izraeli, Libanonu, Rusku, Španělsku, Francii, Velké Británii a Itálii. Kompozice se umístila v mnoha rozhlasových žebříčcích a mimo jiné zaujala 1. místo v rádiových žebříčcích RMF, ESKA nebo RMF MAXXX. Singl se umístila na 2. místě v žebříčku AirPlay – Nowości nejhranějších novinek polských rozhlasových stanic.\n\nK písni byl nahrán kontroverzní videoklip, který ukazuje Margaret v rodině nudistů a Margaret v něm hrála jediného oblečeného člověka. Videoklip byl realizován v Los Angeles. Strůjcem myšlenky a také režisérem byl Chris Piliero, který spolupracoval s umělci jako Britney Spears nebo Ke$ha.\n\nMargaret v jednom rozhovoru týkající se videoklipu k písni „Thank You Very Much” řekla:\n\nVideoklip měl premiéru v únoru 2013 a několik hodin poté byl z YouTube odstraněn. V krátké době se však videoklip vrátil na webové stránky, ale přístup k němu byl zablokován pro diváky mladší 18 let.\n\nPíseň byla třetím nejprodávanějším singlem v digitálním formátu v Polsku v roce 2013, za což mu Polská společnost fonografického průmyslu udělila ocenění „Digitální píseň roku“. Památeční soška za tento úspěch byla předána Margaret během koncertu \"Králové internetu\", který se konal v rámci festivalu TOPtrendy 2014.\n\nSingl se také umístil v oficiálních hitparádách v Německu, kde obsadil 41. místo, v Rakousku, kde opanoval 38. v žebříčku sedmdesáti pěti nejprodávanějších singlů a v Itálii, kde se vyšplhal na 22. pozici.\n\nO písni a doprovodném videoklipu psaly média nejen v Polsku, ale také v zahraničí, včetně britského listu „The Sun”. Videoklip k písni „Thank You Very Much” získal cenu v podobě sošky na slavnostním galavečeru Eska Music Awards 2013 v kategorii \"Eska TV Award – Nejlepší videoklip\". Skladba byla také nominována v kategorii \"Nejlepší hit\".\n\nV roce 2013 byla kompozice použita jako motiv jarního programu televize Polsat. Ve stejném roce k propagaci svého jarního programu fragment kompozice využila rovněž německá televize Pro7. Hit byl použit v soundtracku ke komedii Piotra Wereśniaka pod titulem \"Wkręceni\", která měla premiéru 10. ledna 2014. O měsíc později byl použit fragment písně v jedné z reklam na mobilní síť \"Play\", která byla nahrána za účasti Margaret.\n\nPíseň „Thank You Very Much” se setkala s dobrou odezvou. Paweł Gzyl, hudební publicista, popsal píseň jako „nestydatý bubblegum pop ve stylu 60. let s melodií, která téměř okamžitě chytí“. Jedna z redaktorek služby All About Music napsala: „(...) na polské standardy je píseň zajímavá a co je nejdůležitější, svěží. Moc se mi líbí hvězdný začátek této skladby (...) Samotná píseň Margaret je velmi dobrá a velmi chytlavá. Dosáhla zaslouženého úspěchu”. Karol Stefańczyk na stránkách Hudebního deníku přirovnal styl kompozice s tvorbou Lenky.\n\nDariusz Maciborek, rozhlasový novinář, okomentoval nominaci Margaret do soutěže \"Trendy\" v rámci festivalu TOPtrendy 2012 píseň „Thank You Very Much” slovy: „Jednoduchá kompozice, ale pozoruhodná. Bez ozdob, ale s dobrým emocionálním posláním. Je to píseň s melodií”.\n\nHudební publicista Krzysztof Szewczyk ve vysílání pořadu \"Leniwa niedziela\" (Líná neděle), který běžel v Prvním Programu Polského Rozhlasu řekl o písni: „Když jsem slyšel tuto píseň, pomyslel jsem si, že zam musí zazpívat. Jedná se o dílo mezinárodní. Poprvé polský umělec zpívá v angličtině a má velkou šanci vyhrát [«Baltic Song Contest»] (...) Protože je to taková píseň, která je chytlavá a má velkou šanci na trhák”.\n\nElżbieta Zapendowska, hudební kritička, definovala píseň „Thank You Very Much” jako „skvělou skladbu” a novináři britského bulvárního deníku „The Sun” vyhodnotil nahrávku jako „chytlavou letní píseň”. Redaktoři populárního britského webového portálu „Digital Spy” ve svém článku napsali: „[«Thank You Very Much»] je velkým, letním popovým číslem s jedním z těch refrénů, který nutí k broukání několik hodin poté, co ji slyšíte”.\n\nDigital download\n\nCD single\n"}
{"id": "1183637", "url": "https://cs.wikipedia.org/wiki?curid=1183637", "title": "Josip Vlah", "text": "Josip Vlah\n\nJosip Vlah (19. července 1798 Kastav – 22. října 1869 Kastav) byl rakouský politik chorvatské národnosti z Istrie, během revolučního roku 1848 poslanec Říšského sněmu.\n\nRoku 1849 se uvádí jako Joseph Vlah, c. k. kriminální rada z obce Kastav (Castua).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Volosko. Tehdy se uváděl coby c. k. kriminální rada. Řadil se ke sněmovní levici. Byl jediným poslancem chorvatské národnosti zvoleným za Istrii a kvarnerské ostrovy. Ostatní byli italské národnosti, nebo se hlásili k italskému jazyku a kultuře. Vystupoval proti záměrům italských poslanců, aby němčinu na místních úřadech zcela nahradila italština. Společně s bratrem Martinem Vlahem (byl rovněž politicky aktivní) navrhli v září 1848 začlenit etnicky chorvatkou část Istrie do Chorvatského království.\n"}
{"id": "1183638", "url": "https://cs.wikipedia.org/wiki?curid=1183638", "title": "Blanka Jakubčíková", "text": "Blanka Jakubčíková\n\nBlanka Jakubčíková (* 30. září 1971 Brno) je česká malířka a básnířka.\n\nVystudovala Fakultu výtvarných umění VUT v Brně, kde v roce 2000 absolvovala v ateliéru kresby Václava Stratila. Další výtvarné zkušenosti získávala mj. na tvůrčích stážích Egon Schiele Art Centra v Českém Krumlově (2002, 2006). Je pro ní typická tvorba v uzavřených cyklech (\"Bulimie\", \"Žena je vysloveně zločinecký typ\", \"Opus Diabolicum\", \"Třetí pohlaví\", \"Imitatio Christi\" atd.). Ve většině cyklů propojuje obrazovou část s psaným textem a kromě výtvarné činnosti se celoživotně věnuje i poezii (pod pseudonymem Jan Ariel Kocourek a Blanche Cutie). V roce 2016 vydalo pražské Nakladatelství Petr Štengl její třetí básnickou sbírku (\"Kunsthysterik\"). Její výtvarná i literární díla jsou často chápána jako feministická, i když autorka sama svojí tvorbou naopak proti jakékoliv formě paušalizace ostře a ironicky protestuje. Častým motivem jejích obrazů a básní je křesťanství a reflexe sexuality v mnoha jejích podobách.\n\nPo mnoha letech, kdy pracovala s výrazovými prostředky komiksu, se přesunula postupně k divoké expresi. Od roku 2003 žije v Praze a tvoří ve svém ateliéru v mezinárodním centru současného umění MeetFactory.\n\n\n\n\n\n\n\n\n"}
{"id": "1183642", "url": "https://cs.wikipedia.org/wiki?curid=1183642", "title": "Nikola Andrović", "text": "Nikola Andrović\n\nNikola Andrović (18. května 1798 Dubrovník – 19. října 1857 Dubrovník) byl rakouský básník a politik chorvatské národnosti z Dalmácie, během revolučního roku 1848 poslanec Říšského sněmu.\n\nPocházel z vlivné měšťanské rodiny. Jeho otec Rafo Andrović byl frankofilsky orientovaným básníkem. Nikola získal vzdělání v rodném městě. Měl jazykový talent, obzvláště na řečtinu. V letech 1831–1832 společně s otcem podali návrh na reformu institucí města Dubrovník. V roce 1842 a 1843 se pro své aktivity dostal do konfliktu s rakouskými úřady. Byl literárně činný. Psal básně v řečtině, latině a italštině. Roku 1849 se uvádí jako Nikolaus Androvich, statkář v Dubrovníku.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dubrovník. Tehdy se uváděl coby statkář. Řadil se ke sněmovní levici. Byl národně chorvatsky orientován a patřil mezi šest poslanců za Dalmácii, kteří podporovali sloučení Dalmácie s Chorvatským královstvím. Za město Dubrovník podal na ministerstvo vnitra roku 1848 petici s hospodářskými požadavky místních obyvatel.\n"}
{"id": "1183645", "url": "https://cs.wikipedia.org/wiki?curid=1183645", "title": "Josef Valihrach", "text": "Josef Valihrach\n\nJosef Valihrach (* 3. května 1956 Krumvíř) je moravský vinař, trojnásobný držitel ocenění Vinař roku České republiky, držitel zlaté medaile z prestižní světové vinařské soutěže Chardonnay du Monde a tří zlatých a tří stříbrných medailí z mezinárodní soutěže vín ve francouzském Lyonu. Rodinné vinařství, jedno z prvních nestátních v Česku, které nese jeho jméno, založil již v roce 1990. Jeho syn Josef Valihrach byl lídrem kandidátky Soukromníků ve volbách do Evropského parlamentu 2019, ale zvolen nebyl.\n\nVýrobě vína se věnuje již od svých čtrnácti let, kdy s otcovou pomocí vyrobil doma svoje první víno. První diplomy z místních soutěží vín získal již koncem 70. let. Jakmile to začalo být možné, založil v roce 1990 soukromou rodinnou firmu Vinařství Josef Valihrach Krumvíř, kterou od té doby vede. \n\nV roce 2012 byl rovněž iniciátorem vzniku Vinařské asociace České republiky, jíž od jejího vzniku předsedal. \n\nVe vinařské soutěži Vinař roku České republiky zvítězil poprvé na 7. ročníku v roce 2009 a hned následujícího roku své vítězství zopakoval. V roce 2012 obsadil druhou příčku a do třetice se na prvním místě ocitl v roce 2013. V prosinci 2017 získal jeho Ryzlink rýnský nejvyšší hodnocení v 26. ročníku putovní soutěže Vinoforum v Brně.\n\nZlaté medaile získal také na mezinárodním poli, odnesl si je ze soutěží \"Concours mondial de Bruxelles\", \"Concours International des Vins Lyon\" či \"Ice Wine du Monde\". Za svůj největší zahraniční úspěch však označil první místo na světové soutěži \"Chardonnay-du-Monde 2014\". Již v roce 2011 v téže soutěži skončil na celkově třetím místě a v roce 2013 na místě čtvrteém s výběrem z bobulí ročník 2011. V březnu 2016 skončil v soutěži \"Chardonnay du Monde\" druhý se svým výběrem z bobulí ročníku 2011, když takto uspěl mezi 782 posuzovanými vzorky. V březnu 2017 získal nejvyšší ocenění v kategorii bílých suchých vín soutěže \"Great American International Wine Competition\". V březnu 2018 získal opět v soutěži \"Chardonnay du Monde\" třetí místo se sladkým Chardonnay ročník 2008, jako jediný zástupce České republiky mezi 679 soutěžními víny. \n\nVinařství Josef Valihrach Krumvíř je středně velký rodinný podnik, v němž pracuje celá Valihrachova rodina. Obce Krumvíř a Kašnice patří do Velkopavlovické vinařské podoblasti, kde jsou podmínky pro pěstování široké škály odrůd révy vinné. Pro vinařství je charakteristická nabídka pestré škály odrůdových vín, a to jak mladých, tak starších ročníků. Výroba se zaměřuje zejména na kvalitní přívlastková a archívní vína. Podnik však vyrábí i cuvée a bariková a ledová vína.\n\n"}
{"id": "1183649", "url": "https://cs.wikipedia.org/wiki?curid=1183649", "title": "Hraboš mokřadní", "text": "Hraboš mokřadní\n\nHraboš mokřadní (\"Microtus agrestis\") je drobný hlodavec z čeledi myšovitých, velmi podobný o něco menšímu hraboši polnímu, v České republice hojně rozšířenému.\n\nŽije v areálu ohraničeném na západě Velkou Británií a na východě Bajkalem, na jihu horskými oblastmi Španělska, Itálie, Slovinska a Srbska a na severu Skandinávií. V ČR se vyskytuje pouze ostrůvkovitě, je pozorován v nadmořské výšce od 140 po 1600 m. Přednost dává lokalitám s chladnějším klimatem a většími srážkami. V níže položených teplých oblastech Čech a Moravy bývá jeho izolovanost často zapříčiněna také melioračními úpravami.\n\nDobré životní podmínky nachází v otevřené krajině na podmáčených, nekosených loukách s větší vrstvou stařiny, vlhkých lesních loukách, v mokřadech, rašeliništích, v blízkosti pramenišť i na zarůstajících lesních pasekách. Jeho oblíbená stanoviště se nacházejí na místech s bohatým bylinným patrem a s jednotlivými, nebo v malých skupinách vyrůstajícími dřevinami.\n\nDůležitým požadavkem na vyhovující biotop je, aby hustý bylinný porost nebýval pravidelně kosen a vznikla tak ulehlá vrstva starých travin, pod kterou nachází vhodné mikroklimatické podmínky i bezpečný úkryt před predátory. Teritorium samce mívá rozlohu 200 až 500 m². Jeho výskyt je ovlivněn i agresivnějším hrabošem polním, který ho vytlačuje z výhodnější biotopů a sám je osidluje.\n\nJeho tělo je dlouhé 9 až 14 cm a ocas 3 až 5 cm, váží 20 až 30 g. Nejblíže podobným tvorem, žijícím v české přírodě, je hraboš polní, od kterého se odlišuje na prvý pohled málo zřetelnými znaky.\n\nHraboš mokřadní je o něco větší, hřbetní stranu těla má obvykle tmavší, rezavě až skořicově hnědou s příměsi černých chloupků a světlejší břicho má šedavé se žlutým nádechem. Má dvoubarevný ocas, zespodu téměř bílý, zaoblenější čenich a méně výrazné oči. Ušní boltce delší než 1 cm nevyčnívají ze srsti a jsou řídce porostlé dlouhými chlupy. Nejspolehlivějším rozpoznávacím znamením jsou zadní tlapky, u hraboše mokřadního jsou tmavě pigmentované a chodilo mají delší než 18 mm. S příchodem zimy a jara hraboši línají.\n\nV potravě hraboše mokřadního převládají jednoděložné byliny. Požírá vlhkomilné rostliny jako sítina, ostřice, bika, bezkolenec, suchopýr, třtina, skřípina, máta i mochna. Na sušších místech bývá jeho potrava obohacena borůvkou, brusinkou a klikvou, včetně jejich plodů. Menší díl potravy tvoří houby, semena i drobní živočichové. V zimním období nespí a mívá nedostatek zelených rostlin. Ohryzává proto i kůru mladých dřevin, zejména javoru, jeřábu, jasanu, habru, topolu, olše nebo ovocných stromů.\n\nStaví si kulovité hnízdo o průměru asi 20 cm, spletené z rozkousaných suchých stébel a listů trav. Délka březosti trvá 20 až 22 dnů, průměrně se rodí čtyři až pět (maximálně devět) slepých mláďat, která váží asi 3 g. Před desátým dnem života již vidí a zakrátko začnou přijímat zelenou potravu. Samice jsou schopné se pářit po 15. dni věku, kdežto samci až o několik týdnů později. Prvá generace se rodí počátkem května, poslední v říjnu. Počet vrhů bývá čtyři až šest za rok, samice za příznivých podmínek mívá asi 17 mláďat za život. Průměrný věk hraboše mokřadního je 6 až 8 měsíců, může se však dožít až půldruhého roku.\n\nProtože hraboši se na rozdíl od hryzců, s kterými bývají často zaměňování, živí jen rostlinami a nedělají si zimní zásoby, jejich výskyt v přiměřeném počtu na neobdělávaných polních lidem příliš neškodí. Výjimkou jsou případy, kdy se usadí u lesní školky nebo na čerstvě osázené imisní holině, to pak během zimy často ohryžou mladou kůru kmínků mnoha semenáčku těsně u kořenového krčku.\n\nMezi jeho přirozené predátory patří kuna, lasice, liška, poštolka a sova, pro některé z nich jsou důležitou součásti stavy. Bylo zjištěno, že počet mladých sov a poštolek se znatelně zvyšuje ve zhruba čtyřletých periodách, ve stejných létech kdy stoupají i počty hrabošů mokřadních až na desetinásobek minima.\n\n"}
{"id": "1183651", "url": "https://cs.wikipedia.org/wiki?curid=1183651", "title": "Lipenský potok", "text": "Lipenský potok\n\nNázev Lipenský potok má více vodních toků:\n\n"}
{"id": "1183654", "url": "https://cs.wikipedia.org/wiki?curid=1183654", "title": "Nemocnice Bohunice (dopravní uzel)", "text": "Nemocnice Bohunice (dopravní uzel)\n\nDopravní uzel - zastávka MHD a IDS Nemocnice Bohunice leží na komunikaci rovnoběžné s ulicí Netroufalky na hranicích městských částí Nový Lískovec, Bohunice a Starý Lískovec ve statutárním městě Brně. Na západ od uzlu se nachází nákupní centrum Campus Square, na severovýchod Univerzitní kampus a na východ je fakultní nemocnice. Na jih od něj je pak parkoviště a ulice Jihlavská. Jezdí sem městské a meziměstské autobusy a také trolejbus.\n\nPlánuje se rychlejší propojení centra a Univerzitního kampusu, možnosti jsou tři.\n\n\n\nNakonec se rozhodlo o výstavbě tramvajové trati a vedení je výhledové, na lanovku se v současnosti zpracovává územně-technická studie. V březnu roku 2019 získalo Brno dotaci o výši 1 miliardy Korun.Tramvajová trať by se měla začít stavět do konce roku 2019 a hotová bude v roce 2022.\n\n\n"}
{"id": "1183660", "url": "https://cs.wikipedia.org/wiki?curid=1183660", "title": "Expozice místní dráhy Kostelec - Slavonice", "text": "Expozice místní dráhy Kostelec - Slavonice\n\nExpozice místní dráhy Kostelec – Slavonice je muzejní expozice v Hodicích, je umístěna na železniční stanici v Hodicích, čp. 82. Byla založena v rámci projektu muzeí Regionu Renesance 28. července 2012. Expozice je provozována obcí Hodice.\n\nExpozice je umístěna na železniční stanici Hodice a je s ní spojeno motto \"\"S čím vším je třeba železničáři se potýkati\"\", vystaveny jsou fotografie trati Kostelec–Slavonice od její stavby až po současný stav. Sbírka pochází ze soukromých sbírek bývalého strojvedoucího Jiřího Holoubka. V roce 2010 se stanice zařadila mezi 10 nejhezčích nádraží Česka. V expozici jsou umístěny různé předměty jako např. rychloměr z lokomotivy, kotouč na odvoz zeminy ze stavby trati Kostelec–Slavonice, lucerny z lokomotivy a další. Ve sbírce jsou umístěny i další předměty například přejezdový kříž z roku 1888 či osvětlená výměnová tělesa či žlezniční petrolejky, vyobrazen je také grafikon z roku 1898.\n\n"}
{"id": "1183669", "url": "https://cs.wikipedia.org/wiki?curid=1183669", "title": "Expozice Obecná škola", "text": "Expozice Obecná škola\n\nExpozice Obecná škola je muzejní expozice v Radkově, nachází se v budově bývalé školy v Radkově, čp. 35. Založena byla 26. srpna 2012 a to v rámci projektu muzeí Regionu Renesance.\n\nObecná škola začala fungovat v Radkově v roce 1788, přibližně o sto let později byla vybudována nová budova školy a školní výuka se rozšířila do dvou tříd. V roce 1977 byla škola v Radkově zrušena, v roce 2007 získala obec budovu školy do svého majetku a ta byla mezi lety 2007 a 2010 rekonstruována. V roce 2012 byla instalována expozice Obecná škola. 18. srpna 2013 bylo u budovy školy instalováno sousoší s názvem \"Pan učitel Zamazal s dětmi\", Jan Karel Zamazal na škole působil mezi lety 1951–1958.\n\nV rámci expozice je vystavěna třída obecné školy s dobovými lavicemi, kamny na tuhá paliva, literaturou a dobovými fotografiemi, V expozici je vystavena čítanka z roku 1905, učebnice matematiky z roku 1914 a slabikář z roku 1926.\n\n"}
{"id": "1183670", "url": "https://cs.wikipedia.org/wiki?curid=1183670", "title": "Jaroslav Kentoš", "text": "Jaroslav Kentoš\n\nJaroslav Kentoš (* 14. května 1974 Vranov nad Topľou) je bývalý slovenský fotbalový obránce. Po skončení hráčské kariéry se stal trenérem.\n\nPrešovský odchovanec nastoupil za Tatran ve 24 utkáních československé nejvyšší soutěže, aniž by skóroval. Hrál také slovenskou a izraelskou nejvyšší soutěž. Na jaře 1997 si připsal 14 startů v nejvyšší soutěži ČR. Na Slovensku hrál i za Slovan Bratislava, Duklu Banská Bystrica, Humenné a Šport Podbrezová.\nNastoupil celkem k 8 utkáním, v nichž neskóroval. Za Prešov odehrál 3 utkání v PVP 1994/95 (269 minut), zbylých 5 startů zaznamenal v dresu Banské Bystrice v Poháru UEFA (1999/00: 1 / 0, 2004/05: 4 / 0).\n\nJako trenér působil v Podbrezové (B-mužstvo, 2007–2009), Dukle Banská Bystrica (junioři, 2009–2010), opět v Podbrezové (A-mužstvo, 2011–2015) a Žilině (B-mužstvo, 2015–2018). Od 1. července 2018 převzal žilinské A-mužstvo.\n\n"}
{"id": "1183672", "url": "https://cs.wikipedia.org/wiki?curid=1183672", "title": "Gian Giuseppe Filippi", "text": "Gian Giuseppe Filippi\n\nGian Giuseppe Filippi, též Giovanni Giuseppe Filippi, Giangiuseppe Filippi nebo Ivan Josip Filippi (1787 Zadar – 15. ledna 1851 Zadar), byl rakouský právník a politik z Dalmácie, během revolučního roku 1848 poslanec Říšského sněmu.\n\nPocházel z vlivné měšťanské rodiny Filippi ze Zadaru. Jeho otec Pietro Filippi (zemřel roku 1806) byl právníkem (causidico ministro deputato alle pubbliche notifiche) při místodržitelství Dalmácie. Gian Giuseppe působil jako suplent u prvoinstančního soudu a suplent u odvolacího soudu v Zadaru (1811–1813). Od roku 1813 až do své smrti působil jako advokát v Zadaru. V roce 1813 je uváděn též jako městský radní a majitel několika domů v Zadaru. Byl členem městské nemocenské komise (1819 a 1821–1822) a dobročinné komise Commissione straordinaria di carità (roku 1836). V letech 1829–1831 je uváděn mezi donátory městského divadla. V květnu 1848 rezignoval na post asesora a městského radního. Roku 1849 se uvádí jako Johann Joseph Filippi, advokát v Zadaru.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zadar. Tehdy se uváděl coby advokát. Řadil se ke sněmovní levici. V Říšském sněmu podporoval autonomní statut Dalmácie. V září 1848 podepsal petici adresovanou ministerstvu vyučování, ve které se podporuje zavedení chorvatštiny coby povinného předmětu na školách ale zároveň se vyjadřují obavy z celkového nahrazení italštiny chorvatštinou ve školství, soudnictví a správě. Když byl místodržícím Dalmácie jmenován Josip Jelačić, podepsal Filippi v prosinci 1848 petici k ministrovi vnitra, v níž se dotazoval, zda nástup Jelačiće nemůže znamenat ohrožení samostatného státoprávního postavení Dalmácie (Jelačić zároveň působil ve vedení správy Chorvatského království). V roce 1848 Filippi podporoval připojení Kvarnerských ostrovů k Dalmácii. Už 31. března 1848 se podílel na prohlášení zadarské městské samosprávy, které v tomto smyslu obeslalo města na Kvarnerských ostrovech. V květnu 1848 Filippi a Božidar Petranović sepsali návrh prozatímní ústavy Dalmatského království, ve kterém se předpokládala anexe těchto ostrovů. Své státoprávní představy prosazoval i jako člen ústavního výboru Říšského sněmu, kde se o nové ústavě jednalo v lednu 1849 a kde se rovněž Kvarnerské ostrovy začleňovaly do teritoria Dalmácie. Později se názorově postavil proti Božidaru Petranovićovi a podporoval zachování Zadaru jako ideálního sídla dalmatských samosprávných orgánů.\n\nZemřel v lednu 1851. Měl dva syny. Donato Filippi (1832–1912) byl statkářem, Natale Filippi, též Božidar Filippi (1823–1873), byl právníkem a politikem.\n"}
{"id": "1183674", "url": "https://cs.wikipedia.org/wiki?curid=1183674", "title": "Petr Pokorný (biolog)", "text": "Petr Pokorný (biolog)\n\nPetr Pokorný (* 1972 Praha) je český biolog, vysokoškolský pedagog, autor odborných a popularizačních prací a jeden z nejvýznamnějších českých paleoekologů. Zabývá se především kvartérní paleoekologií a vývojem vegetace a krajiny v posledním glaciálu a současném interglaciálu. Vzhledem k předmětu svého vědeckého zájmu se často dostává na pomezí přírodních a společenských věd (zejména archeologie a antropologie). Momentálně pracuje v Centru pro teoretická studia – společném pracovišti Univerzity Karlovy a Akademie věd ČR a věnuje se mimo jiné \"\"vlivu zemědělství na fungování a stabilitu společenstev\"\". Byl editorem publikace \"Afrika zevnitř – kontinentem sucha a věčných proměn\" nominované na Literu za literaturu faktu.\n\n"}
{"id": "1183675", "url": "https://cs.wikipedia.org/wiki?curid=1183675", "title": "Aša", "text": "Aša\n\nAša může být:\n\n"}
{"id": "1183676", "url": "https://cs.wikipedia.org/wiki?curid=1183676", "title": "Aša (město)", "text": "Aša (město)\n\nAša () je město v Čeljabinské oblasti Ruské federace. Při sčítání lidu v roce 2010 mělo bezmála dvaatřicet tisíc obyvatel.\n\nAša leží na západním okraji Jižního Uralu u západní hranice Čeljabinské oblasti nedaleko hranice s Baškortostánem a poblíž ústí řeky Aši do Simu.\n\nOd Čeljabinsku, správního střediska oblasti, je Aša vzdálena přibližně 380 kilometrů na západ.\n\nV Aše je stanice na železniční trati z Ufy do Čeljabinsku.\n\nPár kilometrů jižně od města prochází dálnice M5.\n\nAša vznikla v roce 1898 s výstavbou železáren u již existující železniční stanice stejného jména.\n\nMěstem se Aša stala 20. června 1933.\n\nV roce 1989 došlo přibližně deset kilometrů od Aši k velkému železničnímu neštěstí, kdy při výbuchu zahynuly stovky lidí.\n"}
{"id": "1183677", "url": "https://cs.wikipedia.org/wiki?curid=1183677", "title": "Matej Grašič", "text": "Matej Grašič\n\nMatej Grašič (asi 1804 – 4. května 1869 Mirna Peč) byl rakouský politik slovinské národnosti z Kraňska, během revolučního roku 1848 poslanec Říšského sněmu.\n\nRoku 1849 se uvádí jako Matthäus Graschitsch, rolník v obci Höniggrätz. Pocházel z obce Strahinj. Byl majitelem mlýnu ve Vrhpeči. Zemřel bez potomků.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Novo mesto. Tehdy se uváděl coby rolník. Řadil se ke sněmovní levici.\n\nPodle údajů v rakouské parlamentní databázi se narodil zřejmě roku 1804 a zemřel 4. května 1869 v obci Mirna Peč v okrese Novo mesto (tehdy Kraňsko, dnes Jihovýchodní slovinský region).\n"}
{"id": "1183681", "url": "https://cs.wikipedia.org/wiki?curid=1183681", "title": "Spolkový kriminální úřad", "text": "Spolkový kriminální úřad\n\nSpolkový kriminální úřad může být:\n"}
{"id": "1183682", "url": "https://cs.wikipedia.org/wiki?curid=1183682", "title": "Spolkový kriminální úřad (Německo)", "text": "Spolkový kriminální úřad (Německo)\n\nSpolkový kriminální úřad (, zkratkou BKA) je spolkový úřad v Německu přímo podřízený spolkovému ministerstvu vnitra. Jeho hlavní sídlo je ve Wiesbadenu v Hesensku a jeho úkolem je ve spolupráci se zemskými kriminálními úřady koordinovaně bojovat proti zločinům většího rozsahu a také zastupovat Německo v mezinárodních vyšetřováních v rámci Interpolu, typicky se zabývá organizovaným zločinem a terorismem. Kromě toho má na starost ochranu ústavních činitelů.\n\nK roku 2015 měl úřad přibližně 5500 zaměstnanců a od prosince 2014 byl v jeho čele Holger Münch.\n\n"}
{"id": "1183684", "url": "https://cs.wikipedia.org/wiki?curid=1183684", "title": "Zprávy památkové péče", "text": "Zprávy památkové péče\n\nZprávy památkové péče je název specializovaného časopisu, vydávaného od roku 1937, který přináší informace z oblasti památkové péče a souvisejících disciplín (konzervace a restaurování památek, archeologie, dějiny umění, architektury a památkové péče). V letech 1942–1947 časopis nevycházel, v letech 1962–1976 vycházel pod názvem Památková péče, v letech 1976–1992 Památky a příroda, v roce 1992 se vrátil k původnímu názvu Zprávy památkové péče. Přejmenováván byl i jeho vydavatel.\n\nVýznamnou roli časopis sehrává také při publikování výsledků vědecké a výzkumné činnosti v oblasti památkové péče (zejména aplikovaný výzkum). Časopis patří mezi recenzovaná neimpaktovaná periodika.\n\nVydavatelem časopisu v současnosti je generální ředitelství Národního památkového ústavu.\n\nŠéfredaktorem je Lukáš Hyťha, redaktorem Jakub Bachtík.\n\n"}
{"id": "1183685", "url": "https://cs.wikipedia.org/wiki?curid=1183685", "title": "Federico Paitoni", "text": "Federico Paitoni\n\nFederico Paitoni, též Federico de Paitoni di Traù, chorvatsky Fridrik Paitoni (1814 Trogir – ???), byl rakouský soudce a politik z Dalmácie, během revolučního roku 1848 poslanec Říšského sněmu.\n\nNarodil se v roce 1814 v Trogiru. V roce 1875 mu byl udělen Císařský rakouský řád Leopoldův. V září 1879 byl povýšen i do stavu rakouského rytířstva. Rod Paitoniů patřil od roku 1773 k šlechtě v Trogiru. Byl synem Giuseppeho Paitoniho. V ročníku 1829/1830 se zapsal na politicko-právní fakultu Padovské univerzity. Roku 1849 se uvádí jako Friedrich von Paitoni z obce Supetar (San Pietro di Brazza). Od roku 1853 byl radou nově zřízeného krajského soudu v Zadaru. Do té doby působil coby prétor (představitel vrchnostenského úřadu státní správy, kombinujícího funkce administrativní, soudní a policejní) na Brači. V listopadu 1861 byl pak z této funkce povýšen na radu vrchního zemského soudu. V lednu 1865 a opětovně v prosinci 1870 byl jmenován na post prezidenta krajského soudu ve Splitu. Později působil jako prezident vrchního zemského soudu v Zadaru.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Split-venkov. Tehdy se uváděl coby prétor. Řadil se ke sněmovní levici. Podporoval zřízení samosprávného Dalmatského zemského sněmu. Když byl místodržícím Dalmácie jmenován Josip Jelačić, spolupodepsal Paitoni v prosinci 1848 petici dalmatských poslanců k ministrovi vnitra, v níž se dotazovali, zda nástup Jelačiće nemůže znamenat ohrožení samostatného státoprávního postavení Dalmácie (Jelačić totiž zároveň působil ve vedení správy Chorvatského království).\n"}
{"id": "1183693", "url": "https://cs.wikipedia.org/wiki?curid=1183693", "title": "Halové mistrovství světa v atletice 2016", "text": "Halové mistrovství světa v atletice 2016\n\nHalové mistrovství světa v atletice 2016 bylo 16. v řadě těchto světových sportovních událostí, jež pořádá IAAF. Konalo se 17. - 20. března 2016 v Oregon Convention Center v Portlandu v USA.\n\nŠampionátu se zúčastnilo 547 tletů ze 148 zemí. Oproti předcházejícímu halovému mistrovství světa v Sopotech to bylo o čtyřicet sportovců méně, ovšem přibylo sedm zúčastněných federací. Nejpočetnější výpravou byla ta domácí. Spojené státy americké vyslaly do bojů 68 svých opor. Druhé nejpočetnější zastoupení měla Jamajka (28) a třetí pak Velká Británie (24). Českou republiku reprezentovalo celkem deset závodníků, z toho sedm mužů a tři ženy. \n\nCo se týká počtu získaných medailí, jednoznačně opanovali domácí šampionát Američané se ziskem 13 zlatých, 6 stříbrných a 4 bronzových cenných kovů. V bodovém hodnocení, kde se počítají umístění do osmého místa, dominovali také jasně Američané se 249 body. Druhá byla Etiopie (56 bodů) a třetí Britové (39). Česká republika skončila v tomto měřítku na děleném devátém místě s Keňou a Ukrajinou (26 bodů). Celkem bodovalo 53 zemí (v Sopotech 50). \n\nV hale Convention Center byly překonány dva rekordy šampionátu, oba v tyčkařském sektoru. Mezi muži se o rekord postaral Francouz Renaud Lavillenie (602 centimetrů), v ženách Američanka Jennifer Suhrová výkonem 490 centimetrů. V Portlandu obhajovalo své mistrovské tituly jedenáct atletů a atletek. Úspěšní však byli pouze čtyři. Mezi nimi i náš Pavel Maslák v běhu na 400 metrů. Dále se podařilo obhájit Genzebe Dibabaové na tříkilometrové trati, Nie Aliové na šedesátce překážek a Ashtonovi Eatonovi v sedmiboji. \n\nHalový světový šampionát v Portlandu navštívilo 39 283 diváků, což je o pět tisíc více než v Sopotech. \n"}
{"id": "1183701", "url": "https://cs.wikipedia.org/wiki?curid=1183701", "title": "Net-SNMP", "text": "Net-SNMP\n\nNet-SNMP je sada programů pro správu sítě používajících Simple Network Management Protocol (SNMP) verzí v1, v2c a v3 včetně protokolu AgentX a transportní protokoly IPv4, IPv6, IPX, AAL5 a unixové sokety. Sada obsahuje obecnou klientskou knihovnu, sadu aplikací pro prostředí příkazového řádku, vysoce rozšiřitelného SNMP agenta a moduly pro jazyky Perl a Python.\n\nNet-SNMP je distribuován z vlastního WWW serveru Net-SNMP. Patří k programům hostovaným na SourceForge, byl jmenován SourceForge projektem měsíce března 2005, a pravidelně se umisťuje v top 100 projektech v hodnotícím systému na Sourceforge. Je široce distribuovaný a je součástí mnoha operačních systémů včetně většiny distribucí Linuxu, FreeBSD, OpenBSD, Solarisu a OS X.\n\nPůvodním autorem sady volně dostupných SNMP nástrojů je Steve Waldbusser z Carnegie Mellon University, který vytvořil první verzi v roce 1992. Když CMU ukončila vývoj balíčku, Wes Hardaker z UC Davis jej přejmenoval na UCD-SNMP a rozšířil jej, aby splňoval potřeby správy sítě tamní katedry elektro. Když W. Hardaker univerzitu opouštěl, přejmenoval balíček na Net-SNMP, což lépe vystihuje jeho distribuovaný vývoj.\n\nBalíček SNMP-Net obsahuje následující aplikace:\n\nPříkaz \"snmpget\" používá aplikaci snmpget pro načtení informací přiřazených k určitému identifikátoru objektu (OID) ze zadaného zařízení. \n\nPříklad použití příkazu codice_1 k načtení hodnoty OID codice_2 z počítače codice_3 pod jménem komunity codice_4 s použitím SNMP verze codice_5:\n\nPříkaz \"snmpwalk\" používá opakované požadavky SNMP GETNEXT pro získání stromu informací ze zadaného zařízení.\n\nNa příkazovém řádku lze zadat Identifikátor objektu (OID). OID určuje, jaká část prostoru identifikátorů objektu má být prohledávána pomocí požadavků GETNEXT. Program postupně provádí dotazy na hodnoty všech proměnných v podstromu pod zadaným OID a jejich hodnoty vypisuje. Nebyl-li zadán parametr OID, \"snmpwalk\" prohledá podstrom s kořenem v SNMPv2-SMI::mib-2 (včetně hodnot všech MIB objektů z jiných MIB modulů, u nichž je uvedeno, že leží uvnitř tohoto podstromu). \n\nPříklad použití \"snmpwalk\" pro načtení všech informací z proměnných pod OID \"system\":\n\n"}
{"id": "1183703", "url": "https://cs.wikipedia.org/wiki?curid=1183703", "title": "Na Hůrce", "text": "Na Hůrce\n\nNázev Na Hůrce nese více míst:\n\n"}
{"id": "1183704", "url": "https://cs.wikipedia.org/wiki?curid=1183704", "title": "Spiridione Petrovich", "text": "Spiridione Petrovich\n\nSpiridione Petrovich též Spiridone, chorvatsky Spiridon Petrović nebo Špiro Petrović (1804 Zadar – listopad 1870), byl rakouský právník a politik z Dalmácie, během revolučního roku 1848 poslanec Říšského sněmu, od roku 1861 zemský hejtman Dalmácie.\n\nRoku 1849 se uvádí jako Spiridion Petrovich, advokát v Zadaru. V říjnu 1849 mu byl udělen Řád železné koruny. V srpnu 1869 získal i Císařský rakouský řád Leopoldův. Historik Giuseppe Praga uvádí Petroviche jako nejznámějšího tehdejšího dalmatského právníka.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zadar-venkov. Tehdy se uváděl coby advokát. Řadil se ke sněmovní levici.\n\nDo politiky se znovu zapojil po obnovení ústavního systému vlády. V zemských volbách roku 1861 byl zvolen za poslance Dalmatského zemského sněmu a stal se téhož roku zemským hejtmanem Dalmácie (předsedou sněmu a nejvyšším představitelem zemské samosprávy). V této funkci byl potvrzen i roku 1864 a roku 1867. Ve funkci předsedy zemského sněmu je uváděn i roku 1870. V červenci 1870 byl opět zvolen za poslance zemského sněmu.\n\nPocházel z etnicky srbského prostředí, ale patřil do politického proudu dalmatských autonomistů, tzv. \"autonomaši\", nazývaných někdy pejorativně i \"talijanaši\", kteří prosazovali multietnickou dalmatskou identitu a zůstávali napojení na italský kulturní okruh. Sám byl bilingvní.\n\nZemřel v roce 1870. Pohřben byl za velké účasti veřejnosti 30. listopadu 1870 v Zadaru.\n"}
{"id": "1183706", "url": "https://cs.wikipedia.org/wiki?curid=1183706", "title": "Na Vartě", "text": "Na Vartě\n\nNázev Na Vartě nese více vrcholů:\n\n\nči ulic:\n\n"}
{"id": "1183707", "url": "https://cs.wikipedia.org/wiki?curid=1183707", "title": "Nieuport 28", "text": "Nieuport 28\n\nNieuport 28 byl francouzský jednomotorový stíhací dvouplošník z období první světové války.\n\nAčkoliv se stíhací stroje Nieuport 11 a Nieuport 17 dobře uplatňovaly ve vzdušných soubojích, jedenapůlplošníkové uspořádání těchto strojů se vzpěrami tvaru V nedávalo velký příslib budoucího vývoje. Přechodový Nieuport 16 a postupně vylepšované typy Nieuport 23 až Nieuport 27 už výrobci příliš slávy nepřinesly.\n\nŠéfkonstruktér Gustave Delage proto na jaře 1917 jeden Nieuport 24 upravil vestavěním širšího dvounosníkového spodního křídla a rotačního devítiválce Gnome Monosoupape 9Nc o výkonu 160 koní (117,67 kW). Konstrukce však vyžadovala další změny. Již 14. června vzlétl další prototyp s nepatrnou šípovitostí křídel, dolním o něco širším než předchůdce, stále však ještě užším než horní nosná plocha. Vzhledem k nosné ploše 18 m² obdržel označení Nieuport 18. Křídla s eliptickými konci spojovaly dvě vzpěry na každé straně. Větším změnám podlehl trup letadla s téměř kruhovým průřezem. Ocasní plochy byly převzaté z Nieuportu 27.\n\nPo dalším obdobném prototypu se v říjnu 1917 objevily dva exempláře, které již měly křídla bez šípovitosti, jeden dokonce bez vzepětí, nadále s rozdílným rozpetím i hloubkou, avšak s překližkovým potahem trupu mezi kabinou a krytem motoru.\n\nLetové zkoušky byly zahájeny v listopadu a vedly k opětné instalaci horního křídla s mírným vzepětím. Typ byl původně vyzbrojen pouze jedním kulometem Vickers ráže 7,7 mm vlevo na trupu, nyní však byla výzbroj zvětšena na dva. V této podobě byl letoun začátkem roku 1918 předveden zástupcům francouzského letectva, které mu přidělilo označení Nieuport 28 C.1. Objednávka sériových strojů však nakonec byla odřeknuta ve prospěch výkonnějšího typu SPAD S.XIII.\n\nSpolečnost Nieuport se následně snažila vzbudit o nový stíhací letoun zájem úpravami se skořepinovými trupy a výkonnějšími motory, devítiválcem Gnome o 180 koních (132,39 kW) a jedenáctiválcem Clerget o výkonu 200 koní (147,1 kW).\n\nAviation Militaire Nieuport 28C.1 do výzbroje nezařadilo a prvním odběratelem 297 strojů se tak staly Americké expediční síly ve Francii. První nevyzbrojené kusy převzala koncem února 1918 95. peruť AEF, v polovině března následovaná 94. perutí. První operační lety uskutečnily 9. a 15. března. Piloti 95. perutě ovšem neměli střelecký výcvik a útvar byl proto až do 2. května stažen z fronty.\n\nMezitím byly stroje 94. perutě vyzbrojeny, ovšem na všech strojích bylo namontováno pouze po jednom kulometu. První skutečný bojový let peruť získala 28. března, první sestřel zaznamenal 14. dubna nad domovským letištěm nadporučík Douglas Campbell, jehož obětí se stal Pfalz D.IIIa.\n\nK 28. červnu vznikla z 94., 95. a nově utvořených perutí č. 27 a 147, které velel major G. H. Bonnell, 1. stíhací skupina. Již 2. července utrpěla první větší ztráty, které se poté množily. Do konce července padlo osm pilotů do zajetí a devět zahynulo, mezi nimi syn bývalého amerického prezidenta T. Roosevelta. Od poloviny července Nieuporty 28C.1 u 94. a 95. perutě nahrazovaly SPADy XIII. Peruť č. 27 byla typem vyzbrojena ještě 1. srpna, kdy ztratila šest Nieuportů.\n\nPo válce z padesáti dochovaných kusů 12 užíval útvar VF-2 ke startům z dělových věží bitevních lodí US Navy. Jeden americký Nieuport 28C.1 během války zabloudil do neutrálního Švýcarska, kde si stroj získal takovou oblibu, že po jeho vítězství v akrobatické soutěži roku 1922 bylo zakoupeno dalších 14 kusů. Malé množství sloužilo ve 20. letech 20. století v Řecku.\n\nV USA armádní stroje, krátce užívané jako cvičné, po vyřazení posloužily s rozpětím zmenšeným o 1,5 m k závodění a později při natáčení filmů z války, především „Dawn Patrol“ z roku 1930 a jeho nové verze z roku 1938.\n\n\nÚdaje podle\n\nJednomístný jednomotorový stíhací dvouplošník smíšené konstrukce, potažený plátnem, s pevným ostruhovým podvozkem. Poháněl jej rotační hvězdicový devítiválec chlazený vzduchem, typu Gnome Monosoupape 9Nc o výkonu 160 koní (117,67 kW). Vyzbrojen byl dvěma synchronizovanými kulomety Vickers kalibru 0.303\" (7,7 mm)\n\n\n"}
{"id": "1183709", "url": "https://cs.wikipedia.org/wiki?curid=1183709", "title": "Milan Barna", "text": "Milan Barna\n\nMilan Barna (* 18. ledna 1968) je bývalý slovenský fotbalista, který nastupoval jako záložník a obránce. Po skončení aktivní kariéry působí jako trenér na regionální úrovni. Žije v Revúci.\n\nV československé lize hrál za Dukla Banská Bystrica. Nastoupil v 10 ligových utkáních. Gól v lize nedal. Ve druhé nejvyšší soutěži hrál i za Magnezit Jelšava.\n\n\n"}
{"id": "1183710", "url": "https://cs.wikipedia.org/wiki?curid=1183710", "title": "Pavol Dudík", "text": "Pavol Dudík\n\nPavol Dudík (* 26. června 1968) je bývalý slovenský fotbalový záložník.\n\nV československé lize hrál za Bohemians Praha. Nastoupil v 1 ligovém utkání. Gól v lize nedal. Ve druhé nejvyšší soutěži hrál i za ČH Bratislava.\n\n\n"}
{"id": "1183717", "url": "https://cs.wikipedia.org/wiki?curid=1183717", "title": "Olivia Thirlbyová", "text": "Olivia Thirlbyová\n\nOlivia Thirlbyová, nepřechýleně Olivia Thirlby, (* 6. října 1986, New York, New York) je americká herečka, který se proslavila rolemi ve filmech \"Juno\" (2007), \"Černá hodina\" (2011), \"Dredd\" (2012).\n\n"}
{"id": "1183719", "url": "https://cs.wikipedia.org/wiki?curid=1183719", "title": "Pavao Plenković", "text": "Pavao Plenković\n\nPavao Plenković, italsky Paolo Plenkovich (1790 – 11. prosince 1864), byl rakouský právník a politik z Dalmácie, během revolučního roku 1848 poslanec Říšského sněmu.\n\nByl statkářem v Drniši. Roku 1849 se uvádí jako Dr. Paul Plenković, c. k. rada a prétor (představitel vrchnostenského úřadu státní správy, kombinujícího funkce administrativní, soudní a policejní) v Makarsce. Jako prétor v Makarsce se uvádí již roku 1842. Tehdy získal titul císařského rady. Ve funkci prétora je zmiňován ještě roku 1854.\n\nBěhem revolučního roku 1848 se zapojil do veřejného dění. V doplňovacích volbách roku 1848 byl zvolen i na ústavodárný Říšský sněm. Do parlamentu nastoupil v srpnu 1848. Zastupoval volební obvod Šibenik. Tehdy se uváděl coby prétor. Řadil se ke sněmovní pravici.\n\nZemřel v prosinci 1864 bez potomků. Část z jeho dědictví pak byla použita na opravu kostela ve vesnici Badanj.\n"}
{"id": "1183725", "url": "https://cs.wikipedia.org/wiki?curid=1183725", "title": "Ivan Václavík", "text": "Ivan Václavík\n\nIvan Václavík (* 2. listopadu 1971) je bývalý slovenský fotbalista, záložník.\n\nV české lize hrál za FC Kaučuk Opava. Nastoupil ve 44 ligových utkáních. Gól v lize nedal. Ve druhé nejvyšší soutěži hrál i za FC MUS Most 1996 a SK Spolana Neratovice. Reprezentoval Československo v kategorii do 18 let.\n\n\n"}
{"id": "1183726", "url": "https://cs.wikipedia.org/wiki?curid=1183726", "title": "Dolné Trhovište", "text": "Dolné Trhovište\n\nDolné Trhovište je obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1156. V obci stojí římskokatolický románský kostel sv. Jiří z 13. století.\n\nObec leží v nadmořské výšce 180 m na ploše 10,057 km. Má asi 637 obyvatel.\n\n"}
{"id": "1183734", "url": "https://cs.wikipedia.org/wiki?curid=1183734", "title": "Breux (Meuse)", "text": "Breux (Meuse)\n\nBreux je francouzská obec v departementu Meuse v regionu Grand Est. V roce 2013 zde žilo 253 obyvatel.\n\nObec leží u hranic departementu Meuse s departementem Ardensko u hranic Francie s Belgií. Sousední obce jsou: Avioth, Herbeuval (Ardensko), Margny (Ardensko), Meix-devant-Virton (Belgie), Thonne-la-Long, Thonne-le-Thil a Thonnelle.\n\n\"Počet obyvatel\" \n"}
{"id": "1183735", "url": "https://cs.wikipedia.org/wiki?curid=1183735", "title": "Giovanni Radmilli", "text": "Giovanni Radmilli\n\nGiovanni Radmilli též Giovanni Battista Radmilli, chorvatsky Ivan Krstitelj Radmilli, byl rakouský právník a politik z Dalmácie, během revolučního roku 1848 poslanec Říšského sněmu.\n\nRoku 1849 se uvádí jako Johann Radmilli, doktor práv v Dubrovníku. V roce 1875 je uváděn jako prezident dubrovnické advokátní komory.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dubrovník-venkov. Tehdy se uváděl coby doktor práv. Řadil se ke sněmovní levici.\n\nDo politiky se znovu zapojil po obnovení ústavního systému vlády. V zemských volbách roku 1861 byl zvolen za poslance Dalmatského zemského sněmu a zasedal zde do roku 1867. Opětovně byl do zemského sněmu zvolen i v roce 1870. Patřil do politického proudu dalmatských autonomistů, tzv. \"autonomaši\", nazývaných někdy pejorativně i \"talijanaši\", kteří prosazovali multietnickou dalmatskou identitu a zůstávali napojení na italský kulturní okruh.\n"}
{"id": "1183736", "url": "https://cs.wikipedia.org/wiki?curid=1183736", "title": "Ursula Krechelová", "text": "Ursula Krechelová\n\nUrsula Krechel (přechýleně Ursula Krechelová, * 4. prosince 1947, Trevír) je německá spisovatelka. Roku 2012 se stala laureátkou Německé knižní ceny za román \"Landgericht\" (Zemský soud). Právě na motivy této knihy vzniká v produkci německé televizní stanice ZDF dvoudílný televizní snímek, který se natáčel mj. i v České republice, konkrétně v Liberci, Českém Dubu, Ústí nad Labem a Mladé Boleslavi. \n\nJejí otec byl psycholog, matka jí časně zemřela. Studovala germanistiku, dějiny umění a divadelní vědu. Roku 1971 obhájila na univerzitě v Kolíně disertační práci o divadelním kritikovi Herbertu Iheringu. Následně pracovala dva roky jako dramaturgyně v Dortmundu. \n\n\n\n\n\n"}
{"id": "1183744", "url": "https://cs.wikipedia.org/wiki?curid=1183744", "title": "Milan Blahynka", "text": "Milan Blahynka\n\nMilan Blahynka (* 29. srpen 1933 Ružomberok) je český literární teoretik narozený na Slovensku. Věnoval se především dílu Vítězslava Nezvala.\n\nNarodil se v Ružomberku a do roku 1939 vyrůstal na Slovensku, neboť jeho otec tam působil jako důstojník četnictva. Po rozpadu Československa se rodina přestěhovala na Moravu, nejprve do Starého Města u Uherského Hradiště, později do Osvětiman u Kyjova a posléze do Ježova u Kyjova, odkud pocházeli jeho rodiče.\n\nOtcem Milana Blahynky byl Štěpán Blahynka, někdejší četník na Slovensku, pozdější velitel tzv. cikánského tábora v Hodoníně u Kunštátu a v Letech, po válce okresni velitel SNB v Uh. a Kyjově.\n\nV Kyjově Blahynka roku 1951 maturoval na reálném gymnáziu. Poté studoval češtinu a estetiku na Filozofické fakultě Univerzity Palackého v Olomouci; studium ukončil roku 1956 diplomovou prací o Vítězslavu Nezvalovi.\n\nPracoval pak jako metodik Krajské lidové knihovny v Olomouci a od roku 1957 jako profesor na jedenáctileté střední škole v Litovli; působil i jako externí redaktor v olomouckém Krajském nakladatelství. V roce 1960 začal postgraduální studium na Institutu společenských věd při ÚV KSČ (obor estetika). Titul PhDr. získal roku 1968 za monografii Marie Pujmanová, titul CSc. roku 1969 za práci \"Vývojová logika avantgardy\". Na začátku tzv. normalizace byl vyškrtnut z KSČ. Přesto se uvádí mezi signatáři Anticharty. \n\nV letech 1963–1989 pracoval v Ústavu české literatury Československé akademie věd (od roku 1968 v jeho brněnské pobočce), a to nejprve jako vědecký aspirant, poté jako vědecký pracovník; později souběžně přednášel na Pedagogické fakultě v Ostravě. V roce 1989 se stal odborným asistentem na katedře české literatury Filozofické fakulty Univerzity Karlovy. Do brněnské pobočky ÚČL se vrátil v říjnu 1990 po nuceném odchodu z FF UK. Na podzim 1991 byl předčasně penzionován.\n\nNavazoval především na marxistické koncepce Anatolije Vasiljeviče Lunačarského a Ladislava Štolla. Analyzoval tzv. materialistickou linii české meziválečné literatury (Vítězslav Nezval, S. K. Neumann, Vladislav Vančura, Marie Pujmanová) a věnoval se studiu jejích představitelů. Ze současníků věnoval pozornost Josefu Rybákovi, Janu Pilařovi, Ivanu Skálovi, Františku Nechvátalovi, Miroslavu Florianovi, Vladimíru Brandejsovi či Josefu Kainarovi, později Jaromíru Pelcovi, Petru Cincibuchovi či Karlu Sýsovi.\nRoku 1964 se stal editorem Díla Vítězslava Nezvala. Inicioval též vydávání textů z pozůstalosti Jaromíra Johna, které sám edičně připravil, a teoretických statí Vladislava Vančury. V roce 2010 obdržel Cenu Unie českých spisovatelů za přínos literární kritice a esejistice.\n\n\n"}
{"id": "1183746", "url": "https://cs.wikipedia.org/wiki?curid=1183746", "title": "Breux", "text": "Breux\n\nBreux může být:\n\n\n"}
{"id": "1183747", "url": "https://cs.wikipedia.org/wiki?curid=1183747", "title": "Mihael Ambrož", "text": "Mihael Ambrož\n\nMihael Ambrož (14. února 1808 Lublaň – 25. dubna 1864 Lublaň), byl rakouský státní úředník a politik slovinské národnosti z Kraňska, během revolučního roku 1848 poslanec Říšského sněmu, v 60. letech 19. století starosta Lublaně.\n\nVystudoval gymnázium. Pak jeden rok studoval bohosloví a následně studoval práva na Univerzitě ve Štýrském Hradci a na Vídeňské univerzitě. Živil se jako domácí učitel. Na praxi působil u městského i zemského soudu v Lublani. V období let 1836–1848 pracoval coby okresní komisař v různých lokalitách Kraňska (Smlednik, Ribnica, Bled, Lublaň, Boštanj a opět Smlednik). Roku 1849 se uvádí jako Michael Ambrosch, okresní komisař v obci Smlednik (Flöding).\n\nBěhem revolučního roku 1848 se zapojil do veřejného dění. V roce 1848 se stal poslancem prozatímního Kraňského zemského sněmu. V prozatímním zemském sněmu vystupoval jako mluvčí Slovinců, žádal nové volby a rozšíření početního zastoupení venkovských poslanců. Během revoluce vyjadřoval obdiv a podporu celoněmeckému sjednocovacímu procesu, za což byl od některých Slovinců kritizován. Podporoval nicméně slovinské jazykové požadavky, konkrétně zavádění slovinštiny do škol a úřadů. Přiklonil se k tomu, aby kraňská vlajka měla podle návrhu spolku Slovensko društvo v Ljubljani bílo-modro-červenou barvy namísto původní stavovské zlato-modro-červené barvy. Tato varianta pak byla skutečně přijata a v současnosti tvoří základ slovinské vlajky.\n\nVe volbách roku 1848 byl zvolen i na ústavodárný Říšský sněm. Zastupoval volební obvod Radovljica. Tehdy se uváděl coby okresní komisař. Řadil se ke sněmovní levici. Náležel mezi slovinské národně orientované poslance. Na Říšském sněmu zasedal v ústavním výboru. Navrhl zrušení trestu smrti. V pozdější fázi ale kvůli vážnému onemocnění na post v ústavním výboru rezignoval. V parlamentu se připojil, podobně jako většina slovinských poslanců, k převážně německé liberální levici. Po přesunu sněmu do Kroměříže, zasedal jako většina Slovinců a Čechů v poslaneckém Slovanském klubu.\n\nV roce 1849 vystoupil ze státní služby. Roku 1850 byl zvolen starostou Lublaně, ale roku 1851 na funkci rezignoval, protože nebyl v této funkci schválen státními orgány. Ministerstvo vnitra jeho rezignaci na úřad přijalo v březnu 1851. Od roku 1851 do roku 1855 působil jako obecní radní. Do politiky se znovu zapojil po obnovení ústavního systému vlády. V zemských volbách roku 1861 byl zvolen za poslance Kraňského zemského sněmu a stal se i členem zemského výboru. V zemském sněmu se profiloval jako znalec zákonodárných procedur. Navrhl kompromisní jazykový úzus ohledně slovinštiny a němčiny na sněmu.\n\nRoku 1861 se stal prvním slovinským starostou Lublaně. Za jeho působení v této funkci se na radnici úřadovalo německy a slovinsky. Zastával názor, že německý jazyk je nadále potřebný. Jeho národnostní smířlivost ovšem vyvolávala opakovanou kritiku. Během Ambrožova starostování došlo k rozšíření městské školy, zavedení plynového osvětlení a tlakové kanalizace. Podílel se na veřejném životě. Přispíval do slovinských listů, v roce 1861 spoluzakládal lublaňskou čítárnu a byl jejím prvním předsedou.\n\nZemřel v dubnu 1864 po krátké nemoci na silný záchvat mrtvice.\n"}
{"id": "1183751", "url": "https://cs.wikipedia.org/wiki?curid=1183751", "title": "Hamousův statek", "text": "Hamousův statek\n\nHamousův statek ve Zbečně (čp. 22) je výjimečně dobře zachovanou cennou venkovskou budovou značného stáří. Památkově chráněný objekt je ve vlastnictví státu (jeho správou je pověřen Národní památkový ústav) a je zpřístupněn veřejnosti.\n\nBývalá rychta s areálem přiléhá k severní straně návsi, naproti farnímu kostelu sv. Martina. Vlastní obytný dům zaujímá jihozápadní část pozemku a je převážně roubené konstrukce. Z pilířové stodoly ve dvoře zachovalo pouze torzo (mezi zděnými pilíři se zachovaly části roubených stěn). Ve vyvýšené severovýchodní části dvora je situována novější zděná budova chléva se sýpkou v podkroví a s navazující pilířovou kolnou.\n\nObjekt je cenný tím, že nepodlehl v polovině 20. století radikálním modernizacím tak, jako ostatní statky a usedlosti v obci.\n\nPodle dendrochronologického výzkumu je spodní část komory v levé části dispozice nad sklepy sestavená z dubových trámů kácených v letech 1577–1583. Jedlové trámy pro výstavbu obou komor jsou z let 1579–1756. Jedlové trámy stěn velké světnice jsou z let 1746–1747, konstrukce krovu pak z let 1791–1792.\n\nPůvodně dřevěná černá kuchyně byla v roce 1716 vyzděna.\n\nPřed rokem 1763 tu byla provozována krčma. Po roce 1817 zde statkář Dominik Hamous vykonával funkci rychtáře. Objekt byl obýván do roku 1992, kdy jej od posledního majitele odkoupil tehdejší Památkový ústav středních Čech. Od roku 1995 je přístupný veřejnosti. V letech 1997-1998 musela být nově vyzděna chlebová pec.\n\nExpozice návštěvníkům představuje historické součásti vybavení obytných místností a zemědělského a řemeslného náčiní.\n\nDo vstupní síně je vestavěna černá kuchyně s chlebovou pecí. Vpravo navazuje velká obytná světnice, ke které vzadu přiléhá malá světnice s menší kuchyní. Vlevo od vstupní síně se nacházejí ve dvou patrech komory sloužící ke skladování potravin a hospodářského náčiní. Částečně byly též upraveny pro obytné účely (byt kočího). Pavláčka v zadní části směřuje k výměnku, vystavěnému z lomového zdiva, opět vybavenému vlastní kuchyní se zděným sporákem.\n\n"}
{"id": "1183752", "url": "https://cs.wikipedia.org/wiki?curid=1183752", "title": "Ludwig Rehn", "text": "Ludwig Rehn\n\nLudwig Wilhelm Carl Rehn (13. dubna 1849, Bad Sooden-Allendorf, Hesensko – 29. května 1930 Frankfurt nad Mohanem) byl německý chirurg. Jako první na světě provedl v roce 1896 úspěšnou operaci srdce, což bylo do té doby považováno za nemožné.\n\nNarodil se v rodině lékaře jako nejmladší z pěti dětí. Navštěvoval klášterní školu v Bad Hersfeld. Sloužil jako dobrovolník v Prusko-francouzské válce. Poté studoval medicínu na Philipps-Universität v Marburgu, absolvoval ji v roce 1875. Praxi zahájil v Griesheimu, později pracoval v Rödelheimu (dnes jsou obě sídla městskou částí Frankfurtu nad Mohanem). Od roku 1886 pracoval jako chirurg a vedoucí oddělení v městské nemocnici ve Frankfurtu. \n\nV Rehnově době byl zažitý názor, že srdce není možné léčit chirurgicky. Ještě v 80. letech 19. století slavný německý lékař Theodor Billroth tvrdil, že chirurg, který se pokusí sešít poraněné srdce, navždy ztratí úctu svých kolegů. Ludwig Rehn však 7. září 1896 úspěšně sešil bodnou ránu pravé srdeční komory.\n\nV roce 1914 byl jmenován profesorem na nově založené Univerzitě Johanna Wolfganga Goetheho ve Frankfurtu. Jako chirurg pak sloužil v první světové válce. \n"}
{"id": "1183753", "url": "https://cs.wikipedia.org/wiki?curid=1183753", "title": "Jurij Gajer", "text": "Jurij Gajer\n\nJurij Gajer, německy Georg Theodor Gayer, byl rakouský podnikatel a politik slovinské národnosti z Kraňska, během revolučního roku 1848 poslanec Říšského sněmu.\n\nRoku 1849 se uvádí jako Georg Gaier, obchodník ve městě Krško (Gurkfeld).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Mirna. Tehdy se uváděl coby obchodník. Řadil se ke sněmovní pravici. Působil jako parlamentní zapisovatel. V Říšském sněmu podporoval spojení Slovinci obývaných regionu do jednoho administrativního celku. Po rozpuštění parlamentu jeho politická kariéra skončila.\n"}
{"id": "1183755", "url": "https://cs.wikipedia.org/wiki?curid=1183755", "title": "Dolné Zelenice", "text": "Dolné Zelenice\n\nDolné Zelenice jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1244.\n\nObec leží v nadmořské výšce 138 m na ploše 2,72 km. Žije zde  obyvatel.\n"}
{"id": "1183756", "url": "https://cs.wikipedia.org/wiki?curid=1183756", "title": "Klášter svatého Bernarda", "text": "Klášter svatého Bernarda\n\nSvatobernardský klášter, či klášter svatého Bernarda, \"Stift Sankt Bernhard\", je někdejší ženský cisterciácký klášter v dolnorakouské obci Sankt Bernhard-Frauenhofen.\n\nRoku 1277 byl přeložen klášter cisterciaček z Neumelonu do dnešní obce St. Bernhardu. Donátorem kláštera byl Štěpán Seeberg z Maissau, jehož manželkou byla česká šlechtična Markéta z Hradce. Její sestra Marie byla od roku 1285 abatyší svatobernardského kláštera. \nV roce 1580 byl klášter v důsledku reformace rozpuštěn. Roku 1586 přešel opuštěný klášter s hospodářstvím do správy jezuitům ve Vídni, a po zrušení jejich koleje roku 1773 měnily budovy kláštera několikrát majitele a zčásti zchátraly, než po smrti posledního majitele, svobodného pána z Ehrenfelsu v roce 1852, připadly klosterneuburskému klášteru. \n\nV roce 1947 byl renovován kostel. Roku 1961 došlo k přenesení kapitulního sálu a zbytků křížové chodby a do kláštera v Klosterneuburgu.\n\n"}
{"id": "1183757", "url": "https://cs.wikipedia.org/wiki?curid=1183757", "title": "Dvorníky", "text": "Dvorníky\n\nDvorníky jsou obec v okrese Hlohovec v Trnavském kraji na západním Slovensku na řece Váh.\n\nV historických záznamech je obec poprvé zmiňována v roce 1247.\n\nObec leží v nadmořské výšce 150 m na ploše 25,537 km. Má 2028 obyvatel.\n\n"}
{"id": "1183759", "url": "https://cs.wikipedia.org/wiki?curid=1183759", "title": "Paul Daniels", "text": "Paul Daniels\n\nPaul Daniels, vlastním jménem Newton Edward Daniels (6. dubna 1938 South Bank – 17. března 2016) byl anglický iluzionista vystupující zejména v televizi. Proslavil se televizní sérii \"The Paul Daniels Magic Show\", kterou televize BBC vysílala v letech 1979 až 1994.\n\nNarodil se v South Bank u Middlesbrough. Po absolvování základní školní docházky pracoval jako pokladní a sloužil v armádě. Od mládí trpěl řídnutím vlasů, proto celou kariéru nosil paruku.\n\nO magii se začal zajímat v 11 letech, kdy si přečetl knihu o zábavě na dětských oslavách. Kouzly pak bavil příležitostně své známé a také vojáky při své vojenské službě. Po návratu do civilního života začal vystupovat s magií na jevišti, též s pseudonymem \"The Eldanis\". Zároveň začal používat frázi, která se pak stala pro něj typickou: \"„Tohle se vám bude líbit. Ne moc, ale bude.“\"\n\nV roce 1969 získal smlouvu na vystupování Newquay pro letní sezónu. Poté se začal věnovat magii profesionálně. O rok později debutoval před televizními kamerami.\n\nV roce 1978 začal vysílat svou nedělní show v televizi ITV, následně se objevil také v BBC jako jeden z kouzelníků vystupujících v pořadu \"For My Next Trick\". V roce 1979 začala BBC vysílat jeho vlastní pořad \"The Paul Daniels Magic Show\", kterou pak uváděl až do roku 1994. \n\nZároveň vystupoval se svým programem \"It's Magic\" na scéně Divadla Prince z Walesu. Program se uváděl od 1. prosince 1980 do 6. února 1982 a byl jedním z nejdéle provozovaných iluzionistických programů v Londýně vůbec. Už tehdy také spolupracoval se svou asistentkou a budoucí manželkou Debbie McGeeovou.\n\nV roce 1987 vyvolal kontroverze speciální halloweenský díl jeho show, ve kterém napodobil slavný únik Harryho Houdiniho z železné panny. Trik byl zinscenován tak, aby působil dojmem, že nebyl úspěšný a že Daniels při jeho provádění zemřel.\n\nPoprvé se oženil v roce 1960 se sedmnáctiletou Jacqueline Skipworthovou a měli spolu tři syny, Garyho, Paula a Martina. Jeho druhou manželkou byla jeho dlouholetá asistentka Debbie McGeeová, kterou si vzal 2. dubna 1988. \n\nVe své autobiografii \"Under No Illusion \"Daniels tvrdil, že měl sexuální poměr s více než 300 ženami.\n\n20. února 2016 byl po pádu převezen do nemocnice, kde mu byla diagnostikován nevyléčitelný mozkový nádor. Byl z nemocnice propuštěn, ale zemřel o několik týdnů později, 17. března 2016.\n\nDaniels byl oceněn mnoha tituly a cenami. V roce 1982 získal Daniels titul Kouzelník roku udělovanou Akademií magických umění, a to jako první iluzionista, který nepocházel ze Spojených států.\n\nDaniels byl znám jako člověk, který bez skrupulí komentoval různé události nebo osobnosti, včetně kolegů a konkurentů ze světa populární zábavy. \n\nNevyhýbal se ani komentování politiky. Podporoval konzervativce a před volbami v roce 1992 vyhlásil, že opustí Británii, pokud volby vyhrají labouristé. Patřil mezi popírače globálního oteplování, vyjadřoval se kriticky k novinářům, bezdomovcům nebo zločincům. V případu Jimmyho Savillea, který byl odsouzen za sex s nezletilými, britského diskžokeje zkritizoval, ale vyslovil se s pochybnostmi i k jeho obětem.\n\n"}
{"id": "1183763", "url": "https://cs.wikipedia.org/wiki?curid=1183763", "title": "Aleš Haman", "text": "Aleš Haman\n\nAleš Haman (* 26. červen 1932 Josefov u Jaroměře) je český literární teoretik a historik.\n\nRoku 1951 maturoval na gymnáziu v Hradci Králové. Poté vystudoval češtinu a literární vědu na Filozofické fakultě Univerzity Karlovy. Absolvoval roku 1956, jeho diplomová práce nesla titul \"Vlastenecká lyrika z let 1885–1895\". Roku 1965 získal titul CSc. za práci \"Neruda prozaik\". Po studiích krátce působil ve Státním zdravotnickém nakladatelství. V roce 1957 se stal odborným pracovníkem (od roku 1965 vědeckým pracovníkem) v Ústavu pro českou literaturu Československé akademie věd. Stal se zde redakčním tajemníkem kritického vydání Spisů Jana Nerudy. V roce 1972 byl z politických důvodů z ústavu vyhozen. Azyl našel v Národní knihovně, kde pracoval nejprve v oddělení článkové bibliografie, od roku 1982 v oddělení výzkumu a metodiky, od roku 1986 jako vědecký pracovník. Roku 1990 se vrátil do Ústavu pro českou a světovou literaturu. Ve stejném roce začal učit na Západočeské univerzitě v Plzni, v roce 1992 se stal pracovníkem univerzity, roku 1998 zde byl jmenován profesorem. Od roku 2006 je ředitelem ústavu estetiky a dějin umění na Filozofické fakultě Jihočeské univerzity v Českých Budějovicích.\nJako literární historik se věnoval zejména 19. století (\"Neruda prozaik\", \"Česká literatura 19. století a evropský kontext\", \"Trvání v proměně\").\nJakožto literární teoretik se hlásí ke strukturalismu, k francouzské naratologii (G. Genette), k Paulu Ricoeurovi a k tzv. kostnické škole recepční estetiky. Své přístupy shrnul především v práci \"Literatura z pohledu čtenářů\". K výzkumům čtenářů a čtení ho přivedla jeho zprvu nedobrovolná práce v Národní knihovně.\n\nLiterární kritiku shrnul do výboru \"Prozaické surfování\".\n\n\n"}
{"id": "1183764", "url": "https://cs.wikipedia.org/wiki?curid=1183764", "title": "Stanislav Stuchlík", "text": "Stanislav Stuchlík\n\nStanislav Stuchlík (* 27. ledna 1945 Zlín) je český archeolog a vysokoškolský pedagog, profesor Ústavu archeologie Filozoficko-přírodovědecké fakulty Slezské univerzity v Opavě. Specializuje se na závěr doby kamenné a počátky doby bronzové, problematiku pohřebního ritu a používání zlata v pravěku. \n\nV letech 1964-1969 studoval prehistorii na Filozofické fakultě Univerzity Jana Evangelisty Purkyně v Brně (nyní Masarykova univerzita), studium ukončil obhajobou diplomové práce \"Sídliště únětické kultury na Moravě\", 338 s., 116 tab.). Mezi lety 1969 a 1972 pracoval jako archeolog v Oblastním muzeu jihovýchodní Moravy v Gottwaldově (dnes Zlín). V roce 1972 absolvoval disertaci s prací \"Moravská únětická sídliště\" (197 s., 121 tab.) a mezi lety 1972 a 2013 pracoval v Archeologickém ústavu Československé akademie věd (nyní Akademie věd České republiky) v Brně. Kandidátskou práci obhájil v roce 1981, její téma bylo \"K poznání vzniku a staršího vývoje lidu středodunajské mohylové kultury na jižní Moravě\" (421 s. 111 tab.). Od roku 1991 je místopředsedou obnoveného Moravskoslezského archeologického klubu v Brně. Docenturu v oblasti pravěké archeologie obhájil v roce 1996 na Filozofické fakultě Masarykovy univerzity v Brně (téma práce \"Zlato v pravěku Moravy\", 321 s, 65 tab.), profesuru obhájil na téže fakultě v roce 2001. V roce 2010 obdržel vědecký titul Doktor historických věd (DSc.) za monografii o Boroticích. Od roku 1997 působí v Ústavu archeologie na Filozoficko-přírodovědecké fakultě Slezské univerzity v Opavě.\n\nStanislav Stuchlík se zabývá pravěkem střední Evropy a specializuje se na závěr doby kamenné, starší a střední dobu bronzovou. Prováděl celou řadu záchranných i systematických výzkumů (únětické pohřebiště v Mušově, sídliště a pohřebiště ze starší doby bronzové ve Velkých Pavlovicích, sídliště a pohřebiště ze závěru eneolitu a počátku doby bronzové v Moravské Nové Vsi – Hruškách, mohylník ze starší a střední doby bronzové v Boroticích, věteřovský rondel v Šumicích a další). Je iniciátorem a organizátorem pracovních sympozií o starší době bronzové v českých zemích a na Slovensku a konferencí o pohřebním ritu. Je řešitelem řady projektů (GAČR, GA AV ČR, GA Ministerstva kultury aj.), člen několika vědeckých rad a jiných grémií, je také členem několika redakčních rad. Školitel a oponent řad doktorských, habilitačních a jiných prací. \n\n\n"}
{"id": "1183772", "url": "https://cs.wikipedia.org/wiki?curid=1183772", "title": "Páni z Valsy", "text": "Páni z Valsy\n\nPáni z Valsy či z Walsee ( \"von Wallsee\", \"Walchsee\", \"Walse\", \"Walsse\", \"Wallssee\", \"Waldze\", \"di Valsa\") je šlechtický rod původem ze Šváb (okolí města Bad Waldsee).\n\nRod založil Eberhard z Walsee (zemř. 1288) v jihovýchodní části německých zemí. Ačkoli byl stoupencem hraběte Rudolfa Habsburského a jeho nároku na titul římskoněmeckého krále, sám Eberhard nehrál významnější politickou roli. Teprve jeho syn a další potomci rychle postupovali po společenském žebříčku u habsburského dvora.\n\nRod měl celkem čtyři rodové linie: Walsse-Linz, Walsse-Enns, Walsse-Graz a Walsse-Drosendorf. Větev Walsse-Linz vymřela v roce 1401 Jiřím, synem Eberharta V., který měl pouze tohoto jediného syna. Větev Walsse-Enns vymřela později, až rokem 1483 a to s Reinprechtem V. Ze všech vymřela tato až jako poslední. Eberhard VIII., syn Oldřicha II., zemřel v roce 1363 a sním zanikla i větev Walsse-Graz. Větev Walsse-Drosendorf měla krátké trvání, vymřela již v roce 1405, jen čtyři roky po linii Walsse-Linz.\n"}
{"id": "1183779", "url": "https://cs.wikipedia.org/wiki?curid=1183779", "title": "Česká Diakonie", "text": "Česká Diakonie\n\nČeská Diakonie je církevní spolek, který mezi léty 1903–1952 poskytoval služby nemocným a jinak potřebným lidem. Na činnost České Diakonie dnes navazuje Diakonie Českobratrské církve evangelické.\n\nPrvopočátky české diakonie lze klást do druhé půlky 19. století. Známými průkopníky v oblasti pomoci druhým se stala Marie Karafiátová, první česká diakonka, Eleonora Kašparová, která zřídila v Ledčicích jesle a opatrovnu pro děti, nebo Václav Šubert. \n\nZa první plody diakonické i charitativní práce na území dnešního Česka lze považovat založení Krabčického ústavu (v současnosti středisko Diakonie ČCE). Datum 1. listopadu 1864 lze považovat za datum vzniku Václavem Šubertem založeného ústavu v Krabčicích. Podle dostupných zdrojů se jedná o první diakonické dílo v Česku. \n\nZa teologické motivy lze považovat tzv. činnou lásku, která nedokáže nečinně přihlížet k utrpení bližních. Inspirací a popudem či impulsem byla krabčickým evangelíkům slova Matoušova evangelia, 25 kp., 35 verš až 45 verš. Viz literatura: 3, 4.\n\nTouha zapojit po vzoru katolických charitativních zařízení do sociálních aktivit všechny členy církve vedla k ustanovení České Diakonie (celým názvem Česká Diakonie, spolek evangelický pro ošetřování nemocných a chudých). 1. listopadu 1903 do něj byla přijata první diakonka Anna Kučerová. Spolek měl sídlo v Praze. Potřebným lidem sloužily jednak diakonky, jednak spolek plánoval zřídit útulek a nemocnici. V roce 1912 Česká Diakonie získala dům v Komenského ulici 21 na pražských Vinohradech (dnešní Belgická 22, kde sídlí ústředí Diakonie ČCE doposud). K vybudování vlastní nemocnice však nikdy nedošlo.\n\nPo okupaci nacisty se Česká Diakonie musela včlenit do organizovaného Ústředí sociální a zdravotní péče. I během války však v rámci možností konala pravidelně svou práci. Po válce získala do správy čtyři sanatoria – nemocnici na pražské Sokolské třídě, dětskou ozdravovnu, otevřen byl internát pro dívčí ošetřovatelský dorost a v Doběticích u Ústí nad Labem začala upravovat dětskou ozdravovnu. Na podzim roku 1952 však musela svůj majetek předat. Pod hlavičkou Ústředí sociální péče ČCE ještě chvíli působila, ale k 31.12.1959 byla její činnost zakázána a majetek odňat státem.\n\nObnovení diakonické práce v evangelické církvi bylo vyvoláno podněty zevnitř církve. 10. května 1989 byl státem udělen souhlas a ještě téhož dne usneslo vedení církve zřízení Diakonie Českobratrské církve evangelické od 1. června 1989.\n\n"}
{"id": "1183780", "url": "https://cs.wikipedia.org/wiki?curid=1183780", "title": "Lockheed C-141 Starlifter", "text": "Lockheed C-141 Starlifter\n\nLockheed C-141 Starlifter byl vojenský čtyřmotorový proudový hornoplošník s úhlem šípu křídla 25° a ocasními plochami do T, který sloužil v americkém letectvu (USAF). Vyvinut byl na počátku 60. let a až do září 2005 byl v aktivní službě, kdy přepravoval náklad a vojsko.\n\nNavržen byl podle požadavků SOR-182 z května roku 1960, aby nahradil pomalejší nákladní letadla s pístovým motorem jako byl C-124 Globemaster II. První z pěti ověřovacích kusů poprvé vzlétl v roce 1963 pod označením C-141A Starlifter. Dodávky 285 letadel začaly v roce 1965: 284 pro letectvo a jeden pro NASA jako letající observatoř. Ihned byly nasazeny především na transpacifické tratě pro zásobování amerických jednotek ve Vietnamu.\n\nV průběhu 70. let 20. století bylo 270 z 274 zbývajících C-141 postupně modernizováno. trup byl prodloužen díly před a za křídlem o 7,11 m a letoun byl současně vybaven nástavcem pro tankování paliva za letu. Dopravní kapacita se tak zvýšila o 30%. Prototyp nové verze YC-141B poprvé vzlétl 24. března 1977. Třináct transportních Starlifterů C-141B u 437. leteckého pluku bylo vybaveno pro zvláštní operace v nízkých výškách (SOLL), včetně systému FLIR (Forward-Looking Infra-Red) a ECM (Electronic Counter Measures).\n\nDalší verze nesla označení C-141C, z nichž poslední Lockheed dokončil 29. června 1982. V letech 1997 až 1999 USAF 64 z nich modernizovaly speciálně pro velitelství leteckých záloh. Stroje měly instalovány nové palubní desky s obrazovkami, GPS, řídící systém pro zhoršené povětrnostní podmínky a obranný systém včetně výstražného radiolokačního přijímače.\n\nLetouny zůstaly v provozu více než 40 let do roku 2006, kdy je letectvo vyřadilo ze služby a nahradilo transportními letouny C-17 Globemaster III.\n\n\n\n\n\n"}
{"id": "1183781", "url": "https://cs.wikipedia.org/wiki?curid=1183781", "title": "Vibrodiagnostika", "text": "Vibrodiagnostika\n\nVibrodiagnostika (měření vibrací, vibrační diagnostika) je podobor vibroakustické diagnostiky využívaný pro určování stavu objektu na základě měření a analýzy vibrací. Vibracemi (též kmitání, chvění, oscilace) se rozumí děj, při němž část tělesa nebo celé těleso vykonává periodický pohyb kolem rovnovážné polohy. Analýza vibrací se uplatňuje ve 4 hlavních oborech.\n\n\nVibrodiagnostika je užitečným nástrojem moderní proaktivní údržby ve všech provozech, ve kterých se nacházejí stroje s rotačním nebo vratným pohybem. Její výhoda leží největším dílem v univerzálnosti použití pro určení stavu stroje přímo v provozních podmínkách bez nutnosti demontáže. Pomocí frekvenční analýzy signálu vibrací může pracovník bez jakékoliv demontáže stroje přiřadit jednotlivé složky vibrací přímo k součástem stroje (např. ozubená kola, ložiska, oběžné kolo ventilátoru, hřídele atd.) nebo k provozním příčinám (např. nevývaha rotačních součástí, neustavení hřídelí, elektroporucha atd.). Nevýhoda zařazení vibrodiagnostiky do plánu údržby může být převážně ve vysokých nárocích na odbornost a know-how pracovníků a jejich znalost příslušných norem ČSN ISO. \n\nAplikace vibrodiagnostiky do plánu údržby je závislá na nutné nebo požadované četnosti měření, která se může odvíjet např. od důležitosti konkrétního soustrojí pro daný provoz a závisí na typu zvolené údržby (reaktivní, preventivní, prediktivní, proaktivní).\n\nJednorázové měření\n\nUplatnění převážně v rámci reaktivní údržby, kdy je měření požadováno jako přímý důsledek změny stavu zařízení.\n\nPeriodická měření (obchůzky)\n\nJsou součástí plánu preventivní a prediktivní údržby, kdy se vibrace měří záměrně na stroji i v bezvadném stavu s pravidelným časovým odstupem (týdenním, měsíčním, čtvrtletním apod.) daným důležitostí a typem měřeného zařízení. Na základě sledování a analýzy těchto změn ve spektrech lze účinně a za plného provozu identifikovat vznikající poškození a určit jeho příčinu.\n\nOnline měření\n\nJe součástí plánu preventivní a prediktivní údržby, kdy jsou na stroj nebo soustrojí instalovány snímače vibrací a měření je prováděno online systémem kontinuálně, nebo ve velmi krátkých intervalech. Často může být navázán na systém ochrany, kdy při překročení stanovené úrovně vibrací dojde k odstavení stroje a díky diagnostickému systému se může odhalit i příčina odstavení.\n\nMimo rámec přímé diagnostiky poškození funkčních součástí stroje je možné analýzu signálu vibrací využít jako nástroj pro další činnosti v rámci údržby zařízení.\n\nProvozní vyvažování\n\nČastou příčinou zvýšené úrovně vibrací rotačních strojů bývá nevývaha rotující časti (např. oběžné kolo ventilátoru, rotor elektromotoru, spojka atd.). Ve frekvenčním spektru vibrací se nevývaha projevuje jako zvýšení amplitudy na otáčkové frekvenci rotující části. \n\nProvozní ustavování\n\nDalší častou příčinnou zvýšené úrovně vibrací bývá špatné ustavení soustrojí, tj. nesouosost hřídelí. V ideálním případě by osy hřídelí vzájemně spojených strojů měly být součástí jedné přímky. Ve frekvenčním spektru vibrací se nesouosost hřídelí nejčastěji projeví zvýšením amplitud otáčkové frekvence a jejího dvou a trojnásobku (tj. harmonické frekvence). Stejně jako většina geometrických měření, se vlastní provozní ustavování provádí pomocí laseru. \n\nProvozní tvary kmitů\n\nUžitečnou aplikací analýzy vibrací je měření provozních tvarů kmitů. Měřením amplitudy a fáze kmitavého pohybu v jednotlivých bodech soustrojí v závislosti na otáčkách stroje, je možné z naměřených dat určit přesný dynamický model, znázorňující pohyb měřeného objektu v prostoru.\n\nVibrodiagnostika v technické praxi se vyvíjela v souladu s aktuálními technickými možnostmi a potřebami techniků. Historická praxe potvrzuje takové metody jako přiložení špičky šroubováku na nerotující část soustrojí a poslech soustrojí následným přiložením ucha k rukojeti. Už tato metoda je, byť archaickým, ale reálným základem pro akustická měření vibrací. Jakákoliv diagnostika před nástupem počítačů a výpočetní techniky, byla odkázána na jednotlivce s velkými zkušenostmi v oboru údržby. Taková odbornost byla důsledek často celoživotní praxe a intuice. První přístroje na měření vibrací byly zkonstruovány už kolem roku 1950, ale až po roce 1970 s postupný rozvojem technologií a pokrokem ve zpracování digitálního signálu (tj. použití FFT analýzy) bylo možné přístroje v praxi začít využívat. Nicméně váha takového přístroje tehdy mohla činit i desítky kilogramů a použití bylo omezeno spíše na laboratorní podmínky nebo na účelové měřící stanice (např. pro měření v kritických provozech jako mohou být jaderné elektrárny). Až po roce 1980 s nástupem mikroprocesorů a napájecích článků lze mluvit o zavádění přenosných přístrojů na měření vibrací a tedy i o rozvoji vibrodiagnostiky v technické praxi. Jako ve většině jiných oborů i ve vibrodiagnostice došlo k největšímu technickému rozvoji na základě konkurenčního boje jednotlivých firem. Historicky největší podíl na technickém rozmachu vibrodiagnostiky na evropském trhu měly firmy Brüel & Kjær, Prüftechnik, IRD a později firma SKF. \n"}
{"id": "1183786", "url": "https://cs.wikipedia.org/wiki?curid=1183786", "title": "Liverpool Echo", "text": "Liverpool Echo\n\nLiverpool Echo jsou noviny publikované společností Trinity Mirror v anglickém městě Liverpool. Vychází vždy v pondělí. Do 13. února 2012 měly sesterské ranní noviny s názvem \"Liverpool Daily Post\". Průměrný denní oběh je 52 984. V minulosti byly noviny publikovány společností Liverpool Daily Post & Echo Ltd. Editorem je Alistair Machray, který v minulosti působil ve velšské verzi \"Daily Post\". V roce 1879 byl \"Liverpool Echo\" publikován jako levnější varianta \"Liverpool Daily Post\". Od založení až do roku 1917 byla cena novin půl pence.\n"}
{"id": "1183788", "url": "https://cs.wikipedia.org/wiki?curid=1183788", "title": "Thonnelle", "text": "Thonnelle\n\nThonnelle je francouzská obec v departementu Meuse v regionu Grand Est. V roce 2013 zde žilo 155 obyvatel.\n\nSousední obce jsou: Avioth, Breux, Chauvency-le-Château, Montmédy, Thonne-le-Thil a Thonne-les-Près.\n\n\"Počet obyvatel\" \n"}
{"id": "1183795", "url": "https://cs.wikipedia.org/wiki?curid=1183795", "title": "Louise Windsor", "text": "Louise Windsor\n\nLady Louise Windsor (* 8. listopadu 2003 Frimley) je nejstarší dítě a dcera prince Edwarda, hraběte z Wessexu a jeho manželky Sophie, hraběnky z Wessexu. Je vnučkou královny Alžběty II. a prince Philipa, vévody z Edinburghu.\n\nNarodila se předčasně 8. listopadu 2003 ve Frimley jako dcera Edwarda, hraběte z Wessexu a jeho manželky Sophie, hraběnky z Wessexu. Pokřtěna byla 24. dubna 2004 v soukromé kapli Windsor a jejími kmotry byly Lady Alexandra Etherington, Lady Sarah Chatto, Lord Ivar Mountbatten, Rupert Elliott a Francesca Schwarzenbach.\n\nJe 11. v pořadí na trůn.\n\nDne 29. dubna 2011 byla družičkou na svatbě Prince Williama, vévody z Cambridge a Catherine, vévodkyně z Cambridge.\n\nZúčastňuje se některých královských akcí. S rozhodnutím královny Alžběty II. jí náleží titul Lady.\n\nJejí matka je potomkem krále Jindřicha IV. Anglického a Roberta Moleswortha, 1. vikomta Molesworth.\n"}
{"id": "1183802", "url": "https://cs.wikipedia.org/wiki?curid=1183802", "title": "James, vikomt Severn", "text": "James, vikomt Severn\n\nJames, vikomt Severn (* 17. prosince 2007, Frimley) je nejmladším dítětem a jediným synem prince Edwarda, hraběte z Wessexu a jeho manželky Sophie, hraběnky z Wessexu.\n\nNarodil se 17. prosince 2007 v 16:20 císařským řezem v nemocnici ve Frimley, jako syn Edwarda, hraběte z Wessexu a jeho manželky Sophie, hraběnky z Wessexu.\n\nPokřtěn byl 19. dubna 2008 v soukromé kapli hradu Windsor biskupem Davidem Connerem. Jeho křestní roucho bylo vyrobeno podle roucha jeho pra-pra-pra-pratety Viktorie dcery královny Viktorie. Jeho kmotry byly Denise Poulton, Jeanye Irwin, Alastair Bruce z Crionaichu, Duncan Bullivant a Tom Hill.\n\nS rozhodnutím královny Alžběty II. mu náleží titul Lord Severn.\n\nJeho matka je potomkem krále Jindřicha IV. Anglického a Roberta Moleswortha, 1. vikomta Molesworth.\n"}
{"id": "1183803", "url": "https://cs.wikipedia.org/wiki?curid=1183803", "title": "Exclaim!", "text": "Exclaim!\n\nExclaim! je kanadský hudební měsíčník. Představuje detailní pohled do nové hudby napříč různými žánry se zvláštním zaměřením na kanadské umělce. Vychází jedenáct čísel ročně, tiskne se přes 100 tisíc výtisků, které jsou prodávány na více než 2600 místech po celé Kanadě. Magazín vznikl v roce 1991, kdy jej založil Ian Danzig. Na webových stránkách časopisu jsou publikovány recenze, rozhovory i profily, jež jsou k nalezené i v tištěné verzi. Každý měsíc web navštíví 211 000 unikátních uživatelů internetu.\n\n"}
{"id": "1183805", "url": "https://cs.wikipedia.org/wiki?curid=1183805", "title": "Richard, vévoda z Gloucesteru", "text": "Richard, vévoda z Gloucesteru\n\nJeho královská Výsost vévoda z Gloucesteru, Richard Alexander Walter George; (* 26. srpna 1944, Hadley Common) je nejmladším vnukem krále Jiřího V. a královny Marie.\n\nNarodil se 26. srpna 1944 v Hadley Common jako syn prince Henryho, vévody z Gloucesteru a jeho manželky princezny Alice, vévodkyně z Gloucesteru.\n\nPokřtěn byl 20. října 1944 v Royal Chapel of All Saints, Windsor Great Park arcibiskupem z Canterbury Cosmem Gordonem Langem. Jeho kmotry byly teta královna Alžběta, sestřenice princezna Marie Louisa Šlesvicko-Holštýnská, sestřenice princezna Alice, hraběnka z Athlone, strýc Walter Montagu Douglas Scott, vévoda z Buccleuch, bratranec George Cambridge, markýz z Cambridge, teta Lady Sybil Phipps a Harold Rupert Alexander, hrabě z Tunisu. Byl pátým v pořadí na trůn.\n\nStudoval na Wellesley House School v Broadstairs a na Eton College. Roku 1963 byl přijat na Magdalene College, Cambridge kde studoval architekturu. V červnu 1966 získal bakalářský titul a roku 1971 magisterský titul.\n\nDne 8. července 1972 se v kostele svatého Ondřeje v Barnwell oženil s dánkou Birgitte van Deurs. Spolu mají tři děti:\n\nSe svou ženou sídlí v Kensingtonském paláci v Londýně.\n"}
{"id": "1183806", "url": "https://cs.wikipedia.org/wiki?curid=1183806", "title": "Sovětsko-japonský pakt o neútočení", "text": "Sovětsko-japonský pakt o neútočení\n\nSovětsko-japonský pakt o neútočení byl podepsán na pět let v Moskvě 13. dubna 1941, SSSR jej vypovědělo Japonsku 5. dubna 1945.\n\nJaponský velvyslanec J. Tatekawa (建川 美次) 30. října 1940 na schůzce s Molotovem vyslovil „přání uzavřít se SSSR pakt o neútočení, podobný sovětsko-německému paktu“. Molotov odpověděl, že „uzavření paktu rozváže Japonsku ruce na jihu, ale z druhé strany zkomplikuje naše vztahy s USA a Čínou“. \n\nSSSR za to požadoval kompenzaci, např. Jižní Sachalin nebo Kurilské ostrovy. To bylo pro Japonsko nepřijatelné a jednání uvázla na mrtvém bodě. K obratu došlo až 24. března 1941, kdy japonského ministra zahraničních věcí J. Macuoku (松岡 洋右) přijal sám Stalin a k možnosti zlepšení vzájemných vztahů uvedl, že „to pokládá nejen za nutné, ale i za zcela reálné.“ \n\nText paktu se skládal ze čtyř článků, v nichž si obě strany vzájemně garantovaly územní integritu a neutralitu v případě konfliktu se třetí stranou. Na rozdíl od sovětsko-německého paktu neměla tato dohoda žádné tajné dodatky.\n\n\n"}
{"id": "1183811", "url": "https://cs.wikipedia.org/wiki?curid=1183811", "title": "Meandry Svratky u Milov", "text": "Meandry Svratky u Milov\n\nMeandry Svratky u Milov je přírodní rezervace ev. č. 5945 rozkládající se v katastrálních územích České Milovy, Moravské Křižánky a Sněžné v okrese Žďár nad Sázavou v nadmořské výšce 590 - 603 metrů.\n\nPředmětem ochrany jsou společenstva makrofytní vegetace tekoucích a stojatých vod, vegetace bahnitých substrátů, vegetace vysokých ostřic, nevápnitých mechových slatinišť, přechodových rašelinišť, vlhkých pcháčových luk a tužebníkových lad, smilkových trávníků a mezofilních ovsíkových luk, mokřadních vrbin, vrbových křovin hlinitých a písčitých náplavů a údolních jasanovo-olšových luhů. Dále jsou předmětem ochrany vzácné a ohrožené druhy rostlin a živočichů, zejména populace kriticky ohrožených druhů mihule potoční a chřástala polního, silně ohrožených druhů všivce lesního, rdestu alpského, modráska bahenního, bekasiny otavní, chřástala kropenatého, vodouše kropenatého, krutihlava obecného a ohrožených druhů prstnatce májového, hýla rudého a bramborníčka hnědého, včetně jejich biotopů.\n\nPřírodní rezervace je součástí chráněné krajinné oblasti Žďárské vrchy. Oblast spadá také do CHOPAV Žďárské vrchy.\n\nV lokalitě byly provedeny průzkumné práce po zřízení CHKO Žďárské vrchy a v roce 1978 byl zpracován návrh k vyhlášení nejhodnotnější části území za chráněný přírodní výtvor. V té době byla však ceněna zemědělská půda, a tak byl návrh zamítnut. Později se území dostalo do I. zonace CHKO Žďárské vrchy a v současné době je i regionálním biocentrem Meandry Svratky, který je součástí nadregionálního biokoridoru č. 127.\nÚzemí bylo v minulosti odvodňováno. Současně splachy z okolních polí způsobili eutrofizaci společenstev, a to především v okrajích území. Změna hospodaření - z extenzivního hospodaření na loukách v údolní nivě se v socialistické době přešlo na hospodaření pomocí těžké mechanizace, pro kterou byly některé plochy nedostupné. Sukcesní vývoj měl za důsledek rozšíření chrastice rákosovité a částečně i dřevinných porostů. Celkově tak došlo v lokalitě k poklesu biodiverzity území, a to především snížení zastoupení druhově bohatých vlhkých pcháčových luk.\n\nZe zvláště chráněných a ohrožených druhů rostlin se zde podle plánu péče vyskytuje slabá populace hadího mordu nízkého. Spatřit jej můžete v porostech trávníků \"Violion caninae\" u okrajů vlhkých pcháčových luk s nálety. Slabé populace v menších skupinkách zaujímají také rozrazil štítkovitý, který se nachází ve vlhkých zrašelinělých loukách svazu \"Caricion fuscae\" a rdest alpský vyskytující se v bahnitých tůních ve slepých meandrech a strouze Černého potoka. Mezi další cenné rostliny, které osidlují lokalitu patří kozlík dvoudomý, lipnice širolistá, mochna bahenní, ostřice trsnatá, prstnatec májový, starček potoční rostoucí ve vlhkých pcháčových až zrašelinělých loukách údolní nivy, vrbovka bahenní a všivec lesní.\n\nV chráněném území se nachází větší množství zvláště chráněných a ohrožených druhů živočichů. Mezi motýli jsou to modrásek bahenní, který se zde vyskytuje v desítkách jedinců na vlhčích lučních stanovištích s porosty krvavce totenu. Běžným druhem je otakárek fenyklový. Brouky zastupuje tesařík \"Necydalis major\", který se zde vyskytuje jen vzácně. Spatřit jej lze na odumírajících olších a vrbách.\nZ obojživelníků lze v lokalitě najít čolka obecného, ropuchu obecnou, z plazů zmiji obecnou a ještěrku živorodou. Vodní prostředí skýtá útočiště pro mihuli potoční, mníka jednovousého a střevli potoční.\nZ ptáků je zde zastoupen hýl rudý, který hnízdí v porostech tužebníku na lučních biotopech. V roce 2005 zde bylo zaznamenáno 10 - 20 párů tohoto ptáka. Na podmáčených loukách zde spatřit hnízdění bekasiny otavní. Naopak v území celé nivy hnízdí bramborníček hnědý. V menším počtu zde byly spatřeni ťuhýk obecný, ledňáček říční, lejsek šedý, chřástal polní, chřástal kropenatý, vodouš kropenatý, ostříž lesní, vlaštovka obecná a krutihlav obecný. Početnost nebyla stanovena u křepelky obecné.\nSavce zde zastupuje rejsek horský, plšík lískový, veverka obecná a vydra říční.\n\n\n"}
{"id": "1183812", "url": "https://cs.wikipedia.org/wiki?curid=1183812", "title": "Pavel Čekan", "text": "Pavel Čekan\n\nPavel Čekan (* 20. července 1961 Ostrov) je český politik, od roku 2012 zastupitel Karlovarského kraje, v letech 2010 až 2017 starosta města Ostrov na Karlovarsku, od 2010 do 2017 člen ČSSD.\n\nPůvodně vyučen stavebním zámečníkem (ZMA Ostrov), poté 28 let sloužil u Policie ČR, od roku 2008 byl velitelem Městské policie Ostrov.\n\nPavel Čekan žije v Ostrově na Karlovarsku. Je podruhé ženatý, manželka Dana. Má čtyři děti.\n\nDo komunální politiky vstoupil, když byl v komunálních volbách v roce 2010 zvolen za ČSSD zastupitelem města Ostrov na Karlovarsku. Na začátku listopadu 2010 se pak stal starostou města. Ve volbách v roce 2014 obhájil post zastupitele města z pozice lídra kandidátky ČSSD. V listopadu 2014 byl opět zvolen starostou, ale v dubnu 2017 byl z této pozice odvolán, a to kvůli kauze podezřelého nákupu hotelu Myslivna.\n\nV krajských volbách v roce 2012 byl zvolen za ČSSD zastupitelem Karlovarského kraje. Na kandidátce původně figuroval na 25. místě, ale díky preferenčním hlasům skončil druhý. Ve volbách v roce 2016 mandát obhájil.\n\nVe volbách do Senátu PČR v roce 2016 kandidoval za ČSSD v obvodu č. 1 – Karlovy Vary. Se ziskem 14,85 % hlasů skončil na 3. místě a do druhého kola nepostoupil.\n\nK 30. září 2017 ukončil členství v ČSSD pro neshody s vyšším politickým orgánem OVV ČSSD Karlovy Vary, jenž nerespektoval rozhodnutí MO ČSSD Ostrov o vyloučení třech členů strany, kteří se podíleli na odvolání vedení na radnici v Ostrově, kde působil jako starosta. Spolu s Pavlem Čekanem odešli i další členové místní organizace.\n\nV komunálních volbách v roce 2018 vedl ostrovskou kandidátku hnutí HNHRM, která zvítězila se ziskem 19,87 % a získala tak pět mandátů v 21 členném zastupitelstvu. Ovšem nepodařilo se mu jako vítězi sestavit většinovou vládnoucí koalici a musel tedy jít do opozice, když v Ostrově vznikla koalice hnutí ANO, ODS, místní sdružení Ostrováci.cz s tolerancí ČSSD a starostou byl na ustanovujícím zastupitelstvu opět zvolen Jan Bureš z ODS.\n"}
{"id": "1183819", "url": "https://cs.wikipedia.org/wiki?curid=1183819", "title": "Eska Music Award", "text": "Eska Music Award\n\nEska Music Award je ocenění, které uděluje Radio Eska. Udílení cen je pořádáno jednou za rok, v měsících duben–srpen a vysílá ji televize TVP1, Eska TV a Radio Eska (dříve Polsat, TV 4 a TVP2).\n\nPrvní a druhý ročník se konal bez přítomnosti televizních kamer v klubu Cabaret a následně v Port West v Lodži. Třetí ročník byl vysílán na TV 4 a moderátorem byl Marcin Bisiorka (dodatečný umělecký ředitel a autor hesla „Zobacz Muzykę“) a další. Následný ročník se již běžel ve vysílání Polsatu (do roku 2010) a od roku 2011 je udílení cen vysíláno Polskou televizí nejprve na stanici TVP 2, od roku 2013 poté na TVP1. Do roku 2009 se slavnostní předávání cen konalo v Lodži, ale v roce 2010 se poprvé přesunulo do Pruszkówa. Následný ročník se konal postupně v Katovicích (2011), Kołobřehu (2012) a ve Štětíně, u příležitosti finálové závodu regat \"Tall Ships Races 2013\". Od roku 2014 se udílení cen koná v hale Azoty Arena ve Štětíně.\n\nToto ocenění vzešlo z nápadu Mariusze Woźniczkého (generální ředitel), Macieje Zielińského (marketingový ředitel), Mariusze Brzezińského a Marcina Bisiorky. V dalších letech se k týmu připojili Michał Korol (spoluautor sošky EMA), Cezary Fortuna, Iga Mackiewicz, Maciek Woźnica, Tomasz Rosset a Ewelina Krysiak. Od první televiziní realizace je režisérem Konrad Smuga, scénografem je Michał Białousz a světla má na starosti Adam Tyszka.\n\nGalavečer se konal v Lodži v dubnu 2002.\n\nOcenění:\n\nGalavečer se konal v Lodži v dubnu 2003.\n\nOcenění:\n\nGalavečer se konal v Lodži, 16. dubna 2004.\n\nOcenění:\n\nGalavečer se konal v Lodži, 22. dubna 2005.\n\nOcenění:\n\nGalavečer se konal v Lodži, 28. dubna 2006.\n\nOcenění:\n\nGalavečer se konal v Lodži, 27. dubna 2007.\n\nOcenění:\n\nGalavečer se konal v Lodži, 28. dubna 2008.\n\nOcenění:\n\nGalavečer se konal v Lodži, 19. března 2009.\n\nOcenění:\n\nGalavečer se konal v Pruszkówě 23. května 2010.\n\nOcenění:\n\nGalavečer se konal v Katowicích, 28. května 2011.\n\nOcenění:\n\nGalavečer se konal v Kołobrzegu, 20. července 2012.\n\nOcenění:\n\nGalavečer se konal ve Štětíně, 3. srpna 2013.\n\nOcenění:\n\nGalavečer se konal ve Štětíně, 22. srpna 2014.\n\nOcenění:\n\nGalavečer se konal ve Štětíně, 29. srpna 2015.\n\nOcenění:\n"}
{"id": "1183820", "url": "https://cs.wikipedia.org/wiki?curid=1183820", "title": "Pár slov a dost", "text": "Pár slov a dost\n\n„Pár slov a dost“ je pilotní singl z druhé řadové desky OK Bandu \"Tvůj čas přichází\" a jeden z největších hitů skupiny s vokály Marcely Březinové. Píseň pochází z autorské dílny Karla Svobody.\n\n\n"}
{"id": "1183833", "url": "https://cs.wikipedia.org/wiki?curid=1183833", "title": "OK Band", "text": "OK Band\n\nOK Band byla česká hudební skupina s prvky nové vlny, novoromantismu a elektronické taneční hudby.\n"}
{"id": "1183854", "url": "https://cs.wikipedia.org/wiki?curid=1183854", "title": "Kolpaševo", "text": "Kolpaševo\n\nKolpaševo () je město v Tomské oblasti Ruské federace. Při sčítání lidu v roce 2010 mělo přes čtyřiadvacet tisíc obyvatel.\n\nKolpaševo leží na pravém břehu Obu na jihozápadě Západosibiřské roviny. Od Tomsku, správní střediska oblasti, je vzdáleno přibližně 270 kilometrů na severozápad.\n\nKolpaševo vzniklo jako vesnice v roce 1611 a bylo pojmenováno podle svého zakladatele. Poloha na sibiřském traktu pomáhala jeho rozvoji.\n\nV roce 1933 se Kolpaševo stalo sídlem městského typu a v roce 1938 městem.\n"}
{"id": "1183878", "url": "https://cs.wikipedia.org/wiki?curid=1183878", "title": "Convair CV-240", "text": "Convair CV-240\n\nConvair CV-240 je americký dvoumotorový dolnoplošný dopravní letoun se zatahovacím příďovým podvozkem a kapacitou 40 cestujících. Společnost Convair ho vyráběla od roku 1947 do roku 1954, zpočátku jako možnou náhradu za všudypřítomné letouny Douglas DC-3. Představoval modernější konstrukci s přetlakovou kabinou, přičemž byl letoun dále vyvíjen, čímž vznikly různé civilní a vojenské varianty. Ještě v 21. století stále létají různé varianty těchto letounů.\n\nV roce 1945, po ukončení druhé světové války, se firma Convair (Consolidated-Vultee Aircraft Corp.) zaměřila také na produkci civilních dopravních letounů. Podněcována leteckou společností American Airlines zahájila vývoj dvoumotorového letounu s kapacitou 30 cestujících, určeného jako náhrada DC-3 na vnitrostátních amerických linkách. Prototyp \"CV-110\" poháněný dvojicí motorů Pratt & Whitney R-2800-CA-11 po 1534 kW byl zalétán v roce 1946, avšak zcela zklamal.\n\nConvair nedostatky napravil a 16. března 1947 zalétal zdokonalený prototyp \"CV-240 Convair Liner\" s přetlakovým trupem pro 40 pasažérů s kabinou pro 3 až 4 členy posádky. Pohon zajišťovaly dva dvouhvězdicové osmnáctiválce Pratt & Whitney R-2800-CA-18 po 1764 kW. Jejich výfukové potrubí bylo svedeno do ejektorové trubice, kde se mísily se vzduchem v poměru 5:1. Tato směs unikala vzad tryskou, která vyvíjela statický tah zrychlující stroj až o 19 km/h. Štíhlé křídlo bylo vybaveno prostředky pro zkrácení vzletu a přistání, jehož vnější části byly vybaveny integrálními palivovými nádržemi. Podle přání zákazníka se vstupní dveře do kabiny montovaly buď před křídlo, nebo za ně. Obvykle se otevíraly nahoru, přičemž ze spodní části otvoru se sklopilo schodiště, takže letoun nebyl závislý na pozemním vybavení. Celkem bylo vyrobeno 176 civilních CV-240.\n\nSlabinou CV-240 se v provozu ukázal vzlet na výše položených letištích, na vnitrostátních linkách USA zejména v Denveru a Cheyenne v předhůří Skalnatých hor. Především dopravci Braniff a UAL požadovaly u Convairu napravení tohoto nedostatku. Dne 5. října 1951 byl zalétán první \"CV-340\" odpovídající těmto požadavkům. Kombinoval větší křídlo s výkonnějšími výškovými pohonnými jednotkami R-2800-CB-16 o výkonu po 1784 kW. Do prodlouženého trupu o 1,4 m se nyní vešlo 44 sedadel.\n\nV době výroby CV-340 začaly na americký trh pronikat briské konkurenční turbovrtulové letouny Vickers Viscount. Společnost Convair se proto pokoušela o adaptaci draku pro turbovrtulové motory Rolls-Royce Dart, avšak bez úspěchu.\n\nOdpovědí na konkurenci Viscountu firmou Convair se stal až \"CV-440 Metropolitan\" vybavený radarem, zalétaný 6. října 1955. Tvarově a technologicky shodná verze s CV-340 měla instalované motory R-2800-CB-17 po 1837 kW a podstatně účinnější zvukovou izolaci kabiny, jejíž kapacita se zvětšila až na 52 sedadel pro cestující. První sériový letoun z celkového počtu 186 civilních Metropolitanů byl dodán v prosinci. Některé další byly upraveny na tento standard z CV-340.\n\nUSAF nakoupilo celkem 472 linkových strojů série CV-240, 340 a 440 v devíti různých verzích. Letounem určeným pouze k přepravě nákladu i osob byl typ \"C-131 Samaritan\", modifikovaný z 26 letounů CV-240 se dvěma hvězdicovými motory R-2800-9W o výkonu po 1864 kW a se sedadly pro 37 cestujících, nebo 27 lůžek pro pacienty a zdravotnický personál.\n\nDále vznikl z 36 strojů CV-230/340 typ \"C-131B\" s motory R-2800-99W, nebo -103W pro 48 pasažérů, který byl využíván i pro elektronický průzkum. Z 27 CV-340 byl upraven \"C-131D\" pro 44 cestujících s instalovanými pohonnými jednotkami R-2800-52W.\nToto označení neslo také 6 kusů militarizovaných CV-440. Mimoto převzalo USAF několik letounů \"R4Y\" od US Navy s označením \"C-131G\". Štábní dopravní variantu \"VC-131\" se zdokonalenou zvukovou izolací doplňovaly dva stroje \"VC-131H\" s turbovrtulovými motory Allison T56-A-9 o výkonu po 2796 kW.\n\nIniciátor vzniku CV-240, přepravce American Airlines, nejprve objednal stokusovou sérii, kterou však snížil na 75 exemplářů. Letouny byly na linky uvedeny 1. června 1948 především na spádových tratích, přivádějících cestující k hlavním spojům obsazených čtyřmotorovými dopravními letouny. Druhým zákazníkem se 1. září 1948 staly aerolinky Western Airlines následované Pan American World Airways, UAL a argentinská FAMA. V Evropě létaly CV-240 u společností KLM Royal Dutch Airlines, Sabena a LOT.\n\nPrvním zákazníkem CV-340 se 28. března 1952 staly aerolinky UAL, ale jako první je na své tratě uvedl 1. listopadu 1952 Braniff (UAL až 16. listopadu). V Evropě byly zakoupeny přepravci Finnair, Linjeflyg a Lufthansa.\n\nCV-440 zahájily provoz v dubnu 1956 u Continental Airlines, v Evropě je mimo jiné užívaly Swissair, Scandinavian Airlines, Sabena, Luthansa a Iberia.\n\nzdroj\n\n\n"}
{"id": "1183882", "url": "https://cs.wikipedia.org/wiki?curid=1183882", "title": "Middlesbrough FC (rezerva a akademie)", "text": "Middlesbrough FC (rezerva a akademie)\n\nMiddlesbrough Under-21 Development Squad je rezervní tým anglického klubu Middlesbrough FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Graeme Lee.\n\nAkademie Middlesbrough FC je výběr hráčů Middlesbroughu FC do 18 a méně let. Akademie působí v Premier League do 18 let a v FA Youth Cupu. Trenérem je Paul Jenkins.\n\n\"Aktuální k datu: 17. březen 2016\"\n\n\"Aktuální k datu: 17. březen 2016\"\n\n\n"}
{"id": "1183886", "url": "https://cs.wikipedia.org/wiki?curid=1183886", "title": "Lucie Stropnická", "text": "Lucie Stropnická\n\nLucie Stropnická (* 27. září 1956 Praha) je česká scenáristka a textařka, dcera Zdeňka Borovce a Dagmar Borovcové. Byla dvakrát provdaná za Martina Stropnického, s nímž má tři děti, Matěje Stropnického, Annu Stropnickou a Františku Stropnickou.\n\nPodílela se na muzikálu Kleopatra. Je autorkou písní \"Zítra zapni rádio\" (Helena Vondráčková), \"Kluk sem kluk tam\" (Václav Neckář), \"Co na tom\" (Karel Gott) a jiné.\n"}
{"id": "1183889", "url": "https://cs.wikipedia.org/wiki?curid=1183889", "title": "Bukovec (přírodní rezervace, okres Jablonec nad Nisou)", "text": "Bukovec (přírodní rezervace, okres Jablonec nad Nisou)\n\nBukovec je přírodní rezervace ev. č. 2439 v katastrálním území Jizerka a Polubný v okrese Jablonec nad Nisou.\n\nDůvodem ochrany jsou přírodě blízká lesní a luční společenstva s výskytem ohrožených rostlinných a živočišných druhů vázaných na územně izolované čedičové podloží ve vysoké nadmořské výšce, geomorfologii a klimatické podmínky hory Bukovec a jejího okolí.\n\nPřírodní rezervace se překrývá s Evropsky významnou lokalitou Bukovec, Chráněnou krajinnou oblastí Jizerské hory a Ptačí oblastí Jizerské hory.\n\n"}
{"id": "1183891", "url": "https://cs.wikipedia.org/wiki?curid=1183891", "title": "Norwich City FC (rezerva a akademie)", "text": "Norwich City FC (rezerva a akademie)\n\nRezerva Norwich City FC je rezervní tým anglického klubu Norwich City FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Dmitri Halajko.\n\nAkademie Norwich City FC je výběr hráčů Norwichu do 18 a méně let. Akademie působí v Premier League do 18 let a v FA Youth Cupu. Trenérem je Ricky Martin.\n\n\"Aktuální k datu: 17. březen 2016\"\n\n\"Aktuální k datu: 17. březen 2016\"\n\n"}
{"id": "1183899", "url": "https://cs.wikipedia.org/wiki?curid=1183899", "title": "Ať žije nebožtík", "text": "Ať žije nebožtík\n\nAť žije nebožtík je česká veselohra podle námětu Huga Haase a Martina Friče, natočená v roce 1935 v režii Martina Friče. \n\n\nAlice Machová pracuje v nemocnici a současně je ošetřovatelkou bohatého Petra Kornela. Starý muž se rozhodl ji odkázat část svého majetku s podmínkou, že se vdá. Závěť jí dá do kabelky. Kornel se tak rozhodl proto, že jeho jediný příbuzný, synovec Petr (Suk) je člověk, který je dle jeho slov povalečem, karbaníkem a zhýralcem a dělá jen dluhy. Také mu nařídil, aby nedělal rodnému jménu ostudu a změnil si jméno. \nNáhoda přivede Alici ženicha. \n\nPetr Suk jde na vyšetření k lékaři. V čekárně dojde k záměně čekacích lístků a Baltazar, Sukův sluha, čekající na výsledky, se od profesora dozví, že jeho pánovi zbývá pouhých 24 hodin života. Když se to Suk dozví, dá do novin na další den zprávu o svém úmrtí a odchází na poslední flám do Baru Tip Top. Značně opilý po odchodu nasedne do auta před barem, do kterého zezadu nabourá další auto. Suk narazí do kandelábru a hned usne. Je převezen do nemocnice, kde slouží Alice. Suk si zamíchá teploměrem kávu. Sestry se domnívají, že s teplotou 43 °C dlouho nepřežije. Proto jedna ze sester požádá Petra Suka o vykonání dobrého skutku – navrhne mu, aby se oženil s Alicí. Suk souhlasí a sňatek hned proběhne v nemocničním pokoji.\n\nKdyž se Suk probudí vyspaný z alkoholu, uteče z nemocnice. Když Alice najde prázdnou postel, domnívá se, že její novomanžel zemřel.\n\nMezitím rentgenologický ústav zjistil záměnu snímků a sdělil to Baltazarovi a úřadům. Totéž se dozví Sukovi věřitelé. Baltazar mezitím prodal dle instrukce Suka celé vybavení bytu na úhradu dluhů.\n\nKornel, když se dozví, že novomanžel Alice zemřel, vezme ji na svůj zámeček v Dubí, aby se zotavila a pozve tam také pár svých přátel.\n\nSuk zjistí, že má na ruce prstýnek a uvědomí si, že se v nemocnici oženil. Ženu však neviděl, protože měl při svatbě, ležící na posteli, na obličeji obklad.\n\nSuk se rozhodne požádat strýčka naposledy o peníze pod slibem, že zmizí z Evropy. S Baltazarem se vydají na zámeček, ale strýčkova hospodyně Barbora, která jej zná od dětství, jej varuje, že Kornel o něm nerad slyší, takže by měl odjet. Večer se Suk seznámil s hosty a poznal i krásnou Alici, do které se okamžitě zamiloval. Jí se Suk také postupně zalíbí. Hospodyně sdělí Alici, že Suk je Kornelův synovec. \n\nSuk se snaží za Alicí dostat oknem, v pokoji však spí Kornel. Když pak Kornel zjistí, že na zámečku je Suk, snaží se jej s pomocníky zadržet. Suk se v zámečku skrývá, převléká se za čalouníka a za učitelku zpěvu, Barbora s Alicí mu pomáhají.\n\nBaltazar prozradil Alici, že Suk je ženatý, ten přizná, že „tak trošku, to nestojí skoro ani za řeč“.\n\nKdyž Kornel zjistil, že se Alice zamilovala do Suka, říká, že jej buď bude muset zabít, nebo vzít kvůli ní na milost.\n\nSuk jde za advokátem dr.Liškou, ten napíše Alici dopis, že její muž je naživu, ale je ženatý proti své vůli. Žádá Alici, aby přijela do jeho advokátní kanceláře a navrhne ji rozvod. Když přijde Suk, nechce ani manželku vidět a advokát jedná o rozvodu s každým z nich v samostatné místnosti.\n\nPřijíždí také Kornel a od advokáta se náhodou dozví, že stávající manžel Alice, Petr Suk, je původním jménem Petr Kornel, tedy jeho synovec. Řekne to Alici. Ta tedy s rozvodem nesouhlasí, čemuž zase nerozumí Suk, sedící ve vedlejší kanceláři a čekající na podpis smlouvy.\n\nSdělí tedy advokátovi, že se bude soudit. A do té doby, že si manželku vezme domů. Má v úmyslu ji zprotivit společný život, aby souhlasila s rozvodem.\n\nKdyž přijde Kornel k Sukovi do bytu, zahalená manželka, sedící ve druhém pokoji, se ukáže Sukovi a ten zjistí, že je to ve skutečnosti jeho láska Alice.\n\n\n"}
{"id": "1183900", "url": "https://cs.wikipedia.org/wiki?curid=1183900", "title": "Nástrčná zářivka", "text": "Nástrčná zářivka\n\nNástrčná zářivka (někdy též z angličtiny plug-in, nebo stick) je neintegrovaný světelný zdroj založený na zářivkové technologii. Na rozdíl od lineární zářivky, která je zcela prosta jakýchkoliv součástí elektronické výzbroje má část elektroniky, avšak není plně schopna provozu přímo ze sítě. Zbylou část elektroniky nese svítidlo. Nástrčné zářivky jsou často používány zejména v profesionálních aplikacích (kanceláře, hotely, nemocnice, komerční prostory), v domácích aplikacích se vyskytují jen zřídka.\n\nNástrčné zářivky se vyrábí v přibližně 10 výrobních řadách, každé řadě je vlastní určitý druh patice. V obvyklé obchodní praxi se paradoxně neužívá komunikace pomocí patice, ačkoliv je zde jednoznačná, ale pomocí obchodního názvu, v ČR obvykle buďto společnosti Osram nebo Philips. Např. nástrčná zářivka s paticí G24d-3 se vyrábí pod obchodním označením Philips PL-C nebo Osram D (D/E) - pak se obvykle při obchodní komunikaci používá toto názvosloví s upřesněním teploty chromatičnosti, tedy potom slangově např. \"\"péelcéčko 26 na 840\"\" čímž je sdělen požadavek na nástrčnou zářivku s paticí G24d-3 o příkonu 18W, indexu podání barev 80-89% (číslo 8 z vyřčeného trojčíslí) a teplotě chromatičnosti 4000K (číslo 40 z vyřčeného trojčíslí).\n\nNástrčné zářivky se vyznačují velkým množstvím patic. Obvyklé výrobní portfolio čítá až 21 druhů patic pro neintegrované zářivky. V některých případech je podle patice možné přesně určit zdroj (resp. jeho příkon), pakliže jedinec disponuje dostatečnou znalostí nomenklatury. Nejlépe patice a jejich počet ilustruje následující infografika:\n"}
{"id": "1183902", "url": "https://cs.wikipedia.org/wiki?curid=1183902", "title": "Derby County FC (rezerva a akademie)", "text": "Derby County FC (rezerva a akademie)\n\nRezerva Derby County FC je rezervní tým anglického klubu Derby County FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Rory Delap.\n\nAkademie Derby County FC je výběr hráčů Derby County do 18 a méně let. Akademie působí v Premier League do 18 let a v FA Youth Cupu. Trenérem je Justin Walker.\n\n\"Aktuální k datu: 7. březen 2016\"\n\n\"Aktuální k datu: 17. březen 2016\"\n\n"}
{"id": "1183912", "url": "https://cs.wikipedia.org/wiki?curid=1183912", "title": "Slovenský futsalový pohár", "text": "Slovenský futsalový pohár\n\nSlovenský futsalový pohár je slovenská futsalová soutěž, zastávající funkci národního poháru. Soutěž byla založena v roce 1995. Pořádá ji Slovenský futbalový zväz, podobně jako všechny soutěže registrovaných profesionálních i neprofesionálních hráčů na Slovensku.\n\n"}
{"id": "1183917", "url": "https://cs.wikipedia.org/wiki?curid=1183917", "title": "Miha Lavrič", "text": "Miha Lavrič\n\nMiha Lavrič, německy Michael Lauritsch, byl rakouský právník a politik slovinské národnosti z Kraňska, během revolučních let 1848–1849 poslanec Říšského sněmu.\n\nRoku 1849 se uvádí jako Michael Lauritsch, auskultant u městského a zemského soudu v Lublani.\n\nBěhem revolučního roku 1848 se zapojil do veřejného dění. V doplňovacích volbách na konci ledna 1849 byl zvolen i na ústavodárný Říšský sněm. Zastupoval volební obvod Kamnik. V parlamentu nahradil Valentina Sterzina. Byl národně slovinsky orientován.\n"}
{"id": "1183922", "url": "https://cs.wikipedia.org/wiki?curid=1183922", "title": "Wolverhampton Wanderers FC (rezerva a akademie)", "text": "Wolverhampton Wanderers FC (rezerva a akademie)\n\nWolverhampton Wanderers Under-21s je rezervní tým anglického klubu Wolverhampton Wanderers FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Scott Sellars.\n\nAkademie Wolverhamptonu Wanderers FC je výběr hráčů Wolverhamptonu Wanderers do 18 a méně let. Akademie působí v Premier League do 18 let a v FA Youth Cupu. Trenérem je Jerry Gill.\n\n\"Aktuální k datu: 17. březen 2016\"\n\n\"Aktuální k datu: 17. březen 2016\"\n\n"}
{"id": "1183926", "url": "https://cs.wikipedia.org/wiki?curid=1183926", "title": "Lili Elbe", "text": "Lili Elbe\n\nLili Ilse Elvenes, lépe známá jako Lili Elbe (přechýleně \"Lili Elbeová\"; 28. prosince 1882 – 13. září 1931), byla dánská trans žena a jedna z prvních zaznamenaných osob, které podstoupily operativní změnu pohlaví. Narodila se jako Einar Magnus Andreas Wegener a pod tímto jménem byla úspěšným malířem. Také se prezentovala jako Lili (někdy psáno Lily) a byla veřejně představovaná jako Einarova sestra. Avšak po úspěšné tranzici se legálně přejmenovala na Lili Ilse Elvenes a úplně přestala malovat.\n\nZa Elbin rok narození se někdy považuje rok 1886. Zdá se, údaj pochází z jedné biografické knihy, kde byly některé údaje změněny kvůli ochraně identit zde uvedených osob. Konkrétní odkazy na život Elbiny manželky Gerdy Gottliebové naznačují, že rok 1882 je správný, protože se vzali během studia na vysoké škole v roce 1904. Její autobiografie \"Man into Woman\" byla uveřejněna po její smrti v roce 1933.\n\nWegener se s Gerdou Gottliebovou seznámil během studia na Royal Danish Academy of Fine Arts v Kodani. Vzali se v roce 1904, když Gerdě bylo 18 a Einarovi 22. Oba pracovali jako ilustrátoři, Wegener se specializoval na malby krajin, Gottliebová ilustrovala knihy a módní časopisy. Oba dva cestovali po Itálii a Francii, nakonec se usadili v Paříži, kde Elbe mohla žít otevřeně jako žena a Gerda Gottliebová jako bisexuálka. V roce 1907 obdržela Elbe Neuhausenovu cenu a vystavovala na Kunstnernes Efterårsudstilling (Umělecká podzimní výstava), ve Vejle Art Museum a v Saloon and Salon d'Automme v Paříži. Je zastoupena ve Vejle Art Museum v Dánsku.\nDo dámských šatů se Elbe začala oblékat potom, co zastoupila Gottlibinu chybějící modelku. Byla požádána, aby si oblékla punčochy a boty na podpatku, takže její nohy mohly nahradit nohy modelky. Elbe se v tom oblečení cítila překvapivě pohodlně a začala sebe samu vidět jako ženu. Za nějaký čas se Gottlieb pro své obrazy, na kterých se objevovala elegantně odívaná krásná žena s vyzývavýma mandlovýma očima, stala slavnou. V roce 1913 byla nic netušící veřejnost šokována zjištěním, že modelka s ženskými rysy, která inspirovala Gottliebino zobrazení jemných osudových žen, byl doopravdy její manžel, „Elbe“.\n\nVe dvacátých a třicátých letech se Elbe začala pravidelně prezentovat jako žena, objevovala se tak na různých slavnostech a bavila hosty ve svém domě. Jedna z věcí, které měla ráda, bylo mizet v ženském oblečení a zaplétat se do rozhýřených davů na ulicích Paříže během Karnevalu. Když byla oděná v dámském, byla Elbe svou ženou Gerdou představována jako Einarova sestra. O těch převlecích věděli jen její nejbližší přátelé.\n\nV roce 1930 Elbe podstoupila v Německu operativní změnu pohlaví, která byla v té době experimentální. Během dvou let si nechala provést čtyři zákroky. První operace, během níž došlo k odstranění varlat, se uskutečnila pod dohledem sexuologa Magna Hirschfelda v Berlíně. Zbylé operace provedl Kurt Warnekros, doktor na ženské klinice v Drážďanech. Druhý zákrok spočíval v implantování vaječníků do její břišní svaloviny, třetí v odstranění penisu a šourku a čtvrtá v transplantaci dělohy a zhotovení vagíny.\n\nV době poslední operace už byl v dánských a německých novinách Elbin případ senzací. Dánský soud v říjnu 1931 anuloval manželství Wegenerových a Elbe se podařilo legálně změnit jméno i pohlaví, včetně obdržení pasu jako Lili Ilse Elvenes. Úplně přestala malovat, věřila, že to byla část identity Einara. Protože už s Gerdou nebyli manželé, bylo jejich manželství oficiálně zrušeno. Po zrušení svazku se Elbe vrátila do Drážďan na poslední operaci.\n\nVěří se, že Lili byla intersex, ale detaily jejího stavu nejsou jasné. Je jisté, že měla spíš ženské tělo a obličejové rysy, které jí umožňovaly vypadat jako mladá žena lépe než jako muž. Když se na veřejnosti prezentovala jako muž, často byla považována za mladou ženu v kalhotách převlečenou za muže. Hormonální testy provedené před první operací ukazovaly více ženských než mužských hormonů. Některé zprávy naznačují, že měla v břiše zakrnělé vaječníky. Je pravděpodobné, že měla o jeden chromozom navíc (karyotyp XXY; Klinefelterův syndrom), což je stav, který medicína nedokázala rozpoznat až do roku 1942.\n\nLili začala vztah s francouzským obchodníkem s uměním Claudem Lejeune, kterého si chtěla vzít a založit s ním rodinu. Těšila se na svou poslední operaci zahrnující transplantaci dělohy, aby jednou mohli mít děti. V červenci 1931 podstoupila svou čtvrtou operaci, v níž měla získat dělohu a zhotovení vagíny. Tehdy byly oba zákroky čistými experimenty. Bez medikace, která by zabránila odmítání orgánu, se nezotavila a zemřela 13. září 1931, tři měsíce po zákroku, kvůli srdeční zástavě způsobené odmítáním dělohy jejím imunitním systémem a výsledné infekci.\n\nQueer filmový festival MIX Copenhagen uděluje čtyři ceny „Lili“. David Ebershoff napsal v roce 2000 Dánskou dívku, zbeletrizovaný život Lili Elbe. Stala se mezinárodním bestsellerem a byla přeložena do mnoha jazyků. Kniha byla zpracována i jako film, produkovaný Gailem Mutruxem a Neilem LaBute, v hlavní roli s Eddiem Redmaynem. Na Benátském filmovém festivalu v září 2015 získal kladná hodnocení, ačkoli i kritiku za ztvárnění trans ženy cisgender mužem. Téma zahrnující Gerdinu orientaci, která je doložená z námětů jejích erotických maleb, stejně tak rozpad vztahu Gerdy a Lili po rozvodu, je ve filmu i novele opomenuto.\n"}
{"id": "1183929", "url": "https://cs.wikipedia.org/wiki?curid=1183929", "title": "Kanton Bretteville-l'Orgueilleuse", "text": "Kanton Bretteville-l'Orgueilleuse\n\nKanton Bretteville-l'Orgueilleuse (fr. \"Canton de Bretteville-l'Orgueilleuse\") je francouzský kanton v departementu Calvados v regionu Normandie. Při reformě kantonů v roce 2014 byl vytvořen z 40 obcí. V květnu 2016 ho tvořilo 38 obcí (vzhledem k procesu slučování některých obcí).\n"}
{"id": "1183930", "url": "https://cs.wikipedia.org/wiki?curid=1183930", "title": "Kanton Courseulles-sur-Mer", "text": "Kanton Courseulles-sur-Mer\n\nKanton Courseulles-sur-Mer (fr. \"Canton de Courseulles-sur-Mer\") je francouzský kanton v departementu Calvados v regionu Normandie. Vznikl v roce 2015 vytvořením z 22 obcí. V květnu 2016 ho tvořilo 21 obcí (vzhledem k procesu slučování některých obcí).\n"}
{"id": "1183932", "url": "https://cs.wikipedia.org/wiki?curid=1183932", "title": "Galidie proužkovaná", "text": "Galidie proužkovaná\n\nGalidie proužkovaná (\"Galidia elegans\") je malá, suchozemská šelma, endemit Madagaskaru. Je jediným druhem rodu galidie a vzhledem i chováním se dá vzdáleně připodobnit k velké lasici.\n\nNa Madagaskaru obývá hlavně lesnaté, subtropické a tropické oblasti v severní, východní, západní a centrální oblasti ostrova. Vyskytuje se ve vlhkých i suchých lesích v nadmořské výšce až do 2000 m, nejhojnější bývá pod 1500 m. Je nejvíce rozšířeným druhem celé čeledi, přesto o jejím životě není dost podrobných informací.\n\nTato šelma je poměrně nevelká, bývá dlouhá 32 až 38 cm, váží 0,7 až 0,9 kg a má huňatý ocas dlouhý asi 30 cm. Její srst má červenohnědou barvu s výjimkou malé hlavy se zaoblenými ušima, krku a hrudníku, které jsou olivové. Na krátkých končetinách s drápy je zbarvená hnědě až černě a na výrazném ocase má čtyři až šest černých kroužků. Obě pohlaví jsou si velikostí i vzhledem podobná.\nJe to denní, nesociální živočich, který žije samotářsky nebo je vídán v párech či pravděpodobně rodinných skupinách do pěti členů. Převážnou část života stráví na zemi, dokáže ale dobře šplhat po stromech a dokonce i plavat. Noc tráví ve stromových dutinách nebo vyhrabaných norách.\n\nJe teritoriální, své území označuje samec výměšky z análních žláz, které zanechává na kmenech stromů, větvích i kamenech. Dokáže vydávat širokou škálu různých zvuků příznačných pro specifickou událost, od zachycení stopy kořisti až po varování při nebezpečí. Jednotlivci spolu komunikují také postoji a vzájemnými doteky.\n\nGalidie je masožravá a její stravu tvoří malí savci, bezobratlí, plazi, ptáci, ryby, vejce a v malé míře i ovoce. Dokáže také v mělké vodě lovit drobné ryby, korýše i žáby. Pokud žije v blízkosti venkovských lidských obydlí a má málo přirozené potravy, vydává se na lov domácí drůbeže. \n\nK páření dochází v širokém období od dubna do listopadu, monogamie ani polygamie není potvrzena. Po březosti trvající necelé tři měsíce se v doupěti rodí mezi únorem a červencem jedno mládě vážící pouhých 50 g. Je slepé, ale má srst jako dospělý a po čtrnácti dnech již chodí. Po určitou dobu ho matka kojí a sama se o něj stará. Dorůstá do velikosti dospělce okolo jednoho roku, pohlavní dospělosti dosahuje asi ve dvou létech a pak odchází od rodiny. Není známo, jak dlouho žije ve volné přírodě, v zajetí 13 až 24 let.\n\nGalidie proužkovaná není dosud považována za ohrožený druh, její stavy se však v posledním desetiletí snížily o 20%. Jako příčina je uváděna rychlá degradace životně důležitých lesních biotopů intenzivně kácených i soutěž o potravu s rozšířenou cibetkou indickou. Dále je ohrožována zdivočelými psy a kočkami a vzrůstajícím lovem domorodých obyvatel pro maso. V zajetí bývá chovana jen vzácně.\n\nGalidie proužkovaná je rozdělována do tří podruhů lišících se od sebe odstínem srsti i a potvrzených i genetickým zkoumáním. Poddruhy žijí v geograficky od sebe oddělených oblastech.\n\n"}
{"id": "1183933", "url": "https://cs.wikipedia.org/wiki?curid=1183933", "title": "Na Skále", "text": "Na Skále\n\nNázev Na Skále nese více míst:\n\n\n"}
{"id": "1183935", "url": "https://cs.wikipedia.org/wiki?curid=1183935", "title": "Šmírbuch jazyka českého", "text": "Šmírbuch jazyka českého\n\nŠmírbuch jazyka českého. Slovník nekonvenční češtiny spisovatele Patrika Ouředníka tvoří se svými zhruba 16 000 hesly nejúplnější sbírku argotu a slangu v dějinách české lexikografie. \n\nV rozporu s akademickou slovníkářskou tradicí je \"Šmírbuch\" koncipován ne jako klasický výkladový slovník, ale jako slovník česko-argotický: pod záhlavím ve spisovné češtině jsou uvedena synonyma z oblasti „nekonvenční češtiny“. Korpus je doplněn cca tisíci citáty z české literatury včetně překladové. Průběžně se objevuje cvičení „Čtěte a překládejte“ s ukázkou jakoby určenou k překladu (\"Kam ten kvalt, dacane? Si myslíš, že se z toho tvýho brka poseru do vejšky? Bych ti ten tvuj šlajf nesrovnal.\" — Kam spěcháte, marnivče? Domníváte se snad, že mne oslníte svým rychlým automobilem? Mějte se na pozoru, mohl bych vám váš vůz poškodit. \"Vysunul sem si extra válec a zapraskal pahejlama. Povidám pigošovi: „Zašroubuj si, vole, nebudem tu dunět nasucho.“\" — Ubalil jsem si pěknou cigaretu a slastně protáhl nohy. „Ubal si rovněž cigaretu, příteli,“ pravil jsem svému společníku romského původu. „Když už zde musíme poshovět, využijme toho a zakuřme si.“) \n\nOuředníkův úvod mapuje vývoj českého argotu a slangu ve dvou kapitolách, „Argot v odborné literatuře“ a „Argot v beletrii“.\n\n\"Šmírbuch\" byl původně určen pro vydání v Jazzové sekci; po rozpuštění organizace komunistickým režimem vyšel v roce 1988 v pařížském exilovém nakladatelství Edice K Jiřího Koláře. Druhé, už české vydání vyšlo v roce 1992 v nakladatelství Ivo Železný; heslový korpus, vymezený roky 1945–1985, zůstal oproti prvnímu vydání nezměněn, ale kniha byla doplněna zpětným rejstříkem a předmluvou Martina Hyblera. Nespokojenost s tímto vydáním vyjádřil Patrik Ouředník v rozhovoru publikovaném v Tvaru; nalezl v něm velký počet tiskových chyb a nesprávných odkazů. Třetí vydání vyšlo v nakladatelství Paseka v roce 2005; materiál byl rozšířen o období 1985–89 a korpus byl obohacen o zhruba 1 300 výrazů. Grafickou úpravu i sazbu si tentokrát Ouředník dělal sám a je i autorem obálky (pod pseudonymem Petr Sedlecký). Čtvrté vydání (Volvox Globator, 2016) převzalo grafickou úpravu z předchozího, v korpusu přibylo cca 400 výrazů. Předmluvu Martina Hyblera, která se po takřka 30 letech jevila zastaralá, nahradil text Vladimíra Macury.\n\nPrvní vydání: \nEdice K, Paříž, 1988, 426 stran.\nObálka: ?\nIlustrace: Roland Topor.\nOdpovědný redaktor: Olga Špilarová.\nNáklad včetně dotisků: 1 800.\nISBN —\n\nDruhé vydání:\nIvo Železný, Praha, 1992, 456 stran.\nPodtitulek: Slovník nekonvenční češtiny.\nObálka: Leo Novotný.\nPředmluva: Martin Hybler.\nOdpovědný redaktor: Ondřej Pffefer.\nNáklad včetně dotisků: 22 000.\nISBN 80-7116-007-5\n\nTřetí vydání:\nPaseka, Praha, 2005, 504 stran.\nPodtitulek: Slovník nekonvenční češtiny 1945–1989.\nObálka: Patrik Ouředník (pseud. Petr Sedlecký).\nPředmluva: Martin Hybler.\nOdpovědný redaktor: Ivan Beránek.\nNáklad: 6 000.\nISBN 80-7185-638-X\n\nČtvrté vydání:\nVolvox Globator, Praha, 2016, 538 stran.\nPodtitulek: Slovník nekonvenční češtiny 1945–1989.\nObálka: Patrik Ouředník (pseud. Petr Sedlecký).\nPředmluva: Vladimír Macura.\nOdpovědný redaktor: Olga Špilarová.\nNáklad: ?\nISBN 978-80-7511-231-6\n\n\"rajt, kvalt, tuml, fofr, fofruňk.\"\n\nSpěchat, pospíchat\n\n— Hni se, hnise! —\n\n\"bejt placenej vod metru, vod kilometru, mít šulemtulem, hejble, fofr, kvalt,\"\n\n„Podivej vole mám kvalt vole. Stavim se u tebe.“ Jan Zábrana | Warren Miller \n\n\"mazat, švihat, kmitat, hulákat, cválat, klusat, dusat, žihat, gemovat, bičovat, zdrhat, stíhat, štípat, střihat, vyšívat, petelit, makat, megošit, trapovat, sprintovat, spurtovat, šanžírovat, kvaltovat, fofrovat, padat, migat, luftovat, svingovat, túrovat, finišovat, nasadit trháka, šlápnout na pedál, dupnout na plyn, vrazit, píchnout tam dvojku, štyrku, vzít to prudkym letem, cuknout, mrsknout, švihnout sebou, napichovat, vodpichovat, stírat, solit, mastit, kalit to,\"\n\n„Jestli sebou chcete mrsknout, tak sebou mrskněte, my si to kalíme.“ Radovan Krátký | Pier P. Pasolini\n\n\"brát pěcháka, brát to kalupem, trapem, tratarata, na plnej plyn, gáz, plnou parou, hnout, hejbnout, hodit frakem, hrbem, prdelí, kostrou,\"\n\n„Hejbněte kostrou, hošani,“ řekl. „Hejbněte kostrou. Nemáme na to celej den.“ Luba a Rudolf Pellarovi | Ralph Ellison \n\n\"rozhejbat faldy, šunky, rozpálit kejty, mrsknout ploutvema, natáhnout brka, špády, hnáty, chůdy, tráfy, trafiky, pagnečajky, prohnat kramle, přidat páru, šťávu, rozšvenkovat pedály, napálit to, hasit, konit si to, upalovat jak žíznivá čára, špinavý prádlo, namydlenej prd, jako by mu prdel nasolil, podpálil, podpálil koule, zdrhat jak namazanej, nasolenej, vymiškovanej, jako živej, jako by měl v prdeli, u prdele vrtuli, jako by mu terpentýnem mazali prdel, u prdele zapálili faguli, koudel, kulky namazal, navalovat, nabírat, natírat to jak sysel do díry, s chudym do hrobu, řítit, hnát se jak splašenej, posranej, podesranej Saks, štvát řiť, uhánět jak s teplym hovnem, prdem, letět jak papír vod prdele, zdrhat jak Zátopek, valit se jak komunismus.\" \n\nSrov. \n\n- Útěk \n\n- Těkat, pobíhat \n\n- Uřícený\n\nSpěchat s prací, s činností\n\n\"makat, kmitat, fretkovat, šturmovat,\"\n\nA ty další typy, co šturmujou, aby pak měli čas si dáchnout. Petr Prouza \n\n\"bičovat, kvaltovat,\"\n\n„Táák, to je vono, nekvaltuj. Tak.“ Václav Dušek\n\n\"migat, migovat, finišovat.\"\n\n\n"}
{"id": "1183936", "url": "https://cs.wikipedia.org/wiki?curid=1183936", "title": "Na Vrších", "text": "Na Vrších\n\nNázev Na Vrších nese více míst a objektů:\n\n\n"}
{"id": "1183938", "url": "https://cs.wikipedia.org/wiki?curid=1183938", "title": "Ralph S. Larsen", "text": "Ralph S. Larsen\n\nRalph Stanley Larsen (18. listopadu 1938 Brooklyn, New York – 9. března 2016 Naples, Florida) byl americký manažer, dlouholetý výkonný ředitel společnosti Johnson & Johnson.\n\nPo absolvování vojenské služby u námořnictva vystudoval obchod na Hofstrově univerzitě a nastoupil do společnosti Johnson & Johnson. Postupně se vypracoval do manažerských pozic, uznání si získal správnými rozhodnutími v divizích firmy v Kalifornii a v Chicagu.\n\nV roce 1979 se podílel na marketingovém a obchodním úspěchu léku proti bolesti Tylenol, jehož prodej se během deseti let zesedminásobil.\n\nV letech 1981 až 1986 působil mimo Johnson & Johnson na nižším ředitelském postu ve společnosti Becton Dickinson.\n\nV roce 1989 se stal po Jamesi E. Burkeovi předsedou správní rady Johnson & Johnson a výkonným ředitelem a pokračoval v Burkem nastaveném trendu masivního rozvoje firmy. V té době mj. došlo k akvizici společnosti Neutrogena a expanzi do východní Evropy, ale také k problémům s chybou softwaru přístroje na diagnostiku cukrovky, kvůli které společnost musela v roce 2000 zaplatit pokutu 60 milionů dolarů (téměř dvě miliardy korun). Funkci opustil až v roce 2002, kdy odešel na odpočinek.\n\nPůsobil také ve správních radách dalších velkých společností, jako Xerox, AT&T a General Electric.\n\nZemřel v roce 2016 na zástavu srdce.\n\nV roce 1961 se oženil s Dorothy Zeitfussovou, se kterou měl dvě dcery, Karen a Kristen.\n"}
{"id": "1183941", "url": "https://cs.wikipedia.org/wiki?curid=1183941", "title": "Swartkrans", "text": "Swartkrans\n\nSwartkrans (dříve Zwartkrans) je krasová jeskyně, nacházející se v Jihoafrické republice, severozápadně od Johannesburgu, na severním svahu údolí Blaauwbank. Představuje dosud nejbohatší zdroj ostatků hominina druhu \"Paranthropus robustus\". Hojnost nálezů z ní již v první polovině 20. století učinila jeden ze symbolů paleoantropologie jižní Afriky. Lokalitě a jejímu výzkumu byla věnována i samostatná monografie. V září roku 1992 byla jeskyně prohlášena Národní památkou Jihoafrické republiky. Je součástí významné paleoantropologické oblasti zvané Kolébka lidstva, patřící ke světovému dědictví UNESCO.\n\nNázev jeskyně v překladu z afrikánštiny znamená „černý svah“ a odkazuje na tmavé zbarvení hornin, způsobené silnou příměsí manganu.\nPrvní kosti odhalila těžba vápence již ve 30. letech 20. století. Když pak v roce 1948 Kalifornská univerzita uspořádala expedici s cílem najít další ostatky australopitéků v oblasti Transvaal, přidal se k ní i Robert Broom, pracující tou dobou v nedalekém Sterkfontein. V listopadu 1948 zahájil práce ve Swartkrans a již v prvním týdnu prací zachytil ostatky homininů. Ve výzkumu jeskyně pak pokračoval až do listopadu roku 1949, kdy musely být práce pro vyčerpání finančních prostředků zastaveny. Získáno přitom bylo velké množství kostí zvířat i homininů. Kromě hojně zastoupeného druhu \"Paranthropus robustus\" objevil John T. Robinson v květnu 1949 i spodní čelist popsanou jako \"Telanthropus capensis.\" Později byl tento nález přesunut do druhu \"Homo erectus\".\n\nDíky odkryvům v letech 1948-1949 byly odhaleny travertinové stěny jeskyně, takže se do Swartkrans krátce vrátili těžaři. Až roku 1951 byly paleontologické výzkumy obnoveny. V témže roce však zemřel Robert Broom, takže vedení prací převzal jeho spolupracovník John Talbot Robinson. V roce 1953 byla lokalita opět opuštěna, pokračovaly však práce v laboratořích muzea Transvaal (dnes \"Ditsong National\" \"Museum of Natural History\") i vydávání početných publikací. \n\nV roce 1965 zahájil nové výzkumy Charles Kimberlin Brain a pokračoval v nich soustavně až do roku 1986. V roce 1968 pozemek s jeskyní zakoupila univerzita Witwatersrand, aby zajistila pokračování odkryvů. Až do roku 1972 byla většina úsilí věnována odklízení suti a kusů brekcie, vytěžené při získávání travertinu. Ačkoliv přitom bylo odhaleno množství kostí i kamenné nástroje, jejich datace a interpretace jsou problematické, neboť není jisté, odkud přesně pocházejí. Následujících sedm let bylo věnováno odstraňování novodobého nadloží, aby byl odhalen celý rozsah jeskyně. Poté byla roku 1979 nad částí jeskyně vypnuta kovová mříž, sestávající z pravidelných čtverců o straně 1 m. Ty rozdělily celý prostor na jednotlivé sektory, v nichž byly evidovány nálezy. Teprve v posledních sedmi letech výzkumu byly odkrývány původní, nenarušené uloženiny v nitru jeskyně. Mezi početnými nálezy (kosti paviánů, levhartů, šavlozubých koček, hyen, antilop) bylo odhaleno více než 100 vzorků druhu \"Paranthropus robustus\". Charles K. Brain prováděl také významné geologické studie a vytvořil první nástin stratigrafie ve Swartkrans. Věnoval se i tafonomii a způsobu hromadění kostí v jeskyni.\n\nNovodobé výzkumné aktivity byly zahájeny v roce 2001 a trvají dosud. Roku 2005 byl pro tyto účely založen \"Swartkrans Paleoanthropological Research Project.\" Od roku 1999 je také s pomocí GIS zpracováván trojrozměrný model jeskyně, umožnující mimo jiné přesné zanesení každého nálezu.\n\nDo 80. let 20. století se ve výplni jeskyně rozeznávaly dvě části, Member I a Member II. Až rozsáhlé práce v letech 1979-1986 prokázaly přítomnost pěti jednotek (Member 1-5), přičemž Member 1 sestává ze dvou částí (starší „Lower Bank“ a mladší „Hanging Remnant“). \n\nSložitá stratigrafie ve Swartkrans je důsledkem opakovaného ukládání a následné eroze. Jednotlivé vrstvy na sebe nenavazují, mladší části vyplňují dutiny vzniklé ve starší výplni a některé uloženiny již chybí (erozí byly zcela odstraněny). Postupně také erodoval skalní masiv nad jeskyní, a tak téměř beze zbytku zmizel původní strop. Autoři výzkumu předpokládají, že usazování probíhalo v obdobích glaciálů, zatímco eroze spadá do doby interglaciálů. \n\nZáklad jeskyně mohl vzniknout možná již v miocénu, poklesem spodní vody v pliocénu se pak dotvořila krasová jeskyně, zdobená krápníky. Souvislá vrstva sintru na stěnách značí, že jeskyně byla v té době plně nebo z větší části uzavřená. Kvůli chybějící vodě se však začaly rozšiřovat pukliny ve stropě. \n\nZhruba před 1,7-1,8 miliony let se ve stropě v jihovýchodní části jeskyně otevřel svislý šachtovitý vstup. Tím se dovnitř začala dostávat zemina z okolního povrchu, která vytvořila násypový kužel v jihovýchodním rohu dutiny a ukládala se také dál směrem k západní stěně jeskyně, až téměř uzavřela vstupní šachtu. Vzniklý prostor vyplnila poměrně rychle, snad jen během 20 000 let. Po zpevnění rozpuštěným a znovu vysráženým vápencem tvoří brekcii „Lower Bank“. \n\nDalší vstupní otvor, který se ve stropě vytvořil, umožnil stejným způsobem vznik vrstvy „Hanging Remnant“. Následovalo období eroze, během nějž se na rozhraní částí „Lower Bank“ a „Hanging Remnant“ vytvořil asi 6 m hluboký zářez (erodovaný materiál byl odnesen do hlubších částí jeskyně). Ten pak vyplnil materiál jednotky Member 2, který dovnitř propadal novou šachtou, vzniklou ve střední části jeskyně v důsledku zřícení části původního stropu. Zhruba ve stejné době se dovnitř dostávají sedimenty i úzkým otvorem v severozápadní části jeskyně (Member 2A). \n\nNové období eroze vedlo k odstranění dalších částí starších uloženin, aby pak byly dutiny vyplněny jílovitým pískem s úlomky vápence a krápníků (Member 3). Ještě mladší dutiny vyplnily Member 4 v severovýchodním rohu a Member 5 při severozápadní stěně jeskyně. \n\nI přes rozsáhlý a dlouhodobý výzkum má lokalita dosud nejisté datovaní. Odborníci se shodují v počtu jednotek, vyplňujících jeskyni, jejich odhadované stáří (především u Member 1-3) se ovšem může v jednotlivých studiích podstatným způsobem lišit. Důvodem je především nedostatek dobře datovatelných sedimentů, jakými jsou například východoafrické vrstvy sopečného popela, na něž lze snadno aplikovat radiometrické datovací metody. Ve Swartkrans se proto - podobně jako v ostatních jihoafrických jeskyních - stále nejčastěji uplatňuje především biostratigrafie, tedy datace na základě přítomnosti určitých živočišných druhů. Jejich výskyt je přitom srovnáván s dobře datovatelnými lokalitami východní Afriky. Teprve v posledních letech technický rozvoj umožnil uplatnění absolutních datovacích metod i v jižní Africe - využíván je paleomagnetismus, termoluminiscence nebo metoda uran-olovo. \n\nSpektrum nalézaných druhů zvířat ze Swartkrans nabízí tuto dataci:\nCharles K. Brain však předpokládá, že všechny tyto vrstvy vznikly nedlouho po sobě (v době asi před 1,5 - 1,7 milionu let) a že v případě Member 3 mohly být výsledky analýz zkresleny kvůli kontaminaci sedimentů mladšími ostatky. \n\nNedávné radiometrické datování uloženin pomocí metody uran-olovo ukazuje následující výsledky: \nČást Member 4 patří podle nálezů kamenných artefaktů střednímu paleolitu a Member 5 je podle radiokarbonové metody stará zhruba 11 000 let.\n\nDlouhodobé systematické výzkumy lokality přinesly téměř 450 000 nálezů minulé fauny, mezi něž patří na 400 vzorků rodů \"Paranthropus\" a \"Homo\" (ostatky rodu \"Paranthropus\" výrazně početně převažují). Ostatky homininů představují většinou jednotlivé zuby a zajímavý je velký podíl nedospělých jedinců. Méně časté nálezy kostí trupu a končetin lze vzhledem k současnému výskytu paranthropů a lidí jen obtížně přiřadit konkrétnímu druhu. \nVýzkumy bylo získáno také na 900 kusů kamenné industrie vyvinutého oldovanu a časného acheuléenu a dále 85 kostěných nástrojů, užívaných patrně ke kopání podzemních hlíz nebo k rozbíjení termitišť. Současný výskyt rodů \"Paranthropus\" a \"Homo\" však nedovolí s jistotou identifikovat jejich výrobce a uživatele.\n\nBohaté nálezy zvířecích kostí umožňují dobře rekonstruovat charakter krajiny poblíž Swartkrans v období pliocénu a pleistocénu. Po srovnání ostatků ze všech částí výplně lze přírodní prostředí v okolí jeskyně považovat za poměrně stabilní, obdobné současnému stavu. Vysoký podíl trávu spásajících zvířat ukazuje na rozlehlé travnaté pláně, zaujímající většinu plochy. \n\nV nálezech zcela chybí stromové druhy, vyskytují se však zvířata konzumující plody či listy. To znamená, že otevřenou krajinu musely doplňovat ostrůvky stromů či keřů. Občasné nálezy vodních zvířat potvrzují přítomnost vodního zdroje. Proto se předpokládá, že potok Blaauwbank byl v pleistocénu vydatnějším vodním tokem, kolem nějž se soustředila bujnější vegetace lužních lesíků, rákosin a pobřežních mokřadů. Zde mohli najít potravu a úkryt buvoli, zástupci rodu \"Tragelaphus\", bahnivci, hroši, vydry, promyky, ale i homininé.\n\nJiž od počátku 20. století se badatelé rovněž zajímali o způsob hromadění zvířecích kostí v jihoafrických jeskyních. Raymond A. Dart na základě nálezů rozbitých paviáních lebek předpokládal že v dutinách nebo v blízkém okolí žili australopitékové, lovící paviány i jiná menší zvířata pomocí jednoduchých nástrojů ze zvířecích čelistí, dlouhých kostí či rohů (tzv. osteodontokeratická kultura).\n\nCharles K. Brain však v 60. - 70. letech 20. století důkladným studiem tafonomie, spektra nalézaných druhů zvěře a povrchového poškození kostí prokázal, že ostatky nahromadili spíše jiní masožravci, zatahující kořist (včetně homininů) do svých doupat. Za hlavní činitele jsou nejčastěji považování levharti, v menší míře hyeny a možná i šavlozubé kočky \"Dinofelis\" nebo \"Megantereon.\" Na lebce druhu \"Paranthropus robustus\" s katalogovým číslem SK 54 je dokonce patrné poškození ve formě dvou důlků, které přesně odpovídají vzdálenosti špičáků na spodní čelisti levharta. Vysoký podíl kostí paranthropů v rámci všech nálezů by dokonce mohl napovídat, že homininé byli pro tyto šelmy oblíbenou kořistí. \n\nČást kostí byla do jeskyně také stržena s okolní zeminou působením větru a vody, pozůstatky drobných obratlovců mohly nahromadit sovy a v případě mladších částí (Member 3-5) mohou za akumulací stát i první lidé.\n\n"}
{"id": "1183943", "url": "https://cs.wikipedia.org/wiki?curid=1183943", "title": "Mistrovství světa v zápasu řecko-římském", "text": "Mistrovství světa v zápasu řecko-římském\n\nMistrovství světa v zápasu řecko-římském je sportovní akce pořádaná každou zápasnickou sezonu Mezinárodní zápasnickou federací mimo olympijského roku.\n\n\nMistrovství světa v zápasu ve volném stylu\n\n"}
{"id": "1183944", "url": "https://cs.wikipedia.org/wiki?curid=1183944", "title": "James E. Burke", "text": "James E. Burke\n\nJames Edward Burke (28. února 1925 Rutland – 28. září 2012 New Brunswick) byl americký manažer, v letech 1976 až 1989 hlavní výkonný ředitel společnosti Johnson & Johnson.\n\nBurke se narodil v Rutlandu, ale vyrostl v malém městě Slingerlands ve státě New York. Za druhé světové války sloužil u námořnictva v Tichomoří. Po konci války vystudoval Harvardově obchodní škole. Nejprve pracoval jako obchodní zástupce společnosti Procter & Gamble, ale v roce 1953 se stal produktovým ředitelem Johnson & Johnson a následně pokračoval vzhůru ve firemní hierarchii.\n\nV letech 1976 až 1989 byl hlavním výkonným ředitelem společnosti. Za jeho působení se její obrat zvýšil třikrát.\n\nV 80. letech se lék proti bolesti Tylenol, který byl jedním z nejdůležitějších obchodních artiklů společnosti, stal terčem zločinné aktivity. V letech 1982 a 1986 došlo k úmrtí celkem osmi lidí (sedmi v oblasti Chicaga a jedné ženy v Yonkers), kteří užili otrávenou kapsli léku.\n\nJohnson & Johnson stáhla v obou případech desítky miliony balení léku, což bylo v té době zcela neobvyklé, a Burke se osobně omluvil. Tylenol se vrátil na trh v bezpečnějším balení.\n\nPachatelé zločinu nikdy nebyli dopadeni. Způsob, jakým společnost Johnson & Johnson na případ zareagovala, je dodnes uváděn jako vzorový příklad krizového managementu.\n\nPo odchodu z Johnson & Johnson se angažoval v hnutí proti drogám v Americe a v řadě charitativních i uměleckých institucích. Byl např. předsedou správní rady Metropolitního muzea umění v New Yorku.\n\nV roce 1981 se oženil se svou manželkou Didi, se kterou zůstal do smrti. Měli dvě děti, syna Jamese a dceru Clo.\n\nV roce 2000 obdržel od prezidenta Billa Clintona Prezidentskou medaili svobody, což výslovně doporučil Clintonův předchůdce v úřadu George H. W. Bush.\n"}
{"id": "1183945", "url": "https://cs.wikipedia.org/wiki?curid=1183945", "title": "Lísecký potok", "text": "Lísecký potok\n\nNázev Lísecký potok má více vodních toků:\n\n"}
{"id": "1183953", "url": "https://cs.wikipedia.org/wiki?curid=1183953", "title": "Pinus chiapensis", "text": "Pinus chiapensis\n\nPinus chiapensis je mexická a guatemalská pětijehličná subtropická až tropická borovice.\n\n\nStálezelený jehličnatý strom, dorůstající do výšky 40 m. Kmen je přímý, oblý a obvykle jednotlivý a dosahuje průměru 1,5 m. Větve jsou dlouhé, tenké a rostou v pravidelných přeslenech. Koruna je jehlanovitá až otevřená. Borka je zprvu hladká a zelenošedá, později hrubá a tvořící dlouhé šedohnědé a obdélníkové pláty. Letorosty jsou tenké a hladké. Kolénka listových stopek (\"Pulvinus\") nejsou ohnutá dolů. Jehlice jsou tenké, ohebné, trochu pokleslé a světle zelené; jehlice se vyskytují ve svazečcích (\"Fasciculus\") po 5 ; jehlice jsou 5-13 cm dlouhé a 0,8-1 mm široké, na okrajích nepatrně vroubkované a rostou na koncích letorostů; jehlice jsou s 2-3  vnějšími pryskyřičnými kanálky; s průduchy (\"Stomata\") na 2 horních površích; svazečkové pochvy jsou světle hnědé, 10-15 mm dlouhé a brzy opadávající; jehlice zůstávají na stromě 2-3 roky.\n\nSamčí (pylové) šištice (\"Microstrobilus\") jsou vejčitě obdélníkové, 5-8 mm dlouhé, seskupené v polovině letorostu blíže k jeho středu, jsou žlutozelené až žluté, podpírané světle hnědými papírovitými listeny. Samičí (semenné) šištice - šišky (\"Megastrobilus\") jsou v uzavřeném stavu válcovité, v otevřeném stavu vejčitě obdélníkové, poměrně rovné, často pryskyřičnaté a brzy opadavé; šišky jsou v prvním roce nafialovělé a vzpřímené, ve druhém roce dozráváním hnědožluté a visící a rostou blízko konců větví; ve zralosti na 2-3,5 cm dlouhých stopkách; šišky jsou 6-25 cm dlouhé a vyskytují se po jedné nebo v přeslenech po 2-4 , dozrávají na podzim a brzy opadávají. Šupin šišek je 40-100 , jsou tenké, ohebné a 10-15 mm široké. Výrůstky (\"Apophysis\") jsou tenké, vyduté a matně hnědé. Přírůstek prvního roku (\"Umbo\") je koncový, beztrnný a obvykle pryskyřičnatý. Semena jsou tmavohnědá, 6-7 mm dlouhá a 2-4 mm široká. Křídla semen jsou srostlá z rozdílných částí a jsou 20-25 mm dlouhá a 4-8 mm široká.\nSemenáče mají 7-9 děložních lístků (\"Cotyledon\"). Šišky dozrávají v srpnu - říjnu, semena okamžitě vypadávají a šišky pak brzy, dohromady se stopkou, opadávají.\n\nBorovice \"Pinus chiapensis\" je blízce příbuzná borovici vejmutovce \"Pinus strobus\", mnozí botanici považují borovici \"Pinus chiapensis\" pouze za poddruh nebo varietu borovice vejmutovky: \"Pinus strobus\" poddruh \"chiapensis\" nebo \"Pinus strobus\" varieta \"chiapensis\". Borovice \"Pinus chiapensis\" je také blízce příbuzná s borovicemi \"Pinus ayacahuite\", borovicí ohebnou \"Pinus flexilis\" a \"Pinus strobiformis\".\n\nDomovinou borovice \"Pinus chiapensis\" je Guatemala a Mexiko (státy Chiapas, Guerrero, Oaxaca, Puebla a Veracruz).\n\nHorský strom, rostoucí v horách jižního Mexika a Guatemaly v nadmořských výškách 500-2200 m. Borovice \"Pinus chiapensis\" tvoří smíšené lesy s krytosemennými rostlinami, například s ambroní západní \"Liquidambar styraciflua\" a s jehličnany nebo občasně také pouze s jinými druhy borovic, v nižších nadmořských výškách s borovicemi \"Pinus devoniana\", \"Pinus maximinoi\", \"Pinus oocarpa\", \"Pinus pringlei\", ve vyšších s \"Pinus ayacahuite\", \"Pinus patula\" varieta \"longipedunculata\", \"Pinus pseudostrobus\", \"Pinus tecunumanii\" a \"Pinus teocote\". Na vlhkých místech strom roste se stromovitou kapradinou \"Cyathea mexicana\". Roční srážkové úhrny se pohybují nad 3000 mm. Strom není mrazuvzdorný, vydrží nejnižší teploty pouze do –1 °C a má oblibu v dobře propustných písčitojílových půdách.\n\nDřevo stromu je využíváno pro výrobu trámů na střechy vesnických domů a budov, též na výrobu nábytku, jako zdroj palivového dříví při vaření, v minulosti, před omezením komerčního využívání, také jako zdroj dřevoviny pro průmyslovou výrobu papíru v Oaxace. Pryskyřice borovice \"Pinus chiapensis\" je používána jako zdroj paliva a také pro výrobu mastí na rány a zlomeniny kostí lidí a domácích zvířat.\n\nOhrožený strom, stav jeho populace je klesající a jednotlivé podpopulace jsou značně roztříštěné. Strom je kácen pro dřevo, nicméně ubývání jeho populace je způsobeno hlavně odlesňováním a/nebo zhoršováním kvality lesů. V minulosti byl strom v některých oblastech jeho výskytu nadměrně využíván jako zdroj dřeva pro budování a opravy lodí, v současné době jsou některé podpopulace stromu káceny pro zisk zemědělské půdy na plantáže pro pěstování kukuřice a kávovníku a také při vytváření pastvin pro dobytek. Další důvod ničení populace stromu je zavádění neobvyklých druhů do lesů, kde převládá borovice \"Pinus chiapensis\", například přesličníku přesličkolistého \"Casuarina equisetifolia\" a cypřiše mexického \"Cupressus lusitanica\". Borovice \"Pinus chiapensis\" vyžaduje pro regeneraci své populace narušení populace starých stromů, proto dobře chráněné oblasti výskytu stromu mají menší stavy populace, stejně jako oblasti, které byly rozsáhle odlesněny, a pro zachování populace tohoto stromu je proto třeba pozorně vyvážit uchovávání a využívání lesů této borovice.\n"}
{"id": "1183954", "url": "https://cs.wikipedia.org/wiki?curid=1183954", "title": "Slatinský potok", "text": "Slatinský potok\n\nNázev Slatinský potok má více vodních toků:\n\n"}
{"id": "1183955", "url": "https://cs.wikipedia.org/wiki?curid=1183955", "title": "Laiševo", "text": "Laiševo\n\nLaiševo (, ) je město v Tatarstánu v Ruské federaci. Při sčítání lidu v roce 2010 mělo 7735 obyvatel.\n\nLaiševo leží na pravém břehu Kamy, která je zde ale už skryta vzdutím Kujbyševské přehrady na Volze. Od Kazaně, hlavního města Tatarstánu, je Laiševo vzdáleno přibližně 60 kilometrů na jihovýchod.\n\nSídlo zde vzniklo v roce 1557 a městem je od roku 1781, přičemž do roku 1926, kdy zase přestalo být městem, se jmenovalo \"Laišev\". V roce 1950 se stalo sídlem městského typu a v roce 2004 městem.\n"}
{"id": "1183956", "url": "https://cs.wikipedia.org/wiki?curid=1183956", "title": "Peter Futej", "text": "Peter Futej\n\nPeter Futej (* 14. června 1970) je bývalý slovenský fotbalista, záložník.\n\nV československé lize hrál za Tatran Prešov. Nastoupil v 9 ligových utkáních a dal 1 ligový gól. Dále hrál i za BSC JAS Bardejov, FK Inter Bratislava a FC Steel Trans Ličartovce.\n\n\n"}
{"id": "1183958", "url": "https://cs.wikipedia.org/wiki?curid=1183958", "title": "Spolkový statistický úřad", "text": "Spolkový statistický úřad\n\nSpolkový statistický úřad (, také nazývaný ) je německý úřad spadající pod Spolkové ministerstvo vnitra. Obecně se zabývá hlavně statistikou týkající se státu, jeho hospodářství, společnosti a podobně.\n\nHlavní sídlo úřadu je ve Wiesbadenu a k roku 2014 měl přibližně 2419 zaměstnanců. V jeho čele stojí od roku 2015 Dieter Sarreither.\n\n"}
{"id": "1183962", "url": "https://cs.wikipedia.org/wiki?curid=1183962", "title": "Peter Hluško", "text": "Peter Hluško\n\nPeter Hluško (* 22. prosinec 1970) je bývalý slovenský fotbalista, obránce.\n\nV československé lize hrál za Tatran Prešov. Nastoupil v 19 ligových utkáních a dal 1 ligový gól. Dále hrál i za Spartu Považská Bystrica, MŠK Žilina a FC Spartak Trnava. V Poháru vítězů pohárů nastoupil ve 3 utkáních.\n\n\n"}
{"id": "1183963", "url": "https://cs.wikipedia.org/wiki?curid=1183963", "title": "Antoine Navarro", "text": "Antoine Navarro\n\nAntoine Navarro je postava policejního komisaře z francouzského televizního seriálu Navarro. Představitelem komisaře je francouzský herec Roger Hanin. Autorem postavy je scenárista Tito Topin.\n\nAntoine Navarro se narodil 25. října 1925 v Alžíru ve francouzském Alžírsku. O jeho mládí není mnoho známo. V 18 letech vstoupil do francouzské armády a během Alžírské války vedl brigádu Harkiů. V roce 1962 byl Navarro demobilizován a repatriován do Metropolitní Francie.\n\nV roce 1964 se Navarro stal policistou v Marseille. V roce 1970 se Navarro stal policejním inspektorem v Lyonu. V roce 1980 se stal policejním komisařem v Paříži. V roce 2006 se stal divizním komisařem a v roce 2008 odešel do důchodu.\n\nV roce 1968 se seznámil se svou ženou Hélénou, se kterou se oženil v roce 1970. V roce 1978 se jim narodila dcera Yolande. Héléna zmizela v roce 1980, Navarro ji posléze vypátral, ale Héléna ztratila paměť.\n\n"}
{"id": "1183966", "url": "https://cs.wikipedia.org/wiki?curid=1183966", "title": "MailChimp", "text": "MailChimp\n\nMailChimp je online služba, která uživatelům umožňuje jednak odesílat newslettery, jednak je také navrhnout. Dále poskytuje například možnost sdílení na sociálních sítích a sledování dosahované úspěšnosti. V základní verzi je MailChimp bezplatný online nástroj, jehož primární funkcí je hromadné rozesílání e-mailů.\n\nJde o komplexní marketingový nástroj, který umožní propagovat služby, výrobky a další věci, kterými se uživatel zabývá. Nejedná se pouze o rozesílání e-mailům, ale MailChimp poskytuje mnohem komplexnější řešení, a to od vytváření a údržby seznamů vašich odběratelů přes lehce zvládnutelné stylování formulářů. Díky MailChimpu lze lehce vytvořit profesionálně vypadající e-mail i s kontrolou kompletní statistiky.\n\nPrvní MailChimp byl vytvořen asi v roce 2001. Společnost, která jej začala používat jako první, jej prvně brala jako vedlejší projekt, který byl financován různými interneto-vývojovými zakázkami.\n\nV současné době se jedná o přední světovou e-mailovou marketingovou platformu. Zakládající společnost momentálně rozesílá více než miliardu takových e-mailů denně, k tomu je nutné si připočíst další společnosti, které tento nástroj využívají a musí být každému jasné, že se jedná o velmi hojně využívaný marketingový nástroj. Technologie byla vytvořena tak, aby ji mohli používat i malé a střední podniky. MailChimp je neustále inovován a vytváří nové produkty, které umožňují růst všem společnostem, které jej používají.\n\nProtože se opravdu jedná o velice komplexní nástroj, je ideální si ho prvně projít, proklikat se jím, popřípadě si třeba pročíst odborné publikace, které jsou nabízeny k prostudování. Díky tomu bude snazší samotné používání v praxi a navíc se uživatelé dozví základy hromadného posílání newsletterů a e-mailů.\n\nIhned po registraci a přihlášení má uživatel možnost vytvořit nový seznam kontaktů anebo spustit novou kampaň.\n\nTvorba newsletteru je poměrně snadná. Jakmile uživatel klikne na položku „Campaigns“ a nemá ještě žádný newsletter vytvořený, je zde k dispozici volba „Create template“ a na výběr je hned ze tří možností.\n\nNa hlavní stránce jsou k dispozici tyto sekce:\n\nMailChimp je velmi snadný na samotné ovládání. V prvním kroku je třeba si vytvořit seznam odběratelů. Dále pokud možno ho pojmenovat a přidat adresu, na kterou budou uživatelovy kontakty odpovídat (jméno uživatele, konkrétní údaje a jiné).\n\nDo výše vytvořeného seznamu je pak možnost nahrát odběratele buď ručně anebo automaticky – pomocí importování. Pro import se dá využít velké škály služeb jako například Google Docs, Higrise, Capsule, Salesforce, Zoho a jiné. Jakmile je seznam kontaktů hotový, může uživatel zahájit tvorbu formuláře. Následně ve službě může změnit design, přeložit jej do preferovaného jazyka a pak sdílet, popřípadě pomocí jednoduchého kódu vkládat do webových stránek.\n\nV tomto momentě může uživatel odstartovat takzvanou „campaign“, což je odesílání e-mailů. V prvním kroku je potřeba vybrat samotný seznam odběratelů (nebo jen část seznamu), kterým chce uživatel e-mail odeslat. Mail je nutné nějak pojmenovat, napsat jeho předmět, dodat odesílatele a připravit jeho design. MailChimp nabízí velkou škálu profesionálně vypadajících šablon, které je třeba pouze naplnit obsahem.\n\nMailchimp má velmi podrobné statistiky, je tedy možné se dozvědět, kolik uživatelů newsletter otevřelo a kolik lidí kliklo na konkrétní blok. Ve statistice lze najít jak \"open rate\", tak \"click rate\", s podrobnostmi jako je čas, datum a místo, kde byl newsletter otevřen a rating jednotlivých prokliků.\n\nSoučástí nabízených statistik jsou:\n\nV základní verzi je nástroj zcela zdarma. Pokud uživatelův mailing obsahuje maximálně do 2 000 adres a nemá v plánu měsíčně odeslat více než 12 000 e-mailů, je pro něj základní verze dostačující. Pokud jde o placené verze, uživatel si může vybrat takovou, která mu bude sedět do počtu e-mailů, které měsíčně odesílá. Platit se rovněž dá dle toho, kolik e-mailů uživatel odešle.\n\n\n"}
{"id": "1183967", "url": "https://cs.wikipedia.org/wiki?curid=1183967", "title": "Blohm &amp; Voss BV 142", "text": "Blohm &amp; Voss BV 142\n\nBlohm & Voss Bv 142 byl německý čtyřmotorový letoun s křídlem lomeným do W, dvojitou SOP a zatahovacím podvozkem ostruhového typu se zdvojenými koly.\n\nÚspěšně ukončené letové testy hydroplánu Blohm & Voss Ha 139 vedly v roce 1937 společnost Hamburger Flugzeugbau ke konstrukci pozemní verze označené Ha 142. Stroj měl sloužit k dálkovým poštovním letům s doletem přes 4000 km. Při jeho stavbě byly využity hotové konstrukční celky z Ha 139. Plováky byly nahrazeny klasickým, hydraulicky zatahovacím podvozkem.\n\nPrvní prototyp Ha 142 V1 (imatrikulace D-AHFB) byl zalétán 11. října 1938. Krátce poté poprvé vzlétl i druhý prototyp, který již obdržel nový název BV 142 V2. Další dva prototypy BV 142 V3 a V4 zahájily letové zkoušky v létě 1939. Všechny čtyři exempláře měla převzít Deutsche Lufthansa k transatlantické poštovní službě.\n\nPo instalaci přídavných vstupů vzduchu do prostoru mezi devítiválcové hvězdicové pohonné jednotky BMW 132 H-1 o vzletovém výkonu po 647 kW, dostal první prototyp novou poznávací značku D-ABUV a pod jménem „Kastor“ byl předán letecké společnosti DLH. Po absolvování několika letů se letoun vrátil zpět do továrny Blohm & Voss.\n\nPo vypuknutí II. světové války byla zahájena úprava druhého prototypu na startegický průzkumný a námořní průzkumný letoun velkého doletu. Měl operovat za hranicí doletu vlastních stíhaček, a proto byl kladen velký důraz na instalaci odpovídající silné obranné výzbroje. Příď V2 byla prosklena a prodloužena, aby v ní mohlo být umístěno stanoviště bombometčíka, který současně ovládal pohyblivý kulomet MG 15 ráže 7,9 mm. Na hřbetě trupu byla instalována střelecká věž s další zbraní MG 15, pod trupem se nacházela modifikovaná vana z letounu Heinkel He 111 H-6 s pohyblivým kulometem MG 15. Nad vanou se na obou stranách trupu nacházela střelecká stanoviště vybavená po jednom kulometu MG 15. Část trupu určená pro přepravu pošty byla modifikována na provizorní pumovnici, jejíž horní částí procházela lávka spojující přední a zadní část trupu. Pumovnice pojala osm 50 kg pum, nebo čtveřici 100 kg pum. Posádka se rozrostla na šest členů. Navíc bylo zabudováno speciální radionavigační zařízení Transozean-Funkanlage. Celá přestavba nesla označení BV 142 V2/U1 (PC+BC) a na jaře 1940 byla zařazena do zkušební jednotky. Od podzimu 1940 byl letoun zařazen do stavu útvaru 2./Aufkl.St.Ob.d.L., který byl přímo podřízen Luftflotte 3.\n\nPrvní prototyp byl upraven stejným způsobem a označen BV 142 V1/U1 (PC+BB). Plánovala se rovněž úprava zbylých dvou strojů. Mezitím ovšem vyšlo najevo, že vzhledem k invazi do Dánska a Norska Luftwaffe disponuje velmi malým počtem transportních letounů. V souvislosti s touto situací byly BV 142 V3 a V4 společně s typy Junkers Ju 89, Junkers Ju 90 a Focke-Wulf Fw 200 B včleněny do KGr.z.b.V.105, která podléhala X. Fliegerkorpsu. Všechny čtyři stroje se od roku 1942 v oficiálních dokumentech Luftwaffe již neobjevovaly.\n\nÚdaje platí pro BV 142 V2/U1\n\n"}
{"id": "1183968", "url": "https://cs.wikipedia.org/wiki?curid=1183968", "title": "Ladislav Grosman", "text": "Ladislav Grosman\n\nLadislav Grosman (4. února 1921, Humenné – 25. ledna 1981, Tel Aviv) byl slovenský spisovatel židovského původu.\n\nVstoupil do literatury roku 1965 novelou \"Obchod na korze\", která tragikomicky líčila atmosféru klerofašistického Slovenského štátu. Text měl mimořádný ohlas, Grosman ho přepracoval i do podoby filmového scénáře, který byl natočen Jánem Kadárem a Elmarem Klosem. Film pak získal dokonce Oscara, jako dosud jediný slovenský film v historii.\n\nPodobnou tematiku jako \"Obchod na korze\" měla i sbírka povídek \"Nevěsta\". V exilu vydal ještě jednu sbírku kratších próz nazvanou \"Hlavou proti zdi\", kde se objevují již i nová prostředí. Z pozůstalosti byla vydána próza \"Z pekla štěstí\".\n"}
{"id": "1183971", "url": "https://cs.wikipedia.org/wiki?curid=1183971", "title": "Valentin Sterzin", "text": "Valentin Sterzin\n\nValentin Sterzin, slovinsky též Valentin Štercin, byl rakouský politik slovinské národnosti z Kraňska, během revolučního roku 1848 poslanec Říšského sněmu.\n\nRoku 1849 se uvádí jako Valentin Sterzin, tříčtvrteční láník (\"dreiviertel-Hubner\") v obci Mekinje (Münkendorf).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kamnik. Tehdy se uváděl coby tříčtvrteční láník. Patřil mezi slovinské národně orientované poslance. Na poslanecký mandát rezignoval v prosinci 1848 ze zdravotních a osobních důvodů. V parlamentu ho pak nahradil Miha Lavrič.\n"}
{"id": "1183975", "url": "https://cs.wikipedia.org/wiki?curid=1183975", "title": "Herbeuval", "text": "Herbeuval\n\nHerbeuval je francouzská obec v departementu Ardensko v regionu Grand Est. V roce 2013 zde žilo 106 obyvatel.\n\nObec leží u hranic departementu Ardensko s departementem Meuse. Sousední obce jsou: Breux (Meuse), Margny, Sapogne-sur-Marche, Signy-Montlibert a Thonne-le-Thil (Meuse).\n\n\"Počet obyvatel\" \n\n"}
{"id": "1183976", "url": "https://cs.wikipedia.org/wiki?curid=1183976", "title": "Kanton Verdun-1", "text": "Kanton Verdun-1\n\nKanton Verdun-1 (fr. \"Canton de Verdun-1\") je francouzský kanton v departementu Meuse v regionu Grand Est. Tvoří ho obec Sivry-la-Perche a část města Verdun. Zřízen byl v roce 2015.\n\n"}
{"id": "1183977", "url": "https://cs.wikipedia.org/wiki?curid=1183977", "title": "Andrej Dominkuš", "text": "Andrej Dominkuš\n\nAndrej Dominkuš, německy též Andreas Dominkusch (1797 – 1851), byl rakouský politik slovinské národnosti ze Štýrska, během revolučního roku 1848 poslanec Říšského sněmu.\n\nPocházel ze slovinské rodiny. Rodiče byli z Središče ob Dravi. Andrej působil již ve 20. letech 19. století jako úředník na biskupských statcích panství Seckau. Po několik let žil i ve Štýrském Hradci, kde se stýkal se slovinskými buditeli. Roku 1849 se uvádí jako Andreas Dominkusch, důchodní (\"rentmeister\") na panství Seckau (\"Sekau\"), v \"Sekau Ober-Leibnitz\" (zámek Seggau u města Leibnitz ve Štýrsku?).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Ptuj. Tehdy se uváděl coby důchodní na panství Sekau. Řadil se ke sněmovní pravici. Patřil mezi slovinské národně orientované poslance.\n\nJeho synem byl slovinský právník a politik Ferdinand Dominkuš (1829–1901).\n"}
{"id": "1183978", "url": "https://cs.wikipedia.org/wiki?curid=1183978", "title": "Kanton Verdun-2", "text": "Kanton Verdun-2\n\nKanton Verdun-2 (fr. \"Canton de Verdun-2\") je francouzský kanton v departementu Meuse v regionu Grand Est. Tvoří ho čtyři obce a část města Verdun. Zřízen byl v roce 2015.\n\n\n"}
{"id": "1183981", "url": "https://cs.wikipedia.org/wiki?curid=1183981", "title": "Jaroslav Chmelař", "text": "Jaroslav Chmelař\n\nJaroslav Chmelař (* 27. dubna 1957) je český politik, od roku 2010 místostarosta města Holešov na Kroměřížsku, člen ČSSD.\n\nPracoval jako vrchní mistr, respektive vedoucí provozního střediska energetiky. Od března 2013 je členem dozorčí rady akciové společnosti Industry Servis ZK, která má na starost přípravu a následnou správu Strategické průmyslové zóny Holešov.\n\nJaroslav Chmelař žije v Holešově na Kroměřížsku.\n\nDo komunální politiky vstoupil, když byl v komunálních volbách v roce 2006 zvolen za ČSSD zastupitelem města Holešova na Kroměřížsku. Ve volbách v roce 2010 svůj mandát obhájil a na začátku listopadu 2010 se pak stal místostarostou města. Ve volbách v roce 2014, v nichž byl lídrem kandidátky ČSSD, opět obhájil mandát zastupitele a v listopadu 2014 i post místostarosty (navíc byl také určen jako zástupce starosty města v době jeho nepřítomnosti).\n\nV krajských volbách v roce 2004 kandidoval za ČSSD do Zastupitelstva Zlínského kraje, ale neuspěl. Nepodařilo se mu to ani ve volbách v roce 2008, ani v letech 2012 a 2016.\n\nVe volbách do Senátu PČR v roce 2016 kandidoval za ČSSD v obvodu č. 76 – Kroměříž. Se ziskem 11,76 % hlasů skončil na 5. místě a do druhého kola nepostoupil.\n"}
{"id": "1183985", "url": "https://cs.wikipedia.org/wiki?curid=1183985", "title": "Matej Dolžan", "text": "Matej Dolžan\n\nMatej Dolžan, německy též Matthäus Dollschein nebo Dolschein, byl rakouský politik z Kraňska, během revolučního roku 1848 poslanec Říšského sněmu.\n\nRoku 1849 se uvádí jako Matthäus Dollschein, poštmistr ve městě Logatec (Loitsch).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Logatec. Tehdy se uváděl coby c. k. poštmistr a zemědělec. Nepatřil mezi výslovně národně orientované slovinské poslance. Rezignoval v prosinci 1848. Do parlamentu pak místo něj usedl Blaž Ovijač.\n"}
{"id": "1183986", "url": "https://cs.wikipedia.org/wiki?curid=1183986", "title": "Kostel svaté Anny (Mostek)", "text": "Kostel svaté Anny (Mostek)\n\nKostel svaté Anny někdy uváděný jako kaple svaté Anny je římskokatolický filiální kostel v Mostku. Patří do farnosti Pecka.\n\nNovogotický kostel, který nechala postavit Anna hraběnka Deymová, rozená Schlabrendorf, jako hřbitovní kapli pro obec Souvrať, dokončila roku 1914 firma stavitele Krušiny z Bílé Třemešné. Patřil k farnosti Horní Brusnice. V letech 1950–1981 zde sloužil p. Bedřich Novák. Po jeho smrti byla farnost připojena ke Dvoru Králové. V roce 1989 za p. Františka Beneše byly zahájeny opravy a modernizace. Byla opravena věž, částečně střecha a kompletně celá fasáda. Původní oltář byl převezen do kostela sv. Mikuláše v Horní Brusnici, kde je používán jako obětní stůl. Byla odstraněna kazatelna, vybudován nový obětní stůl, položena nová dlažba, zdvojena okna a vybudováno vytápění akumulačními kamny. Do věže byl nainstalován zvon.\n\nKostelní lavice jsou z roku 1930.\n\nKolem kostela se nachází hřbitov.\n\nPravidelné bohoslužby se konají ve středu v 16.00 (v době letního času v 18.00) a v neděli v 11.00.\n\n"}
{"id": "1183988", "url": "https://cs.wikipedia.org/wiki?curid=1183988", "title": "Karel Marysko", "text": "Karel Marysko\n\nKarel Marysko (29. březen 1915, Třebechovice pod Orebem – 23. listopad 1988, Praha) byl český spisovatel a hudebník.\n\nJeho otec byl houslistou orchestru Záhřebské opery, takže dětství strávil v Chorvatsku. Později otec získal post kapelníka v Nymburku, kde Marysko poznal mladého Bohumila Hrabala, s nímž ho pak pojilo celoživotní přátelství. V letech 1929–1936 studoval pražskou konzervatoř, obor violoncello a klavír. V letech 1940–1943 působil jako učitel na hudební škole v Čáslavi. V období 1939–1946 se vrátil na konzervatoř a vystudoval violoncello u profesora Ladislava Zelenky. Za války působil jako cellista v orchestru Národního divadla, na konci války byl totálně nasazen v továrně na léky. Hudbu učil na Kubě (1962) a v Norsku (1973–1977), tam hrál rovněž v Městském orchestru ve Stavangeru. Po návratu z Norska šel do důchodu, dále však hrál v orchestru Smetanova divadla v Praze, v promenádním orchestru ve Františkových Lázních a v pražském motolském a nymburském krematoriu.\n\nBěhem studií v Nymburku se spolu s Hrabalem přihlásili k surrealismu a posléze založili vlastní směr, který nazvali neopoetismus. Maryskovy básně z tohoto období vyšly roku 1970 pod názvem \"Poetický zápisník\", což je jediná kniha, která mu za života vyšla oficiálně. Verše psal ale i později, nazýval je „veršelíny“. Ty vyšly až v letech devadesátých a zejména pak v sebraných spisech, které uspořádalo nakladatelství Pražská imaginace ve 12 svazcích. Obsahují krom poezie i prózy ve stylu neorealismu, detektivní příběhy, parafráze operních libret a velmi rozsáhlou korespondenci s Bohumilem Hrabalem.\n\nNK ČR uvádí tato díla Karla Marysky:\n\n"}
{"id": "1183991", "url": "https://cs.wikipedia.org/wiki?curid=1183991", "title": "Mihai Bodnar-Bodnărescu", "text": "Mihai Bodnar-Bodnărescu\n\nMihai Bodnar-Bodnărescu (říjen 1816 – 1867) byl rakouský politik rumunské národnosti z Bukoviny, během revolučního roku 1848 poslanec Říšského sněmu.\n\nPatřil do vlivného rodu Bodnarů, do něhož náleželi mj. Nicolae Bodnar (1777–1846), který bojoval v rakouské armádě, Miron Bodnărescu (katolický biskup ve Lvově) nebo básník a spisovatel Samson Bodnărescu (1840–1901). Roku 1849 se uvádí jako Michael Bodnar, majitel hospodářství v obci Voitinel (\"Woytinell\").\n\nBěhem revolučního roku 1848 se zapojil do veřejného dění. Vydal veřejné prohlášení nazvané \"Našim bratrům rolníkům v Bukovině\". V prohlášení se kromě požadavků na rolnické svobody podporovalo rovněž oddělení Bukoviny od Haliče.\n\nVe volbách roku 1848 byl zvolen i na ústavodárný Říšský sněm. Zastupoval volební obvod Rădăuți. Tehdy se uváděl coby majitel hospodářství. Řadil se ke sněmovní levici. Patřil mezi čtyři bukovinské poslance rumunské národnosti. Podle jiného zdroje ale Bodnar-Bodnărescu společně s poslancem Mironem Ciupercovici byli jedinými uvědomělými Rumuny (na rozdíl od ostatních poslanců z Bukoviny, rumunských i ukrajinských, rovněž byli tito dva jako jediní gramotní). Nepodpořil zemskou petici (Landespetition), se kterou se někteří představitelé Bukoviny dostavili za císařem do Olomouce a žádali ho o obnovení zemské samosprávy a oddělení Bukoviny od Haliče.\n\nPo rozpuštění parlamentu byl aktivní ve veřejném životě své rodné obce. V roce 1850 se spolupodílel na založení prvních soukromých škol v okolí Gălănești.\n"}
{"id": "1183992", "url": "https://cs.wikipedia.org/wiki?curid=1183992", "title": "Konstadinos Filippidis", "text": "Konstadinos Filippidis\n\nKonstadinos Filippidis (řec.: Κώστας Φιλιππίδης) (* 26. listopadu 1986) je řecký sportovec, atlet, jehož specializací je skok o tyči.\nV roce 2005 se stal juniorským mistrem Evropy ve skoku o tyči. Dalším jeho úspěchem byl čtvrté místo v soutěži tyčkařů na světovém halovém šampionátu v roce 2010. V následující sezóně skončil na mistrovství světa ve finále skoku o tyči šestý. Probojoval se do finále soutěže tyčkařů na evropském šampionátu v roce 2012 i na olympiádě v Londýně v témže roce. Svoji první medaili – a hned zlatou – z mezinárodních soutěží si dovezl ze Sopot jako vítěz halového mistrovství světa v roce 2014. Na následujícím halovém šampionátu v Portlandu v březnu 2016 titul neobhájil, skončil sedmý. Jeho osobní rekord 591 cm pochází z roku 2015.\n\n\n"}
{"id": "1183993", "url": "https://cs.wikipedia.org/wiki?curid=1183993", "title": "Martin Bidař", "text": "Martin Bidař\n\nMartin Bidař (* 24. února 1999 České Budějovice) je český krasobruslař soutěžící v kategorii sportovních dvojic. Na Zimních olympijských hrách mládeže 2016 v Lillehammeru získal s Annou Duškovou stříbrnou medaili a na Mistrovství světa juniorů 2016 v maďarském Debrecínu dvojice vybojovala zlato osobním rekordem 181,82 bodu. \n\nNa únorových Zimních olympijských hrách 2018 v Pchjongčchangu se stal členem české výpravy. S Duškovou obsadili v soutěži dvojic 14. místo a na březnovém Mistrovství světa 2018 v Milánu pak vybojovali jedenáctou příčku. Na konci dubna 2018 společně oznámili ukončení spolupráce, když Bidař hodlal v novém olympijském cyklu trénovat více v zahraničí, zatímco Dušková s ohledem na studium plánovala zůstat v Praze.\n\nKrasobruslení se věnuje od čtyř let. Jeho starší bratr Petr Bidař je bývalý krasobruslař a matkou trenérka krasobruslení Iveta Bidařová.\n\n"}
{"id": "1183995", "url": "https://cs.wikipedia.org/wiki?curid=1183995", "title": "Anna Dušková", "text": "Anna Dušková\n\nAnna Dušková (* 30. prosince 1999 Nymburk) je česká krasobruslařka soutěžící v kategorii sportovních dvojic, od roku 2019 s Radkem Jakubkou. Na Zimních olympijských hrách mládeže 2016 v Lillehammeru získala s Martinem Bidařem stříbrnou medaili a na Mistrovství světa juniorů 2016 v maďarském Debrecínu dvojice vybojovala zlato osobním rekordem 181,82 bodu. \n\nV ženské individuální kategorii skončila třetí na dortmundské soutěži NRW Trophy 2015.\nV říjnu 2017 si poranila koleno. Dokázala se však připravit na únorové Zimní olympijské hry 2018 v Pchjongčchangu, kde se stala členkou české výpravy. S Bidařem obsadili v soutěži dvojic 14. místo a na březnovém Mistrovství světa 2018 v Milánu pak vybojovali jedenáctou příčku. Na konci dubna 2018 společně oznámili ukončení spolupráce, neboť Bidař hodlal v novém olympijském cyklu trénovat více v zahraničí, zatímco Dušková s ohledem na studium plánovala zůstat v Praze.\n\n\n \n"}
{"id": "1183997", "url": "https://cs.wikipedia.org/wiki?curid=1183997", "title": "Miron Ciupercovici", "text": "Miron Ciupercovici\n\nMiron Ciupercovici, též Miron Ciupercă, Miron Czuperkowitz nebo Czuperkowicz, byl rakouský politik rumunské národnosti z Bukoviny, během revolučního roku 1848 poslanec Říšského sněmu.\n\nRoku 1849 se uvádí jako Miron Czuperkowicz, hospodář v obci Câmpulung Moldovenesc (\"Kimpolung\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Gura Humorului. Tehdy se uváděl coby hospodář a diakon. 2. listopadu 1848 rezignoval na poslanecký mandát. 22. listopadu věc vzal parlament na vědomí. Ovšem počátkem prosince 1848 se Ciupercovici dostavil do Říšského sněmu a požádal o anulování své rezignace. Vedení sněmovny ale odmítlo jeho požadavek splnit, protože mezitím již bylo složení mandátu schváleno a vypsány nové volby. V seznamu poslanců z ledna 1849 jeho jméno již nefiguruje.\n\nPatřil mezi čtyři bukovinské poslance rumunské národnosti. Podle jiného zdroje ale Miron Ciupercovici společně s poslancem Mihaiem Bodnarem-Bodnărescu byli jedinými uvědomělými Rumuny (na rozdíl od ostatních poslanců z Bukoviny, rumunských i ukrajinských, rovněž byli tito dva jako jediní gramotní). Nepodpořil zemskou petici (Landespetition), se kterou se někteří představitelé Bukoviny dostavili za císařem do Olomouce a žádali ho o obnovení zemské samosprávy a oddělení Bukoviny od Haliče. Později se ale pro autonomii Bukoviny vyslovil, za což ovšem byl kritizován svými rumunskými voliči (zemskou petici venkovské obyvatelstvo vnímalo jako projekt místní šlechty, mající omezit rolnické reformy).\n\nJeho synovcem byl politik a duchovní Arcadie Ciupercovici (1823–1902).\n"}
{"id": "1183999", "url": "https://cs.wikipedia.org/wiki?curid=1183999", "title": "Timurlengia", "text": "Timurlengia\n\nTimurlengia (podle středověkého dobyvatele Tamerlána) byl rod teropodního (dravého dinosaura), žijícího v období rané svrchní křídy (stupně turon – koňak, asi před 92 až 85 miliony let) na území dnešní pouště Kyzylkum v Uzbekistánu (souvrství Bissekty). V roce 2004 byly objeveny fosilie jeho mozkovny, v roce 2012 pak byly k tomuto rodu přiřazeny i další zkameněliny. Typový druh \"T. euotica\" byl popsán mezinárodním týmem paleontologů v roce 2016. Fylogenetickou analýzou bylo zjištěno, že se jedná o vývojově pokročilého tyranosauroida, který mohl být předkem čeledi Tyrannosauridae.\n\nTento dinosaurus byl dlouhý asi 3 až 4 metry a vážil v rozmezí 170 a 270 kilogramů. Byl tak zřejmě rychlonohým běžcem, lovícím aktivně kořist v podobě obratlovců střední a menší velikosti. Jeho ušní kanálky jsou prodloužené a dá se proto předpokládat, že měl velmi dobrý sluch (odtud druhové jméno) i další smysly a také relativně velký mozek. Jeho potomci (jako byl o 20 milionů let později žijící \"Tyrannosaurus rex\") tak odvozují své bystré smysly právě od těchto předků. \"Timurlengia\" také ukazuje, že tyranosauridi nejspíš povstali v Asii a až později migrovali do Severní Ameriky.\n\n\n"}
{"id": "1184003", "url": "https://cs.wikipedia.org/wiki?curid=1184003", "title": "Gheorghe Timiș", "text": "Gheorghe Timiș\n\nGheorghe Timiș, též Georg Timis nebo Times, byl rakouský politik rumunské národnosti z Bukoviny, během revolučního roku 1848 poslanec Říšského sněmu.\n\nRoku 1849 se uvádí jako Georg Times, majitel hospodářství v obci Cupca (\"Kupka\"). Jeho rod pocházel z regionu Maramureše. Ve vesnici Cupca se dochoval jeho dům.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Černovice-venkov. Tehdy se uváděl coby majitel hospodářství. Náležel ke sněmovní pravici.\n\nPatřil mezi čtyři bukovinské poslance rumunské národnosti. Podle jiné studie, ale byl i vzhledem k nízké úrovni vzdělání, národnostně spíše nevyhraněný. Nebyl (jako většina bukovinských poslanců) gramotný.\n"}
{"id": "1184007", "url": "https://cs.wikipedia.org/wiki?curid=1184007", "title": "Jalšové", "text": "Jalšové\n\nJalšové je obec na Slovensku, v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1352. V obci stojí římskokatolická románská rotunda z 12. století.\n\nObec leží v nadmořské výšce 180 m na ploše 9,331 km. Má asi 469 obyvatel.\n\n"}
{"id": "1184008", "url": "https://cs.wikipedia.org/wiki?curid=1184008", "title": "Face monitoring", "text": "Face monitoring\n\nFace monitoring patří k základním marketingovým pojmům; zabývá se sledováním podílu vystavených produktů na prodejnách každého obchodu. Hlavní myšlenkou je správně a efektivně seřadit veškeré zboží tak, aby vliv umístění zboží na jeho prodejnost byl co nejúčinnější.\n\nPodle průzkumů se většina nákupních rozhodnutí ve všech kategoriích (zejména cukrovinek) odehrává až na prodejní ploše. Umístění produktů na prodejnách je z velké části ovlivněno dodavatelem podle obchodních podmínek, dodatečnými finančními podmínkami je obchod nucen umístit výrobky podle požadavků. Tyto požadavky mohou mít různorodou formu, např. umístění výrobku do samostatného display-kartónu nebo umístění výrobku dle velikosti regálové plochy. Prodejna každého maloobchodu má několik prvků, které hrají roli: umístění výrobků, celkové dispoziční řešení a vybavení prodejny, prodávaný sortiment, cenová hladina výrobků a rozsah služeb. Mezi zmiňovanými prvky existují silné vzájemné vazby. Rozmístění výrobků po prodejně by mělo být upraveno tak, aby zákazník během svého nákupu prošel pokud možno nejdelší trasu, aby tak při dodržení důslednosti a přehlednosti prodejny viděl co největší počet výrobků.\n\n\nMísto u pokladen je velmi důležitou impulzní zónou pro prodej drobného zboží, především cukrovinek. Zde je poslední možnost oslovit nakupujícího nabídkou výrobků. Při placení u pokladny nebo čekání ve frontě u pokladen nakupujícího zláká nejprodávanější zboží, které má na dosah ruky. Nejlepší pozice pro nejprodávanější zboží se nachází na pokladním pultu a to po pravé a levé straně v první polici regálu. Největší plochu by měly zabírat čokoládové tyčinky, které tvoří více než jednu třetinu všech prodaných cukrovinek. Druhou třetinu prodeje představují žvýkačky. Zbytek tvoří ostatní doplňkové drobné zboží. Velmi dobrý je také aktivní prodej, při kterém pokladní aktivně nabízí výrobek při placení. Většinou to bývají tyčinky ve slevě nebo jiné drobné zboží, nebo to může být také nově zaváděný výrobek. Nejideálnější jsou výrobky s cenou do dvaceti korun. Tento aktivní prodej ve většině případů generuje obrat až osmkrát vyšší než při běžném prodeji.\n\n1) \"Nejdražší zboží je umístěno na úrovni očí\" - V regálech je na úrovni očí umístěno strategicky právě to nejdražší zboží (s nejvyšší marží). Prodejci předpokládají, že se nakupující nebudou namáhat s braním zboží z hůře přístupných regálů, a proto umisťují levnější alternativy buď velmi vysoko, anebo skoro u země.\n\n2) \"Zboží, které je nakupováno nejčastěji, je rozprostřeno po celé prodejně\" - Jedná se zejména o pečivo, mléko, nápoje a další zboží, které je rozprostřeno přes celou nákupní plochu a to většinou co nejdále od vchodu. Zboží je takto umístěno zejména proto, aby zákazníci při procházení obchodu z jednoho konce na druhý přihodili další zboží do nákupního košíku.\n\n3) \"U vstupu jen ta největší lákadla\" - Tento druh zboží je většinou prodáván pod cenou a umisťován ke vstupu do prodejny a to z toho důvodu, aby nalákal zákazníka, stojícího před vchodem do prodejny.\n\n4) \"Zboží, kterému se blíží doba spotřeby, patří dopředu\" - Srovnání zboží v regálu se také řídí určitým řádem, který platí hlavně u potravin s krátkou dobou spotřeby, jako jsou zejména jogurty, kdy se doplňované zboží dává zásadně na konec regálu. Proto je tedy spotřebiteli přímo nabízen nejméně čerstvý kus.\n\n5) \"Označení, které je zavádějící\" - Obchodní řetězce často využívají praktik zavádějících označení a to z toho důvodu, aby zlepšily celkový dojem z výrobků v očích veřejnosti. Například české vlajky u cenovek, které vyvolávají dojem, že je daný produkt ryze český.\n\n6) Občasné změny rozmístění jednotlivého zboží - Dané rozmístění se po určité době mění, a to z toho důvodu, aby zákazník při hledání potřebného zboží přihodil do košíku i něco navíc.\n\n7) \"Větší balení = ne vždy výhodnější\" - Člověk podvědomě vnímá větší balení jako výhodnější, na to právě sází obchodnící a proto se občas stane, že po přepočtu několik malých balení vychází lépe než jedno větší, \"výhodnější\".\n\n8) \"Velké nákupní vozíky\" - Vozíky bývají velké a hluboké, čímž podněcují nakupujícího k větším nákupům.\n\n9) \"Širší nabídka díky zrcadlům\" - Prodejci umísťují do určitých oddělení (většinou se jedná o pečivo, ovoce a zeleninu) zrcadla, aby tak vytvořili dojem širší nabídky zboží.\n\n10) \"Hudba a vůně\" - Účelem reprodukce hudby v obchodech je navození pohodové atmosféry, která podněcuje zákazníky k větším nákupům. Ze stejného důvodu jsou často využívány i průmyslové vůně.\n\nPro nejběžnější formy umísťování oblečení platí vesměs velmi podobná pravidla. Při vstupu do obchodu se napravo umisťuje dámská, nalevo pánská móda. Stojany se slevovými produkty bývají umístěny v nejzazší části prodejny a pokud prodejna nabízí i dětský sortiment, je většinou také v zadních částech prodejny. V případě, že jsou zahájeny velké sezónní výprodeje, je zlevněné zboží přemístěno do předních částí prodejny.\n\nJeden z nejdůležitějších způsobů prezentace kolekce je výloha. Je to první, co zákazník vidí, když prochází okolo prodejny a dle toho se rozhodne, zda do ní vstoupí, či nikoliv.\n\nPři vstupu do prodejny zákazníci narazí na speciální prezentační stoly, kde se nacházejí nejaktuálnější kolekce. Tyto stoly mohou mít různou výškovou úroveň a kromě aktuálních trendů mohou na nich být vystaveny další vhodné doplňky k poslední módní kolekci.\n\nNejvýraznější prezentace by měly být v prodejně na stěnách. Stěna má pro zákazníka tři úrovně. První úroveň je ve výšce pasu. Zde jsou po celé délce stěny tyče pro zavěšení zboží a to buď čelně, na tzv. facingových tyčích, nebo na tzv. plné tyči, kde je celý outfit z kolekce zavěšen za sebou čelně nebo kolmo směrem k zákazníkům.\n\nVe druhé úrovni je zboží prezentováno pouze na facingových tyčích ve výšce očí. Na všech facingových tyčích je zboží také v outfitech, ale v jednodušších. Jedná se pouze o kombinaci dvou vrchních dílů, např. triko se svetrem, popř. prezentace vrstvení.\n\nNa facingových tyčích ve druhé úrovni je také možné prezentovat doplňky, jako jsou kabelky nebo šátky a šály.\n\nTřetí úroveň je pouze dekorační a pro zákazníka by měla být nedosažitelná. Jsou to busty, stojící uprostřed stěny na polici nebo plakát zavěšený tak, aby nebyl ani výš ani níž než busty. Tato výška je pro prodejnu tzv. uzavírací a nic už se nesmí prezentovat výš. Výšky polic pro busty a tyče na stěnách jsou dané.\n\nDále jsou v prodejně rozmisťovány stojany se zbožím, které respektují základní nabídku v rozmanitých barvách, přičemž na jednom stojanu může zákazník nalézt nabídku kabátů, na dalším nabídku triček, košil, svetrů, apod. Poslední typy stojanů obsahují starší kolekci, kde je nabídka menší a není vhodné ji prezentovat na stěnách, kde jsou již zavěšeny nejnovější kolekce.\n\nCelkově bývají ostatní doplňky, jako jsou brýle, bižuterie a pásky, prezentovány na speciálních, k tomu určených stojanech v blízkosti pokladen.\n\nProdejny se snaží klást důraz na to, aby kolekce byly rozloženy tak, aby si každý zákazník mohl vybrat svůj osobitý styl a své oblíbené barvy. Zároveň může jasně vidět, jaké barvy se k sobě hodí a jaké kombinace jsou právě moderní.\n\nZboží je na prodejně rozděleno v první řadě do stylů, jako jsou City, Party, Casual a Basic a v neposlední řadě je velká pozornost věnována jeansovému programu.\n\nVše je vhodným způsobem roztříděno dle barev a samozřejmě také dle velikostního sortimentu.\n\nObecně platí, že nejnovější kolekce jsou nabízeny za nejvyšší ceny, u kolekce Basic bývají ceny spíše průměrné a starší kolekce se časem vyprodávají za nižší ceny.\n\nTyto aspekty nemusí být shodné u všech řetězců s oblečením, mohou zde být různé drobné odlišnosti.\n"}
{"id": "1184009", "url": "https://cs.wikipedia.org/wiki?curid=1184009", "title": "Kľačany", "text": "Kľačany\n\nKľačany jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1256.\n\nObec leží v nadmořské výšce 170 m na ploše 10,105 km. Má 1088 obyvatel.\n"}
{"id": "1184013", "url": "https://cs.wikipedia.org/wiki?curid=1184013", "title": "Boeing KC-767", "text": "Boeing KC-767\n\nBoeing KC-767 je vojenský tankovací a transportní letoun vyvinutý z typu Boeing 767-200ER. Poté, co byl tanker americkým letectvem vybrán jako náhrada starších KC-135E obdržel označení KC-767A. V prosinci 2003 byla smlouva zmrazena a později zrušena kvůli nařčení z korupce.\n\nLetoun byl vyvinut pro italské a japonské letectvo, která si objednala po čtyřech strojích. Financování vývoje letounu bylo z velké části hrazeno Boeingem v naději, že obdrží velké zakázky od amerického letectva. Upravený Boeing KC-767 pro americké letectvo byl v únoru 2011 zvolen pro program KC-X pod označením KC-46.\n\n\n"}
{"id": "1184018", "url": "https://cs.wikipedia.org/wiki?curid=1184018", "title": "Koplotovce", "text": "Koplotovce\n\nKoplotovce jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1113. V obci se nachází římskokatolický kostel Navštívení Panny Marie z roku 1743.\n\nObec leží v nadmořské výšce 165 m na ploše 5,799 km. Žije zde  obyvatel.\n\n"}
{"id": "1184024", "url": "https://cs.wikipedia.org/wiki?curid=1184024", "title": "Mistrovství světa v zápasu ve volném stylu", "text": "Mistrovství světa v zápasu ve volném stylu\n\nMistrovství světa v zápasu ve volném stylu je sportovní akce pořádaná každou zápasnickou sezonu Mezinárodní zápasnickou federací.\n\n\n\n"}
{"id": "1184027", "url": "https://cs.wikipedia.org/wiki?curid=1184027", "title": "Mistrovství Evropy ve futsalu", "text": "Mistrovství Evropy ve futsalu\n\nMistrovství Evropy ve futsalu je nejvyšší evropský turnaj ve futsalu, který řídí Unie evropských fotbalových asociací (UEFA). Jeho historie sahá do roku 1996, kdy se ve Španělsku uskutečnilo první mistrovství Evropy. Turnaj se koná vždy po dvou letech. Momentálně probíhají jen mužské kategorie.\n\nMistrovství Evropy neslouží jako kvalifikace na Mistrovství světa. Reprezentační družstva si účast na MS musí vybojovat v evropské kvalifikaci, které rovněž řídí UEFA.\n\n\n"}
{"id": "1184032", "url": "https://cs.wikipedia.org/wiki?curid=1184032", "title": "Newcastle United FC (rezerva a akademie)", "text": "Newcastle United FC (rezerva a akademie)\n\nRezerva Newcastlu United FC je rezervní tým anglického klubu Newcastle United FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Peter Beardsley.\n\nAkademie Newcastlu United FC je výběr hráčů Newcastlu United do 18 a méně let. Akademie působí v Premier League do 18 let a v FA Youth Cupu. Trenérem je Dave Watson.\n\n\"Aktuální k datu: 18. březen 2016\"\n\n\"Aktuální k datu: 18. březen 2016\"\n\n"}
{"id": "1184034", "url": "https://cs.wikipedia.org/wiki?curid=1184034", "title": "Kyj (rozcestník)", "text": "Kyj (rozcestník)\n\nKyj může znamenat:\n\n\n\n"}
{"id": "1184039", "url": "https://cs.wikipedia.org/wiki?curid=1184039", "title": "Stanislav Bártl", "text": "Stanislav Bártl\n\nStanislav Bártl (13. prosince 1927 Praha – 10. července 2011) byl český novinář, publicista, spisovatel a cestovatel. \n\nNarodil se 13. prosince 1927 v Praze 9. Vyučen jako radiomechanik. V jednadvaceti letech se stal redaktorem v Mladé frontě, kde pracoval až do roku 1989. V roce 1959 založil první vědeckou rubriku v českých denících a řadu let vedl víkendovou přílohu. \n\nStal se prvním českým novinářem, který působil v Antarktidě a poté i v Arktidě. \n\nO Antarktidě napsal knihu Bílá pevnina, která jako první česká kniha mapovala historii hledání a objevování Antarktidy. Ta mu následně dopomohla k pozvání na expedici roku 1958. Na půl roku se tak stal členem IV. sovětské antarktické expedice.\n\nV létě roku 1963 se vydal na ledoborci Leningrad k otevření severní námořní cesty ledovým oceánem. V roce 1986 přeletěl severní točnu ve výši 10 km.\n\nJako spisovatel se věnoval historii objevování a dějin polárních krajin, ale také historii lodí, atomových ponorek či bojů o polární končiny v období druhé světové války.\n\nStal se nositelem ceny Akademie věd Československé republiky za přínos k popularizaci vědy a techniky, členem polární sekce České geografické společnosti a Klubu autorů literatury faktu KALF.\n\n\n"}
{"id": "1184041", "url": "https://cs.wikipedia.org/wiki?curid=1184041", "title": "Ivan Vojtěch", "text": "Ivan Vojtěch\n\nIvan Vojtěch (27. listopadu 1928, Boskovice – 27. února 2020, Praha) je český hudební vědec, otec literárního historika Daniela Vojtěcha. \n\nV letech 1953–1960 přednášel estetiku a dějiny hudby na JAMU v Brně, později na FF UK v Praze. V letech 1956–1968 byl stálým kritikem Literárních novin, 1960–1970 členem redakce časopisu Divadlo. V letech 1968–1970 byl šéfredaktorem časopisu Hudební rozhledy. V letech 1970–1989 nesměl vyučovat ani publikovat, od r. 1990 opět přednášel moderní hudbu na FF UK. V letech 1999–2002 byl ředitelem Ústavu pro hudební vědu AV ČR.\nStředem Vojtěchova odborného zájmu je hudba devatenáctého a dvacátého století, věnoval se především Druhé vídeňské škole (je mj. editorem spisů A. Schönberga a spoluvydavatelem souborného vydání jeho díla). Připravil také česká vydání vybraných spisů F. Liszta, R. Schumanna, B. Asafjeva, S. Prokofjeva a dalších, překládal ruskou muzikologickou literaturu, T. W. Adorna a W. Benjamina.\n"}
{"id": "1184046", "url": "https://cs.wikipedia.org/wiki?curid=1184046", "title": "De Havilland Canada DHC-3 Otter", "text": "De Havilland Canada DHC-3 Otter\n\nDHC-3 Otter byl kanadský jednomotorový hornoplošný užitkový letoun pro devět cestujících a dva členy posádky s pevným ostruhovým podvozkem.\n\nKanadská společnost OPAS, největší uživatel letounů de Havilland Canada DHC-2 Beaver v této zemi, navázala jednání se společností de Havilland Canada o možnosti jeho dalšího vývoje. Firma OPAS požadovala zejména dvojnásobnou nosnost. Obě strany se dohodly, že v případě realizace vývoje nového letounu odebere OPAS dvacítku letounů, čímž by byl zajištěn rychlý start na trh.\n\nKanadský De Havilland zahájil práce na DHC-3 v prosinci 1950. Při konstrukci bylo uplatněno celkové zlepšení aerodynamiky, včetně aerodynamických pomůcek pro zkrácení vzletu a přistání. Štíhlé celokovové křídlo s jednonosníkovou kostrou obdrželo dvouštěrbinové vztlakové klapky, kombinované s křidélky na vnějších koncích křídla. trup skořepinové konstrukce měl kruhový průřez, takže získal větší úložný prostor. Manipulace s nákladem byla usnadněna dvoukřídlými vraty na levém boku trupu, na jehož zádi byl umístěn otvor pro shoz nákladu padákem, či bez něho.\n\nPohon měl zajišťovat motor Pratt & Whitney Wasp s reduktorem, ale jeho výroba byla během druhé světové války zastavena a na skladech jich nebylo mnoho. Kanadská pobočka Pratt & Whitney se proto rozhodla o znovuzavedení jeho výroby ve verzích S3H1-G, nebo S1H1-G s výkonem 441 kW. Pohonná jednotka byla opatřena krytem typu NACA, jejíž výfuky byly svedeny do dvou ejektorových trubic na levém boku. Sání, vyvozované těmito trubicemi v prostoru motoru, urychlovalo proudění vzduchu okolo válců a zdokonalovalo tak chlazení zejména při stoupání.\n\nPrototyp DHC-3 (CF-DYK-X) poprvé vzlétl 12. prosince 1951 jako pozemní, kolový podvozek však mohl být nahrazen dvojicí plováků. Vzlet i přistání probíhal na plochách o délce 305 m, čímž Otter splňoval podmínky kategorie STOL.\n\nSériové stroje odebrala firma OPAS, jako CC-123 Otter kanadské letectvo a kanadská letecká společnost Wardair. Otter vyhrál i soutěž amerického armádního letectva na frontový dopravní letoun, včetně soutěže s vrtulníky. US Army následně odkoupila 155 kusů s označením U-1 a s objednávkou se přidalo také námořní letectvo.\n\nOttery operovaly rovněž v Antarktidě ve službách americké, belgické a britské expedice.\nFirma OPAS s Ottery experimentovala i v roli vodních bombardérů při hašení lesních požárů. Nejprve na plováky namontovala dvě válcové nádrže po 364 l, plněné náporem vody při letu těsně u hladiny, které se nad požárem překlopily. Poté umístila pod trup střední nádrž s kapacitou 360 l, plněnou i vyprazdňovanou identicky. Nakonec se jako nádrže na vodu využily plováky, na jejichž spodní straně byla uzavíratelná klapka pro náporové plnění vodou.\n\nVe spolupráci s RCAF upravila továrna jeden letoun pro pokusy s velkými klapkami na snížení minimální rychlosti a dalšího zkrácení vzletu a přistání. Za stejným účelem se instaloval i proudový motor General Electric J85-GE-7 o tahu 10,9 kN, jehož výstup byl sveden do dvou otočných trysek na bocích zádě trupu, takže se mohl měnit vektor jejich tahu. Stejné zařízení se uplatnilo také u Otteru poháněného dvěma turbovrtulovými motory Pratt & Whitney Canada PT6A. Tyto experimenty nepřekročily stádium měření a v praxi nebyly využity.\n\nJako jedna z prvních nainstalovala turboprop PT6A-27 o 486 kW do draku Otteru společnost Cox Air Resources. Se snížením hmotnosti stroje na 1861 kg bylo možné zvětšit náklad. Po těchto dalších konverzích nesl letoun označení DHC-3 Turbo Otter.\n\nNa jednomotorový DHC-3 společnost navázala dvoumotorovým typem De Havilland Canada DHC-6 Twin Otter.\n\nÚdaje dle\n\n"}
{"id": "1184047", "url": "https://cs.wikipedia.org/wiki?curid=1184047", "title": "Rapana dravá", "text": "Rapana dravá\n\nRapana dravá (\"Rapana venosa\"), známá též pod starším českým označením jako rapana škodlivá je dravý mořský plž.\nPůvodní areál rozšíření zahrnoval pobřeží v Japonsku a u východočínského pobřeží. V polovině 20. století byl tento druh zavlečen do Černého, Jaderského, Egejského a Rudého moře, také k pobřeží Bretaně. V současnosti se objevuje i u východoamerického pobřeží.\nUlita šedohnědé barvy dosahuje velikosti až 18 cm.\nJejí zahnívající těla, která při rozkladu vytvářejí purpurové barvivo bývala v minulosti používána k barvení oděvů.\n"}
{"id": "1184056", "url": "https://cs.wikipedia.org/wiki?curid=1184056", "title": "Bačkovský klášter", "text": "Bačkovský klášter\n\nBačkovský klášter ( \"Бачковски манастир, Bačkovski manastir\", პეტრიწონის მონასტერი, \"Petritsonis Monasteri\") je významný památník křesťanské architektury v Bulharsku. Patří k největším a nejstarším pravoslavným klášterům v Evropě. Nachází se na pravém břehu Čepelarské řeky, 189 km od Sofie a 10 km jižně od Asenovgradu. Bačkovský klášter je přímo podřízen Svatému synodu Bulharské pravoslavné církve. Je proslulý jedinečným spojením byzantské, gruzínské a bulharské kultury, které sjednocovala společná víra.\n\nKlášter založili v roce 1083 významný byzantský státník a vojenský velitel kníže Gregori Bokariani a jeho bratr Abbasi. Vznikla zde škola, kde se vyučovalo nejen náboženství, ale i matematika, historie a hudba. V 13. století ztratili zdejší gruzínští a arménští mniši chalkedonského vyznání nadvládu nad klášterem, jejich tradice se však udržely až do začátku 14. století. Arménské evangelium z 10. století, jež pochází z tohoto kláštera, se dochovalo dodnes.\nV období druhé bulharské říše se zdejší klášter těšil ochraně cara Ivana Alexandra, o čemž svědčí jeho obraz v klenbě předsíně kostnice. Historici se domnívají, že zakladatel takzvané Tarnovské literární školy a poslední patriarcha středověké bulharské pravoslavné církve svatý Eutymius Tarnovský pobýval počátkem 15. století v klášteře, kam jej poslali Turci do exilu.\n\nPřestože klášter odolal prvním vlnám tureckých nájezdů na Bulharsko, byl posléze dobyt, vydrancován a zničen. Koncem 15. Století ho však Bulhaři obnovili. Refektář, jehož nástěnné malby od neznámého umělce mají značnou uměleckou hodnotu, byl rekonstruován v roce 1601 a kostel Panny Marie, jenž stojí dodnes, byl dokončen roku 1604.\n\nBačkovský klášter je místem posledního odpočinku patriarchů Eutymia Tarnovského (1330–1404) a Cyrila (1953–1971), prvního patriarchy obnoveného bulharského patriarchátu.\n\nJednou z mála staveb původního kláštera, které přežily turecké řádění a dochovaly se až do dnešních dní, je kostnice z 11. století. Nachází se asi 300 m na východ od současného klášterního komplexu. Jedná se o dvoupatrovou budovu, jejíž architektonické řešení je na místní poměry dost nezvyklé, svými dvěma totožnými patry připomíná spíš syrsko-palestinské kostnice. Každé z pater má svoji předsíň, loď a apsidu. Do přízemního podlaží je zahloubena krypta se 14 pohřebními výklenky. Apsida v horním patře, známá jako kostel Svaté trojice, je zevnitř polokruhová a zvenku pětiboká se třemi okénky, jež umožňují dennímu světlu, aby osvětlilo prostor oltářního stolu. Stavba má zaklenutý strop. Kostnice představuje směs arménských, gruzínských a byzantských stavebních tradic. Fasádu rozčleňuje osm slepých výklenků a řady cihel a kamene vzájemně spojené maltou. Vnitřek budovy zdobí fresky z 12., 14. a 19. století.\n\nKatedrální kostel Svaté Bohorodičky Panny Marie (\"Uspenie na Presveta Bogorodica\") z roku 1604 je kopulová bazilika s apsidou s bubnovou kupolí. Je zde uložena cenná ikona svaté Bohorodičky s Ježíškem, kterou sem z Gruzie přenesl zakladatel kláštera Gregori Bokariani. Podle legendy je tato ikona zázračná, což do kláštera přivádí zástupy poutníků. Kostel byl vybudován na místě nejstaršího klášterního kostela zničeného Turky. Budova přežila do dnešní doby ve své původní podobě trojlodní kopulové baziliky s půdorysem kříže a třemi pětibokými apsidami. Kupoli zakončuje pozlacený stříbrný kříž nesoucí nápis \"Vždy zvítězí!\" v gruzínštině. Nástěnné malby v prostorné předsíni pocházejí z roku 1643 a zobrazují podobizny mecenášů kostela Georgiho a jeho syna Konstantina, kteří patřili k významným osobnostem v Istanbulu. Fresky v chrámové lodi jsou mnohem mladší, zhotovil je roku 1850 mistr Mosko z Edirne.\n\nDalším lákadlem pro turisty je bohatě zdobený ikonostas, neboli stěna oddělující kněžiště (presbyterium) od chrámové lodi, pocházející z 18. století. Dvě centrální ikony – Panna Maria a Ježíš – jsou datovány 1793. Mezi další ikony patří například Panna Maria Rodopská, Jan Křtitel, sv. Mikuláš či sv. Demeter.\n\nJediná stavba Bačkovského klášterního komplexu, která bez újmy přestála požár v roce 1595 a nachází se přímo v areálu dnešního kláštera, je Archandělský kostel (\"Crkva sv. Archangeli\") pocházející asi z 12. století. Jde tedy o nejstarší budovu vlastního areálu. Zaklenutou předsíň kostela vymaloval v roce 1841 v období bulharského národního obrození bulharský malíř Zacharij Zograf. Vnitřek kostela je dílem mistra Moska z Edirne, který své malby dokončil v roce 1846. K vidění jsou zde mimo jiné působivé fresky \"Podobenství o bohatém a chudákovi, Deset panen, Chudá vdova\" a \"Před prahem smrti\".\n\nTřetím kostelem v areálu kláštera je kostel svatého Mikuláše (\"Crkva sv. Nikola\") dokončený v roce 1846. Také jeho výmalba je dílem Zacharije Zografa. V kostelní předsíni se nacházejí fresky \"Poslední soud\" a \"Ráj\", nad nimi je malířův autoportrét a portrét igumena neboli představeného kláštera a jeho zástupce. Za zmínku stojí i fresky \"Adam a Eva\" a \"Zavraždění Abela Kainem\".\n\nStarý refektář neboli společná jídelna mnichů pochází z roku 1601, kdy byl vybudován coby klášterní kuchyně. Freskami byl vyzdoben až v roce 1643. Na východní straně jsou znázorněny biblické výjevy \"Poslední soud\" a \"Ráj\", v apsidě pak \"Matka Boží sedící\". Klenutý strop zdobí takzvaný Jišajův strom neboli Kristův rodokmen počínající Mesiášem. Další fresky ukazují starořecké učence, filozofy a spisovatele, jakož i starozákonní postavy. Za zmínku stojí i dlouhý mramorový jídelní stůl z roku 1601 usazený na osmi kamenných nohách.\n\nFresky v refektáři prodělaly koncem 60. a začátkem 70. let restauraci, kterou vedl český restaurátor Rajmund Ondráček. Na obnově fresek pracovali i další čeští restaurátoři.\n\nNástěnná malba, která zdobí vnější stěnu refektáře, zobrazuje dějiny kláštera. Nabízí pohled na klášter s jeho okolím z ptačí perspektivy. Vytvořil ji v roce 1846 malíř Alexi Atanasov, který pocházel z makedonského města Nausa. Jedná se o největší fresku v Bulharsku.\n\n"}
{"id": "1184062", "url": "https://cs.wikipedia.org/wiki?curid=1184062", "title": "Bad Camberg", "text": "Bad Camberg\n\nBad Camberg je se svými 14 tisíci obyvateli druhé největší město zemského okresu Limburg-Weilburg ve spolkové zemi Hesensko (Německo). Také je to nejjižnější město vládního obvodu Gießen. Nachází se na východě pohoří Taunus, asi 30 km od Wiesbadenu a 18 km od Limburku. Frankfurt nad Mohanem je od Bad Cambergu vzdálen asi 44 km. Ve městě se nachází minerální pramen známý jako \"Selterswasser\".\n\nPrvní známky o lidské činnosti na území dnešního Bad Cambergu lze najít již v mladší době kamenné (5 000 až 3 000  př. n. l.). Dokazují to archeologické nálezy, především keramika. V současné době známe i vzhled jejich domů a staveb; domy byly většinou 20 až 25  metrů dlouhé a 5 až 7 metrů široké. Tak velké domy sloužily pro lidi, zásobování i zvířata a vždy byly orientovány v jednom směru, buďto na severozápad nebo jih. V domech se také nacházely hluboké jámy, do kterých lidé vhazovaly různé odpadky, od zvířecích kostí až po popel nebo kamení.\n\nDalší zmínky o zdejších obyvatelích pocházejí z let 600 až 500 př. n. l. Jednalo se o osady po obou stranách současné silnice do Tenne.\n\nDne 6. února 1000 císař Ota III. daroval \"Cagenberg\" klášteru v Burtscheidu. Právě ze slova \"Cagenberg\" se později vyvinul název Camberg a město tak bylo pojmenováno. Roku 1281 získalo město od krále Rudolfa I. práva města.\n\nMěsto má i neoficiálního zvířecího maskota; straku. Podle legendy se vše odehrálo v roce 1357 v noci, kdy byli všichni občané města Cambergu ospalí nebo opilí. V tu noc přijel ke městu loupeživý rytíř z Walsdorfu a usmyslil si, že město vykrade. Městské hradby ještě nebyly hotové, loupežníkovi stačilo tedy pouze přejít živý plot. Nicméně, ve městě žilo několik strak, které rytíř vzbudil a ty pak spustily takový hluk, že vzbudili strážné. Od té doby je straka neoficiálním heraldickým zvířetem města.\n\nMěsto bylo okupováno Francouzi, následně se roku 1806 stalo součástí Nasavska. Roku 1866 se pak Camberg stal součástí Pruska a až roku 1945 se město dostalo pod nadvládu Německa, konkrétně spolkové země Hesensko. Mezitím se ale město proslavilo i procesy s čarodějnicemi, které se zde hojně konaly mezi lety 1630 až 1659. Třináct žen a jeden muž byli shledáni vinnými z čarodějnictví, pět žen pak bylo odsouzeno k smrti a jedna zemřela ve vazbě. Zbylí odsouzenci byli po mučení propuštěni zpět na svobodu.\n\nV roce 1810 se v Cambergu narodil baron \"Hugo von Schütz zu Holzhausen\", již od narození hluchý. Výjimečný se ale stal až v době, kdy se rozhodl učit neslyšící studenty, stal se tak průkopníkem v Německu. V roce 1820 se pár tříd rozrostlo na ústav pro hluchoněmé. Až do roku 1875 byl ústav umístěn ve starší budově na Starém Městě, nicméně, od roku 1894 měla škola vlastní budovu, \"Freiherr-von-Schütz-Schule\", kterou ústavu darovalo město Camberg.\n\nBěhem druhé světové války, a to zejména v roce 1944, se ve městě nacházelo mnoho vojenských jednotek. V roce 1942 bylo několik místních židů deportováno a zavražděno.\n\nBad Camberg leží severně od hřebene pohoří Taunus a asi 18 km jihovýchodně od Limburku, nejjižnějšího města Středního Hesenska. Nejbližší velká města jsou Wiesbaden (31 km jižně), Frankfurt nad Mohanem (48 km na jihovýchod), Wetzlar (49 km), Koblenz (72 km) a Gießen (75 km).\n\nMěsto se nachází v průměrné nadmořské výšce 209 m. Nedaleko se nachází i nejvyšší bod zemského okresu Limburg-Weilburg; Kuhbett s 526 m n. m. Ve městě je i nepojmenovaný kopec s nadmořskou výškou 320 m. Samotný nejvyšší bod Bad Cambergu měří 490 m a nachází se na východním okraji města.\n\nBad Camberg se skládá z několika částí; Bad Camberg, samotné město, a okolí obce Erbach, Würges, Oberselters, Schwickershausen a Dombach. Z téměř 15 tisíc obyvatel žije v Bad Cambergu pouze 6 903 lidí (stav k prosinci 2014). V obci Erbach žije 2 804 obyvatel a 2 545 lidí má trvalé bydliště v obci Würges. Oberselters obývá 1 173 obyvatel.\n\nVýznamným architektonickým prvkem jsou domy ve Starém Městě, které jsou bohatě zdobné. Ty byly postaveny mezi 15. až 18. stoletím. Mimo jiné je ale Bad Camberg známý i díky mnoha rozhlednám. Zajímavou budovou je stará lékárna, jejíž základy jsou z roku 1330 (současná budova je až z roku 1492). V roce 1526 přešla do vlastnictví Guttenbergů a byly provedeny úpravy. V roce 2007 pak byla opravena. Ve městě se nachází i zbytky městského opevnění, k čemuž patří i dvě věže; \"Obertorturm\" s výškou 32 metrů (postavena okolo roku 1380) a 21 metrová \"Untertorturm\". Věží bylo celkem třináct, v současné době ale stojí pouze tyto dvě. Hohenfeldkapelle je kaple zdobená malbami z různých století. V Bad Cambergu se nachází i kostel sv. Petra a Pavla, původně pojmenovaný pouze kostel sv. Petra. Podle všeho, stál již před rokem 1156. Původní kostel se ale v 18. století zřítil a na základech původní stavby byl postaven kostel nový. Další církevní stavba, kostel sv. Martina, je evangelický kostel postavený v letech 1896 až 1897. Stavbu navrhl architekt L. Hofmann z Herbornu.\n\nBad Camberg podepsal smlouvy o spolupráci s těmito městy:\n\n"}
{"id": "1184065", "url": "https://cs.wikipedia.org/wiki?curid=1184065", "title": "VDSO", "text": "VDSO\n\nvDSO (virtual dynamically linked shared objects) je v informatice název mechanismu v jádře Linuxu pro export pečlivě vybraných rutin z kernel space do user space. Požadavky aplikací tak mohou být vyřízeny velmi rychle, protože odpadá potřeba náročného přechodu do prostoru jádra (kernel space) pomocí systémového volání.\n\n"}
{"id": "1184072", "url": "https://cs.wikipedia.org/wiki?curid=1184072", "title": "Orlando (rozcestník)", "text": "Orlando (rozcestník)\n\nOrlando může znamenat:\n\n\n\n"}
{"id": "1184076", "url": "https://cs.wikipedia.org/wiki?curid=1184076", "title": "Rampelník", "text": "Rampelník\n\nRampelník (také Rumplcimprcampr, německy \"Rumpelstilzchen\", anglicky \"Rumpelstiltskin\") je pohádka zachycená poprvé bratry Grimmy (Pohádky bratří Grimmů, 1812), v ATK má číslo 500. Důležitým motivem pohádky je síla osobního jména, konkrétně se pomocí znalosti jména podaří hlavní postavě vyvázat ze smlouvy se zlým skřítkem, podle kterého se pohádka jmenuje (v češtině také Martin Zvonek, ve slovenštině Martinko Klingač). Námět pohádky je zřejmě velmi starobylý, odhaduje se na 4000 let.\n\nExistuje více variant, jádro tvoří příběh o mlynáři, který přesvědčí krále, aby si vzal jeho dceru s lživým tvrzením, že dcera umí upříst slámu ve zlato. Král požaduje důkaz tohoto umění a zároveň hrozí dívce tvrdým trestem pokud by toho schopná nebyla. V nejvyšší nouzi se dívce zjeví skřítek, který pro dívku zlato upřede, nicméně požaduje její prvorozené dítě. Po narození dítěte se královně podaří domluvit se skřítkem, že si dítě nevezme, pokud mladá matka do tří dnů uhodne jméno této nadpřirozené entity. Mladá královna (nebo služebník) poté nalezne poslední noc doupě Rampelníka a vyslechne jeho jméno.\n\nRampelník se také objevuje v některých filmech a seriálech (, Bylo nebylo). Pohádku se stejným motivem nacházíme také na Slovensku.\n"}
{"id": "1184079", "url": "https://cs.wikipedia.org/wiki?curid=1184079", "title": "Medvežjegorsk", "text": "Medvežjegorsk\n\nMedvežjegorsk (, karelsky , ) je město v Karelské republice v Ruské federaci. Při sčítání lidu v roce 2010 měl přes patnáct tisíc obyvatel.\n\nMedvežjegorsk leží u severního konce Oněžského jezera, tedy na severu jeho Pověneckého zálivu, zhruba dvacet kilometrů na severozápad od vesnice Poveněc, kde do jezera ústí Bělomořsko-baltský kanál.\n\nPřes Medvežjegorsk vede Murmanská železniční magistrála z Petrohradu do Murmansku a dálnice R21 z Petrohradu do Pečengy.\n\nKarelská vesnice zde stála už od 16. století.\n\nV roce 1916 zde vzniklo staniční osídlení při stavbě Murmanské dráhy. Jméno stanice vzniklo překladem karelského jména – \"Medvežja Gora\" (, doslova \"Medvědí hora\").\n\nV roce 1938 bylo sídlo povýšeno na město a přejmenováno na současné jméno.\n\nZa Pokračovací války byl Medvežjegorsk obsazen 6. prosince 1941 Finskou armádou a 23. června 1944 dobyt zpět jednotkami Karelského frontu Rudé armády.\n"}
{"id": "1184112", "url": "https://cs.wikipedia.org/wiki?curid=1184112", "title": "Vasile Cârste", "text": "Vasile Cârste\n\nVasile Cârste, též Vasile Kirsti, cyrilicí Василь Кирстюк, \"Vasyl Kyrstjuk\", nebo Василь Кирсте, \"Vasyl Kyrste\", byl rakouský politik z Bukoviny, během revolučního roku 1848 poslanec Říšského sněmu.\n\nRoku 1849 se uvádí jako Basilius Kirsti, majitel hospodářství v obci Bojany (\"Bojan\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sadhora. Tehdy se uváděl coby majitel hospodářství. Náležel ke sněmovní levici.\n\nPodle některých zdrojů patřil mezi čtyři bukovinské poslance rumunské národnosti. Podle jiné studie, ale byl i vzhledem k nízké úrovni vzdělání, národnostně spíše nevyhraněný. Nebyl (jako většina bukovinských poslanců) gramotný. Je označen za porusínštělého Rumuna a jeho parlamentní kolega Miron Ciupercovici ho popisoval jako „\"Rusa, který ale také uměl moldavsky\"“ („\"un rus, dar ştie şi moldoveneşte\"“). Cârste nepodpořil zemskou petici (Landespetition), se kterou se představitelé Bukoviny dostavili za císařem do Olomouce a žádali ho o obnovení zemské samosprávy a oddělení Bukoviny od Haliče. Zemskou petici totiž venkovské obyvatelstvo zčásti vnímalo jako projekt místní šlechty, mající omezit rolnické reformy.\n"}
{"id": "1184115", "url": "https://cs.wikipedia.org/wiki?curid=1184115", "title": "Vilém II. Provensálský", "text": "Vilém II. Provensálský\n\nVilém II. Provensálský zvaný \"Pobožný\" ( \"Guillaume le Pieux\", 982 – 4. března 1018) byl provensálský hrabě.\n\nNarodil se jako syn Viléma I. a pravděpodobně jeho druhé choti Adléty, dcery hraběte Fulka z Anjou. Krátce po jeho narození hrabě zemřel a regentkou se stala ovdovělá Adléta. Vilém se okolo roku 1002 oženil s Gerbergou, dcerou burgundského hraběte Oty Viléma Burgundského. Padl na jaře 1018 v bitvě a byl pohřben v rodinné nekropoli v benediktinském opatství Montmajour.\n"}
{"id": "1184117", "url": "https://cs.wikipedia.org/wiki?curid=1184117", "title": "Malvína Friedmannová-Fantová", "text": "Malvína Friedmannová-Fantová\n\nMalvína Friedmannová-Fantová (1. března 1917 Cejkov, Rakousko-Uhersko – 2013 Naharija, Izrael) byla příslušnice rudé armády a československých pozemních jednotek na východní frontě v letech 1941–1945. Po německé okupaci Čech, Moravy a Slezska v roce 1939 odešla do Polska a následně Sovětského svazu. Po napadení SSSR vstoupila jako zdravotnice do rudé armády a posléze se stala první ženskou příslušnicí vznikajícího 1. čs. samost. polního praporu. Jako velitelka zdravotní hlídky se účastnila prvního nasazení čs. jednotek v SSSR v bitvě u Sokolova. Za výjimečnou statečnost jí byl jako první československé ženě udělen sovětský Řád rudé hvězdy a současně Československý válečný kříž 1939. Zdravotnicí čs. jednotek byla až do konce války, přičemž se účastnila také Karpatsko-dukelské operace a osvobození Ostravy. Po válce žila v Praze, ale roku 1948 odešla do Izraele a stala se velitelkou zdravotnické čety organizace Hagana. V Izraeli pak žila až do své smrti.\n\nMalvína Friedmannová se narodila 1. března 1917 v Čekově v okrese Trebišov. Byla židovského původu. Přihlásila se k maďarské národnosti. Vystudovala čtyřletou měšťanku s maďarským vyučovacím jazykem a po absolvování zdravotních kurzů Československého červeného kříže pracovala jako zdravotní sestra v Benešově.\n\nZlom v životě Malvíny Friedmannové nastal po německé okupaci Československa. V létě roku 1939 odešla do Polska. Vypuknutí druhé světové války ji zastihlo v Katovicích. Se skupinou čs. emigrantů odešla do Rovna, které bylo od roku 1939 součástí Sovětského svazu (Ukrajinské SSR). Aby získala statut politického uprchlíka, formálně se provdala za příslušníka Rudé armády Andreje Kaboše. V SSSR pracovala jako zdravotní sestra v nemocnicích ve Stalingradské oblasti. Po přepadení SSSR německou armádou se stala zdravotnicí v lazaretech Rudé armády. Na podzim 1941 byla evakuována do Kustanay v Kazachstánu. Počátkem roku 1942 se v Buzuluku začala formovat československá vojenská jednotka, do které Malvína Friedmannová narukovala 11. února 1942 jako zdravotnice. Stala se tak první ženou ve vojenské jednotce v Buzuluku. Po absolvování základního a polního výcviku se věnovala výcviku ošetřovatelek.\n\nV březnu 1943 se jako velitelka zdravotní hlídky 1. roty 1. čs. samostatného polního praporu účastnila bitvy u Sokolova. Společně s vojáky 1. roty kapitána Otakara Jaroše byla v těžké palbě v první linii, přičemž z boje vynesla desítky raněných vojáků a v kritické chvíli se neváhala bránit pomocí samopalu. Za projevenou statečnost jí byl jako první československé ženě udělen sovětský Řád rudé hvězdy a současně Československý válečný kříž 1939. V roce 1943 byla příslušnicí zdravotní roty 1. čs. samostatné brigády. V letech 1944–1945 patřila ke zdravotnímu praporu 3. čs. samostatné brigády, se kterým účastnila osvobození Česloslovenska, včetně Karpatsko-dukelské operace a osvobození Ostravy. Ještě během války se Malvína Fantová rozvedla. Poté se provdala za Kurta Fantu (rodným jménem Kurt Frucht), který byl také členem čs. vojenské jednotky v SSSR.\n\nPo válce se Fantovi usadili v Praze. Malvína Fantová vystudovala dvouletou zdravotní školu Československého červeného kříže a až do srpna 1948 pracovala v Ústřední vojenské nemocnici v Praze-Střešovicích. Oba přitom byli důstojníky československé armády. Sama Malvína Fantová dosáhla hodnosti kapitána zdravotnictva.\n\nV létě 1948 se manželé Fantovi přihlásili do židovské brigády, která v té době procházela výcvikem ve vojenském újezdu Libavá. V prosinci s brigádou odjeli do Izraele, aby se zapojili do probíhající války za nezávislost. Malvína Fantová se stala velitelkou zdravotnické čety organizace Hagana. Plánovali, že se po válce vrátí do Československa, nakonec se ale usadili v Haifě. Malvína Fantová pracovala v tamní nemocnici. Po smrti manžela v roce 1984 se přestěhovala do Naharije. Zemřela roku 2013.\n\nVe filmové trilogii Otakara Vávry \"Dny zrady\" (1973), \"Sokolovo\" (1974) a \"Osvobození Prahy\" (1977) vystupuje fiktivní hrdinka Anka Kadlecová (Renáta Doleželová), jejímž předobrazem byla právě Malvína Friedmannová. Z politických důvodů bylo změněno její jméno a zamlčena židovská národnost, která byla nahrazena identitou české vlastenky z dělnické komunistické rodiny.\n\n\n"}
{"id": "1184121", "url": "https://cs.wikipedia.org/wiki?curid=1184121", "title": "Kanton Falaise", "text": "Kanton Falaise\n\nKanton Falaise (fr. \"Canton de Falaise\") je kanton v departementu Calvados v regionu Normandie ve Francii. Vznikl v roce 2015 a skládá se z 57 obcí.\n"}
{"id": "1184124", "url": "https://cs.wikipedia.org/wiki?curid=1184124", "title": "Kanton Honfleur-Deauville", "text": "Kanton Honfleur-Deauville\n\nKanton Honfleur-Deauville (fr. \"Canton de Honfleur-Deauville\") je francouzský kanton v departementu Calvados v regionu Normandie. Vznikl v roce 2015 a skládá se ze 17 obcí.\n"}
{"id": "1184127", "url": "https://cs.wikipedia.org/wiki?curid=1184127", "title": "Kanton Ifs", "text": "Kanton Ifs\n\nKanton Ifs (fr. \"Canton d'Ifs\") je francouzský kanton v departementu Calvados v regionu Normandie. Vznikl v roce 2015 a skládá se ze 4 obcí.\n\n"}
{"id": "1184128", "url": "https://cs.wikipedia.org/wiki?curid=1184128", "title": "Kanton Lisieux", "text": "Kanton Lisieux\n\nKanton Lisieux (fr. \"Canton de Lisieux\") je kanton v departementu Calvados v regionu Normandie ve Francii. Vznikl v roce 2015 a skládá se z 10 obcí.\n"}
{"id": "1184135", "url": "https://cs.wikipedia.org/wiki?curid=1184135", "title": "Weingarten", "text": "Weingarten\n\nWeingarten (něm. vinice) může znamenat:\n\n\n"}
{"id": "1184137", "url": "https://cs.wikipedia.org/wiki?curid=1184137", "title": "Ivan Dolenčuk", "text": "Ivan Dolenčuk\n\nIvan Dolenčuk, cyrilicí Іван Доленчук, rumunsky Ioan Dolenciuk, byl rakouský politik z Bukoviny, během revolučního roku 1848 poslanec Říšského sněmu.\n\nRoku 1849 se uvádí jako Iwan Dolinczuk, majitel hospodářství v obci Hatna (v originálu uvedeno \"Stetna\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Suceava. Tehdy se uváděl coby majitel hospodářství. Náležel ke sněmovní pravici.\n\nPodle některých zdrojů patřil mezi tři bukovinské poslance rusínské (ukrajinské) národnosti. Podle jiné studie, ale byl i vzhledem k nízké úrovni vzdělání, národnostně spíše nevyhraněný. Nebyl (jako většina bukovinských poslanců) gramotný.\n"}
{"id": "1184140", "url": "https://cs.wikipedia.org/wiki?curid=1184140", "title": "Meilyr Jones", "text": "Meilyr Jones\n\nMeilyr Jones je velšský hudebník (multiinstrumentalista).\n\nByl dlouholetým členem skupiny Race Horses (původním názvem Radio Luxembourg), která v roce 2013 ukončila svou činnost. Rovněž spolupracoval s dalším Velšanem, Eurosem Childsem. Hrál na jeho albech \"Bore Da\", \"The Miracle Inn\" (obě vyšla roku 2007) a \"Summer Special\" (2012). Spolupráci s Childsem si zopakoval v roce 2012 na albu \"First Cousins\" projektu s názvem . Na nahrávce se dále podíleli Stephen Black a Aisha Orazbayeva. Rovněž přispěl na album \"Cyrk\" velšské zpěvačky Cate Le Bon, jež vyšlo roku 2012. K písni „“ byl natočen videoklip, na němž spolupracoval s režisérem Wilsem Wilsonem. V březnu 2016 vydal své první dlouhohrající sólové album nazvané \"2013\". Rovněž vystupoval při turné skupiny Neon Neon v rámci propagace jejího alba \"Praxis Makes Perfect\". Zpíval jak v angličtině, tak i ve velštině. Hraje na více nástrojů, včetně baskytary a různých klávesových nástrojů.\n\n\n\n"}
{"id": "1184150", "url": "https://cs.wikipedia.org/wiki?curid=1184150", "title": "Lukjan Kobylycja", "text": "Lukjan Kobylycja\n\nLukjan Kobylycja, cyrilicí Лук'ян Кобилиця, rumunsky Lukian Kobilita (1812 Putyla – 24. října 1851 Gura Humorului), byl rakouský selský vůdce a politik rusínské (ukrajinské) národnosti z Bukoviny, během revolučního roku 1848 poslanec Říšského sněmu.\n\nPocházel z rolnické rodiny. Od roku 1839 se veřejně angažoval. Po několik let podával selské stížnosti ke krajským i zemským (haličským) úřadům na chování velkostatkářů. V letech 1843–1844 vedl rolnické protesty, do kterých se zapojilo 22 vesnic. Zemědělci požadovali vlastnictví lesů a pastvin a podporu zakládání škol. Kobylycja byl po potlačení rebelie zatčen a uvězněn. Roku 1849 se uvádí jako Lukian Kobilica, majitel hospodářství v obci Ploska.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vyžnycja. Tehdy se uváděl coby majitel hospodářství. Náležel ke sněmovní levici.\n\nPatřil mezi tři bukovinské poslance rusínské (ukrajinské) národnosti. Jeho ukrajinská etnicita je uznávána i jinými autory, ovšem s tím, že vzhledem k nízké úrovni vzdělání byli bukovinští rolničtí poslanci národnostně relativně málo vyhranění. Kobylycja nebyl (jako většina bukovinských poslanců) gramotný. Nepodpořil zemskou petici (Landespetition), se kterou se někteří představitelé Bukoviny dostavili za císařem do Olomouce a žádali ho o obnovení zemské samosprávy a oddělení Bukoviny od Haliče. Zemskou petici totiž venkovské obyvatelstvo zčásti vnímalo jako projekt místní šlechty, mající omezit rolnické reformy. Pro ukrajinsky orientované obyvatelstvo navíc byla preferovanou variantou společná existence v rámci Haliče.\n\nV listopadu 1848 vypuklo na různých místech Bukoviny, Haliče a Zakarpatska rolnické povstání. Kobylycja se do povstání, které trvalo až do léta roku 1849, zapojil. Skončilo vojenským zásahem a represemi. Kobylycja byl v dubnu 1850 zatčen v Žabe a odeslán do Gura Humorului, kde zemřel na následky věznění.\n"}
{"id": "1184161", "url": "https://cs.wikipedia.org/wiki?curid=1184161", "title": "Nejvyšší dvorský sudí", "text": "Nejvyšší dvorský sudí\n\nNejvyšší dvorský sudí (latinsky \"summus iudex curiae\" nebo \"supremus iudex curiae regalis\", německy \"Oberster Hofrichter\", dříve také \"Obrist-Hofrichter\", obvykle uváděn jen jako \"dvorský sudí\") byl v pořadí sedmým nejvyšším zemským stavovským úředníkem Českého království. Předsedal dvorskému soudu, do jehož kompetencí spadala královská léna a do roku 1497 i agenda odúmrti a u kterého byly vedeny desky dvorské, později manské nebo lenní (\"tabulae curiae\", \"Hoflehentafel\"). Úřad byl zrušen Josefem II. v roce 1783. \n\nPůvodně se jednalo o královského úředníka, který je poprvé zmiňován v roce 1170 za vlády druhého českého krále Vladislava I. (vládl 1140–1172, král od 1158). Tento úředník zastupoval krále (knížete) v soudnictví v centrální rovině, musel mít odbornou právní kvalifikaci, proto byla tato pozice, podobně jako u kancléře (\"cancellarius ducis\"), stabilní z hlediska obsazování. Ve 30. letech 14. století za vlády Jana Lucemburského (vládl 1310–1346) vznikl dvorský soud, kterému předsedal dvorský sudí (poprvé v pramenech zmíněn roku 1337). Do jeho kompetence spadali přímí královi služebníci (např. rychtáři královských měst), především pak manské záležitosti a záležitosti těch církevních statků, které s králem pojila zakladatelská práva. Význam dvorského soudu vzrostl za Karla IV. (vládl 1346–1378), když se stal královským odvolacím soudem pro Falc a Lužici. Na konci 14. století některé jeho kompetence převzal komorní soud. V jagellonském období dvorský soud vyřizoval pouze lenní záležitosti a právo odúmrti, kterého se však Vladislav II. v roce 1497 vzdal. Mezi 12 nejvyšších zemských úředníků (\"beneficiarii supremi\") byl zařazen až jako poslední v roce 1549, kdy bylo přepracováno Vladislavské zřízení zemské. Mohl se jím stát pouze příslušník vyšší šlechty (pán) a obsadil sedmou příčku. Obnovené zřízení zemské (1627) funkci ponechalo jako čistě formální. V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Dvorský soud a s ním i úřad dvorského sudího byl zrušen dekretem z 14. dubna 1783 během josefínských reforem. Po jeho zrušení bylo vedení desek dvorských převedeno na Úřad nejvyššího lenního sudího (\"Hoflehenrichteramt\").\n\nPřestože byl v hierarchii úřad nejvyššího dvorského sudího výše než úřad karlštejnského purkrabí, karlštejnský purkrabí byl finančně ohodnocen lépe. V druhé dekádě 17. století dostávál Vilém Slavata z Chlumu a Košumberka za vykonávání úřadu karlštejnského purkrabí 8000 tolarů ročně, po svém povýšení jako nejvyšší dvorský sudí pobíral pouze 400 tolarů ročně. \n\nNa Moravě odpovídal nejvyšší dvorský sudí úřadu hofrychtéře.\n\n\n\nV Moravském markrabství se dvorští sudí označovali jako hofrychtéři.\n\n\n"}
{"id": "1184162", "url": "https://cs.wikipedia.org/wiki?curid=1184162", "title": "Vasyl Morhoč", "text": "Vasyl Morhoč\n\nVasyl Morhoč, cyrilicí Василь Моргоч, rumunsky Vasile Morgoci, byl rakouský politik z Bukoviny, během revolučního roku 1848 poslanec Říšského sněmu.\n\nRoku 1849 se uvádí jako Basilius Morgotz, majitel hospodářství v obci Kicman.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kicman. Tehdy se uváděl coby majitel hospodářství. Náležel ke sněmovní pravici.\n\nPatřil mezi tři bukovinské poslance rusínské (ukrajinské) národnosti. V jiném zdroji je označen za porusínštělého Rumuna. Ovšem jeho parlamentní kolega Miron Ciupercovici ho popisoval jako „\"Rusína, který neuměl ani slovo moldavsky\"“ („\"rus şi nici nu ştie nici o vorbă moldovenească\"“). Historik H. F. van Drunen upozorňuje, že vzhledem k nízké úrovni vzdělání byla většina bukovinských poslanců národnostně spíše nevyhraněná. Morhoč nebyl (jako většina poslanců z Bukoviny) gramotný. Nepodpořil zemskou petici (Landespetition), se kterou se někteří představitelé Bukoviny dostavili za císařem do Olomouce a žádali ho o obnovení zemské samosprávy a oddělení Bukoviny od Haliče. Zemskou petici totiž venkovské obyvatelstvo zčásti vnímalo jako projekt místní šlechty, mající omezit rolnické reformy.\n"}
{"id": "1184165", "url": "https://cs.wikipedia.org/wiki?curid=1184165", "title": "Břetislav Balatka", "text": "Břetislav Balatka\n\nBřetislav Balatka (* 11. ledna 1931, Benešov u Semil) je český fyzický geograf. Zabývá se geomorfologií území ČR, zejména studiem říčních teras. Podílel se i na zpracování fyzickogeografické regionalizace ČR.\n\n\"Absolvoval studium odborného zeměpisu na PřF UK v roce 1954. Poté nastoupil jako odborný pracovník do Geografického ústavu ČSAV, kde setrval téměř čtyři desítky let. Po zrušení ústavu v roce 1993 přešel jako celá řada dalších geografů z pražského pracoviště na Přírodovědeckou fakultu UK, kde až dosud působí na katedře Fyzické geografie a geoekologie.\"\n\n\n"}
{"id": "1184169", "url": "https://cs.wikipedia.org/wiki?curid=1184169", "title": "Matrix AB", "text": "Matrix AB\n\nMatrix AB je dokumentární film Víta Klusáka z roku 2015 natočený v rámci cyklu autorských dokumentů Český žurnál. \nDokumentární film zachycuje politika a podnikatele Andreje Babiše, kterého Vít Klusák s jeho svolením jeden rok sledoval během každodenního života nebo volební kampaně. Film obsahuje také vyjádření jeho obchodních partnerů, kritiků nebo členů Babišova hnutí ANO 2011. Dokument je ukončen záznamem, kde Babiš nespokojený s průběhem natáčení označí film jako „obrovský podraz“.\n\n"}
{"id": "1184170", "url": "https://cs.wikipedia.org/wiki?curid=1184170", "title": "Podpeč", "text": "Podpeč\n\nNázev Podpeč má více sídel ve Slovinsku:\n"}
{"id": "1184171", "url": "https://cs.wikipedia.org/wiki?curid=1184171", "title": "Vývoj evropské migrační krize v říjnu 2015", "text": "Vývoj evropské migrační krize v říjnu 2015\n\nV říjnu 2015 dosahoval proud migrantů mířících do Evropské unie v rámci takzvané evropské migrační krize vůbec největších rozměrů za celý rok 2015.\n\nDne 1. října šéf úřadu maďarského premiéra János Lázár uvedl, že pokud Chorvatsko není schopno dodržovat unijní předpisy a registrovat přicházející migranty, vyvolává tím pochyby o oprávněnosti chorvatského členství v Evropské unii i o jeho připravenosti na vstup do Schengenského prostoru. Rovněž oznámil, že byla dokončena stavba dvou úseků plotu na maďarsko-chorvatských hranicích o celkové délce 116 km.\n\nDne 3. října uvedla chorvatská vláda, že od počátku imigrační krize přišlo do Chorvatska již více než 100 000 migrantů. Téhož dne dopoledne musel být na několik hodin uzavřen Eurotunnel poté, co do něj v Calais vnikla asi stovka imigrantů. Dne 4. října uvedly německé úřady, že je možné, že do Německa v průběhu roku 2015 přijde až 1,5 mil. žadatelů o azyl. Dne 5. října schválila česká vláda vyslání 21 vojáků a ženijní techniky na střežení schengenské hranice do Maďarska, kde měli pobývat do 15. prosince. Probíhala také jednání mezi vysokými zástupci Turecka a Evropské unie o zastavení migrační krize, byla zmíněna i finanční pomoc Turecku na vypořádání se s náporem syrských uprchlíků. Někteří zástupci EU i jednotlivých členských států vyjádřili své obavy nad zhoršením migrační situace v Evropě kvůli zapojení Ruska do konfliktu v Sýrii, jehož údery mířily jak proti Islámskému státu, tak i proti ostatním odpůrcům vlády Bašára al-Asada, označovaným jako umírněná opozice. Dle agentury Frontex vstoupilo od začátku roku 2015 do konce září Evropy již 630 000 migrantů a množily se také násilnosti v německých azylových zařízeních ze strany imigrantů. Dne 9. října odletěla první skupina Eritrejců z Itálie do Švédska v rámci kvót na přerozdělování běženců. Od soboty 10. října se dočasně zvýšil počet policistů na česko-rakouských hranicích, a to z 200 na 720, v připravenosti posílit ochranu hranic bylo i několik stovek vojáků.\n\nV pondělí 12. října se v ČR otevřelo čtvrté detenční zařízení pro cizince nelegálně pobývající na českém území, a to v Drahonicích na Žatecku. Také byly prodlouženy německé kontroly na hranicích s Rakouskem minimálně do 1. listopadu. Dne 14. října začalo 21 českých vojáků v Maďarsku pomáhat se zvládáním migrační krize, k vyslání 50 policistů do Maďarska se rozhodlo také Slovensko. Úřad vysokého komisaře OSN pro uprchlíky uvedl, že ve Středozemním a Egejském moři utonulo letos při pokusu dostat se do Evropy již přes 3 000 migrantů. Dne 14. října se v Ankaře uskutečnila jednání mezi Tureckem a Evropskou unií, při kterých zástupci Turecka žádali o 3 miliardy eur (81 miliard Kč) na řešení migrační krize, zástupci EU s požadavkem souhlasili. Dne 15. října se konal summit EU k imigrační krizi, který dle Donalda Tuska potvrdil záměr společné ochrany vnější hranice Schengenu organizací s rozšířenějšími pravomocemi, než má organizace na ochranu vnějších hranic Frontex a vznik akčního plánu na zmírnění migračního toku ve spolupráci s Tureckem. Dne 16. října uvedla česká cizinecká policie, že v případě rozhodnutí o obnovení kontrol na hranicích je již připravena potřebná technika.\n\nMírně vyhrocená situace ve vzájemných vztazích mezi Maďarskem a Chorvatskem se uklidnila poté, co byl dne 8. října 2015 vrácen zabavený vlak chorvatských železnic, který měl s ozbrojenými chorvatskými policisty vpašovat uprchlíky na maďarské území.\n\nDne 16. října oznámil maďarský ministr zahraničí Péter Szijjártó, že od půlnoci z 16. na 17. října uzavře Maďarsko celou svojí hranici s Chorvatskem pro uprchlíky a migranty. Uvedl to se slovy, že hledání celoevropského řešení v rámci evropské spolupráce selhalo a Maďarsko tudíž musí přijmout adekvátní vnitrostátní opatření samo. Provoz na hraničních přechodech mezi oběma zeměmi měl podle původních informací probíhat beze změny, avšak s přísnějšími kontrolami. Uzavření hranice bylo oznámeno hned poté, co byl dokončen pohraniční plot od řeky Dunaje až po Drávu, kudy vede pozemní hranice mezi Chorvatskem a Maďarskem. Chorvatské bezpečnostní složky tuto situaci očekávaly, a připravovaly se na přesměrování balkánské trasy z Tovarniku a tábora Opatovac přes Čakovec, Macelj a Mursko Središće na území Slovinska. I přes veškeré přípravy se však slovinské železnice rozhodly 16. října večer přerušit železniční spojení s Chorvatskem. a vypravovat pro přeshraniční dopravu mimořádné autobusové spoje.\n\nDne 17. října začalo Chorvatsko odklánět imigranty do Slovinska, které pro tyto účely zřídilo koridor přes své území do Rakouska. Podle slovinských představitelů bylo schopno Slovinsko zvládnout až 5 000 běženců denně. Ti byli na chorvatsko-slovinské hranici registrováni a poté pokračovali dále na západ. Slovinský premiér Miro Cerar téhož dne uvedl, že na pomoc se zvládnutím migrační situace bude nasazena armáda, což se o několik dní později také stalo.\n\nVlivem uzavření chorvatsko-maďarské hranice se přesunula balkánská migrační trasa do Slovinska. To po několika dnech od maďarského uzavření hranice téměř přestalo situaci zvládat, jelikož každý den od poloviny října přicházelo do Slovinska přes 8 000 migrantů, kteří dále pokračovali do Rakouska. Zatímco ještě 16. října souhlasila slovinská vláda se zřízením koridoru pro imigranty přes své území, poté, co se ukázalo, jaké problémy s sebou průchod migrantů přináší, začala ostře kritizovat Chorvatsko, které přemisťovalo migranty od srbsko-chorvatské hranice k chorvatsko-slovinské hranici s cílem dostat je co nejrychleji ze svého území. Během víkendu 24.- 25. října dorazilo do Slovinska 25 000 migrantů, z toho 25. října jich bylo 15 000, což bylo nejvíce od přesunutí balkánské migrační trasy právě do Slovinska. Slovinský premiér Miro Cerar vyzval Evropskou unii k okamžité pomoci a řekl, že v případě pokračování situace by podle něj hrozil za několik týdnů rozpad EU.\n\nDne 25. října se uskutečnilo jednání mezi některými zeměmi EU, které jsou zasaženy migrační krizí. K jednání byly přizvány i státy Balkánu. Jedním z jeho závěrů byla odhodlanost politických představitelů balkánských zemí uzavřít hranice se svými jižními sousedy (Albánií a Řeckem) v případě, přestane-li Německo přijímat uprchlíky. Srbský premiér Aleksandar Vučić však odmítl budovat bariéru na jižní hranici Srbska s Makedonií. Souhlasil však s tím, že by Srbsko mohlo dobrovolně přijmout určitou část uprchlíků, a to i přesto, že sama země není členem EU. I přesto však někteří balkánští političtí představitelé, například bulharský premiér Bojko Borisov, označili summit za ztrátu času. Dne 28. října slovinský premiér Miro Cerar oznámil záměr na výstavbu plotu na hranici s Chorvatskem a v listopadu také Slovinsko začalo s výstavbou plotu.\n\nDne 18. října 2015 oznámil český ministr vnitra Milan Chovanec, že počet migrantů procházejících přes české území v posledních týdnech klesl, zejm. kvůli faktu, že je poměrně velká pravděpodobnost, že budou při průjezdu Českem zadrženi. Dne 20. října OSN uvedla, že do Řecka připlulo z Turecka od počátku roku již přes 500 000 lidí. Problémy s nelegálním překračováním hranice má i Norsko, kam se přes společnou rusko-norskou hranici dostalo od ledna do října 2015 již přes 1 500 migrantů. Dne 21. října německá policie uvedla, že za první tři čtvrtletí roku 2015 spáchali extremisté již 461 útoků na ubytovny pro imigranty. Téhož dne oznámilo Chorvatsko, že od počátku migrační krize prošlo touto zemí již 217 000 osob. Maďarský premiér Viktor Orbán kritizoval Evropskou unii za nečinnost a média za to, že publikují téměř výhradně snímky žen a dětí, zatímco přes 70 procent všech imigrantů jsou muži. Od 18. do 22. října připlulo do Řecka 48 000 migrantů, což bylo za takto krátké období nejvíce v průběhu roku 2015. Mezi příčinami tohoto vzestupu bývalo uváděno blížící se zimní období, během kterého je kvůli nízkým teplotám a rozbouřenému moři obtížnější proniknout nelegálně do Evropy, a také otevřený přístup k migrantům ze strany německé kancléřky Angely Merkelové, který vyvolal nevoli i mezi některými bavorskými politiky.\n\nDne 24. října oznámil francouzský ministr vnitra Bernard Cazeneuve, že počet migrantů ve stanovém táboře v Calais již překročil hranici 6 000 osob, což bylo dáno především přísnějšími bezpečnostními opatřeními v okolí terminálu v Calais, kudy se migranti vlaky dostávali nelegálně do Velké Británie. V Německu začaly téhož dne platit přísnější azylové zákony, které mj. stanovily seznam tzv. bezpečných zemí, kam je možné migranty rychleji vracet. Dne 26. října premiér Řecka, které je většinou prvním státem, kde migranti vstoupí na území EU, Alexis Tsipras slíbil, že zajistí kapacitu pro ubytování 50 000 běženců, ale očekává, že veškeré náklady ponese Evropská unie, příp. OSN. Německo také rozhodlo o dalším prodloužení hraničních kontrol, a to minimálně do 13. listopadu. Dne 29. října odjelo 50 policistů do Maďarska, kde měli minimálně po dobu jednoho měsíce pomáhat střežit vnější schengenskou hranici. Téhož dne byly v Rakousku oznámeny plány na vybudování plotu na hranici se Slovinskem, které mají pomoci kontrolovat tok tisíců migrantů, přicházejících do země každým dnem. Rakouský kancléř Werner Faymann tento plán upřesnil s vysvětlením, že se bude jednat jen o \"stavební úpravy\", které pomohou dostat proud migrantů pod kontrolu. Šéf úřadu maďarského premiéra János Lázár sdělil, že Maďarsko nebude přijímat žádné imigranty, kteří čekají na deportaci v jiných státech EU, jelikož mají být vraceni do prvního státu, ve kterém vstoupili do Schengenského prostoru, a tím je v drtivé většině případů Řecko.\n\nDne 30. října oznámil německý nejvyšší soud, že již obdržel přes 400 trestních oznámení na kancléřku Angelu Merkelovou, ve kterých autoři těchto oznámení obviňují Merkelovou z vlastizrady kvůli jejímu vstřícnému postoji k přijímání běženců. Ani v závěru října počet imigrantů připlouvajících do Řecka neklesá, dne 30. října se jich sem tímto způsobem dostalo 8 700, dalších až 150 běženců se utopilo a tisíce dalších migrantů proudí i z Rakouska do Německa. Také Slovinsko se potýkalo s vážnými problémy souvisejícími s migrační krizí, do země přicházelo přes 8 000 migrantů každý den. Dne 31. října německá vláda oficiálně uvedla, že v roce 2015 očekává příchod 1 000 000 migrantů, neoficiálně se ale mluvilo až o 1 500 000 lidech. Evropská unie také rozhodla o navýšení humanitární pomoci do uprchlických táborů v Jordánsku, odkud také přichází část běženců, o dalších 28 mld. Eur (přes 750 mil. Kč); záměr poskytnout Jordánsku humanitární pomoc v hodnotě 100 mil. Kč v roce 2016 již dříve oznámila česká vláda. \n\nZa říjen 2015 do Evropy připlulo po moři dle agentury Frontex 218 000 migrantů, podle OSN dokonce 221 500 běženců, což je více než za celý rok 2014. Drtivá většina z nich, asi 190 000 běženců, vstoupilo do EU přes Řecko balkánskou trasou.\n\n"}
{"id": "1184175", "url": "https://cs.wikipedia.org/wiki?curid=1184175", "title": "Aritz Aduriz", "text": "Aritz Aduriz\n\nAritz Aduriz Zubeldia (* 11. února 1981, San Sebastián, Baskicko, Španělsko) je španělský fotbalový útočník a reprezentant, od roku 2012 hráč klubu Athletic Bilbao.\n\n3. listopadu 2016 vytvořil v dresu španělského klubu Athletic Bilbao rekord Evropské ligy UEFA v počtu nastřílených branek jedním hráčem během utkání, v zápase základní skupiny ročníku 2016/17 proti belgickému mužstvu KRC Genk skóroval pětkrát (výhra 5:3).\n\nAntiguoko Kirol Elkartea\n\nV A-mužstvu Španělska přezdívaném \"La Furia Roja\" debutoval 8. 10. 2010 v kvalifikačním zápase v Salamance proti reprezentaci Litvy (výhra 3:1). K dalšímu utkání v národním dresu nastoupil až 24. 3. 2016 (tedy po cca pěti a půl letech) v přípravném zápase proti Itálii, kde vyrovnával na konečných 1:1.\n\nTrenér Vicente del Bosque jej nominoval na EURO 2016 ve Francii, kde byli Španělé vyřazeni v osmifinále Itálií po porážce 0:2. Aduriz nastoupil ve třech zápasech svého mužstva ze čtyř na šampionátu – v základní skupině D proti ČR (výhra 1:0) a Chorvatsku (prohra 1:2) a v osmifinále.\n\n"}
{"id": "1184177", "url": "https://cs.wikipedia.org/wiki?curid=1184177", "title": "Římskokatolická farnost Hůrky", "text": "Římskokatolická farnost Hůrky\n\nŘímskokatolická farnost Hůrky je územním společenstvím římských katolíků v rámci jindřichohradeckého vikariátu českobudějovické diecéze.\n\nHůrky vznikly jako hornická osada v roce 1634. Roku 1768 byla v místě zřízena lokální duchovní správa. Ta byla v roce 1781 povýšena na samostatnou farnost. Původní kaple byla začátkem 19. století zbořena a v letech 1814–1816 byl vystavěn farní kostel sv. Jakuba Staršího v empírovém stylu. Ve 20. století přestal být do farnosti ustanovován sídelní duchovní správce.\n\nFarnost je administrována z Nové Bystřice.\n\n"}
{"id": "1184179", "url": "https://cs.wikipedia.org/wiki?curid=1184179", "title": "Anton Kral", "text": "Anton Kral\n\nAnton Kral (13. listopadu 1801 Vídeň – 25. května 1882 Währing) byl rakouský pedagog a politik německé národnosti, působící v Bukovině a na Moravě, během revolučního roku 1848 poslanec Říšského sněmu.\n\nNarodil se roku 1801 ve Vídni. Absolvoval Schottengymnasium a filozofická a právnická studia ve Vídni. Od roku 1825 byl gramatikálním učitelem v Černovicích, kde roku 1836 postoupil na pozici učitele humanitních předmětů (Humanitätslehrer), roku 1844 na post prefekta a roku 1849 ředitele zdejšího gymnázia. Roku 1849 se uvádí jako Anton Kral, gymnaziální prefekt v Černovicích. Působil jako ředitel státního gymnázia. Byl i publicisticky činný. Napsal mj. vlastivědnou studii \"Skizze des Herzogthums Bukowina\".\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Černovice. Tehdy se uváděl coby gymnaziální prefekt. Náležel ke sněmovní levici. Byl jediným poslancem z Bukoviny, který byl německé národnosti, a jedním ze tří bukovinských poslanců, kteří byli gramotní. Zastával liberální politickou orientaci. Podporoval tzv. zemskou petici (Landespetition), se kterou se někteří představitelé Bukoviny dostavili za císařem do Olomouce. V ní ho žádali o obnovení zemské samosprávy a oddělení Bukoviny od Haliče. Zemskou petici ale většina ostatních lokalních poslanců i velká část venkovského obyvatelstva odmítala, protože ji vnímali jako projekt místní šlechty a městských elit, mající za cíl omezit rolnické reformy. Na plénu sněmu vystoupil jen jednou a podpořil liberální pojetí základních občanských práv jako svoboda náboženství a rovnoprávnost jednotlivých církví.\n\nPozději změnil své působiště a odešel na Moravu, do Brna. Tam odešel na vlastní žádost roku 1850. Podle jiného zdroje byl do Brna přeložen až roku 1851. Roku 1851 byl jmenován ředitelem tamního gymnázia. Nejprve byl prozatímním ředitelem a v roce 1853 byl ustanoven řádným ředitelem c. k. gymnázia v Brně. V květnu 1856 byl stále v této funkci a obdržel tehdy Zlatý záslužný kříž s korunou. Počátkem roku 1857 byl povýšen na školního radu a zároveň se stal inspektorem gymnázií na Moravě. Roku 1860 odešel do penze. Roku 1867 je zmiňován coby ředitel spolku \"Střední škola\" ve Vídni.\n\nZemřel ve Währingu u Vídně v květnu 1882 ve věku 80 let. Byl tehdy uváděn jako penzionovaný c. k. školní rada.\n"}
{"id": "1184181", "url": "https://cs.wikipedia.org/wiki?curid=1184181", "title": "USS Triton (SSRN-586)", "text": "USS Triton (SSRN-586)\n\nUSS \"Triton\" (SSRN-586) byla radarová jaderná ponorka námořnictva Spojených států amerických z doby studené války. Její konstrukce byla optimalizována pro rychlou plavbu na hladině, přičemž ponorka měla stačit svazům letadlových lodí, které by varovala před leteckým útokem. V operační službě byla v letech 1959–1969. \"Triton\" měla být první ze série jaderných radarových ponorek, tato koncepce se však neosvědčila (úspěšnější byly roku 1958 zařazené palubní letouny včasné výstrahy Grumman E-1 Tracer) a ponorka byla roku 1961 reklasifikována na útočnou (SSN-586). Nepraktické velké plavidlo s vysokými provoznými náklady bylo vyřazeno už roku 1969.\n\nVe své době se jednalo o největší ponorku na světě. Měla také primát nejdelší americké ponorky (až v 80. letech ji překonala raketonosná třída \"Ohio\"). Jako první americká ponorka měla tři paluby. \"Triton\" byl také první ponorkou, která obeplula zeměkouli pod hladinou bez vynoření. Byla to poslední americká ponorka, která měla dva lodní šrouby a záďové torpédomety.\n\nStavbu ponorky provedla loděnice Electric Boat Division společnosti General Dynamics v Grotonu ve státě Connecticut. Stavba byla zahájena 29. května 1956, trup byl na vodu spuštěn 19. srpna 1958 a hotová ponorka byla uvedena do služby 10. listopadu 1959.\n\nPonorka na věži nesla zatahovatelný vyhledávací radar BPS-2, aktivní sonar BSQ-4 a pasivní sonar BQR-2. Byla vyzbrojena šesti 533mm torpédomety (čtyřmi na přídi a dvěma na zádi). Systém řízení palby byl typu Mk 101. Pohonný systém tvořily dva reaktory S4G a dvě turbíny, pohánějící dva pětilisté lodní šrouby. Pohonný systém měl na šroubu výkon 34 000 hp. Nejvyšší rychlost dosahovala 25 uzlů na hladině a 22 uzlů pod hladinou.\n\n\"Triton\" byl první ponorkou, která obeplula zeměkouli pod hladinou bez vynoření. Stalo se tak od 16. února 1960 do 10. května 1960 v rámci operace Sandblast. Ponorka pod hladinou urazila 41 500 námořních mil. Po úspěšném dokončení mise byly ponorka a její posádka oceněny prezidentskou citací Dwighta D. Eisenhowera.\n\nDne 1. března 1961 byl \"Triton\" reklasifikován na útočnou ponorku. V letech 1962–1964 prošel modernizací a výměnou paliva. Do roku 1967 byl vlajkovou lodí atlantických ponorkových sil (COMSUBLANT).\n\nPonorka byla ze služby vyřazena 3. května 1969 na námořní základně New London ve státě Connecticut. Stala se tak první americkou jadernou ponorkou vyřazenou ze služby. Poté se nacházela v rezervě. Z námořního registru byla vymazána 30. dubna 1986. Poté byla odtažena na základnu Puget Sound Naval Shipyard v Bremertonu ve státě Washington, kde čekala na recyklaci. Likvidace ponorky byla dokončena v roce 2009. Oddělená velitelská věž ponorky byla umístěna v USS Triton Submarine Memorial Park v North Richlandu ve státě Washington.\n"}
{"id": "1184182", "url": "https://cs.wikipedia.org/wiki?curid=1184182", "title": "Bare Wires", "text": "Bare Wires\n\nBare Wires je studiové album skupiny John Mayall's Bluesbreakers, na kterém hrál na kytaru Mick Taylor. Album bylo vydáno v roce 1968 na značce Decca Records. Toto album bylo posledním studiovým albem Johna Mayalla, které neslo jméno skupiny \"Bluesbreakers\". Album bylo též prvním Mayallovým albem, které se umístilo na 59. pozici v žebříčku americké hitparády \"Billboard\" 200.\n\nNa předchozím albu Bluesbreakers \"Crusade\" hrál kytarista Peter Green, který odešel založit Fleetwood Mac a byl nahrazen Mickem Taylorem. Na albu \"Bare Wires\" již nehrál Andy Fraser, který se později připojil ke skupině Free, byl zde nahrazen Tony Reevesem, zatímco bubeník Keef Hartley byl nahrazen Jonem Hisemanem.\n\nna skladbách 1 - 7 a 10 - 13:\n\n"}
{"id": "1184183", "url": "https://cs.wikipedia.org/wiki?curid=1184183", "title": "Roberto Soldado", "text": "Roberto Soldado\n\nRoberto Soldado Rillo (* , Valencie, Španělsko) je španělský fotbalový útočník a bývalý reprezentant, od roku 2015 hráč klubu Villarreal CF. Mimo Španělsko působil na klubové úrovni v Anglii.\n\n\nNastupoval za španělské mládežnické reprezentace včetně týmu do 21 let.\n\nV A-mužstvu Španělska přezdívaném \"La Furia Roja\" debutoval 2. 6. 2007 v kvalifikačním zápase v Rize proti domácí reprezentaci Lotyšska (výhra 2:0). Zúčastnil se Konfederačního poháru FIFA 2013, kde Španělé podlehli ve finále domácí Brazílii 0:3. Soldado na turnaji jedenkrát skóroval (v utkání základní skupiny vstřelil vítězný gól proti Uruguayi).\nCelkem odehrál v letech 2007–2013 za španělský národní tým 12 zápasů a nastřílel 7 branek.\n\n"}
{"id": "1184184", "url": "https://cs.wikipedia.org/wiki?curid=1184184", "title": "Vasyl Harmatij", "text": "Vasyl Harmatij\n\nVasyl Harmatij, ukrajinskou cyrilicí Василь Гарматій (1810 nebo 1813 Lučka – 1900 nebo 21. ledna 1901 Lučka), byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Basil Harmacy, majitel hospodářství v obci Lučka (Luczka).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Mykulynci. Tehdy se uváděl coby majitel hospodářství. Náležel ke sněmovní pravici.\n\nV politice byl aktivní i v 2. polovině 19. století. Patřil mezi zakladatele radikálního hnutí v ukrajinské politice. Byl členem vedení Ukrajinské radikální strany.\n\nJeho syny byli pedagog a etnograf Luka Harmatij (1866–1925) a Mychajlo Harmatij (zabit roku 1939 Sověty). Oba byli rovněž aktivní v Ukrajinské radikální straně. Další syn Hryhorij Harmatij (1872–1930) byl lékařem.\n"}
{"id": "1184187", "url": "https://cs.wikipedia.org/wiki?curid=1184187", "title": "Włodzimierz Mandl", "text": "Włodzimierz Mandl\n\nWłodzimierz Mandl, ukrajinskou cyrilicí Володимир Мандль, \"Volodymyr Mandl\" (1820 Tarnopol – 5. května 1886 Tarnopol), byl rakouský politik z Haliče, během revolučního roku 1848 poslanec Říšského sněmu, později starosta Tarnopolu.\n\nV roce 1829 absolvoval jezuitské kolegium v Tarnopolu. Byl městským poštmistrem a v letech 1855–1868 zastával funkci starosty Tarnopolu. Inicioval založení městského parku. Měl titul Doktora práv. Byl mu udělen Zlatý záslužný kříž.\n\nBěhem revolučního roku 1848 se zapojil do veřejného dění. V doplňovacích volbách v lednu 1849 byl zvolen na ústavodárný Říšský sněm poté, co rezignoval poslanec Jan Fedorowicz. Do parlamentu nastoupil v únoru 1849. Zastupoval volební obvod Tarnopol. Tehdy se uváděl coby poštmistr. Na sněmu setrval jen krátce, protože v březnu 1849 vláda nechala parlament rozpustit.\n\nPo obnovení ústavního systému vlády mu několikrát nabízena kandidatura na poslance, ale kvůli zkušenostem z roku 1849 prý tuto nabídku vždy odmítl.\n\nZemřel v květnu 1886.\n"}
{"id": "1184193", "url": "https://cs.wikipedia.org/wiki?curid=1184193", "title": "The Virgin Tour", "text": "The Virgin Tour\n\nThe Virgin Tour bylo debutové koncertní turné americké zpěvačky a skladatelky Madonny, propagující její první dvě studiová alba \"Madonna\" (1983) a \"Like a Virgin\" (1984). Ačkoli bylo původně plánováno pro mezinárodní koncertní pódia, nakonec došlo jen k severoamerickým vystoupením ve Spojených státech a Kanadě. Záměr jeho uskutečnění oficiálně oznámilo vydatelství Warner Bros. Records 15. března 1985, kdy započaly produkční přípravy. Režisérem se stal její spolupracovník a hudební producent Patrick Leonard, i přes počáteční odmítnutí pro vyčerpání z předešlé práce. Záměrem umělkyně byla reflexe vlastní osobnosti. Na kostýmní stránce spolupracovala s návrhářem Maripolem. V rolích předskokanů se představila newyorská rocková formace Beastie Boys.\n\nPódium mělo směrem k publiku trojúhelníkový tvar a dozadu sestávalo z ramp a schodišť. Čtyři velké projekční plochy lemovaly do tří stran vnější obvod pódia, nad nímž byla zavěšena světelná aparatura. Koncertní šňůra odstartovala 10. dubna 1985 v Seattlu a po čtyřiceti vystoupeních byla zakončena 11. června téhož roku v newyorské Madison Square Garden. Energicky pohybující se Madonna interpretovala skladby v choreografii se dvěma tanečníky. Show uzavřela v bílých svatebních šatech za zpěvu písní „Like a Virgin“ a „Material Girl“.\n\nKomerčně úspěšné turné obdrželo smíšené recenze od kritiků. Po oznámení koncertů byly vstupenky téměř ihned vyprodány. Celkový výdělek byl po skončení uveden ve výši 5 milionů amerických dolarů. \"Billboard\" Boxscore zveřejnil částku 3,3 milionu dolarů. Newyorský obchodní dům Macy's v reakci na show zaplavili zákazníci, kteří kupovali zboží, v němž umělkyně vystupovala – naušnice s krucifixem či bezprstové rukavice.\n\nV roce 1985 došlo k vydání dokumentu \"Madonna Live: The Virgin Tour\" na kazetách VHS z detroitské zastávky show. Skladby „Angel“, „Borderline“ a „Burning Up“ v něm chyběly. Certifikace RIAA videonahrávce udělila zlatou desku za více než 50 000 prodaných kopií. Záznam se stal nejlépe prodávanou hudební videokazetou roku 1986 a v hitparádě \"Billboardu\" nejlepších hudebních videokazet figuroval celkem 65 týdnů, s vrcholem na 11. místě. RIAA mu poté udělila dvě platiny za prodej více než 200 000 nahrávek.\n\n\n\n"}
{"id": "1184196", "url": "https://cs.wikipedia.org/wiki?curid=1184196", "title": "Čertův potok", "text": "Čertův potok\n\nNázev Čertův potok má více vodních toků:\n\n\n"}
{"id": "1184197", "url": "https://cs.wikipedia.org/wiki?curid=1184197", "title": "Letiště Rostov na Donu", "text": "Letiště Rostov na Donu\n\nLetiště Rostov na Donu ( – \"Aeroport Rostov-na-Donu\", IATA: ROV, ICAO: URRR) je letiště ležící devět kilometrů východně od centra Rostova na Donu na jihozápadě Ruské federace.\n\nLetiště vzniklo v roce 1925, mezinárodním letištěm je od roku 1986 a v roce 2014 jím prošlo 2,3 miliónu cestujících.\n\n\n"}
{"id": "1184199", "url": "https://cs.wikipedia.org/wiki?curid=1184199", "title": "Pia Kjærsgaardová", "text": "Pia Kjærsgaardová\n\nPia Kjærsgaardová (\"Pia Merete Kjærsgaard\", * 23. února 1947 Kodaň) je dánská politička za Dánskou lidovou stranu, od roku 2015 předsedkyně dánského parlamentu.\n\nS politikou začala Kjærsgaardová v Pokrokové straně v roce 1979, za kterou se dostala v roce 1984 do dánského parlamentu, kde zůstala do roku 1995. V roce 1995 ze strany odešla a spoluzaložila Dánskou lidovou stranu, jejíž se stala předsedkyní a tou zůstala do roku 2012, kdy ji nahradil Kristian Thulesen Dahl. I za tuto stranu byla dále volena do dánského parlamentu. Po úspěchu strany ve volbách v roce 2015, kdy strana skončila druhá, byla zvolena předsedkyní dánského parlamentu.\n\nJejími výraznými politickými postoji jsou odpor k euru, k multikulturalismu a zejména k imigraci.\n"}
{"id": "1184204", "url": "https://cs.wikipedia.org/wiki?curid=1184204", "title": "Alexander Bílek", "text": "Alexander Bílek\n\nAlexander Bílek (20. ledna 1941, Drážďany, Německo – 20. dubna 2017 Praha) byl československý atlet-chodec na 20 a 50 km. V letech 1960 až 1972 patřil k nejlepším chodcům na světě.\n\nMistrem Československa v chůzi na 20 a 50 km se stal celkem třináctkrát, z toho desetkrát na 20 km a třikrát na 50 km. Mistrem České republiky v chůzi na 20 a 50 km se stal celkem sedmkrát, z toho čtyřikrát na 20 km a třikrát na trati 50 km. V době své závodní činnosti dosáhl mnoha československých rekordů nebo československých výkonů.\n\n\n\n\n\nČtyřikrát startoval na Mistrovství Evropy v atletice:\n\nV letech 1960–1971 reprezentoval celkem v osmi mezistátních utkáních, např. Anglie, Francie, Německo, Bulharsko, Rumunsko, Polsko ad.\n\nV roce 1973 byl oceněn ČSTV čestným titulem „Zasloužilý mistr sportu“ za vynikající sportovní výkony a mimořádné úspěchy, kterými proslavil československou tělesnou výchovu. \n"}
{"id": "1184210", "url": "https://cs.wikipedia.org/wiki?curid=1184210", "title": "Římskokatolická farnost Roseč", "text": "Římskokatolická farnost Roseč\n\nŘímskokatolická farnost Roseč je územním společenstvím římských katolíků v rámci jindřichohradeckého vikariátu českobudějovické diecéze.\n\nFarnost založena v roce 1785 při původně renesančním kostele ze 16. století. Kostel byl následně rozšiřován v 19. století. Ve 20. století přestal být do farnosti ustanovován sídelní duchovní správce.\n\nFarnost je administrována z Jindřichova Hradce.\n\n"}
{"id": "1184212", "url": "https://cs.wikipedia.org/wiki?curid=1184212", "title": "Čong Hjon", "text": "Čong Hjon\n\nČong Hjon, , (* 19. května 1996 Suwon) je jihokorejský profesionální tenista a první Jihokorejec ve čtvrtfinále i semifinále grandslamu. Ve své dosavadní kariéře na okruhu ATP World Tour nevyhrál žádný turnaj. Získal však trofej z debutového ročníku milánského Next Generation ATP Finals 2017 pro hráče do 21 let. Na challengerech ATP a okruhu Futures získal dvanáct titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v dubnu 2018 na 19. místě a ve čtyřhře pak v dubnu 2017 na 187. místě. Na kombinovaném juniorském žebříčku ITF nejvýše figuroval v lednu 2013, kdy mu patřila 7. příčka. Trénuje ho Čung Sukjin.\n\nV jihokorejském daviscupovém týmu debutoval v roce 2014 semifinálem 1. skupiny asijsko-oceánské zóny proti Indii, v němž prohrál dvouhru se Somdevem Devvarmanem. Indové zvítězili 3:1 na zápasy. Do roku 2019 v soutěži nastoupil k sedmi mezistátním utkáním s bilancí 10–2 ve dvouhře a 0–2 ve čtyřhře.\n\nJižní Koreu reprezentoval na Asijských hrách 2014 v Inčchonu, kde s Limem Yong-kyu vybojoval zlatou medaili ze soutěže mužské čtyřhry. Další dva zlaté kovy přidal z Letní univerziády 2015 v jihokorejském Kwangdžu, když triumfoval ve dvouhře a stal se i členem vítězného týmu. Stříbrnou medaili doplnil ve čtyřhře po boku krajana Nam Ji-sunga.\n\nZa žebříčkový posun o více než 120 míst během sezóny 2015, jíž zakončil na 51. příčce klasifikace ATP, jej Asociace tenisových profesionálů vyhlásila hráčem s největším zlepšením.\nNa juniorce Wimbledonu 2013 se probojoval do finále, když ve třetím kole přehrál nejvýše nasazeného Australana Nicka Kyrgiose a ve čtvrtfinále Chorvata Bornu Ćoriće. V závěrečném zápasu soutěže odešel poražen od italské turnajové šestky Gianluigiho Quinziho po nezvládnutých koncovkách obou sad.\n\nV rámci hlavních soutěží challengerů debutoval v říjnu 2012, když na soulský turnaj obdržel divokou kartu. Ve druhém kole podlehl Tchajwanci Jimmy Wangovi, na něhož uhrál tři gamy. Premiérový titul v této úrovni si odvezl ze srpnového Chang-Sat Bangkok Open 2014, kde ve finále přehrál australského hráče Jordana Thompsona ve dvou setech. Průnik mezi sto nejlepších tenistů zaznamenal 27. dubna 2015, když mu na žebříčku ATP patřila 88. příčka, na níž se posunul ze 107. pozice. Do elitní padesátky klasifikace pak poprvé nahlédl 14. srpna 2017, kdy figuroval na 49. místě.\n\nVe dvouhře okruhu ATP World Tour debutoval na zářijovém Proton Malaysian Open 2013 v Kuala Lumpuru po obdržení divoké karty od organizátorů. V prvním kole nestačil na Argentince Federica Delbonise. Premiérový kariérní vyhraný zápas v této úrovni dosáhl během debutového startu v sérii ATP Masters, když opět získal divokou kartu na Miami Open 2015 v Key Byscaine, kde na úvod vyřadil Španěla Marcela Granollerse po třísetovém průběhu. Ve druhé fázi jej však zastavil osmý nasazený Tomáš Berdych.\nDo finále postoupil na listopadovém debutovém ročníku Next Generation ATP Finals 2017 pro hráče do 21 let, když postoupil ze základní skupiny po výhrách nad nejvýše nasazeným Rusem Andrejem Rubljovem, Kanaďanem Denisem Shapovalovem a na divokou kartu startujícím Italem Gianluigim Quinzim. V semifinále zdolal ruského tenistu Daniila Medveděva, aby v rozhodujícím závěrečném duelu zopakoval vítězství nad Rubljovem. Turnaj se odehrával ve formátu Fast4 tenisu bez bodového ohodnocení.\n\nDebut v hlavní soutěži nejvyšší grandslamové kategorie zaznamenal ve mužském singlu Wimbledonu 2015. V úvodním kole však prohrál pětisetovou bitvu s francouzským kvalifikantem Pierrem-Huguesem Herbertem až poměrem gamů 8–10 v rozhodující sadě.\n\nV letní části roku 2016 chyběl na okruhu čtyři měsíce pro břišní zranění. Během kariéry porazil světové třináctky, poprvé Belgičana Davida Goffina ve druhém kole montréalského Rogers Cupu a poté v úvodním klání Shanghai Rolex Masters 2017 Španěla Roberta Bautistu Aguta.\n\nVe dvaceti jedna letech přijel na lednové Australian Open 2018 jako 59. hráč žebříčku. Po výhrách nad turnajovou dvaatřicítkou Mischou Zverevem a Rusem Daniilem Medveděvem, vyřadil ve třetí fázi německou světovou čtyřku Alexandra Zvereva po pětisetové bitvě. V závěrečné sadě přitom soupeři uštědřil „kanára“. Stal se tak prvním Jihokorejcem v osmifinále Australian Open. V něm pak za 3.21 hodin přešel nad šestinásobným vítězem turnaje a čtrnáctým nasazeným Novakem Djokovićem, jenž se vracel k tenisu po dlouhodobém zranění. Čong se tak stal historicky prvním jihokorejským tenistou ve čtvrtfinále Grand Slamu. Po vyřazení překvapení turnaje, Američana Tennyse Sandgrena, jej mezi poslední čtveřicí hráčů zastavil druhý muž žebříčku a obhájce titulu, Švýcar Roger Federer. Ve druhé sadě Čong zápas skrečoval. Březnový masters BNP Paribas Open 2018 v Indian Wells znamenal čtvrtfinálovou účast, když opět dohrál na raketě Federera.\n\n"}
{"id": "1184215", "url": "https://cs.wikipedia.org/wiki?curid=1184215", "title": "Benedikt Peňalosa y Mondragon", "text": "Benedikt Peňalosa y Mondragon\n\nDom Benedikt Peñalosa y Mondragon, OSB († 11. srpna 1646) byl španělský římskokatolický duchovní, člen benediktinského řádu v Montserratské kongregaci. V letech 1637–1646 byl opatem Emauzského kláštera v Praze. Jím začala éra \"černých Španělů\" v Emauzích, trvající až do 19. století.\n\nBenedikt získal v roce 1614 doktorát z teologie a v roce 1631 přišel do Prahy. Po šesti letech jej císař Ferdinand III. prosadil do funkce opata v Emauzském klášteře. Spolu s Benediktem Peňalosou do Emauz přišla komunita \"černých Španělů\" – mnichů Montserratské kongregace benediktinského řádu. Dosavadní zkomírající český konvent přešel do kláštera při kostele sv. Mikuláše poblíž Staroměstského náměstí.\n\nBenedikt Peñalosa přijal 1. června 1637 opatskou benedikci z rukou kardinála Harracha v chrámu sv. Víta. Pod jeho vedením se Emauzský klášter pozvolna pozvedl z dřívější stagnace. Opat Benedikt zemřel 11. srpna 1646.\n\n"}
{"id": "1184220", "url": "https://cs.wikipedia.org/wiki?curid=1184220", "title": "Škoda Elektra", "text": "Škoda Elektra\n\nŠkoda Elektra je obchodní jméno používané společností Škoda Transportation pro následující typy tramvají:\n"}
{"id": "1184226", "url": "https://cs.wikipedia.org/wiki?curid=1184226", "title": "Leliv", "text": "Leliv\n\nLeliv () byla vesnice na severu Ukrajiny v Ivankivském rajóně poblíž města Černobyl. Leží v uzavřené Černobylské zóně, asi 3 km od Černobylu, 10 km od Jaderné elektrárny Černobyl a 13 km od města Pripjať. Do roku 1986 náležela Černobylskému rajónu, po výbuchu jaderné elektrárny Černobyl byla opuštěna a zlikvidována.\n"}
{"id": "1184227", "url": "https://cs.wikipedia.org/wiki?curid=1184227", "title": "Hryhorij Šaškevyč", "text": "Hryhorij Šaškevyč\n\nHryhorij Šaškevyč, ukrajinskou cyrilicí Григорій Шашкевич, polsky Grze­gorz Szaszkiewicz (24. ledna 1809 Susolivka – 18. května 1888 Přemyšl nebo Lvov), byl rakouský řeckokatolický duchovní, pedagog, jazykovědec a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nStudoval bohosloví na Lvovské univerzitě, roku 1831 absolvoval řeckokatolický seminář. Roku 1835 nastoupil coby duchovní do obce Uhryniv, kde setrval až do roku 1848. Roku 1849 se uvádí jako Gregor Szaszkiewicz, řeckokatolický farář v obci Uhryniv (Uhrynow).\n\nBěhem revolučního roku 1848 se zapojil do veřejného dění. V roce 1848 se stal předsedou krajské ruské rady v Stanislavově, která byla pobočkou Hlavní ruské rady ve Lvově. Ve volbách roku 1848 byl zvolen i na ústavodárný Říšský sněm. Zastupoval volební obvod Monastyryska. Tehdy se uváděl coby řeckokatolický farář. Náležel ke sněmovní pravici.\n\nV následném období zastával vysoké úřednické posty ve státní a duchovní správě. Od roku 1849 do roku 1860 byl ministerským radou na ministerstvu vyučování ve Vídni. Vedl odbor pro haličské školství. Společně s Jakivem Holovackým a Jurijem Vyslobockým vydal roku 1851 příručku německo-rusínské právní terminologie (Правничо-політична термінологія для слов’янських мов Австрії). V roce 1859 odmítl latinizaci ukrajinského písma. Roku 1858 se stal rektorem řeckokatolického semináře ve Vídni. V této funkci setrval do roku 1865. V roce 1862 vydal jednu z prvních učebnic ukrajinské gramatiky pro národní školy (Мала грамматика языка руского). Od roku 1865 vykonával úřad probošta a člena eparchiální konzistoře v Přemyšli. V tomto městě také od roku 1871 až do své smrti předsedal spolku na podporu vdov a sirotků.\n\nPo náratu do Haliče se rovněž znovu zapojil do politiky a zasedal jako poslanec na Haličský zemský sněm. Podporoval administrativní oddělení etnicky ukrajinských oblastí Haliče. Vystupoval proti rusofilským tendencím. Poprvé se do zemského sněmu dostal roku 1867, kdy uspěl jako jeden z mála rusínských kandidátů z řad duchovenstva. Uspěl i ve volbách roku 1870. Volební komise ho prohlásila za zvoleného, ale zemský výbor požádal o anulování volby, protože Šaškevyč zvítězil jen těsně a nezískal absolutní většinu (nejvíce hlasů získal demonstrativně císař František Josef, který ovšem volen být nemohl). Nakonec ale Šaškevyčova volba byla uznána. V zemských volbách roku 1876 byl poražen a mandát ztratil.\n\nZemřel v srpnu 1888. Je tehdy uváděn jako infulat, představený řeckokatolické kapituly v Přemyšli, prosynodální examinátor, generální vikář, konzistorní rada a obyvatel města Kolomyja.\n\n"}
{"id": "1184231", "url": "https://cs.wikipedia.org/wiki?curid=1184231", "title": "Usiv", "text": "Usiv\n\nUsiv () byla vesnice na severní Ukrajině v Ivankivském rajóně. Poblíž řeky Pripjať. Leží 9 kilometrů od města Pripjať, 11 km od jaderné elektrárny Černobyl a 25 km od Černobylu. Leží v Černobylské zóně, do roku 1986 náležela Černobylskému rajónu. Byla opuštěna v důsledku výbuchu jaderné elektrárny Černobyl.\n"}
{"id": "1184236", "url": "https://cs.wikipedia.org/wiki?curid=1184236", "title": "Bohdanovce nad Trnavou", "text": "Bohdanovce nad Trnavou\n\nBohdanovce nad Trnavou jsou obec na Slovensku v okrese Trnava.\nSousedí s obcemi Dolná Krupá, Špačince, Boleráz, Šelpice a městem Trnava, od něhož jsou vzdáleny 6 kilometrů na severozápad. Obec leží v blízkosti silničních i železničních dopravních tepen, spojujících Trnavu se Senicí.\n\nV obci je římskokatolický chrám svatého Petra a Pavla ze 14. století a kaple sv. Jana Nepomuckého z roku 1770.\n\nPrvní písemná zmínka pochází z roku 1332 kdy král Karel I. Robert nařídil prvou konskripci. Obec Bohdanovce byla uvedena pod jménem Podans. Později, v roce 1373 se uvádí jako Bogdanch. V roce 1974 se Bohdanovce sloučily s nedalekou obcí Šelpice. Tento stav trval až do roku 1990, kdy se konalo referendum, ve kterém obyvatelé obou obcí rozhodli o jejich rozdělení.\n"}
{"id": "1184237", "url": "https://cs.wikipedia.org/wiki?curid=1184237", "title": "Adam Bielecki (politik)", "text": "Adam Bielecki (politik)\n\nAdam Bielecki (18. prosince 1811 Górzanka – 18. dubna 1859 Praha nebo Rymanów) byl rakouský římskokatolický duchovní a politik polské národnosti z Haliče, během revolučního roku 1848 poslanec Říšského sněmu.\n\nRoku 1834 ho na kněze vysvětil biskup Michał Korczyński, jenž ho ustanovil prefektem duchovního semináře v Přemyšli. V roce 1835 absolvoval vyšší teologická studia ve Vídni. V lednu 1836 byl pověřen výukou kanonického práva v přemyšlském semináři. Šířil myšlenky polského vlastenectví a byl proto po půl roce z této funkce odvolán. Působil pak jako duchovní na různých venkovských farnostech (Stobierna, od roku 1839 Borek Stary, od roku 1840 Chłopice). V dubnu 1841 nastoupil jako probošt do Haczówa. Po třech měsících ale byl odhalen jako člen tajného polského spolku Sprzysiężenie Demokratów Polskich a byl následně zatčen a deportován do Lvova, kde strávil čtyři roky ve vězení. V roce 1844 byl odsouzen k smrti, ale počátkem roku 1845 ho císař omilostnil. Ztratil ovšem možnost vést farnost a život trávil pod dozorem v klášteře. Volnost získal až v únoru 1848. Roku 1849 se uvádí jako Adam Bielecki, farář v Rymanówě.\n\nBěhem revolučního roku 1848 se zapojil do veřejného dění. Účastnil se Slovanského sjezdu v Praze. Ve volbách roku 1848 byl zvolen i na ústavodárný Říšský sněm. Zastupoval volební obvod Rymanów. Tehdy se uváděl coby římskokatolický farář. Náležel ke sněmovní pravici.\n\nV parlamentu s ním zasedal i biskup Franciszek Ksawery Wierzchlejski. Seznámili se a Wierzchlejski mu nabídl místo probošta v Rymanówě, které Bielecki přijal a vykonával po zbytek svého života.\n"}
{"id": "1184239", "url": "https://cs.wikipedia.org/wiki?curid=1184239", "title": "Adam Bielecki", "text": "Adam Bielecki\n\nJméno a příjmení Adam Bielecki má více nositelů:\n\n"}
{"id": "1184240", "url": "https://cs.wikipedia.org/wiki?curid=1184240", "title": "Ilovnicja", "text": "Ilovnicja\n\nIlovnicja (ukrajinsky Іловниця) je zaniklá vesnice na severu Ukrajiny v Kyjevské oblasti, Ivankivském rajóně. Leží 23 kilometrů od Jaderné elektrárny Černobyl, 24 kilometrů od města Pripjať a 14 kilometrů od Černobylu. Leží v Černobylské zóně, do roku 1986 náležela Černobylskému rajónu. Byla opuštěna v důsledku výbuchu jaderné elektrárny Černobyl.\n"}
{"id": "1184241", "url": "https://cs.wikipedia.org/wiki?curid=1184241", "title": "Heintschel-Heinegg", "text": "Heintschel-Heinegg\n\nHeintschel-Heinegg je rakouská šlechtická rodina. Z jejích členů jsou známi například:\n"}
{"id": "1184243", "url": "https://cs.wikipedia.org/wiki?curid=1184243", "title": "Tomás Pina", "text": "Tomás Pina\n\nTomás Pina Isla (* 14. října 1987, Villarta de San Juan, Španělsko) je španělský fotbalový záložník, od roku 2016 hráč klubu Club Brugge KV. Hraje na postu středního záložníka.\n\n\n"}
{"id": "1184245", "url": "https://cs.wikipedia.org/wiki?curid=1184245", "title": "Hanns Georg Heintschel-Heinegg", "text": "Hanns Georg Heintschel-Heinegg\n\nHanns Georg Heintschel-Heinegg (5. září 1919 Kněžice, dnes součást Petrovic u Sušice – 5. prosince 1944 Vídeň) byl rakouský básník, student teologie a účastník rakouského odboje proti nacismu. V roce 1940 byl zatčen Gestapem a v roce 1944 odsouzen a popraven.\n\nHanns Georg Heintschel-Heinegg byl z rodiny výrobců vlněného zboží, která pocházela z Jindřichovic pod Smrkem. Jeho děd průmyslník Felix Heintschel byl v roce 1883 povýšen do šlechtického stavu. Hanns Georg se narodil na zámku Kněžice na Šumavě, který rodina získala v roce 1897. V roce 1906 se sem jeho otec Wolfgang von Heintschel Heinegg s rodinou přestěhoval z Vídně poté, co byl zámek přestavěn podle projektu Leopolda Bauera. V roce 1926 ale rodiče museli své statky v Kněžicích (dnes část Petrovic u Sušice), Žikově a Strunkově prodat pro platební neschopnost. Rodina se přestěhovala se svými třemi dcerami a synem zpět do Vídně. V roce 1930 začal Hanns Georg navštěvovat Tereziánskou akademii ve Vídni (\"Theresianum\"), kde se zabýval dějinami německé literatury a studia zakončil v roce 1937. Poté nastoupil v Innsbrucku do teologického konviktu \"Canisianum\". Po připojení Rakouska k Německé říši musel studia přerušit a vrátil se do Vídně, kde se zapojil do rakouského hnutí odporu \"Deutsche Freiheitsbewegung\", později přejmenovaného na \"Österreichische Freiheitsbewegung\". Toto hnutí vedl kněz Roman Karl Scholz. Hanns Georg Heintschel-Heinegg se stal jednou z vůdčích osobností hnutí.\n\nV roce 1940 bylo hnutí prozrazeno, když herec Burgtheatru Otto Hartmann zradil své druhy a udal je Gestapu. Dne 23. července 1940 byl Hanns Georg zatčen spolu s dalšími šestnácti předními členy hnutí. Byl potom držen v různých věznicích a kárných táborech, kde musel otrocky pracovat. Během pobytu v některých z nich napsal sbírku básní \" (Tmavomodrý věnec – věnováno věrným druhům).\n\nK soudnímu procesu došlo až 22. února 1944 ve vídeňském Justičním paláci. Hanns Georg Heintschel-Heinegg byl obviněn z velezrady a spolu s dalšími odsouzen k trestu smrti. Byl popraven gilotinou 5. prosince 1944 v 18:31. Podrobné svědectví o jeho popravě podal evangelický kněz Hans Rieger, který mu před popravou poskytl poslední svaté přijímání. Druhého dne byl tajně pohřben na vídeňském ústředním hřbitově (Gruppe 40, Reihe 16, Nr. 28/IV).\n\n\nKatolická církev zařadila Hannse Georga Heintschel-Heinegg do \"Německého martyrologia 20. století\" ().\n\n"}
{"id": "1184246", "url": "https://cs.wikipedia.org/wiki?curid=1184246", "title": "Ludwik Dolański", "text": "Ludwik Dolański\n\nLudwik Dolański (\"cca 1806\" – 11. ledna 1898 Rakova) byl rakouský právník a politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Ludwig von Dolanski, advokát ve Lvově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bibrka. Tehdy se uváděl coby majitel hospodářství a advokát. Náležel ke sněmovní levici.\n\nPo obnovení ústavního systému vlády v 60. letech se znovu zapojil do politiky a zasedl jako poslanec na Haličský zemský sněm. Byl též maršálkem okresní rady v Sambiru. Na mandát zemského poslance rezignoval počátkem roku 1866 ze zdravotních důvodů. Zastupoval kurii velkostatkářskou.\n\nZemřel v lednu 1898 ve věku 92 let na svém statku Rakova.\n"}
{"id": "1184247", "url": "https://cs.wikipedia.org/wiki?curid=1184247", "title": "Kevyn Adams", "text": "Kevyn Adams\n\nKevyn William Adams (* 8. října 1974 ve Washington, D.C.) je bývalý americký hokejový útočník a trenér.\n\nUniverzitní hokej začínal hrát za Miami University RedHawks v letech 1992-1996. RedHawks působil v lize CCHA. Během působení v RedHawks, byl v roce 1993 vybrán ve vstupním draftu NHL týmem Boston Bruins jako jednička z 25., místa. Za Boston Bruins neodehrál žádný zápas. V poslední sezoně za RedHawks byl kapitánem mužstva. První rok v seniorském hokeji strávil pouze v týmu Grand Rapids Griffins, který hrál již v zaniklé lize IHL. 7. srpna 1997 podepsal smlouvu jako volný hráč s týmem Toronto Maple Leafs. Za Toronto Maple Leafs první dvě sezony moc nehrál, hrával převážně na jejich farmě v St. John's Maple Leafs, výrazného posunu do hlavního kádru Toronta se dočkal až ve třetím ročníku. V roce 2000 byl vybrán v rozšířeném draftu NHL nováčkem soutěže Columbus Blue Jackets. Po draftu se připojil k týmu Blue Jackets, ve kterém strávil necelou část sezony 2000/01. 13. března 2001 byl se čtvrtým kole draftu vyměněn do týmu Florida Panthers za útočníka Ray Whitney. Ve Floridě dokončil sezonu a načal i následující. K další výměně došlo 16. ledna 2002, společně s Bretem Hedicanem a Tomášem Malecem byli vyměněni za Sandise Ozoliņše a Byronem Ritchiem do Carolina Hurricanes. Během výluky v NHL 2004/05 odehrál devět zápasů v základní části v německé nejvyšší soutěži za tým DEG Metro Stars. Po výluce v NHL se vrátil zpět do Carolina Hurricanes. V sezoně 2005/06 dopomohl týmu vybojovat historický první Stanley Cup. 8. ledna 2007 byl vyměněn do Phoenix Coyotes za německého obránce Dennise Seidenberga. Za Coyotes pouze dohrál sezonu. 11. srpna 2007 byl naposled v kariéře vyměněn, místo si vyměnil za českého útočníka Radima Vrbatu z Chicago Blackhawks. V průběhu sezony 2007/08 si vážně poranil koleno, kvůli toho musel vynechat převážnou část kariéry. 7. října 2008 byl propuštěn z klubu. 6. ledna 2009 ukončil kariéru, aby se mohl stát hráčském agentem.\n\n3. srpna 2011 byl jmenován asistentem hlavního trenéra v Buffalo Sabres. 9. května 2013, dva dny poté, co Sabres jmenoval hlavního trenéra Rona Rolstona, byl z organizace propuštěn.\n\n\n\n"}
{"id": "1184252", "url": "https://cs.wikipedia.org/wiki?curid=1184252", "title": "Jaume Costa", "text": "Jaume Costa\n\nJaume Vicent Costa Jordá [chaume kosta] (* 18. března 1988, Valencie, Španělsko) je španělský fotbalový obránce, od roku 2010 hráč klubu Villarreal CF. Hraje na postu levého beka.\n\n\n"}
{"id": "1184255", "url": "https://cs.wikipedia.org/wiki?curid=1184255", "title": "Monom", "text": "Monom\n\nMonom (z řec. \"monos\", jeden) čili jednočlen je v algebře polynom s jediným členem (resp. s jediným nenulovým koeficientem). Monom je tedy součin koeficientu a určité mocniny proměnné, například:\nZ těchto monomů lze sestavit polynom, například:\nVýjimečně se vyskytují i monomy dvou a více proměnných. Funkce vyjádřená monomem je mocninová funkce.\n\n"}
{"id": "1184257", "url": "https://cs.wikipedia.org/wiki?curid=1184257", "title": "Brekovice", "text": "Brekovice\n\nBrekovice je vesnice, jedno z 18 sídel občiny Žiri. Nachází se na západě Slovinska v Hornokraňském regionu (). K 1. lednu 2015 zde žilo 53 obyvatel.\n\nÚzemí vesničky je protáhlé zhruba od jihu k severu. Protéká jím ve stejném směru říčka Poljanska Sora. Údolím podle řeky prochází silnice č. 408, směřující na sever do Žiri, správního centra občiny. V údolí řeky je nadmořská výška zhruba 495 m, avšak na severozápadě území dosahuje téměř 700 m.\n\n\n"}
{"id": "1184259", "url": "https://cs.wikipedia.org/wiki?curid=1184259", "title": "Manu Trigueros", "text": "Manu Trigueros\n\nManuel „Manu“ Trigueros Muñoz (* 17. října 1991, Talavera de la Reina, Španělsko) je španělský fotbalový záložník, od roku 2010 hráč klubu Villarreal CF. Jeho otcem je bývalý fotbalista Manuel Trigueros Iglesias.\n\n\n"}
{"id": "1184277", "url": "https://cs.wikipedia.org/wiki?curid=1184277", "title": "Poliske", "text": "Poliske\n\nPoliske ( - Поліське) nebo Polesskoje ( - Полесское) je město duchů v uzavřené zóně Černobylské jaderné elektrárny, součást Kyjevské oblasti na Ukrajině. Město je situované na řece Uh a bývalo administrativním centrem Poliského rajónu. Po Černobylské havárii bylo město vylidněno a dnes zde žije ilegálně kolem deseti lidí nazývaných \"samosely\" (\"samousedlíci\").\n\nMěsto původně nazývané Chabnoje či Chabne ( - Хабное, - Хабне) bylo přejmenováno na Kaganoviči Pervyje či Kahanovyči Perši ( - Кагановичи Первые, - Кагановичі Перші) v roce 1934, a na Poliske v roce 1957.\n\nMěsto bylo založeno v 15. století a bylo sídlem polské rodiny Horwattů v letech 1850-1918. V 19. století se město proslavilo svými tkalci a textilním průmyslem. V roce 1890 zde tvořila 80% populace židovská komunita, a ve 2. polovině 19. století a počátkem 20. století zde působil známý klezmerový soubor rodiny Makonowieckých. Město však ztratilo většinu svých architektonických památek během sovětské nadvlády - mezi významnými památkami byly například hrad rodu Radziwiłł nebo katolické a ortodoxní kostely. V roce 1938 získalo Poliske oficiálně statut města.\n\nPo černobylské havárii začali z města lidé postupně odcházet a poté co se rozšířilo ochranné pásmo, bylo zbylé obyvatelstvo v roce 1999 evakuováno.\n\nMěsto se nachází v severozápadním rohu Kyjevské oblasti, na hranicích s Žytomyrskou oblastí. Poliske je součástí přírodně-historického regionu Polesí a je vzdáleno 27 km od běloruské hranice.\n\n\n"}
{"id": "1184288", "url": "https://cs.wikipedia.org/wiki?curid=1184288", "title": "Papa Don't Preach", "text": "Papa Don't Preach\n\n„Papa Don't Preach“ je dance-popová skladba americké zpěvačky a skladatelky Madonny z třetího studiového alba \"True Blue\" (1986). Píseň napsal Brian Elliot s následným doplněním textu od Madonny. Producenty se stali Stephen Bray a zpěvačka. Skladba se také objevila v remixové podobě na kompilaci z roku 1990 nazvané \"The Immaculate Collection\" a opět v původní verzi na kompilační desce \"Celebration\". Hudební styl v sobě zkombinoval pop a stylizaci prvků klasiky, včetně zřetelného úvodu ovlivněného Vivaldim. Text odrážel témata těhotenství dospívajících dívek a potratu. Vycházel z autentických diskusí puberťaček před Elliotovým oknem v zaměstnání, které mělo z ulice charakter zrcadla a studentky střední severní hollywoodské školy se před ním zastavovaly, aby si upravily účes a mezitím si sdělovaly zážitky.\n\nKomerčně úspěšná píseň byla vydána 11. června 1986 jako druhý singl alba. V hitparádě \"Billboard\" Hot 100 se stala čtvrtým číslem jedna od Madonny a na vrchol se vyhoupla také ve Spojeném království a Austrálii. Ve Spojených státech strávila na čele dva týdny. Kritiky měly kladný ohlas, když ji často zmiňovaly jako šlágr desky. Videoklip natočil James Foley s umělkyní, která v něm hrála dívku pokoušející se otci sdělit, že je těhotná a odmítá potrat.\n\nKrátce po vydání skladba vzbudila vášnivé diskuse nad jejím obsahem. Organizace žen a organizace pro plánované těhotenství kritizovaly Madonnu z podpory gravidity mladistvých, zatímco protipotratové hnutí spatřovalo v písni pozitivní sdělení práva na život. „Papa Don't Preach“ byla zařazena na koncertní turné Who's That Girl World Tour (1987), Blond Ambition World Tour (1990), Re-Invention World Tour (2004) a The MDNA Tour (2012). Píseň způsobila první konflikt Madonny se svatým stolcem poté, co skladbu věnovala papeži Janu Pavlu II., v důsledku jeho výzvy italským fanouškům, aby v roce 1987 bojkotovali koncert turné Who's That Girl World Tour.\n\n\n\n\n\n\n\n"}
{"id": "1184289", "url": "https://cs.wikipedia.org/wiki?curid=1184289", "title": "Mistři", "text": "Mistři\n\nMistři (2004) je český film režiséra Marka Najbrta, jde o jeho filmový debut.\n\nDěj se odehrává ve vesnici v českém pohraničí, jejíž obyvatelé sledují v hospodě mistrovství světa v ledním hokeji.\n\nFilm získal tři České lvy (nejlepší střih, ženský herecký výkon ve vedlejší roli pro Kláru Melíškovou a mužský herecký výkon ve vedlejší roli pro Jana Budaře) a nestatutární cenu filmových kritiků, na další čtyři ceny byl nominován (nejlepší film, režie, scénář a zvuk).\n\n"}
{"id": "1184292", "url": "https://cs.wikipedia.org/wiki?curid=1184292", "title": "Děvčátko", "text": "Děvčátko\n\nDěvčátko (2002) je český film režiséra Benjamina Tučka, jedná se o jeho filmový debut.\n\nJana Hubinská získala Českého lva za nejlepší ženský herecký výkon ve vedlejší roli, dále byl film nominován v kategorii nejlepší střih.\n\n"}
{"id": "1184294", "url": "https://cs.wikipedia.org/wiki?curid=1184294", "title": "Život Konstantinův", "text": "Život Konstantinův\n\nŽivot Konstantinův je staroslověnsky psaný text, legenda o Konstantinovi Filosofovi, který na sklonku života přijal řeholní jméno Cyril. Vznikla v 9. století na Velké Moravě a jde o jednu z nejstarších literárních památek v českých zemích i staroslověnských textů vůbec.\n\nKrom Konstantinova života, jeho cesty spolu s bratrem Metodějem z Byzance na Velkou Moravu a průběhu misie se věnuje především obhajobě slovanské bohoslužby, tedy bohoslužby ve staroslověnštině. Tento jazyk vytvořil právě Konstantin na základě nářečí Makedonců z okolí Soluně, kde původně působil. Konstantin a Metoděj totiž museli čelit názorům, přicházejícím zejména z Bavorska, že bohoslužby (a tedy i literatura) by měly být pouze ve třech tehdy \"spisovných\" jazycích - latině, řečtině či hebrejštině (proto se též hovoří o sporu s \"trojjazyčníky\").\nNa Život Konstantinův navazuje legenda \"Život Metodějův\". Je stručnější, počítá se čtenářovou znalostí Života Konstantinova a popisuje především spory s bavorskými biskupy. Život Konstantinův a Život Metodějův se někdy společně nazývají \"Moravsko-panonské legendy\".\n\nAutorství obou textů není jisté, pravděpodobným autorem je Kliment Ochridský.\n\n"}
{"id": "1184297", "url": "https://cs.wikipedia.org/wiki?curid=1184297", "title": "Cédric Bakambu", "text": "Cédric Bakambu\n\nCédric Bakambu (* 11. dubna 1991, Vitry-sur-Seine, Francie) je konžský fotbalista francouzského původu hrající na postu útočníka, který od roku 2018 působí v čínském klubu Peking Gouan. V mládežnických kategoriích reprezentoval Francii, v seniorské kategorii nastupuje za DR Kongo.\n\n\nBakambu byl členem francouzských mládežnických reprezentací. S týmem do 19 let vyhrál domácí Mistrovství Evropy hráčů do 19 let 2010.\n\nV A-mužstvu DR Kongo debutoval v roce 2015.\n\n"}
{"id": "1184298", "url": "https://cs.wikipedia.org/wiki?curid=1184298", "title": "Patrick McEnroe", "text": "Patrick McEnroe\n\nPatrick McEnroe (* 1. července 1966) je bývalý americký profesionální tenisový hráč a dřívější kapitán daviscupového týmu Spojených států amerických. Je mladším bratrem Johna McEnroe. Vyhrál 1 titul ve dvouhře a dalších 16 ve čtyřhře včetně výhry na French Open v roce 1989. Nejvýše byl v žebříčku ATP pro čtyřhru klasifikován na 3. místě (12. dubna 1993).\n\nJako malý kluk začal hrát v Port Washingtonské Tenisové Akademii, kde už v tu dobu hrál jeho starší bratr. V juniorských letech našel spoluhráče v Lukeu Jensenovi, se kterým vyhrál juniorské French Open. Spolu s Jensenem také získal zlato na Panamerických hrách v roce 1987. V sedmnácti letech vyhrál po boku svého bratra svůj první titul na turnaji v Richmondu. Při studiích na Stanfordově univerzitě ji dopomohl v letech 1986 a 1988 k vítězství v NCAA soutěži týmů.\n\nPrvní finále ve dvouhře si zahrál v roce 1991 v Chicagu, kde prohrál se svým bratrem Johnem (Toto bylo podruhé v historii, kdy se dva bratři potkali ve finále jednoho turnaje.).\nNejvětší úspěch dvouhry na Grand Slamu zaznamenal též v roce 1991, když ho až v semifinále vyřadil budoucí vítěz turnaje Boris Becker.\nSvůj jediný titul ve dvouhře získal v roce 1995 na turnaji International Sydney.\n\nAsi největším úspěchem jeho kariéry je výhra čtyřhry na French Open s jiným americkým tenistou Jimem Grabbem.\nDva z šestnácti triumfů zažil se svým bratrem, včetně vítězství na Paris Masters, jednom z devíti ATP World Tour Masters 1000 turnajů.\n\nV Davis cupu reprezentoval svou zemi v letech 1993, 1994 a 1996. V roce 2000 byl jmenován 38. nehrajícím kapitánem daviscupového týmu Spojených států amerických.\nNejvětší úspěch přišel v roce 2007, kdy přivedl Spojené státy americké k vítězství v celé soutěži.\nV září 2010 na svou pozici rezignoval (byl na ní nejdéle ze všech amerických nehrajících kapitánů).\nMcEnroe ukončil profesionální kariéru v roce 1998.\n\nNež se zapojil do profesionálního tenisu, tak v roce 1988 dodělal na Stanfordově univerzitě titul z politologie. 19. prosince 1998 si vzal zpěvačku a herečku Melissu Errico, se kterou má tři dcery, Victorii Penny (* 2006) a dvojčata Juliette Beatrice and Dianu Katherine (* 2008).\n\n"}
{"id": "1184299", "url": "https://cs.wikipedia.org/wiki?curid=1184299", "title": "Juliette Gordon Low", "text": "Juliette Gordon Low\n\nJuliette Gordon Low (31. října 1860 - 17. ledna 1927) byla zakladatelkou dívčího skautu v USA společně se sirem Robertem Baden-Powellem, zakladatelem skautského hnutí. Juliette sdílela s Robertem společnou lásku k cestování a společně podporovali ženský skauting. Juliette podpořila ženské hnutí a svolala je jako skupinu v roce 1911 ve Skotsku.\n\nV roce 1912 se vrátila zpátky do USA, kde působila v Savaně v Georgii. V roce 1915 se její ženská skupina dostala do povědomí obyvatel pod jménem \"Girl Scouts \"(Dívčí skauti) a Juliette se stala jejich první prezidentkou. V této funkci byla aktivní až do své smrti.\n\n31. říjen, den kdy se narodila, se stal významným mezi dívčím skautem pod jménem \"Founder's Day\".\n\nJuliette Magill Kinzie Gordon se narodila 31. října 1860 v Savaně v Georgii. Byla pojmenována po své babičce Juliette Augusta Magill Kinzie a od svého strýce dostala přezdívku \"Daisy\". Byla druhé ze šesti dětí Williama Washingtona Gordona II. a Eleanor Lytle Kinzie. Otec byl majitelem firmy \"Tison & Gordon\", která se později přejmenovala na \"W.W. Gordon & Company\" a matka byla spisovatelkou. Matčina strana rodiny hrála významnou roli při zakládání města Chicago.\n\nPouhých 6 měsíců po jejím narození její otec nastoupil do státní armády a bojoval v Americké občanské válce. V roce 1864 se společně s její matkou a dvěma sestrami odstěhovali do Thunderboltu v Georgii. Téhož roku po vítězství ve válce byla její rodina navštívena generálem Williamem T. Shermanem, který byl přítelem jejího strýce. Sherman rodině nabídl bydlení v Chicagu, kam se v březnu 1865 odstěhovali. Po příjezdu do Chicaga Juliettin otec Gordon onemocněl mozkovou obrnou, která mu způsobila spoustu komplikací. O pár měsíců později, když prezident Andrew Johnson vyhlásil amnestii, se vrátili zpátky do Savany.\n\nJako dítě byla mnohokrát nemocná a měla spoustu nehod. V roce 1866, její matka v dopise napsal: \"\"Daisy spadla z postele - přímo na hlavu, jako obvykle...\".\" Téhož roku si zlomila dva prsty, které jí chtěli nechat její rodiče amputovat. Také měla silné bolesti uší a prodělala několik zánětů a podezření na malárii.\n\nJuliette strávila hodně času věnováním se malbě a poezii během studia. Plánovala založit si společně se sestřenicemi vlastní novinový plátek s názvem \"The Malbone Bouquet, \"ve kterých zveřejňovala svou počáteční poezii. Také s nimi založila klub, který měl pomáhat ostatním. Klub pomocných rukou se zaměřil na šití oblečení pro děti italských imigrantů. Říkala si \"Craizy Daisy \"(Bláznivá Daisy), pod tímto pseudonymem se začínala dostávat do povědomí společnosti. Její sestřenice Caroline o ní řekla: \"\"Když jste někdy nevěděli, co máte dělat dál, ihned věděla, co vám má poradit\".\"\n\nJejí rodiče ji vychovávali podle jižanských hodnot. Celý život plnila pečlivě své povinnosti, byla poslušná, věrná a respektovala ostatní. Když jí bylo 12 let, nastoupila na internátní školu. Vystřídala jich během svého dospívání několik, včetně školy Miss Emett's v New Jersey, ženského školního institutu ve Virginii, Edgehillská škola a Mademoiselles Charbonniers, což byla francouzská škola v New Yorku, kde nakonec odmaturovala. Během studia na škole Edgehill se stala členkou skupiny Theta Tau, kde se všichni členové scházeli a získávali odznaky. V roce 1880, poté co ukončila studium, nastoupila na hodiny malování v New Yorku. Jejím učitelem byl Robert Walter Weir, známý malíř.\n\nPo smrti její sestry Alice ke konci roku 1880 se Juliette vrátila do Savany, aby převzala její dům a pozemky jako dědictví a navštívila truchlící matku. V této době poznala Williama Mackaye Lowa, syna rodinného přítele. Tajně spolu začali randit. Poté William odjel ze Savany na studium do Oxfordu. Znovu se potkali až o tři roky později v roce 1884. Juliette během jejich odloučení cestovala po Evropě, kde se naučila těsnopis a ježdění na koni s překážkami. Také se zúčastnila několika lovů. V druhé polovině roku 1885 ji William požádal o ruku.\n\nVzali se 21. prosince 1886 v Savaně, svatba se konala za přítomnosti jejich rodičů. Na svatební cestu odjeli do St. Catherines Island, nedaleko Savany. Poté navštívili Londýn a Skotsko, kde se účastnili schůzí společnosti stejně smýšlejících lidí. Ve Skotsku strávili celou loveckou sezónu. První dva roky manželství však strávili převážně odděleně, kvůli jejím zdravotním potížím a jeho zájmu o lov a gamblerství. Dlouhé odloučení a Juliettin problém s otěhotněním dost změnilo jejich vztah. \n\nJuliette trávila spoustu času kreslením a naučila se obrábět dřevo a kov. Také navrhla a postavila plot kolem svého domu ve Warwickshire. Pořádala večírky a oslavy přímo v domě. Navštívil ji sám král Eduard VII., když byl ještě nositelem titulu princ z Walesu. Ten byl přítelem jejího manžela Williama a její matky. Také věnovala spoustu času charitě, i když s tím William nesouhlasil. Navštěvovala ženy, které onemocněly leprou, chudým lidem dávala najíst a starala se o ně v nedaleké vesnici, kde se stala místní zdravotní a pečovatelskou sestrou. \n\nV roce 1895 si Juliette uvědomila, že v manželství s Williamem není šťastná a brání jí v jejích zájmech. Začala s ním trávit čas osamotě. William však o ni neměl zájem, začal spát s jinými ženami a pít nadměrné množství alkoholu. \n\nV roce 1901 vdova po siru Hughovi Allaynovi Saceverell-Batemanovi zůstala jako host v Juliettině domě ve Skotsku. Juliette nachytala svého muže při nevěře s touto ženou, načež se odjela pryč k rodině a přátelům. Byla velmi zklamaná z toho, co se stalo a rozhodla se podat žádost o rozvod. Odeslala mu telegram, na který jí rok neodpověděl. William však nechtěl rozvod ani oddělení od Juliette a tak jí o rok později napsal dopis, jestli s ním nechce zůstat, s čímž Juliette souhlasila.\n\nWilliam se však nepoučil a začal rozhazovat její peníze v nevěstincích a v kartách. Juliette tedy nakonec podala žádost o rozvod. Po rozhovoru s právníkem musela dokázat jeho nevěru a cizoložství, alkoholismus a nepříčetnost. Během dokazování u soudu musela být vdova Batemanová jmenována, čímž se rozpoutaly pomluvy ve společnosti a ohrozilo to její postavení ve společnosti. Rozvod trval velmi dlouhou dobu.\n\nV druhé polovině roku 1902 dostala Juliette po dvou letech peníze od Williama. Využila je na svou dobročinnou činnost a pronájem domu v Londýně. William jí začal pravidelně platit alimenty v roce 1903 a to 2 500 liber ročně do jejího domu v Savaně. Později téhož roku se definitivně odstěhovala z Londýna.\n\nPoté, co William prodělal cévní mozkovou příhodu, stáhla Juliette žádost o rozvod. Uvedla, že by nebylo čestné se s ním rozvést, když jeho zdravotní stav není příliš dobrý. William Low zemřel na srdeční záchvat v červnu 1905, těsně před tím, než bylo dokončeno rozvodové řízení. Po pohřbu vše nechal vdově Batemanové, která byla jeho milenkou v roce 1903. Sestry Williama však vše, co jim bylo v závěti odkázáno, věnovaly Juliette.\n\nU Juliette se v roce 1923 zjistila rakovina prsu, kterou však utajila. V únoru 1924 podstoupila operaci. Poté se vrátila zpět ke své práci s americkými skautkami a mezinárodním koncilem. V utajení před veřejností podstoupila ještě další dvě operace, při snaze vyléčit rakovinu. V roce 1925 oznámila, že jí zbývá pouze 6 měsíců života. Stále však pokračovala v práci a otevřeně mluvila o této nemoci na regionální konferenci v Richmondu.\n\nJuliette odcestovala do Liverpoolu, kde podstoupila léčbu doktora Williama Blair-Bella. Dostávala infuze s kolidujícím olovem. Pokus o léčbu byl neúspěšný a na své 66. narozeniny byla přiotrávená olovem.\nVrátila se zpátky do USA, kde se setkala se svým doktorem, který jí oznámil, že už jí moc do smrti nechybí. Vrátila se do svého rodného domu, kde strávila posledních pár měsíců života.\n\nJuliette zemřela v Savaně 17. ledna 1927 ve věku 66 let. Čestná stráž dívčích skautek jí vzdali hold na jejím pohřbu v Christ Chuch hned na druhý den. 250 dívek odešlo ten den ze školy dříve, aby mohli uctít její památku na hřbitově Laurel Grove Cemetery. Juliette byla pohřbena ve své skautské uniformě a v peněžence měla vzkaz: \"\"Nejste jen první ženská skautka, ale také nejlepší skautka ze všech\".\" Na jejím náhrobním kameni je napsáno \"Nyní zbyla jen víra, naděje a láska .. avšak nejlepší je láska\"\"\n\nJejí rodný dům je navštěvován skautkami z celého světa. V roce 1965 byl její rodný dům zapsán jako národní historická památka. V roce 1979 byla zapsána v Mezinárodní ženské síni slávy. 29. května 2012 na výročí založení dívčího skautu jí byla uctěna památka tím, že jí byla udělena Prezidentská medaile svobody.\n\nV USA dívčí skautky každý rok oslavují 31. října její narozeniny. Juliette si také nechala patentovat dva své vynálezy. První byl kontejner na konzervy a hliníkové plechovky. Druhý byl specifický design, který směl používat pouze její oddíl.\n"}
{"id": "1184303", "url": "https://cs.wikipedia.org/wiki?curid=1184303", "title": "Skladování", "text": "Skladování\n\nSkladování je ve výrobě i v obchodě dočasné ukládání a uchovávání materiálů, polotovarů i výrobků pro pozdější potřebu, v širším smyslu včetně manipulace s nimi.\n\n\"Sklad\" – prostor, kde dochází k manipulaci a skladování zboží a materiálů. Neměl by sloužit jako odkladiště pro zapomenuté či špatně objednané zboží a materiál.\n\n\"Logistika\" je velmi široký pojem, ovšem pro zobecnění je zde předložena následující definice:\n\n \"„Logistika je řízení materiálového, informačního i finančního toku s ohledem na včasné splnění požadavků finálního zákazníka a s ohledem na nutnou tvorbu zisku v celém toku materiálu. Při plnění potřeb finálního zákazníka napomáhá již při vývoji výrobku, výběru vhodného dodavatele, odpovídajícím způsobem řízení vlastní realizace potřeby zákazníka (při výrobě výrobku), vhodným přemístěním požadovaného výrobku k zákazníkovi a v neposlední řadě i zajištěním likvidace morálně i fyzicky zastaralého výrobku. (2, s. 15)“\"\n\n\"Distribuce\", platí pro ni čtyři základní pravidla, která jsou současně i cíli: správné zboží, na správném místě, ve správný čas a za správnou cenu. Součástí distribuce je i kombinace transportu a skladování.\n\n\"Umístění skladu\" – je důležité a jeho umístění musí být strategické.\n\nPři těchto operacích se snažíme vyváženě využít prostor, vybavení a zkrátit potřebný čas na minimum, stejně důležité je i vzájemné propojení, tak aby vše probíhalo hladce. Dále je také důležitá kontrola, aby nedocházelo k doručování např. špatného množství zákazníkům, zboží nebylo poškozené, apod. a pak také tzv. cross-docking (překládání zboží bez zaskladnění), umístění ve skladu (je dobré, aby měl sklad nějaký ukládací řád).\n\nVychystávání se liší od počtu zboží, od jeho typu, počtem objednávek, balení atd., jedná se o nachystání zboží z objednávky k balení a expedici.\n\nMezi základní metody rozdělení vychystávání se nachází rozdělení dle počtu kusů – položkové či kusové vychystávání, vychystávání do krabic či beden a celopaletové vychystávání. Dále pak vychystávání dělíme na manuální a automatizované.\n\nPři expedici dochází k operacím:\n\nSkladové vybavení musí být přizpůsobeno dispozicím skladu. Mezi aspekty, které musíme brát v úvahu, řadíme například velikost uliček, typ skladovaného zboží/výrobků, povaha regálů, vlastnosti a vybavení skladových prostor (klimatizace, automatické otevírání dveří, apod.).\n\n\"Vysokozdvižné vozíky\" mohou mít různé zdroje pohonu (plyn, nafta, elektrická baterie) a také můžou zastávat i rozdílné funkce.\n\nVozíky mohou být:\n\"Regály\" slouží k uskladnění výrobků. Výrobky zde mohou být umístěny po kusech nebo po celých paletách. Typy regálů:\n\nInformační a komunikační technologie sbírají data a informace, které vyhodnocují a přenáší systémy tak, aby byla dostupná těm správným uživatelům. Díky tomu mohou být vyhodnoceny různé situace – stavy skladů, očekávané dodávky, objednávky ve zpracování.\n\n\"Automatizovaný sběr dat\" usnadňuje práci, protože není potřeba tolik papírové dokumentace. Sběr probíhá pomocí čteček. Ty mohou být pevně instalovány a zboží jimi prochází, nebo se může jednat o ruční snímače. Díky této činnosti jsou všechny data okamžitě nahrána do systému a můžeme tak dále kontrolovat, co a kde je potřeba vykonat, dále s daty pracovat, transformovat v informace a posouvat je po systému.\n\n\"Systém řízení zásob\" (může) řídí toky informací, které nějak souvisejí se skladovými položkami.\n\n\"Systém řízení skladů\" propojuje (systémově) příjem objednávky, skladové operace, expedici, kontrolu nad financemi.\n\n"}
{"id": "1184306", "url": "https://cs.wikipedia.org/wiki?curid=1184306", "title": "Operace Red Wings", "text": "Operace Red Wings\n\nOperace Red Wings, neformálně označovaná jako bitva Abbás Ghar (často nesprávně nazývána jako \"Operace Redwing\" nebo \"Operace Red Wing\"), byla kombinovaná (tzn. společná) vojenská operace Navy SEALs během války v Afghánistánu v provincii Kunar (okres Peach), na svazích hory Sawtalo Star, přibližně 32 kilometrů západně od Kuaru. Trvala od konce června do poloviny července roku 2005.\n\nOperace byla určena k narušení místní milice (ACM), což by přispělo k regionální stabilitě a tím podpořilo afghánské parlamentní volby plánované na září roku 2005. V té době vyvíjela největší protikoaliční činnost v této oblasti skupina vedená jedním z místních mužů z provincie Nanganhar, Ahmadem Shahrem, který měl ambice regionální islámské fundamentalistické význačnosti. On a jeho malá skupina přívrženců patřili mezi primární cíle operace.\n\nOperace byla koncipovaná podle 2. praporu americké námořní pěchoty založeném na 2/3 sesterského praporu a 3. praporu, který byl v bojovém nasazení před druhým. Pro počáteční fázi operace čerpala prostředky od speciální operace sil (SOF) včetně členů US Navy SEALs a Amerického komanda (převážně ze 160. speciálního leteckého pluku Airborne a SOAR).\n\nTým čtyř vojáků Navy Seals, jejichž úkolem bylo prozkoumat skupinu budov známých tím, že jsou používány Sashem a jeho muži, padlo do léčky. Stalo se tak jen několik hodin po vyložení do oblasti za pomoci rychlého lana z vrtulníku MH 47. Tři ze čtyř vojáků Seals byli zabiti a rychlá reakční síla poslala na pomoc poslednímu vrtulník, který však byl sestřelen reaktivním granátem z RPG-7. Celkem zahynulo osm členů US Navy SEALs a všech osm speciálních armádních pilotů, kteří byli na palubě.\n\nNavazující operace známá jako \"Redwings II\" trvala přibližně další tři týdny. Během nich byla objevena těla zesnulých SEALs a pilotů a byl zachráněn jediný přeživší z původního týmu Marcus Luttrel. Ten přežil jen díky úkrytu poskytnutému mužem jménem Gulab. Zatímco cíle operace bylo částečně dosaženo, Shah se vrátil do Pákistánu s více muži a výzbrojí podporovaný proslulostí, kterou získal od Red Wings. O několik týdnů později byl Shah vážně zraněn během operace v srpnu 2005.\n\nMajor Thomas Wood instruoval asistenta operačního důstojníka, prvního poručíka Lance Seifferta, aby zkomponoval seznam jmen hokejových týmů. Ta se později budou používat pro velké vojenské operace. Seznam obsahoval deset jmen týmů. Prapor se usídlil na čtvrté položce seznamu, Red Wings, protože první tři týmy (New York Rangers, Chicago Blackhaws a New Jersey Devils) by mohly být zaměněny za odkaz na vojenské jednotky v současné době v Afghánistánu.\n\nJméno bylo široce uváděno nesprávně jako Operation Red Wing nebo Operation Redwing. Tato chyba začala v době vydání knihy Lone Survivor. Ta vypráví o úvahách svědků operace i samotných ztracených členů týmu deset. Jejím autorem je Patrick Robinson, který svou knihu zakládá na rozhovorech s Marcusem Lutterem.\n\n2/3 názvů nakonec nejsou v knize pravdivě uvedena, z důvodu ohleduplnosti k místnímu obyvatelstvu. Autor se rozhodl místo názvů uvádět jména pro zvířata jako například Pil (slon) Sorkh Khar (červený osel)\n\nPo počáteční invazi do Afghánistánu v roce 2001, se američtí vojenští a koaliční partneři rozhodli přesunout operaci z \"kinetických\" problémů k těm, které měly povstalecký charakter. Jedním z hlavních cílů koalice od roku 2004 byla národní budova. To znamená, že muselo být zajištěno bezpečné a příznivé prostředí pro zakládání a růst demokraticky zvolené vlády a podpůrné infrastruktury. Klíčovým mezníkem v této kampani bylo datum 18. září 2005, kdy měly v Afghánistánu proběhnout národní parlamentní volby.\n\nZatímco mnoho z Afghánských provincií mělo v té době stabilní bezpečnostní prostředí, jednou z nejvíce nervózních zůstávala nadále provincie Kunar, která leží ve východním Afghánistánu na hranicích s Pákistánem. Pro to, aby byla prohlášena platnost voleb, musely probíhat takzvaně \"nezatíženě\". To znamená, že se na jejich průběhu nesmí podílet žádný vnější vliv a to buď americké a koaliční síly ani Taliban a dokonce ani antiamerické a koaliční síly. Výjimka neplatila ani pro vlivy působící v oblasti Kunar.\nPovstalecké aktivity v provincii Kunar přišly z 22 identifikovaných skupin, v rozmezí od těch, které měly řídké periferní vazby na Al-Kaidu či Taliban až po ty, které byly vázány na místní zločince. Tyto skupiny byly kolektivně známy jako antikoaliční milice a společným jmenovatelem mezi všemi byl silný odpor vůči sjednocení země a následné zvýšení přítomnosti vládních subjektů v Kunaru. I přes to, že to bylo hrozbou pro jejich působení, se snažily tyto skupiny pomáhat ožívajícímu novotalibanskému hnutí podporujícímu pašování. Právě proti této oblasti byla namířena většina vojenských operací včetně Red Wings.\n\n"}
{"id": "1184307", "url": "https://cs.wikipedia.org/wiki?curid=1184307", "title": "Děti noci", "text": "Děti noci\n\nDěti noci (2008) je český film režisérky Michaely Pavlátové.\n\nFilm měl premiéru na filmovém festivalu v Karlových Varech a získal zde ocenění pro Marthu Issovou a Jiřího Mádla za herecké výkony. Za ženské herecké výkony pro Marthu Issovou v hlavní roli a Lenku Termerovou ve vedlejší roli byl také nominován na Českého lva, Lenka Termerová cenu získala.\n\n"}
{"id": "1184308", "url": "https://cs.wikipedia.org/wiki?curid=1184308", "title": "Koray Günter", "text": "Koray Günter\n\nKoray Günter (* 16. srpna 1994) je německo-turecký fotbalový obránce, který v současnosti působí v tureckém klubu Galatasaray SK. Hraje na postu stopera (středního obránce), alternativně může zahrát i na pozici defenzivního záložníka.\nV mládežnických kategoriích reprezentoval Turecko (U16) i Německo (U17, U19, U20).\n\n"}
{"id": "1184312", "url": "https://cs.wikipedia.org/wiki?curid=1184312", "title": "Algis Budrys", "text": "Algis Budrys\n\nAlgis Budrys (vlastním jménem Algirdas Jonas Budrys) (9. ledna 1931, Königsberg, Východní Prusko – 9. června 2008, Evanston, Illinois, USA) byl americký redaktor, kritik a spisovatel science fiction litevského původu.\n\nNarodil se v litevské rodině v Königsbergu ve Východním Prusku (dnes Kaliningrad v Rusku). Jeho rodiče zde žili v exilu po státním převratu v Litvě v prosinci roku 1926. Od roku 1936 žil se svou rodinou v New Yorku, kde jeho otec působil jako generální konzul litevské exilové vlády. Americké občanství získal až roku 1989.\n\nVzdělání získal na Miamské universitě (v letech 1947–1949) a na Kolumbijské universitě (v letech 1951–1952). Od roku 1952 pracoval jako redaktor v různých nakladatelstvích (například \"Gnome Press\" nebo \"Galaxy Science Fiction\". V tomto roce také začal publikovat v různých pulpových magazínech své sci-fi povídky. Jeho román \"Rogue Moon\" (1960, Šílený měsíc) byl nominován na cenu Hugo a román \"Hard Landing\" (1993, Obtížné přistání) na cenu cenu Nebula. Roku 2007 obdržel od Science Fiction Research Association (SFRA) za celoživotní dílo cenu Pilgrim (Pilgrim Award).\n\n\n"}
{"id": "1184313", "url": "https://cs.wikipedia.org/wiki?curid=1184313", "title": "Salah Abdeslam", "text": "Salah Abdeslam\n\nSalah Abdeslam (arabsky: صلاح عبد السلام‎ ; * 15. září 1989 Brusel) je francouzsko-marocký islámský terorista, který se stal známým především jako jeden z hlavních strůjců teroristických útoků v Paříži dne 13. listopadu 2015, při nichž bylo zabito 130 lidí. Později, 18. března 2016 byl zatčen belgickou policí a 27. dubna byl vydán do Francie. \n\nNarodil se 15. září 1989 v hlavním městě Belgie, v Bruselu. Jeho rodiče jsou přistěhovalci ze severoafrického Maroka. Má dva bratry, kteří se jmenují Ibrahim a Mohamed. Žil v bruselské čtvrti Molenbeek-Saint-Jean, která je známá jako sociálně vyloučená lokalita obývaná převážně muslimskými imigranty. Zde se spřátelil s další významnou postavou teroristických útoků v Paříži, Abdelhamidem Abaaoudem. V letech 2009 až 2011 se živil jako mechanik v bruselské dopravní společnosti, odkud byl ale nakonec propuštěn kvůli špatné pracovní morálce. Od roku 2010 spáchal řadu přestupků a trestných činů, zahrnující nelegální přechovávání psychotropních látek či vloupání, za které byl odsouzen do vězení.\n\nV době před útoky se radikalizoval, což bylo dáno především intenzivním navázáním kontaktů s Abaaoudem, který se v roce 2014 vrátil z Islámského státu. Samotný Salah Abdeslam byl v roce 2015 identifikován celkem v šesti zemích Evropské unie, při cestě do Maďarska projížděl začátkem roku 2015 i přes Českou republiku. Již před pařížskými teroristickými útoky byl zmíněn belgickými zpravodajskými službami v seznamech osob podezřelých z terorismu.\n\nSalah Abdeslam byl zapojen do teroristických útoků v Paříži ze 13. listopadu 2015 vytvořením zázemí pro vykonavatele útoků. Pronajímal jim byty, hotelové pokoje a několik automobilů; v jednom z nich odvezl útočníky k pařížskému klubu Bataclan, kde teroristé následně zavraždili přes 80 osob. Při útocích se odpálil i Salahův bratr Ibrahim. Ačkoliv sám Salah Abdeslam listopadové pařížské útoky přímo neprováděl, měl na nich značný strategický podíl a záhy se stal jednou z nejhledanějších osob v Evropě.\n\nOkamžitě po útocích opustil Francii a spekulovalo se o jeho možném útěku do Sýrie, na území Islámského státu. Později se ale ukázalo, že se po celou dobu skrýval v Bruselu, nejčastěji ve čtvrti Molenbeek. Zde policie provedla v druhé polovině listopadu a v prosinci 2015 několik rozsáhlých zátahů na osoby spjaté s teroristickými útoky v Paříži, při kterých policisté zadrželi desítky lidí spojené s terorismem. Abdeslam, který byl hlavním cílem zátahů, při nich ale opakovaně těsně unikal. Je považován za jediného přeživšího účastníka pařížských teroristických útoků ze 13. listopadu 2015.\n\nDne 18. března 2016 byl zadržen při policejní razii právě v bruselské čtvrti Molenbeek. Před zadržením byl lehce postřelen poté, co se snažil policii uprchnout. O den později byl propuštěn z nemocnice v Saint-Pierre a v následujících dnech se zúčastnil výslechů belgické policie. Při nich uvedl, že se chtěl v rámci listopadových teroristických útoků odpálit na stadionu Stade de France, kde v té době probíhal fotbalový zápas mezi Francií a Anglií. Jeho výpověď přinesla také důležité informace o dalších členech rozsáhlé teroristické sítě a jejím fungování. Po teroristických útocích Islámského státu v Bruselu dne 22. března 2016, jen čtyři dny po Abdeslamově zadržení, vyslovili představitelé některých tajných služeb možnou souvislost těchto dvou událostí.\n\nDne 27. 4. 2016 byl Abdeslam vydán k trestnímu stíhání do Francie. Francie ho ihned obvinila z členství v teroristické organizaci, z vražd, z únosu a z držení výbušnin a zbraní.\n\nDalším vyšetřováním vyšlo najevo, že Abdeslam v létě roku 2015 třikrát navštívil Budapešť, odkud převezl do západní Evropy nejméně 13 teroristů vycvičených Islámským státem, včetně tří pozdějších útočníků v Bataclanu. Teroristé pronikli do Maďarska ze Srbska ukrytí mezi uprchlíky a na cestě několikrát využili pomoci humanitárních pracovníků – mj. k získání maďarských SIM karet či k přenocování.\n\n"}
{"id": "1184315", "url": "https://cs.wikipedia.org/wiki?curid=1184315", "title": "Wendelin Schmidt-Dengler", "text": "Wendelin Schmidt-Dengler\n\nProf. Wendelin Schmidt-Dengler (20. května 1942, Záhřeb – 7. září 2008, Vídeň) byl rakouský germanista a literární vědec.\n\nVystudoval klasickou filologii a germanistiku, promoval roku 1965 disertační prací na téma \"\"Stilistische Studien zu den 'Confessiones' des Aurtelius Augustinus\"\". V roce 1989 byl na univerzitě ve Vídni jmenován řádným profesorem germanistiky. Zemřel v roce 2008 na plicní embolii. \n\nByl příznivcem fotbalového klubu Rapid Vídeň.\n\n\n"}
{"id": "1184316", "url": "https://cs.wikipedia.org/wiki?curid=1184316", "title": "Pina (rozcestník)", "text": "Pina (rozcestník)\n\nPina může znamenat:\n\n\n\n\n"}
{"id": "1184317", "url": "https://cs.wikipedia.org/wiki?curid=1184317", "title": "Kurt Cobain: Montage of Heck", "text": "Kurt Cobain: Montage of Heck\n\nKurt Cobain: Montage of Heck, také označováno jako Cobain: Montage of Heck je dokumentární film o životě Kurta Cobaina – frontmana kapely Nirvana. Premiéra tohoto filmu proběhla na Sundance Film Festival roku 2015.\n\nRežisérem filmu je Brett Morgen, který na něm pracoval od roku 2007, když za ním přišla Courtney Love s myšlenkou dokumentu. Je to první dokument o Kurtu Cobainovi, který byl vytvořen ve spolupráci s jeho rodinou. Animované scény vznikly díky Stefanu Nadelmanovi a Hisko Hulsingovi.\n\nDokument kombinuje archivní záběry, rozhovory s rodinnými příslušníky a animované pasáže, v nichž ožívají Cobainovy zápisky a historky. Režisér Morgen měl jako první k dispozici kompletní Cobainovu pozůstalost obsahující čtyři tisíce stránek jeho deníků, poznámek, a také stovky hodin domácích videí a záznamů na desítkách kazet.\n\nPodle filmu vznikla také kniha se stejným názvem, Montage of Heck, na které se podílí i sám režisér Brett Morgen. Kniha obsahuje animace z filmu, rozhovory, fotografie a Cobainovy kresby, které nebyly ukázány ve filmu.\n\n"}
{"id": "1184326", "url": "https://cs.wikipedia.org/wiki?curid=1184326", "title": "Koprivnik (Žiri)", "text": "Koprivnik (Žiri)\n\nKoprivnik je vesnice, jedno z 18 sídel občiny Žiri. Nachází se na západě Slovinska v Hornokraňském regionu (). K 1. lednu 2015 zde žilo 101 obyvatel.\n\nKoprivnik je protáhlá vesnice, nacházející se severozápadně od Žiri, správního centra občiny. Je tvořena zemědělskými usedlostmi, které mají obdělávanou půdu zpravidla v jednom celku v blízkém okolí. Jednotlivé farmy jsou spolu propojeny silnicemi místního významu. Rozloha vsi je 5,8 km² a střední nadmořská výška je zhruba 663 m. Nejvyšší bod leží nedaleko vrchu \"Marušnik\" (913 m n. m.) a dosahuje nadmořské výšky 900 m. Většina povrchu vsi je pokrytá lesy.\n\n"}
{"id": "1184336", "url": "https://cs.wikipedia.org/wiki?curid=1184336", "title": "Kanton Basilej", "text": "Kanton Basilej\n\nKanton Basilej je historickým (a v současnosti již čistě formálním) kantonem na severu Švýcarska, který jako správní celek existoval v letech 1501-1833. Metropolí kantonu bylo město Basilej. Roku 1833 byl z důvodů vnitřních rozporů kanton rozdělen na polokantony Basilej-město a Basilej-venkov. Ke kantonu nikdy nepatřil okres Laufen a do roku 1815 ani západní a jihozápadní část okresu Arlesheim, což jsou oblasti, které původně tvořily součást Knížecího biskupství Basileje. V případě okresu Arlesheim se jednalo o následující obce: Aesch, Allschwill, Arlesheim, Biel-Benken, Ettingen, Oberwill, Reinach, Pfeffingen, Reinach, Schönenbuch, Therwil. Okres Laufen byl od roku 1815 součástí kantonu Bern a k polokantonu Basilej-venkov byl připojen až k 1. lednu 1994.\n\nK rozdělení původně jednotného kantonu vedla nespokojenost obyvatel venkovských částí, způsobená nerovným zastoupením města Basileje a ostatních obcí v kantonálním parlamentu, v němž město dominovalo. Roku 1830 žádali zástupci venkovské části kantonu rovnoprávnost města a venkova a zastoupení podle počtu obyvatelstva, ale město požadavky venkovské části kantonu zamítlo. Důsledkem bylo zvyšující se nespokojenost venkova, až se město začlo obávat útoku. V Liestalu několik mužů vytvořilo novou vládu chráněnou 3000 vojáky. Tato vláda však existovala jen krátkou dobu, protože již 16. ledna 1831 vojsko vyslané z města Liestal obsadilo a novou vládu vyhnalo. Mnoho obcí však zůstávalo věrných Basileji, jako například Gelterkinden, Reigoldswil, Anwil, či Bubendorf, ačkoliv jim rebelové vyhrožovali. Nespokojenost venkova trvala do roku 1832 a obě strany vůči sobě jednaly nevraživě. \n\n3. srpna 1833 více než 1200 vojáků z města ozbrojených 14 děly pochodovalo na Liestal, ale v bitvě u Hülftenschanze, konané mezi obcemi Pratteln a Frenkendorf, byli městští vojáci přesilou rebelů donuceni k ústupu do Basileje. Při svém ústupu utrpěli městští vojáci těžké ztráty.\n\n17. srpna 1833 bylo po nejvyšším švýcarském orgánu Tagsatzungu žádáno rozdělení kantonu. Za devět dní došlo k rozdělení kantonu. Pouze tři venkovské obce (Riehen, Bettingen a Kleinhüningen), které by jinak představovaly venkovskou exklávu, nacházející se mezi městem Basilejí a Bádenskem, se staly součástí nového kantonu Basilej-město.\n\nOd rozdělení jednotného kantonu se objevují hlasy žádající znovusjednocení obou polokantonů, přičemž došlo i k tomu, že se oba polokantony dohodly na podmínkách, za kterých by došlo ke sloučení. Nicméně v referendech roku 1969 obyvatelé obou polokantonů znovusjednocení zamítli. Nicméně to nikterak neoslabilo blízkou spolupráci obou polokantonů. Naposledy se referenda o případném spoučení konala 28. září 2014, přičemž v polokantonu Basilej-město se pro sloučení vyslovilo 55 %, avšak v polokantonu Basilej-venkov hlasovalo proti sloučení 68 %.\n"}
{"id": "1184340", "url": "https://cs.wikipedia.org/wiki?curid=1184340", "title": "290 (číslo)", "text": "290 (číslo)\n\nDvě stě devadesát je přirozené číslo, které následuje po čísle dvě stě osmdesát devět a předchází číslu dvě stě devadesát jedna. Římskými číslicemi se zapisuje CCXC.\n\n\n\nSilnice II/290 je česká silnice II. třídy vedoucí na trase Frýdlant – Hejnice – Polubný \"peáž se silnicí I/14\" Vysoké nad Jizerou – Roprachtice – Nová Ves\n\n\n"}
{"id": "1184347", "url": "https://cs.wikipedia.org/wiki?curid=1184347", "title": "291 (číslo)", "text": "291 (číslo)\n\nDvě stě devadesát jedna je přirozené číslo, které následuje po čísle dvě stě devadesát a předchází číslu dvě stě devadesát dva. Římskými číslicemi se zapisuje CCXCI.\n\n\nSilnice II/291 je česká silnice II. třídy vedoucí na trase Frýdlant – Nové Město pod Smrkem – Polsko\n\n\n"}
{"id": "1184371", "url": "https://cs.wikipedia.org/wiki?curid=1184371", "title": "Kanton Agon-Coutainville", "text": "Kanton Agon-Coutainville\n\nKanton Agon-Coutainville (fr. \"Canton d'Agon-Coutainville\") je kanton v departementu Manche v regionu Normandie ve Francii. Byl vytvořen při reformě kantonů v roce 2014 seskupením 28 obcí. V květnu 2016 ho tvořilo 27 obcí (vzhledem k procesu slučování některých obcí).\n"}
{"id": "1184375", "url": "https://cs.wikipedia.org/wiki?curid=1184375", "title": "Kwak Tche-hü", "text": "Kwak Tche-hü\n\nKwak Tche-hü (hangŭl: 곽태휘, anglický přepis: \"Kwak Tae-Hwi\"; * 8. července 1981, Chilgok v provincii Severní Kjongsang, Jižní Korea) je jihokorejský fotbalista, reprezentant Jižní Koreje, hrající na postu obránce, který v současnosti hraje za jihokorejský fotbalový klub FC Seoul. Je známý pro vysoký výskok a dokonalé zahrávání standardních situací.\n"}
{"id": "1184380", "url": "https://cs.wikipedia.org/wiki?curid=1184380", "title": "Kanton Cherbourg-Octeville-1", "text": "Kanton Cherbourg-Octeville-1\n\nKanton Cherbourg-Octeville-1 (fr. \"Canton de Cherbourg-Octeville-1\") je kanton v departementu Manche v regionu Normandie ve Francii. Vznikl v roce 2015 a tvoří ho část města Cherbourg-en-Cotentin.\n"}
{"id": "1184383", "url": "https://cs.wikipedia.org/wiki?curid=1184383", "title": "Kanton Cherbourg-Octeville-2", "text": "Kanton Cherbourg-Octeville-2\n\nKanton Cherbourg-Octeville-2 (fr. \"Canton de Cherbourg-Octeville-2\") je kanton v departementu Manche v regionu Normandie ve Francii. Vznikl v roce 2015 a tvořilo ho část města Cherbourg-Octeville společně s obcí La Glacerie. 1. ledna 2016 došlo ke sloučení obcí La Glacerie, Cherbourg-Octeville a dalších tří do nové obce Cherbourg-en-Cotentin.\n"}
{"id": "1184385", "url": "https://cs.wikipedia.org/wiki?curid=1184385", "title": "Kanton Cherbourg-Octeville-3", "text": "Kanton Cherbourg-Octeville-3\n\nKanton Cherbourg-Octeville-3 (fr. \"Canton de Cherbourg-Octeville-3\") je kanton v departementu Manche v regionu Normandie ve Francii. Vznikl v roce 2015 a tvoří ho 9 obcí společně s částí města Cherbourg-en-Cotentin.\n"}
{"id": "1184387", "url": "https://cs.wikipedia.org/wiki?curid=1184387", "title": "Kanton Condé-sur-Vire", "text": "Kanton Condé-sur-Vire\n\nKanton Condé-sur-Vire (fr. \"Canton de Condé-sur-Vire\") je kanton v departementu Manche v regionu Normandie ve Francii. Byl vytvořen při reformě kantonů v roce 2014 seskupením 29 obcí. V květnu 2016 ho tvořilo 19 obcí (vzhledem k procesu slučování některých obcí).\n"}
{"id": "1184388", "url": "https://cs.wikipedia.org/wiki?curid=1184388", "title": "Kanton Créances", "text": "Kanton Créances\n\nKanton Créances (fr. \"Canton de Créances\") je kanton v departementu Manche v regionu Normandie ve Francii. Při reformě kantonů v roce 2014 byl vytvořen seskupením 32 obcí. V květnu 2016 ho tvořilo 20 obcí (vzhledem k procesu slučování některých obcí).\n"}
{"id": "1184392", "url": "https://cs.wikipedia.org/wiki?curid=1184392", "title": "Kanton La Hague", "text": "Kanton La Hague\n\nKanton La Hague (fr. \"Canton de la Hague\") je kanton v departementu Manche v regionu Normandie ve Francii. Vznikl v roce 2015 a skládá se z 20 obcí.\n"}
{"id": "1184395", "url": "https://cs.wikipedia.org/wiki?curid=1184395", "title": "Kanton Le Mortainais", "text": "Kanton Le Mortainais\n\nKanton Le Mortainais (fr. \"Canton du Mortainais\") je kanton v departementu Manche v regionu Normandie ve Francii. Při reformě kantonů v roce 2014 byl vytvořen seskupením 27 obcí. V květnu 2016 ho tvořilo 17 obcí (vzhledem k procesu slučování některých obcí).\n"}
{"id": "1184397", "url": "https://cs.wikipedia.org/wiki?curid=1184397", "title": "Kanton Pont-Hébert", "text": "Kanton Pont-Hébert\n\nKanton Pont-Hébert (fr. \"Canton de Pont-Hébert\") je kanton v departementu Manche v regionu Normandie ve Francii. Vznikl v roce 2015 a skládá se z 29 obcí.\n"}
{"id": "1184400", "url": "https://cs.wikipedia.org/wiki?curid=1184400", "title": "Trayvon Bromell", "text": "Trayvon Bromell\n\nTrayvon Bromell (* 10. července 1995 Saint Petersburg, Florida) je americký atlet, sprinter, halový mistr světa v běhu na 60 metrů z roku 2016.\n\nNa juniorském světovém šampionátu v roce 2014 získal stříbrnou medaili v běhu na 100 metrů a byl členem vítězné štafety USA na 4 x 100 metrů. V tomto roce také vytvořil světový juniorský rekord na 100 metrů časem 9,94 s. Na mistrovství světa v roce 2015 v Pekingu skončil třetí ve finále běhu na 100 metrů. V březnu 2016 se stal v Portlandu halovým mistrem světa v běhu na 60 metrů. Ve stejné sezóně doběhl osmý v olympijském finále v běhu na 100 metrů.\n\n\n"}
{"id": "1184402", "url": "https://cs.wikipedia.org/wiki?curid=1184402", "title": "Kanton Quettreville-sur-Sienne", "text": "Kanton Quettreville-sur-Sienne\n\nKanton Quettreville-sur-Sienne (fr. \"Canton de Quettreville-sur-Sienne\") je kanton v departementu Manche v regionu Normandie ve Francii. Při reformě kantonů v roce 2014 byl vytvořen z 33 obcí. V květnu 2016 ho tvořilo 32 obcí (vzhledem k procesu slučování některých obcí).\n"}
{"id": "1184403", "url": "https://cs.wikipedia.org/wiki?curid=1184403", "title": "Kanton Saint-Lô-1", "text": "Kanton Saint-Lô-1\n\nKanton Saint-Lô-1 (fr. \"Canton de Saint-Lô-1\") je kanton v departementu Manche v regionu Normandie ve Francii.\n\nByl vytvořen při reformě kantonů v roce 2014 seskupením 12 obcí a části města Saint-Lô. V květnu 2016 ho tvořilo 10 obcí (vzhledem k procesu slučování některých obcí) a část města Saint-Lô.\n\n"}
{"id": "1184405", "url": "https://cs.wikipedia.org/wiki?curid=1184405", "title": "Kanton Saint-Lô-2", "text": "Kanton Saint-Lô-2\n\nKanton Saint-Lô-2 (fr. \"Canton de Saint-Lô-2\") je kanton v departementu Manche v regionu Normandie ve Francii. Byl vytvořen při reformě kantonů v roce 2014 seskupením 16 obcí a části města Saint-Lô. V květnu 2016 ho tvořilo 13 obcí (vzhledem k procesu slučování některých obcí) a část města Saint-Lô.\n"}
{"id": "1184412", "url": "https://cs.wikipedia.org/wiki?curid=1184412", "title": "Kanton Val-de-Saire", "text": "Kanton Val-de-Saire\n\nKanton Val-de-Saire (fr. \"Canton de Val-de-Saire\") je kanton v departementu Manche v regionu Normandie ve Francii. Byl vytvořen při reformě kantonů v roce 2014 seskupením 34 obcí. V květnu 2016 ho tvořilo 30 obcí (vzhledem k procesu slučování některých obcí) a část města Saint-Lô.\n"}
{"id": "1184413", "url": "https://cs.wikipedia.org/wiki?curid=1184413", "title": "Tomas Walsh", "text": "Tomas Walsh\n\nTomas Walsh (* 1. března 1992) je novozélandský atlet, koulař, mistr světa z roku 2017.\nJeho prvním mezinárodním úspěchem byla bronzová medaile ze soutěže koulařů na halovém mistrovství světa v Sopotech v roce 2014. V následující sezóně se umístil na čtvrtém místě na světovém šampionátu v Pekingu, když si vytvořil osobní rekord 21,58 m. V březnu 2016 se v Portlandu stal halovým mistrem světa ve vrhu koulí ve svém halovém maximu 21,78 m. Ve stejné sezóně vybojoval bronzovou medaili v této disciplíně na olympiádě v Rio de Janeiro. Zatím největším úspěchem se stal titul mistra světa ve vrhu koulí z roku 2017. V březnu 2018 se stal s výkonem 22,31 m vítězem Halového mistrovství světa v Birminghamu. Tímto výkonem vytvořil rekord Oceánie.\n\n"}
{"id": "1184415", "url": "https://cs.wikipedia.org/wiki?curid=1184415", "title": "Aleksander Dzieduszycki", "text": "Aleksander Dzieduszycki\n\nAleksander Stanisław Dzieduszycki (21. července 1813 Hvizdec – 12. května 1879 Sydorivka) byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Alexander Dzieduszycki, statkář v obci Sydorivka (Isidorowka). Byl šlechtického původu. Měl titul hraběte.\n\nBěhem revolučního roku 1848 se zapojil do veřejného dění. Stal se členem ústřední národní rady ve Lvově. Ve volbách roku 1848 byl zvolen i na ústavodárný Říšský sněm. Zastupoval volební obvod Stryj. Tehdy se uváděl coby statkář. Náležel ke sněmovní pravici.\n\nPo obnovení ústavního systému vlády v 60. letech se znovu zapojil do politiky a zasedl jako poslanec na Haličský zemský sněm. Jako poslanec se uvádí již hned po prvních volbách roku 1861. Na mandát zemského poslance rezignoval v roce 1865.\n"}
{"id": "1184417", "url": "https://cs.wikipedia.org/wiki?curid=1184417", "title": "Škoda Artic", "text": "Škoda Artic\n\nŠkoda Artic (obchodní název ForCity Smart, původně Transtech Artic) je nízkopodlažní kloubová tramvaj vyráběná finskou firmou Škoda Transtech, dceřinou společností firmy Škoda Transportation. Vyvinuta byla pro tramvajovou síť finského hlavního města Helsinky.\n\nJedná se o tříčlánkovou plně nízkopodlažní tramvaj se čtyřmi otočnými podvozky a osmi hnacími nápravami. Vzduchem chlazené asynchronní trakční motory s kuželočelními převodovkami jsou napájeny po dvojicích z trakčních měničů s IGBT prvky. Vozová skříň je tepelně izolována, má dvojitá okna, topení a klimatizaci. Tramvaj dlouhá 27,6 m je určena pro rozchod 1000 mm a může pojmout maximálně 199 cestujících. Nástupní plošiny vozu se nacházejí ve výšce 360 mm nad temenem kolejnice, nejvyšší bod podlahy dosahuje výšky 520 mm nad temenem kolejnice.\n\nV roce 2010 vyhrála společnost Transtech soutěž helsinského dopravního podniku Helsingin kaupungin liikennelaitos na dodávku 40 tramvají s opcí na dalších 90 vozidel. První dva prototypy tramvaje Artic byly dokončeny v roce 2013, kdy byly zároveň dodány do Helsinek. Následně podstoupily zkušební jízdy bez cestujících i s cestujícími. V roce 2015 odkoupila firmu Transtech česká společnost Škoda Transportation. Podle plánu byla sériová výroba tramvají zahájena v roce 2015, přičemž první sériový vůz vyjel z továrny již se znakem Škody. Dodávky zbylých 38 objednaných vozů mají probíhat v letech 2016–2018. V prosinci 2016 helsinský DP částečně využil opci a objednal dalších 20 vozidel. Ještě více, celkem 29 tramvají, má být dodáno podle další smlouvy z téhož měsíce pro novou linku mezi Helsinkami a Espoo. Dvojice prototypů byla v roce 2018 odprodána německému dopravci Schöneicher-Rüdersdorfer Strassenbahn, který provozuje tramvajovou dopravu v Schöneiche.\n\nTyp Artic má jezdit i na nově budované tramvajové síti v Tampere, kam má být dodáno 15–20 vozů s následnou opcí na dalších 46 vozidel. Cena se má pohybovat v závislosti na počtu zakoupených tramvají v rozmezí 3,2–3,8 milionu eur (v přepočtu 87–103 milionů korun) za jeden kus. Smlouva s městem má být podepsána na konci října 2016.\n\nOd roku 2015 bylo prozatím vyrobeno celkem 49 vozů.\n\n"}
{"id": "1184418", "url": "https://cs.wikipedia.org/wiki?curid=1184418", "title": "Australská mist", "text": "Australská mist\n\nAustralská mist je první kočičí plemeno, které pochází z Austrálie. Původně se tato kočka jmenovala tečkovaná mist. Toto plemeno je velmi hravé a má příjemnou a harmonickou povahou. Dospělý jedinec váží 3,5 – 6 kg.\n\nPlemeno bylo vyšlechtěno Trudou Stadeovou v roce 1976, která v Novém Jižním Walesu založila chovatelský program. Mezi její předky patří habešské kočky, barmské kočky a nečistokrevné krátkosrsté kočky. Barmská kočka plemeni dodala stavbu těla, čtyři ze šesti barev a společenskou povahu, zatímco habešská kočka přidala zbylé dvě barvy, ticking a živější temperament. Domácí kočky se zasloužily o výraznější kresbu srsti a časnější dospívání.\n\nJe středně velká, na stavbě těla jsou patrné orientální rysy. Středně velké uši jsou vzpřímené nebo mírně stočené stranou. Špičky uší jsou zaokrouhlené. Oči sytě zlaté barvy mají mandlový tvar, jsou mírně zešikmené. Trup je středně velký a přiměřeně osvalený. Nohy jsou středně dlouhé a spíše štíhlejší, tlapky jsou malé a okrouhlé. Ocas je středně dlouhý, zvolna se zužuje k zaokrouhlené špičce.\n\nSrst je krátká, nepatrně odstává od těla. Jemná skvrnitá kresba na srsti je mlhavá, zdá se rozmazaná. Tento efekt působí tzv. ticking, neboli přítomnost tří až dvanácti pruhů (nejčastěji černých) na každém chlupu. Spodní strana těla spolu s pysky a bradou je bělavá. Srst nevyžaduje téměř žádnou péči, stačí občasné vykartáčování. \n\nWCF uznává celkem sedm barevných variet: modrá, hnědá, karamelová, čokoládová, lila, zlatá (skořicová) a broskvová (plavá).\n"}
{"id": "1184428", "url": "https://cs.wikipedia.org/wiki?curid=1184428", "title": "Fedor Jesenský", "text": "Fedor Jesenský\n\nJméno a příjmení Fedor Jesenský má více nositelů:\n\n"}
{"id": "1184433", "url": "https://cs.wikipedia.org/wiki?curid=1184433", "title": "Třída Sailfish", "text": "Třída Sailfish\n\nTřída Sailfish byla třída radarových ponorek námořnictva Spojených států amerických z doby studené války. Jako první byly pro tento účel od počátku konstruovány. Jejich konstrukce byla optimalizována pro rychlou plavbu na hladině, přičemž ponorky měly plout před svazy letadlových lodí a varovat je před leteckým útokem (v praxi však jejich rychlost stále nebyla dost vysoká). Dvě postavené ponorky byly v operační službě v letech 1956–1978. Koncepce radarových ponorek se však neosvědčila (úspěšnější byly roku 1958 zařazené palubní letouny včasné výstrahy Grumman E-1 Tracer) a obě ponorky byly roku 1961 překlasifikovány na útočné.\n\nAmerické radarové ponorky byly vyvíjeny v rámci programu MIGRAINE. Nejprve byly zkušebně přestavěny dvě ponorky třídy \"Tench\", ve druhé fázi dvě ponorky třídy \"Gato\" a ve třetí šest ponorek již dříve modernizovaných v programu GUPPY. Poté bylo přistoupeno ke stavbě dvojice ponorek třídy \"Sailfish\", které byly od počátku projektovány jako radarové. Obě ponorky postavila v letech 1953–1956 loděnice Portsmouth Naval Shipyard v Kittery ve státě Maine.\n\nJednotky třídy \"Sailfish\":\nPonorky nesly na velitelské věži a na palubě za ní vyhledávací radar BPS-2 a radarový výškoměr BPS-3. Byly vyzbrojeny šesti příďovými 533mm torpédomety. Pohonný systém tvořily čtyři diesely Fairbanks-Morse a dva elektromotory, pohánějící dva lodní šrouby. Diesely měly na šroubu výkon 6000 hp a elektromotory 8200 hp. Nejvyšší rychlost dosahovala 20 uzlů na hladině a 10 uzlů pod hladinou. Mohly se ponořit do hloubky až 400 stop.\n\nRoku 1961 byly obě ponorky upraveny na stíhací, radar byl demontován a naopak byly vybaveny pasivním sonarem BQG-4. \"Salmon\" od roku 1968 sloužil při vývoji hloubkových záchranných prostředků (DSRV) třídy \"Mystic\". Krátce proto nesl experimentální označení (AGSS-573). Obě ponorky byly vyřazeny v letech 1977–1978.\n"}
{"id": "1184434", "url": "https://cs.wikipedia.org/wiki?curid=1184434", "title": "Karol Štúr", "text": "Karol Štúr\n\nJméno a příjmení Karol Štúr má více nositelů:\n\n"}
{"id": "1184435", "url": "https://cs.wikipedia.org/wiki?curid=1184435", "title": "Ľudovít Šimko", "text": "Ľudovít Šimko\n\nJméno a příjmení Ľudovít Šimko má více nositelů:\n\n"}
{"id": "1184440", "url": "https://cs.wikipedia.org/wiki?curid=1184440", "title": "Georgios Donis", "text": "Georgios Donis\n\nGeorgios Donis (řecky: Γεώργιος Δώνης; * 22. října 1969) je bývalý řecký trenér a bývalý fotbalista, v současnosti trénuje fotbalový klub ze Spojených arabských emirátů Al Sharjah SCC. Byl prvním řeckým fotbalistou v historii, který si zahrál anglickou Premier League, byl tam známý jako George Donis.\n"}
{"id": "1184441", "url": "https://cs.wikipedia.org/wiki?curid=1184441", "title": "Zadní Hrádek (přírodní památka)", "text": "Zadní Hrádek (přírodní památka)\n\nPřírodní památka Zadní Hrádek, ev. č. 6028, byla vyhlášena 30. dubna 2015.\nÚzemí se nachází ve Středočeském kraji, v okrese Mladá Boleslav, na katastrálním území obce Sudoměř a severním okraji obce Skalsko. Území je též stejnojmennou evropsky významnou lokalitou č. CZ0210029 (kód AOPK je 5388).\n\nPředmětem ochrany jsou polopřirozené suché trávníky a facie křovin na vápnitých podložích (\"Festuco-Brometalia\").\n\nPřírodní památka se nachází v jihovýchodní části ostrožny zvané \"Zadní Hrádek\".\n\nVe vrchních partiích lokality byly objeveny archeologické zbytky opevněného pravěkého a středověkého sídliště – hradiště s pozůstatky obvodového opevnění. Místo je od roku 1988 pod názvem Hrádek u Sudoměře vedeno jako kulturní památka České republiky.\n\nVrcholový prostor skal Zadního Hrádku byl zřejmě ve středověku využit pro stavbu dřevěného skalního hradu.\n\n\n"}
{"id": "1184443", "url": "https://cs.wikipedia.org/wiki?curid=1184443", "title": "Baobab prstnatý", "text": "Baobab prstnatý\n\nBaobab prstnatý (\"Adansonia digitata\") je druh rostliny z čeledi slézovité. Nachází se zejména v tropické části Afriky - od Mauritánie po Súdán a Eritrey až do Jihoafrické republiky, ale byl také zavlečen do Indie a na Madagaskar.\n\nBaobab prstnatý je listnatý strom, vysoký 5-25 metrů. Je známý především díky šířce svého kmenu. Průměr kmene může být až 14 metrů. Kořeny stromu jsou mnohdy delší než samotný strom, díky čemuž může strom přežít i v suchém klimatu. Od listopadu do prosince vyrůstají na baobabu bílé květy, které jsou velké až 12 cm. Květy mají 5 okvětních lístků, které jsou na vnitřní straně chlupaté. V noci květy šíří zápach a jsou opylovány kaloni.\n\nPlody jsou velké a mají vejcovitý tvar. Když dužina plodu uschne, spadne a rozpadne se na kousky, které poté připomínají kousky tvrdého chleba. Obsahují o 50 % více vápníku než špenát, mají vysoký obsah antioxidantů a třikrát více vitamínu C než pomeranč.\n\n\n"}
{"id": "1184445", "url": "https://cs.wikipedia.org/wiki?curid=1184445", "title": "Henryk Janko", "text": "Henryk Janko\n\nHenryk Stefan Janko (1806 nebo 1807 Hošany – 9. prosince 1887 Hošany) byl rakouský politik polské národnosti z Haliče, během revolučního roku 1848 poslanec Říšského sněmu.\n\nJeho otcem byl vojenský lékař Jan Janko, původem z Uherska, který se na konci 18. století usadil v Haliči. Henryk Janko absolvoval Lvovskou univerzitu. Když roku 1830 vypuklo polské listopadové povstání, odjel do Varšavy a zapojil se do něj. Zúčastnil se coby dobrovolník několika bitev. Po povstání byl členem tajného spolku Związek Dwudziestu Jeden v Haliči. Roku 1846 byl členem povstaleckého výboru ve Lvově a unikal zatčení tím, že měnil místa pobytu. Roku 1849 se uvádí jako Heinrich Janko, statkář v obci Hošany (Hoszany).\n\nBěhem revolučního roku 1848 se zapojil do veřejného dění. Patřil mezi malou skupinu statkářů, kteří dobrovolně předali rolníkům půdu. Stal se členem národní rady ve městě Rudky. Ve volbách roku 1848 byl zvolen i na ústavodárný Říšský sněm. Zastupoval volební obvod Komarno. Tehdy se uváděl coby majitel hospodářství. Náležel ke sněmovní levici. Hlasoval převážně s levicí a veřejně podporoval revoluční nálady. V roce 1849 podporoval přesun dobrovolníků z Haliče na pomoc revolucionářům v Uhersku.\n\nV 50. letech byl aktivní ve spolku Galicyjskie Towarzystwo Gospodarcze. Na jaře roku 1859 odcestoval do Paříže. Po obnovení ústavního systému vlády v 60. letech se znovu zapojil do politiky a zasedl roku 1861 jako poslanec na Haličský zemský sněm, kde zastupoval kurii velkostatkářskou v obvodu Sambir. Opětovně působil jako zemský poslanec od roku 1870 do roku 1871 a znovu od roku 1877 až do své smrti (tentokrát již za IV. kurii). Sám své dlouhé politické angažmá v zemském sněmu odůvodňoval tím, že nechce, aby po něm jeho volební obvod získal ukrajinský kandidát. Na sněmu patřil k demokratům. Roku 1878 přešel do tzv. Samborské skupiny, která sdružovala statkáře kritické vůči politice většinového Polského klubu.\n\nAktivně podporoval polské lednové povstání roku 1863. V březnu 1864 byl zatčen, odsouzen na tři roky a odeslán do pevnosti Olomouc. Po jednom roce byl propuštěn, ale ještě roku 1867 nezískal potvrzení do funkce okresního maršálka s poukazem na to, že je politický podezřelý. Dlouhodobě ovšem zasedal v okresní radě, v okresní školní radě a byl předsedou okresní pobočky zemského kreditního spolku (Towarzystwo Kredytowe Ziemskie w Galicji). Ještě v 70. letech podporoval polské tajné spolky.\n\nZemřel v prosinci 1887. Cestou ze Lvova do domovských Hošan se nachladil, onemocněl zánětem pohrudnice a ulehl s těžkou horečkou.\n"}
{"id": "1184449", "url": "https://cs.wikipedia.org/wiki?curid=1184449", "title": "Obština Chajredin", "text": "Obština Chajredin\n\nObština Chajredin ( \"Община Хайредин\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině. Sídlem obštiny je ves Chajredin, kromě ní zahrnuje obština 5 vesnic. Žijí zde necelé 4 tisíce stálých obyvatel.\n\nV obštině žije 3 877 stálých obyvatel a včetně přechodně hlášených obyvatel 4 848. Podle sčítáni 1. února 2011 bylo národnostní složení následující:\n"}
{"id": "1184450", "url": "https://cs.wikipedia.org/wiki?curid=1184450", "title": "Vývoj evropské migrační krize v listopadu 2015", "text": "Vývoj evropské migrační krize v listopadu 2015\n\nV listopadu 2015 začal počet migrantů mířících do Evropy mírně klesat, přesto však činila takzvaná evropská migrační krize značný problém pro všechny státy ležící na hlavních migračních trasách.\n\nAčkoliv početné předpovědi očekávaly pokles počtu příchozích migrantů především po tzv. Balkánské trase kvůli začínajícímu zimnímu období v Evropě, statistická čísla naopak ukázala, že počet přicházejících neklesal. Důvodem pro stále rostoucí počet lidí, kteří se chtěli dostat do Evropy, byla jednak obava z blížící se zimy, jednak špatná situace v uprchlických táborech zemí Blízkého východu a v Turecku.\n\nVětšina migrantů na Balkánské trase v průběhu měsíce listopadu cestovala z řecké Soluně přes severomakedonská hraniční města Gevgelija a Tabanovce do srbského Preševa a odtud dál do Berkasova. V Chorvatsku byli přijati v záchytném táboře Opatovac. Špatné podmínky na improvizovaném srbsko-chorvatském hraničním přechodu vyřešila chorvatská vláda otevřením záchytného tábora ve Slavonském Brodu a vypravováním mimořádných vlaků do Slovinska. Dne 3. listopadu kvůli vážné situaci ve Slovinsku rozhodla česká vláda o vyslání 20 policistů a 27 vojáků do této země, jejíž vláda o to kvůli kritické situaci v okolí slovinsko-chorvatských hranic požádala.\n\nEvropská unie začala v malé míře uplatňovat tzv. uprchlické kvóty ve snaze ulehčit Německu, Švédsku, Itálii a Řecku, kde se nacházelo na podzim nejvíce žadatelů o azyl. V prvních dnech měsíce listopadu bylo několik desítek lidí převezeno nejprve do Lucemburska. Odpor proti kvótám ze zemí střední a východní Evropy však neustával; političtí představitelé Maďarska se rozhodli přidat se ke Slovensku v žalobě na systém kvót a podali žalobu k soudnímu dvoru EU. Pod tlakem uprchlické krize se některé evropské země rozhodly zpřísnit pravidla pro azylovou politiku, především Německo, Rakousko a v neposlední řadě i Česká republika. Dne 11. listopadu zahájili nelegální imigranti v českém detenčním zařízení v Drahonicích protestní hladovku proti dodržování platných mezinárodních smluv ohledně přistěhovalectví. Hladovku po několika dnech ukončili se zdůvodněním, že tímto způsobem chtějí vyjádřit solidaritu s oběťmi teroristických útoků v Paříži ze 13. listopadu 2015.\n\nTeroristické útoky v Paříži, při nichž bylo 13. listopadu 2015 zabito 130 lidí a další stovky byly zraněny, zdůraznily bezpečnostní rizika migrační krize, která se potvrdila zejména po zjištění, že se na útocích podíleli lidé, kteří přišli jako migranti přes Řecko. Polsko v reakci na to prohlásilo, že nebude respektovat rozhodnutí EU o kvótách a žádné migranty k přerozdělení nepřijme. Předseda Evropské komise Jean-Claude Juncker se soustředil spíše na varování, aby tyto obavy nepřerostly v zaujatost proti migrantům. Naproti tomu celá řada politiků začala zdůrazňovat bezpečnostní rizika krize a nutnost masovou imigraci omezit a obnovit bezpečnost. Mezi nimi např. český premiér Bohuslav Sobotka, který Junckerovo vyjádření zkritizoval jako nedostatečné a prohlásil, že pokud nebude obnovena kontrola nad vnější schengenskou hranicí, budou si ji muset jednotlivé státy zajišťovat samy.\n\nDne 17. listopadu potvrdila maďarská vláda podání žaloby na uprchlické kvóty k Evropskému soudnímu dvoru. V závěru listopadu oznámila Evropská komise plán na přemístění asi 400 000 běženců z tureckých uprchlických táborů do EU; účast členských států měla být dobrovolná.\n\nV polovině listopadu již počet lidí, kteří překročili Středozemní a Egejské moře při cestě do Evropy, dosáhl počtu 800 tisíc, což byl čtyřnásobek ve srovnání se stejným obdobím roku 2014. Značná většina, více než 600 000 migrantů, se do Evropy dostala přes Egejské moře a Řecko z Turecka, menší část pak ze severní Afriky přes Středozemní moře do Itálie.\n\nDne 11. listopadu rozhodla německá vláda, že z důvodu naplněných uprchlických kapacit se vrátí k dodržování dublinské úmluvy a bude se snažit vracet příchozí ekonomické migranty bez právního nároku na azyl do zemí, odkud přišli do EU tak, jak to úmluva stanovuje. Skončilo tím období trvající od srpna 2015, kdy se německá vláda v čele s kancléřkou Angelou Merkelovou rozhodla zvolit politiku otevřených dveří a dublinský systém kvůli velkému počtu žadatelů o azyl neuplatňovala. Rozhodnutí německé vlády zpřísnit pravidla pro přijímání uprchlíků a ekonomických migrantů bylo přijato nedlouho poté, co se v médiích objevily informace o sporech ve vládě Angely Merkelové ohledně imigrační politiky.\n\nŠvédsko se rozhodlo pod vlivem velmi vysokého počtu nově příchozích imigrantů zavést dne 11. listopadu ve večerních hodinách hraniční kontroly na společné hranici s Dánskem (na mostě Öresundbron) a v přístavech, kam připlouvají lodě z Německa. Švédští političtí představitelé také zopakovali apel na větší solidaritu evropských zemí se Švédskem (a eventuálně i Německem), neboť obě tyto země jsou kvůli vlastní vstřícné přistěhovalecké politice nejčastějším cílem uprchlíků a migrantů. Hraniční kontroly začaly platit na jižní hranici v poledne dne 12. listopadu. Původně měly být platné pouhých 10 dnů, nicméně v souvislosti s teroristickými útoky v Paříži, ke kterým došlo jen den po zavedení hraničních kontrol, byla jejich platnost prodloužena a tamní vláda také rozhodla o zpřísnění imigrační politiky.\nV souvislosti s tím, že se německá vláda rozhodla svůj vstřícný přístup k nově příchozím migrantům oslabit, začala slovinská armáda budovat pohraniční plot na společné hranici s Chorvatskem. Výstavba byla zahájena dne 11. listopadu v odpoledních hodinách. Plot, který slovinský premiér Miro Cerar označil za dočasné technické zábrany a měl sloužit k usměrnění proudu migrantů na vybrané hraniční přechody, měří po dokončení cca 80 km. Nedlouho po položení ostnatého drátu a prvních dočasných zátaras na místo položení plotu vyrazily jednotky chorvatské policie a ministerstva vnitra a plot na několika místech odstranily, protože se údajně nacházel na chorvatském území. Chorvatské ministerstvo vnitra a evropských záležitostí zaslalo protestní nótu do Lublaně a situace na hranici zůstala ještě téhož dne večer napjatá. Od poloviny října 2015, kdy byla hlavní migrační trasa přesměrována do Slovinska, do 10. listopadu téhož roku prošlo touto zemí přes 180 000 běženců.\n\nDne 13. listopadu začalo s výstavbou pohraničního plotu pro usměrnění migrantů v plánované délce jen necelé 4 kilometry také Rakousko. Na rozdíl od maďarského plotu, který chránil vnější hranici schengenského prostoru, rakouský \"technický\" plot vytvořil bariéru volnému pohybu uvnitř Evropské unie. Přesto se rakouské opatření nesetkalo s takovým protestem, jako dřívější opatření Maďarska.\n\nV maltské metropoli La Valetta se mezitím uskutečnil mimořádný summit Evropské unie s cílem krizovou situaci řešit, zástupci členských států se již poněkolikáté shodli na nutnosti lepší ochrany vnější hranice Schengenského prostoru a fungující návratové politiky.\n\nPoté, co klíčové západoevropské státy rozhodly, že přijmou pouze uprchlíky z válkou postižených zemí (Irák, Sýrie a Afghánistán) začaly na některých evropských hranicích vznikat krizové situace. Pod vlivem teroristických útoků, ke kterým došlo v Paříži v polovině listopadu 2015 se navíc nová polská vláda rozhodla odmítnout tzv. uprchlické kvóty. V druhé polovině listopadu začala na severomakedonsko-řeckých hranicích vznikat vypjatá situace, jelikož severomakedonské ozbrojené složky nechávaly procházet přes území státu jen Syřany, Iráčany a Afghánce. Dne 28. listopadu 2015 pak Severní Makedonie zahájila výstavbu pohraničního plotu na své jižní hranici s Řeckem. Výstavba bariéry vedla k dalšímu zvýšení koncentrace především ekonomických migrantů na řeckém území, což vedlo k opakovaným střetům s policií a nepokojům v následujících dnech.\n\nV závěru listopadu začala migrační vlna slábnout, což bylo jednou z příčin sníženého počtu nově přicházejících běženců do Evropy oproti říjnu, kdy byl jejich počet rekordní. V listopadu 2015 připlulo do Evropy dle údajů OSN 155 000 imigrantů.\n\n"}
{"id": "1184456", "url": "https://cs.wikipedia.org/wiki?curid=1184456", "title": "Krokodýl štítnatý", "text": "Krokodýl štítnatý\n\nKrokodýl štítnatý, též krokodil štítnatý (\"Mecistops cataphractus\") je druh krokodýla z čeledi krokodýlovití (Crocodylidae). Dříve byl řazen do rodu \"Crocodylus\", dle nových studií DNA patří do monotypického rodu \"Mecistops\". V roce 2013 byly objeveny dva možné poddruhy na základě morfologických a genetických rozdílů. Dle Mezinárodního svazu ochrany přírody se jedná o kriticky ohrožený druh. Řadí se mezi nejméně známé krokodýly světa.\nKrokodýl štítnatý se vyskytuje v Africe, konkrétně v její střední a západní části. Lze ho nalézt v Senegalu, Tanzanii, Mali, Mauritánii, Čadu, Zambii a Angole, některá hlášení výskytu krokodýla štítnatého pocházejí z Gabonu a Kamerunu. K životu dává přednost mělkým vodním plochám v okolí deštných lesů, preferuje především ty rychle tekoucí. Žije převážně ve sladké vodě, někdy ho lze však potkat i ve vodě brakické. Obyčejně plave ponořen těsně pod hladinou.\n\nKrokodýl štítnatý je malý až středně velký krokodýl. Obvykle měří 2,5 m, největší exempláře jsou dlouhé až 4,2 m, avšak takto velcí jedinci jsou výjimkou. Samci jsou větší než samice; ostatně pohlavní dimorfismus je vyvinut u všech krokodýlů. Kůže dospělců má žlutohnědé zbarvení s velkými černými skvrnami a olivově zbarvenou hlavou, mláďata jsou zeleno-šedá. Druhové jméno \"cataphractus\" poukazuje na šest řad šupin na zádech a v překladu znamená „oděný v brnění”. Charakteristickým rysem tohoto druhu je štíhlý čenich, vysoko na něm jsou umístěny nosní dírky. Má extrémně silný stisk čelistí, v případě vypadnutí zubu mu naroste nový.\nSamci tohoto druhu jsou velice teritoriální a své území si hlídají před cizími samci. Vetřelce se obvykle snaží zastrašit vynořováním z vody a vystavováním těla, často také dochází k boji. Dominantní samec má právo pářit se se všemi samicemi v jeho území. Rozmnožování probíhá od ledna do července na začátku období dešťů. Pářící rituál probíhá tak, že samec se samicí začnou společně plavat okolo sebe a navzájem se dotýkat, samice někdy vybízí samce, aby ji pronásledoval. Poté dojde k páření. Dva až tři měsíce po kopulaci samice naklade asi 20 poměrně velkých vajec (vejce je zhruba 8 cm dlouhé a 5 cm široké) do předem vyhrabané jamky ve břehu, na kterou poté navrší hromadu bahna a vegetace. Hnízda mohou měřit na výšku až 80 cm a na délku až 2 m. Nacházejí se obvykle ve stinných místech blízko vody. Zhruba po 100 dnech se z vajec vyklubou mladí krokodýli a přivolají cvrlikáním matku, která hnízdo rozhrabe a začne pomáhat mláďatům do vody. Pohlavní dospělosti krokodýli štítnatí dosáhnou po 10 až 15 letech, v zajetí se dožívají 32 až 38 let. Délka života ve volné přírodě není známa.\n\nPotrava krokodýlů štítnatých se skládá především z ryb a jiných vodních živočichů, například žab nebo krabů. Velcí jedinci loví i savce, kteří se přišli napít, například kančily vodní (\"Hyemoschus aquaticus\"). Oči a nosní dírky mají krokodýlové umístěny vysoko na hlavě, což jim umožňuje vyčkávat téměř ponořeni pod vodou a pozorovat kořist. Díky štíhlému tělu se mohou rychle pohybovat vodou a do tlamy lapit rybu na otevřené vodě, nebo také potravu hledat v úkrytech mezi kořeny spadlých stromů.\nDle Mezinárodního svazu ochrany přírody patřil do roku 1996 krokodýl štítnatý mezi druhy, o kterých chybí údaje. Poté, co byla shromážděna potřebná data, byl přeřazen mezi kriticky ohrožené druhy. Obě populace (v západní a střední Africe) jsou od sebe oddělené, v západní Africe navíc krokodýly ohrožuje vytlačování lidmi z jejich přirozeného prostředí. Na severu této oblasti kvůli lidskému osídlení a rozšiřování pouště už téměř vymizel. Lov pro kůži již v oblasti střední a západní Afriky upadl kvůli velkému poklesu početnosti druhu. Právě omezený lov, ztráta přirozeného prostředí a rybolov, který způsobuje úbytek kořisti krokodýlů, a také občasné zabíjení krokodýlů omylem chycených v rybářských sítích brání zvyšování početnosti druhu ve volné přírodě. Nejsou známa žádná ochranná opatření vztažená na krokodýla štítnatého. Je zapsán na seznam CITES I.\n\nDospělí jedinci krokodýlů štítnatých nemají přirozené nepřátele, vejce a mláďata ohrožují například vydry skvrnité (\"Lutra maculicollis\") nebo levharti (\"Panthera pardus\"). Čerstvě vylíhnutá mláďata se také mohou stát obětí dospělých krokodýlů štítnatých.\n\n\n"}
{"id": "1184457", "url": "https://cs.wikipedia.org/wiki?curid=1184457", "title": "Nia Aliová", "text": "Nia Aliová\n\nNia Aliová (* 23. října 1988 Norristown) je americká atletka, která se věnuje překážkovým běhům na 60 a 100 metrů.\n\nNejdříve se věnovala vícebojům, později se orientovala na překážkové sprinty. Na mistrovství světa v roce 2013 nepostoupila do finále běhu na 100 metrů překážek. Zvítězila v běhu na 60 metrů překážek na halovém mistrovství světa v Sopotech v roce 2014. Titul obhájila o dva roky později na halovém šampionátu v Portlandu. V mezidobí se stala maminkou syna, jehož otcem je americký atlet Michael Tinsley. \nNa olympiádě v Rio de Janeiro získala stříbrnou medaili v běhu na 100 metrů překážek. O rok později na světovém šampionátu v Londýně doběhla na této trati osmá.\n\nJe také halovou mistryní světa v běhu na 60 metrů překážek z let 2014 a 2016 a mistryní světa z venkovního šampionátu v katarském Dauhá (2019).\n\n\n"}
{"id": "1184459", "url": "https://cs.wikipedia.org/wiki?curid=1184459", "title": "Denis Suárez", "text": "Denis Suárez\n\nDenis Suárez Fernández (* 6. ledna 1994, Salceda de Caselas, Španělsko) je španělský fotbalový útočník či krajní záložník a bývalý mládežnický reprezentant, od roku 2016 hráč klubu FC Barcelona.\n\nS klubem Sevilla FC vyhrál Evropskou ligu UEFA 2014/15. V sezóně 2016/17 vyhrál s klubem FC Barcelona španělský pohár (Copa del Rey).\n\nSuárez působil v mládežnických reprezentacích Španělska. Zúčastnil se Mistrovství Evropy ve fotbale hráčů do 19 let 2012 v Estonsku, kde mladí Španělé získali titul po finálové výhře 1:0 nad Řeckem.\n\nDebut za španělskou seniorskou fotbalovou reprezentaci zaznamenal 29. května 2016, kdy ve druhém poločase střídal Davida Silvu v přátelském zápase ve švýcarském Sankt Gallenu proti Bosně a Hercegovině.\n\n\n"}
{"id": "1184460", "url": "https://cs.wikipedia.org/wiki?curid=1184460", "title": "Aston Villa FC (rezerva a akademie)", "text": "Aston Villa FC (rezerva a akademie)\n\nAston Villa Under-21s je rezervní tým anglického klubu Aston Villa FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Gordon Cowans.\n\nAkademie Aston Villy FC je výběr hráčů Aston Villy do 18 a méně let. Akademie působí v Premier League do 18 let a v FA Youth Cupu. Trenérem je Ben Petty.\n\n\"Aktuální k datu: 19. březen 2016\"\n\n\"Aktuální k datu: 19. březen 2016\"\n\n"}
{"id": "1184464", "url": "https://cs.wikipedia.org/wiki?curid=1184464", "title": "Swansea City AFC (rezerva a akademie)", "text": "Swansea City AFC (rezerva a akademie)\n\nSwansea City Association Football Club Under-21s je rezervní tým velšského klubu Swansea City AFC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je David Adams.\n\nAkademie Swansea City je výběr hráčů Swansea City do 18 a méně let. Akademie působí v Premier League do 18 let a v FA Youth Cupu. Trenérem je Andrew Sparkes.\n\n\"Aktuální k datu: 7. březen 2016\"\n\n\"Aktuální k datu: 19. březen 2016\"\n\n"}
{"id": "1184465", "url": "https://cs.wikipedia.org/wiki?curid=1184465", "title": "Volotea", "text": "Volotea\n\nVolotea je španělská nízkonákladová letecká společnost s hlavním sídlem v Barceloně. Základny Volotea se nachází na španělském letišti Asturie, francouzských letištích Bordeaux, Nantes, Štrasburk, Toulouse, italských letištích Palermo, Janov, Benátky a Verona.\n\nSpolečnost Volotea založil v roce 2011 Alaeo S.L. z Barcelony, na budování společnosti se podíleli zakladatelé španělské nízkonákladové letecké společnosti Vueling – Carlos Muñoz a Lázaro Ros. Název \"Volotea\" pochází ze španělského slova \"revolotear\", což znamená \"létat kolem\". Společnost začala svou činnost 5. dubna 2012 z Benátského letiště Marco Polo.\n\nDne 15. února 2012 oznámil Boeing pronájem letounu Boeing 717-200 společnosti Volotea. V březnu 2015 bylo oznámeno, že Volotea obdrží další čtyři Boeingy 717 od finské společnosti Blue1. Nicméně, společnost Volotea oznámila, že v příštích letech postupně obmění flotilu za modernější Airbusy A319.\n\nFlotila Volotea se v dubnu roku 2018 skládala z následujících letadel průměrného stáří 14,6 let:\n\n"}
{"id": "1184466", "url": "https://cs.wikipedia.org/wiki?curid=1184466", "title": "Markranstädt", "text": "Markranstädt\n\nMarkranstädt je město v německé spolkové zemi Sasko, v zemském okrese Lipsko. Má téměř 15 tisíc obyvatel. Město se nachází asi 11 km od Lipska a je známé především díky výrobě automobilů značky MAF.\n\nPrvní písemnou zmínku o Markranstädtu lze najít v roce 1285, kde je Markranstädt popisován jako sídlo soudu. Roku 1287 se dokumenty zmiňují o tržišti na území současného města a roku 1354 se již jedná o malé město. Původním názvem města bylo \"Ranstadt\", později těž \"Altranstadt\", avšak po tom, co město získalo právo pořádat trhy, vznikl název \"Markranstädt\".\n\nV roce 1633, během třicetileté války, město z velké části shořelo. Oheň zničil, mimo jiné budovy, i radnici a všechny záznamy v ní. Morová epidemie probíhající v roce 1634 a následně hladomor roku 1639 vedl k drastickému poklesu počtu obyvatel. V roce 1650 měl Markranstädt méně než 150 obyvatel. Další katastrofa se přihodila roku 1671, kdy bylo 31 domů zničeno velkým požárem. Až začátkem 18. století se město začalo stavět na nohy a obnovovat. Město se proslavilo ale i díky 23. červenci 1807, kdy zde Napoleon Bonaparte, i se svým vojenským doprovodem, přespal přes noc v penzionu Zum Rosenkranz. Bitva národů u Lipska ale městu nepřinesla příliš příznivý vývoj.\n\nEkonomický vzrůst zažil Markranstädt až ke konci 19. století. V té době se sem začaly soustředit kožešinové farmy, stejně tak se zde dařilo strojírenství. Byla postavena automobilka, později známá jako Markranstädter Automobil-Fabrik Hugo Ruppe GmbH. Za druhé světové války město proslavila i výroba kvalitního piva.\n\nVe městě je několik památníků; jeden na památku obětí fašismu, další na památku sovětských válečných zajatců. Na místním hřbitově se nachází celkem čtyři hroby s pamětními kameny. Tito čtyři lidé byly dvě ženy a dva muži deportovaní za druhé světové války.\n\nMimo jiné se ve městě nachází ženský házenkářský tým SC Markranstädt, který hraje ve 2. divizi německé ligy. Dále je zde mužský volejbalový klub, který se dostal až do čtvrtfinále 1. divize německé ligy v roce 2006. Mimo tyto dva kluby je ale hlavním sportem ve městě fotbal.\n\nMarkranstädt se nachází asi 10 km jihozápadně od centra Lipska, mezi Saskem-Anhaltskem a lipským sídlištěm Grünau, na západním břehu jezera Kulkwitzer See.\n\nV blízkost Lipska se nachází letiště Lipsko, které je od Markranstädt vzdáleno asi 12 km. Město je navíc připojené k dálnicím A9 a A38, v minulosti zde vedla meziměstská trolejbusová trať \"Plautstraße – Lützner Straße\". Silnice B89 a B186 rovněž protínají město.\n\nMarkranstädt se krom samotného města skládá z menších obcí Albersdorf, Altranstadt, Döhlen, Göhrenz, Großlehna, Kleinlehna, Meyen, Quesitz, Räpitz, Schkeitbar, Schkölen, Thronitz, Kulkwitz, Gärnitz, Seebenisch, Lindennaundorf a Frankenheim und Priesteblich.\n"}
{"id": "1184467", "url": "https://cs.wikipedia.org/wiki?curid=1184467", "title": "Fulham FC (rezerva a akademie)", "text": "Fulham FC (rezerva a akademie)\n\nRezerva Fulhamu FC je rezervní tým anglického klubu Fulham FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Peter Grant.\n\nAkademie Fulhamu FC je výběr hráčů Fulhamu do 18 a méně let. Akademie působí v Premier League do 18 let a v FA Youth Cupu. Trenérem je Steve Wigley.\n\n\"Aktuální k datu: 19. březen 2016\"\n\n\"Aktuální k datu: 19. březen 2016\"\n\n"}
{"id": "1184468", "url": "https://cs.wikipedia.org/wiki?curid=1184468", "title": "Mikołaj Łęczycki", "text": "Mikołaj Łęczycki\n\nMikołaj Łęczycki SJ, latinsky Nicolaus Lancicius (10. prosince 1574, Ňasviž – 30. března 1653, Kaunas) byl polský jezuita, katolický teolog a kněz, spisovatel a mystik.\n\n"}
{"id": "1184469", "url": "https://cs.wikipedia.org/wiki?curid=1184469", "title": "Cotswolds", "text": "Cotswolds\n\nCotswolds je oblast na západě Anglie, dlouhá asi 145 km a široká 40 km. Zvlněná krajina je vymezena městy Bath, Oxford a Stratford-upon-Avon, leží na území hrabství Gloucestershire, Oxfordshire, Somerset, Warwickshire, Wiltshire a Worcestershire, centrem je město Gloucester. Protéká jí řeka Severn, v jihovýchodní části Cotswolds pramení Temže. Oblast byla osídlena už v neolitu, její název je odvozen od kultu keltské bohyně Cudy. Je známa pod přezdívkou „srdce Anglie“.\n\nCotswolds je pahorkatina, jejíž podloží tvoří vápenec z období jury, kde se nachází řada zkamenělin. Nejvyšším vrcholem je Cleeve Hill s 330 metry nad mořem. Převládají pastviny určené pro chov ovcí, pole lnu a řídké lesy listnatých stromů, zejména buků a bříz. Cotswolds je řídce zalidněným venkovským krajem, kde se udržel folklór (tanec morris dance, svérázný dialekt) a původní architektura, domy jsou postaveny z místního medově zbarveného kamene. Významnými historickými památkami jsou zámek Sudeley Castle a věž Broadway Tower. Od 17. století se zde koná slavnost známá jako \"Cotswold Olimpick Games\", navazující na antické olympijské hry. V městečku Chipping Campden se v 19. století zrodilo hnutí Arts and Crafts, navazující na tradice rukodělné výroby. V roce 1966 bylo Cotswolds vyhlášeno jako chráněná oblast Area of Outstanding Natural Beauty, turistickou atrakcí jsou historické vesnice Bibury nebo Tetbury.\n\n"}
{"id": "1184470", "url": "https://cs.wikipedia.org/wiki?curid=1184470", "title": "Blackburn Rovers FC (rezerva a akademie)", "text": "Blackburn Rovers FC (rezerva a akademie)\n\nRezerva Blackburnu Rovers FC je rezervní tým anglického klubu Blackburn Rovers FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Damien Johnson.\n\nAkademie Blackburnu Rovers FC je výběr hráčů Blackburnu Rovers do 18 a méně let. Akademie působí v Premier League do 18 let a v FA Youth Cupu.\n\n\"Aktuální k datu: 19. březen 2016\"\n\n\"Aktuální k datu: 19. březen 2016\"\n\n"}
{"id": "1184472", "url": "https://cs.wikipedia.org/wiki?curid=1184472", "title": "Brianne Theisenová-Eatonová", "text": "Brianne Theisenová-Eatonová\n\nBrianne Theisenová-Eatonová (* 18. prosince 1988 Humboldt) je bývalá kanadská atletka, vícebojařka, halová mistryně světa v pětiboji z roku 2016.\n\nV roce 2009 skončila na světovém šampionátu v soutěži sedmibojařek patnáctá. Stříbrnou medaili v sedmiboji získala na mistrovství světa v Moskvě v roce 2013. Na halovém mistrovství světa v Sopotech o rok později skončila v soutěži pětibojařek také druhá. Do třetice stříbrnou medaili vybojoval na světovém šampionátu v Pekingu v roce 2015. Dosud největším úspěchem se pro ni stal titul halové mistryně světa v pětiboji na šampionátu v Portlandu v březnu 2016.\nJejím manželem je několikanásobný mistr světa v desetiboji Ashton Eaton. Společně oznámili v lednu 2017 konec své aktivní atletické kariéry.\n\n\n"}
{"id": "1184473", "url": "https://cs.wikipedia.org/wiki?curid=1184473", "title": "Brighton &amp; Hove Albion FC (rezerva a akademie)", "text": "Brighton &amp; Hove Albion FC (rezerva a akademie)\n\nRezerva Brighton & Hove Albionu FC je rezervní tým anglického klubu Brighton & Hove Albion FC. Rezerva hraje ligovou sezónu v Premier League do 21 let, což je nejvyšší liga v Anglii pro tuto věkovou kategorii. Trenérem je Damien Johnson.\n\nAkademie Brighton & Hove Albionu FC je výběr hráčů Brighton & Hove Albionu do 18 a méně let. Akademie působí v Premier League do 18 let a v FA Youth Cupu. Trenérem je Adam Hinshelwood.\n\n\"Aktuální k datu: 19. březen 2016\"\n\n\"Aktuální k datu: 19. březen 2016\"\n\n"}
{"id": "1184475", "url": "https://cs.wikipedia.org/wiki?curid=1184475", "title": "Kostel svatého Bartoloměje (Kojetín)", "text": "Kostel svatého Bartoloměje (Kojetín)\n\nKostel svatého Bartoloměje byl římskokatolický filiální kostel zasvěcený svatému Bartolomějovi v Kojetíně v okrese Chomutov.\n\nFarní kostel je v Kojetíně připomínán již v roce 1352. Na jeho místě byl v roce 1747 postaven nový kostel v barokním slohu a dne 21. ledna 1748 byl vysvěcen. Na konci osmnáctého století zanikla kojetínská farnost a kostel byl jako filiální přičleněn k farnosti v Radonicích. Zanikl spolu se hřbitovem v roce 1969, kdy ho zbourala armáda. Zůstaly po něm základy zdí a trosky zdiva. Podle poznámky Bedřicha Bernaua byl oltářní obraz svatého Bartoloměje velmi ošklivý.\n\nJednolodní kostel měl obdélný půdorys. Na východě jej ukončoval čtvercový presbytář se sakristií v ose kostela. Před západním průčelím byla přistavěna obdélná předsíň. Vstupní průčelí zdůrazňoval trojúhelníkově ukončený štít s barokní soškou Piety ve výklenku. Ze střechy vybíhala štíhlá sanktusová vížka. Fasády byly členěné lizénovými rámci a okny se segmentovým záklenkem. Chrámová loď měla plochý strop, ale presbytář byl zaklenutý plackovou a sakristie valenou klenbou s lunetami.\n\nOkolo kostela se nacházel hřbitov ohrazený hřbitovní zdí, kterou na jižní straně prolamovala brána se segmentově ukončeným vchodem rámovaným pilastry a římsou. Letopočty 1750 a 1904 dokládaly data oprav.\n"}
{"id": "1184488", "url": "https://cs.wikipedia.org/wiki?curid=1184488", "title": "Heuristika dostupnosti", "text": "Heuristika dostupnosti\n\nHeuristika dostupnosti (z angl. \"availability heuristic\") označuje psychologický jev, při kterém máme tendenci upřednostňovat informace, které si při rozhodování snadno vybavíme. Lidé nabývají zalíbení ve věcech, které jsou aktuálním trendem, protože se s nimi často setkávají, v důsledku si k nim vytvoří silné neuronové spojení. Podobnými efekty jsou \"cognitive ease\" (kognitivní snadnost) a \"processing fluency\", (procesuální plynulost) které jev popisují především ve vztahu s vnímáním (\"cognitive ease\") algoritmickým systémem (\"processing fluency\") mozku.\n\nStejně jako jakákoliv jiná heuristika může vést k irracionálnímu rozhodnutí právě kvůli zjednodušení či nedostatku informací o daném tématu. Největší kognitivní zkreslení tak může vyvolat u méně častých událostí nebo témat. Heuristika dostupnosti tak nachází využití například v marketingu, firmy totiž nemusí nutně investovat do reklamy, která diváka přesvědčí, že propagovaný výrobek je dobrá volba, stačí pokud získá divák reklamou kontakt s názvem výrobku a pokud se následně bude rozhodovat, který si koupí, bude mu bližší, než výrobky s názvy, které nikdy neslyšel.\n\nCombs a Slovic (1979) vysvětlovali heuristiku dostupnosti na příkladu vnímání smrti nemocí či vraždou nebo autonehodou. Diabetes a rakovina žaludku sice zabije ročně až dvakrát více Američanů než je zabito či při autonehodách, ale zatímco o vraždách či autonehodách se píše velmi často, zdravotní problémy či smrt způsobená nemocí nebývají častým obsahem médií, lidé tedy vnímají mnohem vyšší riziko právě u autonehod či vražd než u nemocí, ačkoliv se věc má přesně naopak.\n\nTversky a Kahnemann (1973) postavili svůj výzkum metody na hypotéze, že některé věci si lze vybavit mnohem snáze, než jiné. Ve svém výzkumu se ptali lidí na zcela konkrétní údaje:\n\n\"V normálním úryvku anglicky psaného textu je pravděpodobnější, že bude písmeno K na první, či třetí pozici ve slově?\"\n\nZe 152 respondentů odpověděla většina (105), že bude více slov začínat písmenem K. Ve skutečnosti je však v angličtině skoro dvojnásobně slov, které obsahují písmeno K na třetím místě. Důvodem k jejich odpovědi bylo to, že je snadnější si vybavit slova na K, než slova, která obsahují písmeno K na třetím místě, se slovy \"začínajícími\" na určité písmeno se totiž setkáváme pokaždé, když hledáme v abecedě nebo hrajeme jazykovou hru, první písmeno má v řadě jazycích zvláštní gramatickou funkci a první velké písmeno označuje vlastní jméno.\n\nPodobný efekt prokázali Tversky a Kahneman i v případě vizualizace, některé věci je jednodušší si představit než jiné.\n\nVe svém výzkumu předložili respondentům dvě struktury, A a B (viz obrázek vpravo). Respondenti měli zodpovědět tyto dvě otázky:\n\n1) Ve které ze struktur je více cest?\n\n2) Kolik je přibližně cest ve struktuře A a kolik ve struktuře B?\n\nPro většinu lidí je jednoduší si představit cesty ve struktuře B a proto odhadují, že je tam více cest než ve struktuře A. Celkem si to myslelo 85 % všech oslovených respondentů. Průměrně podle nich vede strukturou B celkem 40 cest, zatímco ve struktuře A pouze 18.\n\nVe skutečnosti obsahují obě struktury stejný počet cest (Ve struktuře B je nahoře, vprostřed i v dolní řadě 8 elementů ze kterých si lze vybrat. To znamená: 8 x 8 x 8 neboli 512 cest. Ve struktuře A je formula_1, neboli opět 512 cest.).\n\nU struktury B je mnohem jednoduší si cesty představit (popřípadě podvědomě provést jednoduchý výpočet) a proto je také snazší vidět okamžitě veškeré možnosti, jak cesty mohou vést. Ve svém rozhodování tedy \"počítáme\" znovu s tím, že varianty, které snadno vidíme tvoří největší část možných variant. \n\nV roce 1978 publikoval John Carroll studii, která propojovala heuristiku dostupnosti s aktem představivosti. Hypotézou bylo, že považujeme situaci za více pravděpodobnou pokud je snadné si ji představit. Hypotézu následně testoval dvěma experimenty.\n\nPrvní proběhl den před volbou amerického prezidenta v roce 1976. Subjekty byly požádány aby si představili, že sledují televizní zprávy o výsledcích prezidentských voleb večer a ráno. První polovině bylo řečeno, ať si představí, situaci, ve které \"Ford vyhrál volby, protože si Carter neudržel důležité státy\". \"Ford vyhrál většinu středozápadu a západu\". \"Poměr hlasů byl 316 pro Forda ku 222 pro Cartera, v seznamu států to bylo celkem 32 států pro Forda a 18 států pro Cartera spolu s okresem Columbia.\" \n\nDruhé polovině bylo řečeno, aby si představili, jak: \"Carter vyhraje volby, protože jeho síla na Jihu a východě je tak silná, že Fordova výhra na západě to nemůže překonat. Vyhraje se 342 hlasy, 28 státy a okresem Columbia ku Fordovým 196 hlasy, 22 státy.\"\n\nScénáře byly vytvořeny na základě aktuálních průzkumů v době studie. Subjekty si měly představit nejen tento scénář ale i vítěznou řeč zvoleného kandidáta a přiznání porážky druhého kandidáta. Po tom, co si respondenti jednotlivé scénáře představili, byla jim položena otázka, jak si ve skutečnosti myslí, že volby dopadnou - a v průměru skutečně vyšlo najevo, že respondenti si častěji mysleli, že vyhraje právě ten kandidát, kterého si představovali dle scénáře. Podle Carolla za tím stála právě heuristika dostupnosti, konkrétní výběr kandidáta, kterého si představovali za řečnickým pultem, byl pro jejich představivost v té době nejdostupnější, a proto právě jemu přisuzovali větší šanci na výhru.\n\nVe druhém si studenti Pittsburské univerzity představovali zápas svého fotbalového týmu v sezóně 1977. Část si měla představit, že se jim povede dobře a část, že ne. Pittsburgh totiž vyhrál v roce 1976 národní šampionát, ale poté odešlo několik hlavních hráčů i trenér.\n\nVýsledky druhého výzkumu nepotvrdily sice danou hypotézu, opět se i zde ukázalo, že představa učinila daný scénář pravděpodobnější. Ze 35 subjektů představujících si dobrou sezónu Pittsburghu uvedlo 63%, že budou mít dobrou sezónu. Naopak ze 38 subjektů představujících si opačný scénář se jednalo již jen o 40 %.\n\n\n\n"}
{"id": "1184490", "url": "https://cs.wikipedia.org/wiki?curid=1184490", "title": "Versailleský park", "text": "Versailleský park\n\nVersailleský park (franc. \"Parc de Versailles\") je rozsáhlý park, přiléhající k bývalému královskému zámku Versailles, přibližně 20 km jihozápadně od Paříže. Zaujímá rozlohu 815 ha a na jeho území se nacházejí zahrady ve francouzském i anglickém stylu, zámky Velký a Malý Trianon, Velký kanál a řada menších staveb, fontán a soch. Park byl založen ve 2. polovině 17. století pro krále Ludvíka XIV. , jeho hlavním architektem byl André Le Nôtre. Roku 1979 byl společně se zámkem zapsán na Seznam světového dědictví UNESCO.\n\nSoučástí parku jsou tzv. Versailleské zahrady (franc. \"Jardin de Versailles\"), mistrovská ukázka francouzské zahrady barokního typu. Tato část bývá též označována jako \"Petit parc (\"=Malý park\")\", pro odlišení od \"Grand parc\" (=Velký park). Versailleské zahrady zaujímají prostor mezi zámkem, Oranžerií, Apollonovou fontánou a Neptunovou fontánou.\n\nPark jako celek se všemi lesními i zemědělskými pozemky spolu se zámkem spadá pod Versailleské panství \"(Domaine de Versailles).\" \nNa místě dnešního parku se dříve nacházel menší zahradní areál o velikosti několika hektarů od Jacquesa Menourse, který obklopoval lovecký zámeček krále Ludvíka XIII. Poté co se jeho nástupce, král Ludvík XIV., oficiálně ujal vlády, rozhodl se inspirován parkem zámku Vaux-le-Vicomte Versailles spolu s přilehlými zahradami rozšířit a přebudovat. Od jeho úmyslu ho neodradila ani špatná kvalita zdejší půdy a ani obtížné zásobování vodou. Práce týmu architekta Le Nôtre, jež byl stavitelem zahrad v Vaux-le-Vicomte, začaly roku 1662. V roce 1665 byl dokončen tzv. \"Petit Parc\", roku 1674 bylo objednáno a v zahradách instalováno 24 velkých soch z mramoru. Král a jeho dvůr se do zámku nastěhovali v roce 1682, roku 1693 bylo budování parku a zahrad přerušeno. V letech 1687–1688 postavil architekt Jules Hardouin Mansart pro soukromou potřebu Ludvíka XIV. menší zámek Velký Trianon. Na stavbě versailleského zámku a parku se v 17. století podílelo přes 20 000 zaměstnanců různých profesí.\n\nZa Ludvíka XV. byly zahrady dále rozšířeny a k Velkému Trianonu přibyl Malý Trianon. Roku 1750 byla v jeho blízkosti vybudována botanická zahrada, která byla v roce 1775 za vlády Ludvíka XVI. architektem Richardem Miquem přetvořena v anglický park a doplněna o tzv. \"fabriques\", stavbičky sloužící hlavně dekoračním účelům. Ludvík XVI. věnoval Malý Trianon své manželce Marii Antoinettě a nechal pro ni také roku 1785 poblíž postavit malou vesničku – Hameau de la Reine . V zámku Velký Trianon přebývali francouzští panovníci s přestávkami až do roku 1848 a místní zahrady přetvářeli podle trendů příslušné doby. Ještě předtím zde císař Napoleon nařídil stavbu mostu, který vedl k areálu Malého Trianonu.\n\nPři vytváření parku a zahrad navazoval architekt Le Nôtre na své předchozí dílo ve Vaux-le-Vicomte, kde se svými zásahy snažil krajinu strukturovaným způsobem doplnit. Pro jeho způsob práce jsou typické dlouhé aleje a cesty, z nichž je vidět do dalekého okolí. Tak tomu je i ve Versailles, kde hlavní stromořadí směřuje od zámku k Apollónově fontáně. Na něj navazuje největší vodní plocha Versailles, Velký kanál (\"Grand canal\"), o rozloze 23 ha; má podobu kříže a směrem od zámku dosahuje délky 1650 m. Pravé příčné rameno směřuje k zahradám obou Trianonů. V parku se nachází 55 fontán a více než 600 různých vodních atrakcí, výzdobu tvoří 86 sousoší, 155 soch a 235 váz.\n\nVlastní zahrady jsou vytvořeny v barokním stylu. Hlavní cesta vedoucí od zámku se postupně rozšiřuje prostřednictvím transverzálních linií do zahrad, jež jsou tvořeny promyšleným systémem kruhů a čtverců. Celý prostor se vyznačuje smyslem pro proporce a vyrovnanost. Na zámek, který se odráží ve dvou přilehlých vodních nádržích, navazuje terasa s otevřenými partery. Královská alej směřuje od nádrží k fontáně Latony a odtud přes tzv. \"Tapis vert\" (trávníkový koberec) k již zmíněné Apollónově fontáně, které dominuje socha Apollóna od Jean-Babtista Tubyho. Apollón je bůh Slunce a byl tedy zvolen jako symbol mocného Ludvíka XIV., který byl za krále Slunce označován.\n\nV zahradách se nacházejí \"bosquets\" (lesíky či hájky), doplněné kašnami, sochami (inspirovanými antickými mýty) nebo např. skalní stěnou s mušlemi (\"Bosquet de la salle de bal\"). Prostor je v těchto místech je uspořádaný tak, aby se zde mohly konat divadelní představení a koncerty.\n\n\n\n"}
{"id": "1184493", "url": "https://cs.wikipedia.org/wiki?curid=1184493", "title": "Konstantin Puškarjov", "text": "Konstantin Puškarjov\n\nKonstantin Puškarjov (* 12. února 1985 Usť-Kamenogorsk) je kazašský hokejista, od roku 2010 hráč klubu Barys Astana.\n\nZačínal v klubu HK Kazcink-Torpedo Usť-Kamenogorsk, s devíti brankami byl nejlepším střelcem Mistrovství světa v ledním hokeji do 18 let 2003. Později hrál za Avangard Omsk, s nímž se stal roku 2004 mistrem Ruska. Působil v zámoří v klubu Los Angeles Kings a na farmě v Manchester Monarchs, kde získal roku 2007 Emile Francis Trophy. Reprezentoval Kazachstán na mistrovství světa v letech 2011 až 2015.\n\n"}
{"id": "1184495", "url": "https://cs.wikipedia.org/wiki?curid=1184495", "title": "Dan Biggar", "text": "Dan Biggar\n\nDaniel „Dan“ Rhys Biggar (narozen 16. října 1989) je velšský ragbyový hráč, hrající za Ospreys a velšskou ragbyovou reprezentaci na pozici útokové spojky. V roce 2012 dosáhl významného milníku, když odehrál 100. zápas za Ospreys. Biggar vyhrál 7. prosince 2015 cenu BBC Cymru.\n\nBiggar se narodil v Morristonu, Swansea. První zkušenosti v mezinárodních zápasech nasbíral v reprezentačních týmech hráčů do 16 a 20 let. V říjnu 2008 byl vybrán do velšského národního týmu pro podzimní mezinárodní sérii 2008, kde poprvé nastoupil ve věku 19 let proti Kanadě 18. listopadu.\n\nBěhem turnaje Six Nations v roce 2014 se objevil ve třech zápasech, ve dvou jako náhradník za Rhyse Priestlanda proti Francii a Anglii a v jednom zápase proti Skotsku, kde nastoupil do základní sestavy. V červnu 2014 hrál dvakrát proti Jihoafrické republice, kde svým výkonem pomohl zvítězit Walesu 31:30. Biggar upevnil svou pozici útokové spojky v týmu Walesu během podzimní mezinárodní série 2014, kde začínal tři ze čtyř her. Byl oceněn nejen potleskem diváků, ale i cenou pro muže zápasu proti Jihoafrické republice, kde Wales vyhrál 12:6.\n\nBiggar hrál ve všech zápasech v turnaji Six Nations v roce 2015, kde zaujal svým kopacím stylem a položil svou první „pětku“ v zápase proti Francii.\n\nNa světovém šampionátu v roce 2015 nahradil na pozici útokové spojky Leigha Halfpennyho, který byl vyloučen na celý turnaj. Během turnaje nasbíral 56 bodů, včetně 23 bodů v zápase proti Anglii, ve kterém Wales porazil Anglii 28:25 a Biggar získal cenu pro muže zápasu. Ve čtvrtfinále proti Jihoafrické republice se mu úspěšně podařilo přihrát Garethu Daviesovi, který následně skóroval. I přesto prohráli 23:19 po poslední „pětce“, kterou položil Fourie Du Preez.\n\nBiggar má před každým kopáním svůj vlastní rituál, který fanoušci nazývají „Biggaréna“ po slavném hitu Macarena z roku 1995, který složil Los Del Rio.\n\n"}
{"id": "1184496", "url": "https://cs.wikipedia.org/wiki?curid=1184496", "title": "Seznam křížových cest v Jihočeském kraji", "text": "Seznam křížových cest v Jihočeském kraji\n\nSeznam křížových cest v Jihočeském kraji představuje výčet křížových cest, které se nacházejí v Jihočeském kraji.\n\nJe pravděpodobné, že seznam není úplný.\n"}
{"id": "1184498", "url": "https://cs.wikipedia.org/wiki?curid=1184498", "title": "Marketingová strategie Pixaru", "text": "Marketingová strategie Pixaru\n\nPixar Animation Studios je nejstarší společností zabývající se počítačovou animací v rámci celovečerních animovaných filmů i krátkých filmů. Společnost také vyvíjí svůj vlastní software pro počítačovou animaci s názvem RenderMan. Společnost Pixar Animation Studios vznikla v roce 1979 a od té doby ušla dlouhou cestu. Ze začátku se jednalo pouze o malou skupinku grafických designerů, kteří patřili pod společnost Lucasfilm. V roce 1986 Pixar odkoupil Steve Jobs a společnost se tak stala nezávislou. O několik let později, konkrétně v roce 2006 se Pixar stal součástí velké korporace Walt Disney Studios. V současnosti je Pixar jedno z nejúspěšnějších studií na světě. Společnost produkuje originální filmy se skvělým příběhem, což mu zajišťuje dobré recenze kritiků a také zasloužené příjmy. Společnost má na kontě 15 úspěšných filmů, kdy 8 z nich vyhrálo filmovou cenu Oscar a 14 z nich patří do 50 nejvýdělečnějších filmů na světě.\n\nKonkurence v odvětví animovaných filmů je velmi intenzivní. Na trhu působí mnoho velkých společností jako je DreamWorks, Illumination, Warner Bros, 20th Century Fox a mnoho dalších. Dalším faktorem, který zvyšuje intenzitu konkurenčního boji v odvětví, je fakt, že produkt, kterým je animovaný film, a jeho cena jsou prakticky totožné s konkurencí.\nNicméně, díky dlouholeté historii a zkušenostem v oboru společně s výhodou první společnosti na trhu, je Pixar o něco napřed oproti jejím konkurentům. Navíc Pixar je velmi inovativní v produkci animovaných filmů s originálními příběhy a také ve vývoji svého animačního software RenderMan, který je považován za standard v odvětví s animovanými filmy. Při porovnání Pixaru s jeho největším rivalem, společností DreamWorks, Pixar vyhrává v mnoha oblastech. Jde například o počet pozitivních asociací spojených s animovanými filmy, kvalitu daných filmů nebo jejich tržby v kinech.\n\nJe skoro nemožné vstoupit na trh s animovanými filmy ve Spojených státech, protože je zde příliš mnoho překážek například ve formě počátečních nákladů nebo potřebných vyspělých technologií. Dlouholetá hodnota značky je v tomto oboru také velmi důležitá. Pro nově vstupující společnosti by bylo velmi těžké bojovat s již zavedenými značkami. Co se týče Pixaru, společnost má mnoholeté zkušenosti, znalosti a dobrou reputaci v oboru. Vlastní software RenderMan a důležité distribuční články. Investuje mnoho peněz do marketingu, buduje zábavní parky, vyrábí hračky, vyrábí počítačové hry a vytváří své vlastní televizní stanice a pořady. Vše výše zmíněné přináší Pixaru velký vliv a moc a proto je těžké něco takového překonat.\n\nCo se týče rizika hrozby substitutů, to je velmi vysoké, protože v tomto odvětví je jich mnoho. Jedná se o jakýkoliv druh zábavy, jako jsou například televizní pořady, počítačové hry, tematické parky a atrakce, internet a sociální média nebo také klasické filmy. Navíc v budoucnosti může být těchto substitutů daleko vice díky rychlému vývoji nových technologií. Dalším faktorem, který toto riziko zvyšuje, jsou nízké přestupní náklady. Dále ceny lístků se každoročně zvyšují, tím pádem lidé se mohou jednoduše rozhodnout pro jinou levnější zábavu než návštěva kina. Výsledkem je také to, že počet prodaných lístků a tržby kin klesají čím dál více \n\nNicméně, největší hrozbou pro trh animovaných filmů jsou online streamovací služby jako je Netflix, Amazon nebo Hulu a nelegální stahování filmů, což přináší méně zisků společnostem. Stahování filmů je vzrůstající trend, který se podaří zastavit jedině díky nově vydaným přísným zákonům. \n\nVyjednávací síla dodavatelů není tak vysoká, protože v odvětví s animovanými filmy jich je mnoho a není potřeba žádný specifický. Tím pádem je pro společnost značně jednoduché změnit dodavatele, pokud jiný nabízí nižší cenu nebo produkty a služby lepší kvality. Další faktorem, co tuto sílu snižuje je to, že Pixar vlastní mnoho svých dodavatelů díky tomu, že patří pod Walt Disney Studios. Určitou vyjednávací sílu mohou mít dabéři a muzikanti podílející se na animovaných filmech, nicméně tato síla může být velmi lehce omezena pomocí nejrůznějších smluv výhodných pro Pixar.      \n\nV případě Pixaru je síla odběratelů vysoce závislá také na počtu substitutů a intenzitě konkurence v daném odvětví. V tomto případě mají zákazníci velkou vyjednávací sílu, protože mohou lehce přejít k jinému druhu zábavy vzhledem k zanedbatelným rozdílům v cenách. Navíc, každoročně je produkováno více a více animovaných filmů a zákazník si tak může vybrat animovaný film konkurenční společnosti. Dalším faktorem, který zvyšuje vyjednávací sílu zákazníků, je to, že Pixar produkuje podstatně méně filmů než jeho rivalové. Společnost vydává jeden film ročně, tím pádem většina jeho příjmů a reputace je závislá pouze na již zmíněném jediném filmu. Všechny předešlé faktory tak zvyšují vyjednávací sílu a vliv zákazníků na velmi vysoký stupeň.      \n\nProdukce: Pro Pixar je důležitý každý detail při produkci filmu od dlouhého procesu vytváření příběhu, propracování všech charakterů do hloubky k technologickým procesům, které jsou vylepšovány každým novým filmem.\n\nDistribuce: Jak již bylo zmíněno výše, Pixar disponuje poměrně mnoha distribučními články díky tomu, že patří pod společnost Walt Disney Studios. Nicméně na to jak jsou v tomto odvětví důležité, nepřináší Pixaru žádnou konkurenční výhodu. Z tohoto důvodu by měla společnost rozšířit a vylepšit svou distribuční síť a přizpůsobit se tak zejména technologickým inovacím na trhu ve formě nových streamovacích médiích.\n\nMarketing: Pixar si za tu dobu, co působí v průmyslu animovaných filmů, vybudoval velmi dobrou reputaci a tím pádem i silnou a vlivnou značku. To vše díky svým 15 úspěšným filmům jak z hlediska plynoucích příjmů, ale i oblíbenosti u kritiků a diváků.\n\nŘízení lidských zdrojů: V Pixaru lze najít velmi unikátní pracovní prostředí vycházející ze zakořeněné firemní kultury, organizační struktury, principů a procesů společně s mnoholetou zkušeností v oboru, což vytváří velkou konkurenční výhodu pro společnost. Pixar klade důraz na každého jednotlivého zaměstnance, podporuje je v kreativním myšlení, týmové spolupráci, komunikaci a zpětné vazbě. Každý zaměstnanec je také neustále podporován v průběžném vzdělávání na univerzitě patřící společnosti Pixar.  \n\nTechnologie: Díky vysokým investicím do výzkumu a vývoje nových technologií a neustálé inovaci je RenderMan software brán jako standard v odvětví animovaných filmů a to již přes 25 let a velkým dílem se tak podílí na úspěchu všech filmů od Pixaru. \n\nPokud jde o Pixar a jeho alokaci zdrojů, společnost má v každé sekci hodnotového řetězce umístěn nejméně jeden zdroj. Nejvíce zdrojů se nachází v sekci Řízení lidských zdrojů. Nicméně ne vždy je efektivní mít tolik zdrojů v sekci, která není brána jako klíčová v daném odvětví. V případě odvětví animovaných filmů se jedná o produkci a distribuci. V sekci produkce má Pixar ty správné zdroje, avšak co se týče distribuce, zde bude potřeba mít více těchto zdrojů. Jedině tak si společnost může udržet svoji pozici na trhu.   \n\nNa základě výsledků Swot analýzy, lze konstatovat, že Pixar má mnoho silných stránek ve formě velmi významných zdrojů pro dané odvětví. Zatím se společnosti daří tyto zdroje využívat velmi dobře ve svůj prospěch a tak, aby byly maximalizovány dostupné příležitosti. Dobrým příkladem je software RenderMan pro vytváření vizuálních efektů a animací. Tento software je na trhu již mnoho let a společně s každou technologickou inovací je vylepšován a přizpůsobován velmi dynamického technologickému prostředí. Co se týče slabých stránek, těch má Pixar jenom pár a podle ohodnocení každé z nich, neovlivňují úspěch ani zisky společnosti.\n\nU příležitostí a hrozeb je to odlišné. Na trhu s animovanými filmy je jen málo příležitostí, nicméně vzrůstající poptávka po animovaných filmech společně se vznikem nových médií vytvářejí pro Pixar příznivé podmínky. Pokud jde o hrozby, v daném odvětví se nachází mnoho rizik, které mohou společnost ovlivnit. Vzhledem k velmi dynamickému prostředí, není překvapením, že je jich mnoho. Největšími z nich jsou nelegální stahování filmů, nebo také hrozba ze strany substitutů a konkurenčních společností. Všechny zmíněné hrozby by mohly ovlivnit stávající pozici Pixaru na trhu.\n"}
{"id": "1184503", "url": "https://cs.wikipedia.org/wiki?curid=1184503", "title": "Hand Grenade", "text": "Hand Grenade\n\nHand Grenade je česká metalová kapela původem z Jižních Čech, založená roku 2008 Michalem Švecem – současným zpěvákem.\n\nHand Grenade měli první oficiální vystoupení v sestavě kytara, kytara, basa a bicí v květnu 2008. Tímto termínem tedy datují vznik. Od té doby prošla kapela personálními změnami.\n\nV Březnu roku 2009 nahrazuje Františka Kováře na postu kytary Michal Stoklasa (Stue). V dubnu tohoto roku dochází k první změně také za bicími. Michala Klímu střídá Karel Klasňák (Sid). Se Sidem nahrávají demo cd.\n\nV kapele působí do září roku 2010. Na jeho místo nastupuje Tomáš Blažek. První koncert s Tomášem proběhl již v říjnu roku 2010 na soutěži píseckých regionálních kapel Rock Region Fest, kterou díky hlasům návštěvníků kapela vyhrála.\n\nNásledovalo období plné koncertů a festivalů, po kterém Tomáš z časových důvodů ukončuje svoji činnost v kapele. Stalo se tak 16.7.2011 po prvním vystoupení na mezinárodním festivalu Masters of Rock. Již 17.7.2011 kapela našla bubeníka nového. Nebyl jím nikdo jiný než Štěpán Velimský (Vyndy)\n\nV listopadu 2012 kapela vydává své debutové album s názvem Pravá tvář, které nahrála ve studiích Propast Petra Jandy.\n\nV červenci 2013 kapelu opouští z časových důvodů jeden ze dvou posledních zakládajících členů Radek Křesina (Křusi) Na jeho místo okamžitě nastupuje Matyáš Ševčík (Sompi). V roce 2013 také vznikl první videoklip na singl Nejsi anděl a kapela odehrála 62 koncertů.\n\nNa jaře roku 2014 absolvovali 2 měsíce trvající turné jako support kapely Harlej. V červnu 2014 nastupuje místo Sompiho do kapely Roman Knězů (Romí).\n\nV dubnu 2015 kapela vydává své druhé CD „Na vlnách“, ke kterému byla zatím vydána dvě lyric videa na písně „Bez pravidel“ a „Slzy jsou tvý“. Natočen byl také druhý videoklip k písni Vlny a vznikl jedinečný projekt trilogie klipů.\n\nV červenci roku 2015 kapela poprvé vystoupila na hlavní stagy největšího rockového festivalu v ČR Masters of Rock a celkem odehrála přes 30 letních festivalů.\n\nV lednu 2016 Hand Grenade opouští bubeník Štěpán Velimský (Vyndy) a na jeho místo v dubnu téhož roku nastupuje Filip Vacínek.\n\nV únoru 2017 nastupuje do kapely nový bubeník Zbyněk Husa\n\nKapela vydala nové album s názvem Fénix, ke kterému jede vlastní turné. Z kapely odchází baskytarista Roman Kňezů, ale ten se může kdykoliv vrátit. Je nahrazen Alešem Valentou který v kapele moc dlouho nevydrží a tak místo něj přichází Dominik Vozobule￼￼￼￼￼￼\n\n\n\n\n"}
{"id": "1184504", "url": "https://cs.wikipedia.org/wiki?curid=1184504", "title": "The Great Pretender", "text": "The Great Pretender\n\n„The Great Pretender“ je píseň losangeleské hudební skupiny The Platters se sólovým zpěvem Tonyho Williamse, vydaná v podobě singlu 3. listopadu 1955 labelem Mercury Records. Jejím autorem se stal manažer kapely Buck Ram, který se také zhostil role producenta. V amerických R&B a popových hitparádách vystoupala během roku 1956 na vrchol. Ve Spojeném království figurovala nejvýše na 5. místě.\n\nBuck Ram uvedl, že skladbu napsal za přibližně dvacet minut na veřejné toiletě Flamingo Hotel, aby mohl písní navázat na šlágr „Only You (And You Alone)“, vydaný v květnu 1955. V roce 2004 jej časopis \"Rolling Stone\" zařadil na 360. příčku nejlepších písní všech dob.\n\n\"Seznam coververzí.\"\n"}
{"id": "1184505", "url": "https://cs.wikipedia.org/wiki?curid=1184505", "title": "Kyle Edmund", "text": "Kyle Edmund\n\nKyle Edmund (* 8. ledna 1995 Johannesburg) je britský profesionální tenista a vítěz juniorských čtyřher na US Open 2012 a French Open 2013. Ve své dosavadní kariéře na okruhu ATP World Tour vyhrál dva singlové a jeden deblový turnaj. Na challengerech ATP a okruhu Futures získal deset titulů deset titulů ve dvouhře.\n\nNa žebříčku ATP byl ve dvouhře nejvýše klasifikován v říjnu 2018 na 14. místě a ve čtyřhře pak v říjnu 2019 na 143. místě. Od sezóny 2017 jej trénují Mark Hilton a Fredrik Rosengren.\n\nNa nejvyšší grandslamové úrovni se po výhře nad bulharskou světovou trojkou Grigorem Dimitrovem probojoval do semifinále Australian Open 2018. V něm nestačil na šestého hráče žebříčku Marina Čiliće, když čtyřikrát ztratil servis. Stal se tak šestým britským mužem v otevřené éře, který si tuto fázi grandslamu zahrál. První singlovou trofej ATP vybojoval na říjnovém European Open 2018 v Antverpách.\n\nV britském daviscupovém týmu debutoval v roce 2015 finálem světové skupiny proti Belgii, v němž prohrál úvodní páteční dvouhru s Davidem Goffinem po pětisetové bitvě a nevyužitém náskoku 2–0 na sety. Britové přesto vyhráli 3:1 na zápasy a stal se tak členem vítězného družstva. Do roku 2019 v soutěži nastoupil ke pěti mezistátnímu utkání s bilancí 3–5 ve dvouhře a 0–0 ve čtyřhře.\n\nTenis začal hrát v deseti letech. Na juniorský okruh pronikl v roce 2011, kdy dosáhl semifinálové účasti na juniorce US Open 2011. Zastavil jej až Jiří Veselý. Danou sezónu vyhrál, společně s Lukem Bambridgem a Evanem Hoytem, za britský tým do 16 let Evropský letní pohár (European Summer Cup) po finálové výhře nad Itálií.\n\nStal se také členem britského juniorského družstva, které v roce 2011 poprvé ovládlo juniorský Davis Cup. O rok později vyhrál po boku Portugalce Frederica Ferreiry Silvy svůj první grandslamový titul v juniorské čtyřhře na US Open 2012. Stejná dvojice pak přidala trofej z juniorky na French Open 2013. na kombinovaném juniorském žebříčku ITF nejvýše figuroval na 8. místě.\n\n\nSvůj debut na okruhu ATP World Tour uskutečnil na turnaji travnatém AEGON Championships v londýnském Queen's Clubu, kde prohrál v prvním kole. Premiérový zápas na okruhu vyhrál na následujícím AEGON International v Eastbourne. Díky výsledkům z okruhu Futures, obdržel divokou kartu na Wimbledon, kde na úvod vypadl.\n\nV lednu byl pozván do britského daviscupového týmu k prvnímu zápasu skupiny, ale v konečném výběru byl nahrazen deblistou Dominicem Iglotem. Celý rok jej provázely nevýrazné výsledky až do listopadu, kdy se probojoval do finále svého prvního challengeru v Jokohamě, v němž nestačil na Australana Johna Millmana ve dvou setech. Bodová zisk jej následně posunul poprvé mezi 200 nejlepších hráčů žebříčku ATP.\n\nNa začátku sezóny se kvalifikoval na Australian Open, kde vypadl v první fázi hlavní soutěže s Američanem Stevem Johnsonem. Další týden vyhrál poprvé challenger, když ve finále Hongkongské události zdolal 94. hráče klasifikace Tacuma Ita. Turnajem prošel bez ztráty setu.\n\nNa antukovém French Open zaznamenal první výhru v hlavní soutěži Grand Slamu po vítězství nad Francouzem Stéphanem Robertem. Před druhým kolem proti Nicku Kyrgiosovi odstoupil pro žaludeční poranění, které jej připravilo o travnatou přípravu před londýnským majorem. Následně získal divokou kartu na Wimbledon, kde prohrál v prvním kole s Ukrajincem Alexandrem Dolgopolovem. V červenci vyhrál druhý challengeru v Binghamtonu. Následně se měl účastnit semifinále Davis Cupu proti Austrálii, ale kvůli zranění hlezna absentoval.\n\nV listopadu vyhrál Copa Fila Challenge v Argentině, což přimělo kapitána britského daviscupového týmu Leona Smithe jej obsadit do finále světové skupiny Davisova poháru proti Belgii. V něm prohrál úvodní páteční dvouhru s Davidem Goffinem po pětisetové bitvě a nevyužitém náskoku 2–0 na sety. Velká Británie přesto zvítězila 3:1 na zápasy získala tak trofej poprvé od roku 1936. Daviscupový tým se poté stal nejlepším kolektivem roku v anketě BBC Sports.\n\nSezónu otevřel po zvládnuté kvalifikaci v hlavní soutěži Qatar ExxonMobil Open v Dauhá. Premiérově přehrál hráče elitní světové padesátky, když vyřadil 43. muže žebříčku Martina Kližana ve dvou setech, aby jej nezastavil ani Španěl Daniel Muñoz de la Nava. Poprvé v kariéře postoupil do čtvrtfinále v kategorii ATP World Tour 250 ve své kariéře, v němž nenašel recept na světovou sedmičku Tomáše Berdycha.\n\nDíky 102. pozici na žebříčku ATP se automaticky kvalifikoval na Australian Open, kde na úvod vypadl s Damirem Džumhurem po pětisetovém průběhu. Dne 22. února dosáhl nového kariérního maxima, když mu patřilo 82. místo světové klasifikace. V březnu kvůli zranění zad vynechal první kolo Davis Cupu proti Japonsku.\n\n\n"}
{"id": "1184508", "url": "https://cs.wikipedia.org/wiki?curid=1184508", "title": "Hrádek u Sudoměře", "text": "Hrádek u Sudoměře\n\nHrádek u Sudoměře (též \"Zadní Hrádek\") je lokalita s archeologickými zbytky opevněného pravěkého a středověkého sídliště – hradiště s pozůstatky obvodového opevnění v okrese Mladá Boleslav, na katastrálním území obce Sudoměř a severním okraji obce Skalsko. Lokalita je od roku 1988 vedena jako kulturní památka České republiky. \n\nStejná lokalita je pod názvem Zadní Hrádek známa jako místo zaniklého středověkého skalního hradu a také jako stejnojmenná přírodní památka a evropsky významná lokalita.\n\n\n"}
{"id": "1184518", "url": "https://cs.wikipedia.org/wiki?curid=1184518", "title": "Drazí sousedé", "text": "Drazí sousedé\n\nDrazí sousedé je český seriál vysílaný na TV Nova, který se začal vysílat 14. března 2016. Dne 31. března 2016 bylo zastaveno natáčení kvůli nízké sledovanosti. Dne 8. dubna 2016 bylo oznámeno, že seriál bude stažen z programu. Na obrazovky se seriál vrátil 26. června 2017 a nové díly seriálu byly vysílány od 10. července 2017. Poslední epizoda byla odvysílaná 2. srpna 2017.\n\nDne 31. března 2016 bylo zastaveno natáčení kvůli nízké sledovanosti. Natáčení bylo zastaveno zhruba v půlce natáčení plánovaných 80 epizod. Dne 8. dubna 2016 bylo oznámeno, že seriál bude stažen z programu, a že o zbývajících dílech budou včas informovat. Původně měl běžet dvakrát týdně, v pondělí a ve středu, pak se stáhl v bloku dvou dílů jen na pondělky.\n\nStarý Alois žije na vesnici po svém, straní se lidí a chová se podivínsky. Vesničané se ho bojí. Zemře nešťastnou náhodou. Po pohřbu se vnoučata Kateřina, Filip a Tomáš od notáře dozvídají, že jim Alois odkázal 30 milionů pod podmínkou, že budou po dobu jednoho roku žít na vesnici v jeho zpustlém domě. V případě, že tak neučiní, peníze propadnou obci.\n\n\n"}
{"id": "1184520", "url": "https://cs.wikipedia.org/wiki?curid=1184520", "title": "Obština Bjala Slatina", "text": "Obština Bjala Slatina\n\nObština Bjala Slatina ( \"Община Бяла Слатина\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině na úpatí Předbalkánu. Sídlem obštiny je město Bjala Slatina, kromě něj zahrnuje obština 14 vesnic. Žije zde přes 23 tisíc stálých obyvatel.\n\nVšechna sídla v obštině jsou samosprávná.\nV obštině žije 23 340 stálých obyvatel a včetně přechodně hlášených obyvatel 27 051. Podle sčítáni 1. února 2011 bylo národnostní složení následující:\n"}
{"id": "1184521", "url": "https://cs.wikipedia.org/wiki?curid=1184521", "title": "Jevstachij Prokopčyc", "text": "Jevstachij Prokopčyc\n\nJevstachij Prokopčyc, ukrajinskou cyrilicí Євстахій Прокопчиць (1806 – 2. října 1856 Tarnopol), byl rakouský publicista, pedagog a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nPůsobil jako učitel, jazykovědec a politický činovník. Absolvoval duchovní seminář ve Lvově. Stal se gymnaziálním učitelem ve Stanislavově, v letech 1849–1856 byl pedagogem v Tarnopolu. V červenci 1851 byl ustanoven prvním řádným ředitelem tamního klasického osmiletého německého gymnázia. Byl autorem veršů a jazykovědných a pedagogických studií. Roku 1849 se uvádí jako Eustach Prokopczyc, gymnaziální učitel ve Stanislavově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Marijampil. Tehdy se uváděl coby profesor a gymnaziální učitel. Náležel ke sněmovní pravici.\n"}
{"id": "1184523", "url": "https://cs.wikipedia.org/wiki?curid=1184523", "title": "Jiří Patera", "text": "Jiří Patera\n\nJiří Patera (* 10. října 1936 Zdice) je česko-kanadský teoretický fyzik a matematik. Je profesorem na Université de Montréal a pracuje v Oddělení matematických výzkumů (Centre des recherches mathématiques, CRM).\n\nPo maturitě na gymnáziu v Děčíně studoval teoretickou fyziku na Moskevské státní univerzitě M. V. Lomonosova. V Moskvě se i oženil. Po návratu do Československa pracoval v Ústavu jaderné fyziky ČSAV v Řeži. V roce 1964 získal doktorát na Karlově univerzitě v Praze. Krátce nato emigroval do Kanady. \n\nV roce 1965 se stal postdoktorantem na kanadské Université de Montréal a začal pracovat na aplikaci Lieových grup v teoretické fyzice. V letech 1965–1972 publikoval řadu prací z oblasti konstruktivní teorie reprezentace kompaktních Lieových grup. Tato práce vyvrcholila v roce 1981 publikací (společně s W. G. McKayem) \"Tables of dimensions, indices and branching rules for representations of simple Lie algebras\". Po roce 1982 spolupracoval dále v této oblasti s R. Moodym a publikoval řadu zásadních prací.\n\nPo roce 1992 se zabýval matematickou teorií kvazikrystalů, resp. obecněji matematickým studiem aperiodicity v dlouhém dosahu. Později se zabýval také aplikacemi v kryptografii, při zpracování obrazu a vývoji generátorů náhodných čísel.\n\nV lednu 1997 byla v Montrealu k uctění jeho šedesátých narozenin uspořádána zvláštní konference na téma \"Algebraické metody ve fyzice\". 15. června 2004 mu Kanadská asociace teoretických a matematických fyziků (CAP-CRM Prize in Theoretical and Mathematical Physics) udělila výroční cenu.\n\nPo roce 1989 spolupracuje s Českým vysokým učením technickým v Praze. V roce 2005 mu byl udělen čestný doktorát.\n\n"}
{"id": "1184530", "url": "https://cs.wikipedia.org/wiki?curid=1184530", "title": "Obština Roman", "text": "Obština Roman\n\nObština Roman ( \"Община Роман\") je bulharská jednotka územní samosprávy ve Vracké oblasti. Leží v severozápadním Bulharsku v západním Předbalkánu. Sídlem obštiny je město Roman, kromě něj zahrnuje obština 12 vesnic. Žije zde přes 5 tisíc stálých obyvatel.\n\nV obštině žije 5 102 stálých obyvatel a včetně přechodně hlášených obyvatel 6 172. Podle sčítáni 1. února 2011 bylo národnostní složení následující:\n"}
{"id": "1184531", "url": "https://cs.wikipedia.org/wiki?curid=1184531", "title": "Christoph Ransmayr", "text": "Christoph Ransmayr\n\nChristoph Ransmayr (* 20. března 1954, Wels, Horní Rakousy) je rakouský spisovatel.\n\nVyrůstal v malé obci Roitham v okrese Gmunden v rodině učitele, která neměla ani auto, ani televizor. Obecnou školu navštěvoval v Roithamu, druhý stupeň pak v Gmundenu. Maturitu složil roku 1972 na klášterním gymnáziu v Lambachu. Poté až do roku 1978 studoval na univerzitě ve Vídni filozofii a etnologii. Po studiu pracoval jako kulturní redaktor, od roku 1982 je již spisovatelem na volné noze.\n\nAbsolvoval delší cesty po Asii a Jižní i Severní Americe, během nichž navštívil Indonésii, Indii, Thajsko, Japonsko, Kanadu, USA, Mexiko, Brazílii či Paraguay. Žije v irském West Corku.\n\nJe dlouholetým přítelem horolezce Reinholda Messnera.\n\nPřehled děl v originále (výběr):\n\n\n\n\n\n\n"}
{"id": "1184532", "url": "https://cs.wikipedia.org/wiki?curid=1184532", "title": "Ignacy Skrzyński", "text": "Ignacy Skrzyński\n\nIgnacy Skrzyński (1807 – 18. dubna 1895 Strzyżów) byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl šlechtického původu. Byl druhým synem Wincentyho a Konstancje z rodu Fredrů. Hospodařil v Strzyżówě. Jeho manželkou byla Maria Skrzyńska. Jeho synem byl Zdzisław Skrzyński, vnukem politik a diplomat Władysław Skrzyński (1873–1937). Během polského listopadového povstání roku 1830 byl důstojníkem polských vojsk. Roku 1849 se uvádí jako rytíř Ignaz von Skrzynsky, statkář v obci Strzyżów.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Strzyżów. Tehdy se uváděl coby statkář. Náležel ke sněmovní levici.\n\nPo obnovení ústavního systému vlády v 60. letech se znovu zapojil do politiky a zasedl roku 1861 jako poslanec na Haličský zemský sněm, kde zastupoval kurii velkostatkářskou. Od roku 1860 do roku 1874 zasedal rovněž ve vedení finančního ústavu Towarzystwo Wzajemnych Ubezpieczeń w Krakowie.\n\nZemřel v dubnu 1895 ve věku 88 let.\n"}
{"id": "1184535", "url": "https://cs.wikipedia.org/wiki?curid=1184535", "title": "Búri", "text": "Búri\n\nBúri je v severské mytologii otcem Bora a dědem Ódina, Viliho a Véa či Ódina, Höniho a Lodura. Objevuje se v Gylfiho oblouznění z Prozaické Eddy, v pasáži zabývající počátky světa a krávou Audhumlou, jejímž mlékem se živil Ymi, tato kráva také stvořila Búriho:\n\nKromě tohoto textu je zmiňován v Jazyce básnickém kde je Ódin označován za Búriho dědice.\n\nBúriho jméno snad znamená „výrobce“ či „otec“, jakým způsobem však zplodil svého syna Bora není v pramenech nijak zmiňováno, John Lindow se domnívá že tak učinil skrze pohlavní styk s nejmenenovanou partnerkou a neplodil tak jako Ymi sám od sebe. Jacob Grimm navrhl ztotožnění představitelů tří božských generací: Búriho, Bora a Ódina, Viliho a Véa s mytickými prapředky kontinentálních Germánů, kteří jsou známí jako Tuisto, Mannus a zakladatelé kmenů Ingaevonů , Hermiononů a Istaevonů.\n"}
{"id": "1184536", "url": "https://cs.wikipedia.org/wiki?curid=1184536", "title": "Ovča", "text": "Ovča\n\nOvča (v srbské cyrilici Овча, maďarsky Ovcsa, rumunsky Ofcea) je vesnice, administrativně spadající do opštiny Palilula severně od Bělehradu. Nachází se na levé straně Dunaje, v Banátu. V roce 2011 měla podle sčítání lidu 2742 obyvatel. Známá je díky pramenům léčivých minerálních vod a bahenním lázním. Přes Ovču také prochází železniční trať, která spojuje Bělehrad s obcí Padinska Skela.\n\nVesnice je pod názvem \"Ovči\" poprvé připomínána v roce 1456, kdy celá oblast severně od Bělehradu byla součástí uherského království. Jméno je slovanského původu, byť byli první kolonisté, kteří do Ovči přišli Vlachové/Valaši, pastevci ovcí. V roce 1537 byla vesnice spolu s okolím dobyta osmanskými Turkya připojena k Smederevskému sandžaku. \n\nMezi 18. a 19. stoletím byla vesnice kvůli epidemii moru opuštěna a vznikla zde vojenská hláska. V roce 1813 oslídlili Ovču noví kolonisté. Ještě v první polovině 20. století byla většina obyvatel Ovči rumunské národnosti, nicméně blízkost hlavního města vedl k nárůstu obyvatelstva, převážně srbské národnosti. Zatímco v roce 1921 měla 1 469 obyvatel, v roce 1971 to bylo již 3 383. Od té doby počet obyvatel i mírně klesá.\n"}
{"id": "1184541", "url": "https://cs.wikipedia.org/wiki?curid=1184541", "title": "Ratiboř (vojenský újezd Hradiště)", "text": "Ratiboř (vojenský újezd Hradiště)\n\nRatiboř () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 800 metrů jihozápadně od Kojetína v nadmořské výšce okolo 460 metrů.\n\nNázev vesnice je zdrobnělinou slova jména \"Ratboř.\" To vzniklo připojením přivlastňovací přípony k osobnímu jménu \"Ratibor\" ve významu Ratiborův dvůr. V písemných pramenech se objevuje ve tvarech: Ratiborz (1406), in Ratiborzi (1447), Ratiborze (1545), Rothwar (1654), Rodbern a Rotwern (1787) a Rodbern (1846).\n\nPrvní písemná zmínka o vesnici je z roku 1406. Zanikla ve třetí etapě rušení sídel v důsledku zřízení vojenského újezdu v roce 1954.\n\nPři sčítání lidu v roce 1921 zde žilo 134 obyvatel (z toho 63 mužů) německé národnosti a římskokatolického vyznání. Podle sčítání lidu z roku 1930 měla vesnice 110 obyvatel se stejnou národnostní a náboženskou strukturou.\n\n\n"}
{"id": "1184542", "url": "https://cs.wikipedia.org/wiki?curid=1184542", "title": "Celestyn Zbyszewski", "text": "Celestyn Zbyszewski\n\nCelestyn Zbyszewski (??? Zarszyn – 9. června 1874 Pisarowce) byl rakouský důstojník, pedagog a politik polské národnosti z Haliče, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Lutowiska. Tehdy se uváděl coby hejtman. Náležel ke sněmovní levici.\n\nV roce 1866 je zmiňován coby rytíř Cölestin von Zbyszewski, c. k. major a bývalý profesor mechaniky na vídeňské Inženýrské akademii (Ingenieur-Akademie in Wien). Byl tehdy korespondenčním členem Haličské zemské zemědělské společnosti. Zemřel v červnu 1874. Uváděn je jako šlechtic a major na penzi.\n"}
{"id": "1184543", "url": "https://cs.wikipedia.org/wiki?curid=1184543", "title": "Růžová (vojenský újezd Hradiště)", "text": "Růžová (vojenský újezd Hradiště)\n\nRůžová () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách dva kilometry jihozápadně od Kojetína v nadmořské výšce okolo 480 metrů.\n\nNěmecký název vesnice znamená v překladu \"růžová zahrada\" a je odkazem na epické skladby \"Der große Rosengarten\" a \"Der kleine Rosengarten\" oblíbené v patnáctém a šestnáctém století. V historických pramenech se objevuje ve tvarech: w Rosskarth (1544), Rosengarten (1547), …vsi Rosenkartu (1556), Rosen Garten (1654), Rosengarten (1787 a 1846).\n\nPrvní písemná zmínka o vesnici je z roku 1554. Zanikla ve třetí etapě rušení sídel v důsledku zřízení vojenského újezdu v roce 1954.\n\nPři sčítání lidu v roce 1921 zde žilo 73 obyvatel (z toho 34 mužů) německé národnosti a římskokatolického vyznání. Podle sčítání lidu z roku 1930 měla vesnice 91 obyvatel: 86 Němců a pět cizinců. Všichni byli římskými katolíky.\n\n\n"}
{"id": "1184544", "url": "https://cs.wikipedia.org/wiki?curid=1184544", "title": "Obština Mezdra", "text": "Obština Mezdra\n\nObština Mezdra ( \"Община Мездра\") je bulharská jednotka územní samosprávy ve Vracké oblasti. Leží v severozápadním Bulharsku v západním Předbalkánu a také na severních svazích Staré planiny. Sídlem obštiny je město Mezdra, kromě něj zahrnuje obština 27 vesnic. Žije zde téměř 18 tisíc stálých obyvatel.\n\nV obštině žije 17 908 stálých obyvatel a včetně přechodně hlášených obyvatel 22 128. Podle sčítáni 1. února 2011 bylo národnostní složení následující:\n"}
{"id": "1184548", "url": "https://cs.wikipedia.org/wiki?curid=1184548", "title": "Attila Pataky", "text": "Attila Pataky\n\nAttila Pataky (* 2. července 1951, Miskolc) je maďarský rockový zpěvák, nejvíce známý svým účinkováním ve skupině Edda Művek, ke které se přidal v roce 1974. Roku 1985 pak kapelu po dvouleté přestávce s dalšími muzikanty obnovil a zpívá v ní i nadále. \n\nPataky patří mezi jedny z původních členů Eddy a ze současné sestavy v ní hraje nejdéle. Do skupiny přišel během studií na miskolcké univerzitě, kde studovali i ostatní členové kapely a zakladatel József Hálasz si ho díky jeho hlasu vybral jako vhodného zpěváka. Popularita uskupení postupně rostla a Pataky začal pomýšlet na profesionální hudební dráhu. Po odchodu Hálasze se rozhodl doplnit do názvu skupiny slovo „Művek”, vyjadřující původ skupiny.\n\nV roce 1978 se po předčasném úmrtí bubeníka Józsefa Slepcsika do skupiny vrátil Hálasz a začali se věnovat hudbě na plný úvazek. Poté byl do skupiny přijat i István Slamovits a spolu s Patakym vytvořili nejsilnější tvůrčí dvojici. Dva roky nato bylo vydáno první studiové album I., které skupině definitivně zaručilo vysokou popularitu. Po vydání čtyř alb ale byla původní sestava díky neshodám mezi Patakym a Slamovitsem roku 1983 rozpuštěna a hudebníci se věnovali svým projektům. \n\nPo rozpadu skupiny se Pataky krátce snažil o sólovou dráhu, již následujícího roku ale zkontaktoval některé původní členy s nabídkou skupinu obnovit (Slamovits mezi nimi ale nebyl). Spolu s Lászlem Fortunou, Endre Csillagem a Peterem Csomósem tak odjeli do Norska, kde koncertovali po místních klubech, aby si vydělali peníze na nový začátek. Roku 1985 vzniká Edda Művek v nové sestavě. \n\nV 90. letech Edda vydávala nová alba, která se více přibližovala ke stylu art rocku a dalších stylů. Kritici vyčítali skupině odklon od původního hudebního ladění, na které byli posluchači zvyklí, zpěvákovi fanoušci na nich však naopak dokazují hlasovou univerzálnost Patakyho. Po několika dalších změnách v sestavě Edda s Patakym na pozici frontmana hraje a stále si udržuje vysokou popularitu; v roce 2015 vydala své zatím poslední album, A sólyom népe.\n\nV roce 2012 obdržel Attila Pataky rytířský kříž Řádu za zásluhy v oblasti hudby a umění.\n\n\n\n\n"}
{"id": "1184551", "url": "https://cs.wikipedia.org/wiki?curid=1184551", "title": "Obština Vraca", "text": "Obština Vraca\n\nObština Vraca ( \"Община Враца\") je bulharská jednotka územní samosprávy ve Vracké oblasti. Leží v severozápadním Bulharsku v západním Předbalkánu, z části na severních svazích Staré planiny, z části v Dolnodunajské nížině. Sídlem obštiny je město Vraca, kromě něj zahrnuje obština 22 vesnic. Žije zde přes 66 tisíc stálých obyvatel.\n\nV obštině žije 66 412 stálých obyvatel a včetně přechodně hlášených obyvatel 86 416. Podle sčítáni 1. února 2011 bylo národnostní složení následující:\n"}
{"id": "1184552", "url": "https://cs.wikipedia.org/wiki?curid=1184552", "title": "Zdzisław Zamoyski", "text": "Zdzisław Zamoyski\n\nZdzisław Zamoyski (23. ledna 1810 Varšava – 13. srpna 1855 Vídeň) byl rakouský šlechtic a politik polské národnosti z Haliče, během revolučního roku 1848 poslanec Říšského sněmu.\n\nByl šlechtického původu. Měl titul hraběte. Roku 1849 se uvádí jako Zdislaw Zamojski, statkář v obci Wisock. Byl vnukem hrabětě Andrzeje Hieronima Zamoyského a synem hraběte Stanisława Zamoyského a kněžny Sophie Czartoryské.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Laszki. Tehdy se uváděl coby statkář. Rezignoval v prosinci 1848. Zvolen byl znovu v lednu 1849.\n\nZemřel v srpnu 1855 ve věku 46 let.\n"}
{"id": "1184554", "url": "https://cs.wikipedia.org/wiki?curid=1184554", "title": "Omega (automobil)", "text": "Omega (automobil)\n\nOMEGA byl lidový automobil neobvyklé konstrukce, který v roce 1923 postavil Ing. Břetislav Novotný v Brně, v Čs. závodech na výrobu zbraní v Brně, v továrně později známé jako Československá zbrojovka, akc. spol.. Vůz vybavený charakteristickým třecím převodem a čtyřválcovým dvoutaktním motorem byl postaven ve dvou prototypech. Ty se následně staly vzorem pro sériovou výrobu upraveného vozu s názvem Disk.\n\nVůz měl být velmi jednoduchý a levný dopravní prostředek pro široké vrstvy a proto se jeho konstrukce výrazně lišila od běžných automobilů v té době. Vůz neměl převodovku ani spojku, dokonce se zprvu nepočítalo ani s brzdami, vše nahrazoval jednoduchý třecí převod, tvořený dvěma na sebe kolmými kotouči a brzdovým špalíkem. Ke kotouči na ose motoru kolmo přiléhal třecí kotouč, posuvný na příčném drážkovém hřídeli a přitlačovaný pružinou. Od příčného hřídele se točivý moment přenášel na zadní kola řetězem podobně jako u motocyklu nebo tzv. cyclecarů francouzského nebo britského původu. Příslušný převod se zařazoval přesouváním příčného kotouče ovládací pákou v kulise na přístrojové desce, ke snadnějšímu překonání síly přítlačné pružiny bylo možné nohou přišlápnout dlouhý příčný pedál. Při přechodu páky přes střed se zařadil zpětný chod. Uprostřed kulisy v neutrální poloze se měl kotouč opřít o brzdový špalík a celé vozidlo zabrzdit. \n\nNovotný postavil v Praze už v roce 1921 a 1922 pokusné vozíky s názvem NOVO, kde si popsaný princip vyzkoušel. Prototyp auta NOVO nabídl koncem roku 1922 jako výrobní program brněnské továrně a její správní orgán návrh dne 7. února 1923 přijal a dal vyrobit pod vedením Novotného dva prototypy. Konstruktér se ale rozhodl postavit nový, vylepšený vůz. Ponechal třecí převod a pohon zadní nápravy řetězem, ale použil už běžné bubnové brzdy na zadní kola, protože se brzdový špalík ukázal jako nedostatečný. Jako jeden z prvních použil celokovovou samonosnou karoserii v době, kdy se auta stavěla převážně ze dřeva. Zkonstruoval také zcela nový motor, dvoudobý čtyřválcový motor o obsahu 600 cm, chlazený vodou a poprvé takové řešení použil pro pohon automobilu. Čtyřválcový motor se dobře hodil proto, že nepotřeboval pro pravidelný chod velký a těžký setrvačník a dvoudobý motor zase neměl složité ventilové rozvody, to všechno mělo směřovat k nízké ceně vozu. Automobil OMEGA měl také charakteristický zahnutý trubkový chladič, se kterým měl Novotný jako letecký konstruktér už jisté zkušenosti.\n\nDvousedadlové otevřené auto bylo dne 18. října 1923 předvedeno správní radě továrny a ta výsledek přijala s tím, že se provedou rozsáhlejší jízdní zkoušky. V prosinci 1923 skutečně vyjely dva vozy na zkušební okružní jízdu a uspěly. Správní rada ale trvala na dalších zkouškách a úpravách. Vůz měl být také vícemístný, mělo se posílit chlazení a zlepšit zapalování. V lednu 1924 také správní rada rozhodla o přejmenování vozu na DISKOS, zkráceně DISK, protože značka OMEGA už byla v ČSR chráněna. Oba vozy byly dále upraveny a v polovině roku 1924 postaveno dalších 5 zkušebních kusů. Trubkový chladič byl nahrazen konvenčním, byly pokusně zhotoveny také další varianty karoserie, třísedadlová a čtyřsedadlová. \n\nProtože těmito úpravami se zvýšila hmotnost vozu, přestal být řetězový pohon zadních kol spolehlivý, proto byl u části vozů nahrazen kardanovým hřídelem s ozubenými koly. Zkoušky probíhaly dál, nakonec se koncem roku 1924 podařilo vyrobit asi 50 kusů vozů DISK, ale správní rada nově vzniklé akciové společnosti prodej zakázala, přestože už měla dostatek objednávek. V lednu 1925 nařídila nové jízdní zkoušky, které nakonec dopadly přijatelně, ale přesto se automobil DISK nestal tím, čím měl být, totiž spolehlivým a levným lidovým vozem a projekt OMEGA-DISK byl ukončen. \n\nAni jeden ze dvou prototypů auta OMEGA s řetězovým převodem se nezachoval, ale shodou okolností se zachoval motor a naprosto přesná a téměř kompletní výrobní dokumentace i s výkresy velmi drobných dílů. Podle ní byla po 92 letech vyrobena přesná replika (třetí kus), která je zcela funkční a byla předvedena veřejnosti v červnu 2015 ukázkovou jízdou středem města Brna.\n"}
{"id": "1184557", "url": "https://cs.wikipedia.org/wiki?curid=1184557", "title": "Obština Krivodol", "text": "Obština Krivodol\n\nObština Krivodol ( \"Община Криводол\") je bulharská jednotka územní samosprávy ve Vracké oblasti. Leží v severozápadním Bulharsku v západním Předbalkánu, z části v Dolnodunajské nížině, z části na severních svazích Staré planiny. Sídlem obštiny je město Krivodol, kromě něj zahrnuje obština 14 vesnic. Žije zde 7 tisíc stálých obyvatel.\n\nV obštině žije 7 077 stálých obyvatel a včetně přechodně hlášených obyvatel 8 776. Podle sčítáni 1. února 2011 bylo národnostní složení následující:\n"}
{"id": "1184559", "url": "https://cs.wikipedia.org/wiki?curid=1184559", "title": "Obština Borovan", "text": "Obština Borovan\n\nObština Borovan ( \"Община Борован\") je bulharská jednotka územní samosprávy ve Vracké oblasti. Leží v severozápadním Bulharsku v Dolnodunajské nížině na úpatí Předbalkánu. Sídlem obštiny je ves Borovan, kromě ní zahrnuje obština 4 vesnice. Žije zde přes 4 tisíce stálých obyvatel.\n\nVšechna sídla v obštině jsou samosprávná.\nV obštině žije 4 461 stálých obyvatel a včetně přechodně hlášených obyvatel 5 670. Podle sčítáni 1. února 2011 bylo národnostní složení následující:\n"}
{"id": "1184561", "url": "https://cs.wikipedia.org/wiki?curid=1184561", "title": "Spodnja Bačkova", "text": "Spodnja Bačkova\n\nSpodnja Bačkova je vesnice, jedno ze 14 sídel občiny Benedikt. Nachází se na severovýchodě Slovinska v Podrávském regionu. K 1. lednu 2015 zde žilo 121 obyvatel.\n\nVesnice se rozkládá zhruba na severozápadě občiny asi 4 km od Benediktu, správního centra. Průměrná nadmořská výška je 305 m, nejvyšší bod se nachází na západním okraji a dosahuje 333 m n. m. Území je odvodňováno potokem \"Bačkova\" směrem k jihu. Rozloha vsi je 2,45 km².\n\n"}
{"id": "1184562", "url": "https://cs.wikipedia.org/wiki?curid=1184562", "title": "Samu Castillejo", "text": "Samu Castillejo\n\nSamuel Castillejo Azuaga zkráceně Samu Castillejo (* 18. ledna 1995, Málaga, Španělsko) je španělský fotbalový záložník i fotbalový útočník v současnosti hrající za AC Milán.\n\n\n"}
{"id": "1184567", "url": "https://cs.wikipedia.org/wiki?curid=1184567", "title": "Kaspar Wiesbauer", "text": "Kaspar Wiesbauer\n\nKaspar Wiesbauer (1811 – 1891) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Kaspar Wiesbauer, hospodář v obci Sankt Georgen bei Obernberg am Inn.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Schärding. Tehdy se uváděl coby hospodář. Náležel ke sněmovní levici.\n\nV Sankt Georgenu ho připomíná pamětní deska věnovaná osvobození rolníků.\n"}
{"id": "1184568", "url": "https://cs.wikipedia.org/wiki?curid=1184568", "title": "Mathias Brandl", "text": "Mathias Brandl\n\nMathias Karl Brandl (7. ledna 1807 Lichtenau im Mühlkreis – 11. května 1888 Lichtenau im Mühlkreis) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Mathias Brandl, láník v obci Lichtenau.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Neufelden. Tehdy se uváděl coby láník. Náležel ke sněmovní levici. Podílel se na prosazení osvobození rolníků (zrušení poddanství a roboty).\n"}
{"id": "1184569", "url": "https://cs.wikipedia.org/wiki?curid=1184569", "title": "Alexandru Gațcan", "text": "Alexandru Gațcan\n\nAlexandru Gațcan [alexandru gackan] (* 27. března 1984, Kišiněv, Moldavská SSR, Sovětský svaz) je moldavský fotbalový záložník a reprezentant, od roku 2008 hráč ruského klubu FK Rostov. Má také ruské občanství.\nV sezóně 2013/14 vyhrál s FK Rostov ruský fotbalový pohár.\n\n\nV A-mužstvu Moldavska debutoval 9. 2. 2005 v přátelském zápase v Baku proti reprezentaci Ázerbájdžánu (remíza 0:0).\n\n"}
{"id": "1184573", "url": "https://cs.wikipedia.org/wiki?curid=1184573", "title": "Ferdinand Hechenfelder", "text": "Ferdinand Hechenfelder\n\nFerdinand Hechenfelder (23. března 1791 Wörzing, Schörfling am Attersee, Horní Rakousy – 1. května 1860 tamtéž) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nNarodil se 23. března 1791 ve vsi Wörzing (dnes část obce Schörfling am Attersee v Rakousku) jako syn zemědělce.\n\nRoku 1848 se uvádí jako Ferdinand Hechenfelder, zemědělec. Bydlel v obci Wörzing.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vöcklabruck. Tehdy se uváděl coby rolník. Rezignoval v září 1848. Do parlamentu místo něj usedl Anton Peyr.\n\nZemřel 1. května 1860 ve Wörzingu.\n"}
{"id": "1184574", "url": "https://cs.wikipedia.org/wiki?curid=1184574", "title": "Sam Clucas", "text": "Sam Clucas\n\nSamuel Raymond Clucas (* 25. září 1990 Lincoln, Spojené království) je anglický profesionální fotbalista, v současné době hrající jako záložník v druholigovém britském klubu Swansea City. Svou fotbalovou kariéru začal v deseti letech v akademii Leicester City FC.\n\nClucas se narodil v Lincolnu v hrabství Lincolnshire. Svoji kariéru zahájil v Leicester City FC nástupem do jejich akademie v deseti letech. Zde působil do svých 16 let.\n\nPo odchodu z akademie hrál v Nettleham FC v Central Midlands Football League na konci sezóny 2008/09. Později prošel kluby Lincoln City FC, Jerez Industrial (Španělsko), Hereford United, Mansfield Town FC a Chesterfield FC.\n\nOd roku 2015 nastupuje v Hull City, kam přestoupil 27. července z třetiligového Chesterfield FC za odhadovanou částku 1,3 milionu liber.. Za tento tým hraje pravidelně v základní sestavě, kde nastupuje na pozici pravého záložníka či hrotového útočníka. Ve svém prvním zápase dresu Hull City AFC proti Huddersfield Town AFC se trefil po 10 minutách hry.Po sestupu Hullu přestoupil za 17 milionů liber do Swansea.\n\nSam vystudoval katolickou střední školu svatého Petra a Pavla v Lincolnu. Ještě jako hráč Lincoln City FC pracoval také jako číšník v blízké kavárně.\n\n"}
{"id": "1184575", "url": "https://cs.wikipedia.org/wiki?curid=1184575", "title": "Birgitte, vévodkyně z Gloucesteru", "text": "Birgitte, vévodkyně z Gloucesteru\n\nJejí královská Výsost vévodkyně z Gloucesteru, Birgitte Eva (rozená: Birgitte Eva Henriksen dříve van Deurs;* 20. června 1946, Odense) je manželka Richarda, vévody z Gloucesteru.\n\nNarodila se 20. června 1946 v dánském Odense jako dcera právníka Asgera Prebena Knuda Wissinga Henriksena a jeho manželky Vivian van Deurs. Dne 15. ledna 1966 když se její rodiče rozvedli přijala jméno své matky van Deurs. Odstěhovala se do Cambridge a pracovala na Dánské ambasádě v Londýně.\n\nV únoru 1972 oznámila zasnoubení s princem Richardem z Gloucesteru s mladším synem prince Henryho, vévody z Gloucesteru a jeho manželky princezny Alice, vévodkyně z Gloucesteru. Sňatek byl uzavřen 8. července 1972 v kostele svatého Ondřeje v Barnwell, Northamptonshire. Její svatební šaty byly navrženy Normanem Hartnellem. Roku 1974 se stali vévodou a vévodkyní z Gloucesteru. Spolu mají tři děti:\n\nSe svým manželem sídlí v Kensingtonském paláci v Londýně.\n"}
{"id": "1184577", "url": "https://cs.wikipedia.org/wiki?curid=1184577", "title": "Denis O'Hare", "text": "Denis O'Hare\n\nDenis Patrick Seamus O'Hare (* 17. ledna 1962 Kansas City, Missouri, USA) je americký herec známý pro svůj výkon v představeních \"Take Me Out\" a \"Sweet Charity\", nebo ve fantasy seriálu \"Pravá krev\", kde si zahrál upíra Russella Edgingtona. Je také znám pro svou roli Larryho Harvey v první sérii \"American Horror Story\" - \"Murder House\", za kterou byl nominován na cenu Emmy za vedlejší roli v minisérii nebo filmu pro rok 2012. Do seriálu se vrátil i pro \"Coven\", třetí sérii, kde si zahrál Spaldinga, ve \"Freak Show\" Stanleyho a v páté sérii s podtitulem Hotel se ujal role Liz Taylorové.\n\nO'Hare se narodil v Kansas City v Missouri Margaretě Kareneové (25. leden 1931 - 8. říjen 2008) a Johnovi M. O'Hare. Má tři sestry, Pam, Patricii a Kathleen, a jednoho bratra, Michaela. O'Hare vyrůstal v předměstí Detroitu, žil v Southfieldi do 15 let, poté se jeho rodina přestěhovala do Wing Lake v Bloomfield Hills. Jeho matka byla muzikantka a jako dítě hrál na varhany. O'Hare je irského původu a je držitelem irského pasu.\n\nJako teenager zpíval O'Hare ve školním sboru a v roce 1974 se zúčastnil svého prvního konkurzu, kde získal roli v muzikálu \"Show boat\". V roce 1980 maturoval na Brother Rice High School. Téhož roku se rozhodl pro studium herectví na chicagské Severozápadní univerzitě. V Chicagu pak působil 12 let jako divadelní herec, než se rozhodl odjet do New Yorku.\n\nV roce 2003 si O'Hare zahrál doktora ve filmu \"21 gramů\". Objevil se v několika epizodách \"Právo a pořádek\" a jejich spin-offech \"\" a \"\".\n\nV roce 2008 si zahrál jako hostující hvězda v několika epizodách seriálů \"Bratři a sestry\". Zahrál si v celovečerních filmech \"Nepovedený večírek\", \"21 gramů\", \"Procitnutí v Garden State\", \"Hra s nevěrou\", \"Michael Clayton\", \"Síla srdce\", \"Half Nelson\", \"Soukromá válka pana Wilsona\", \"Milk\", \"Výměna\", \"Na hraně temnoty\". V roce 2009 ztvárnil Phillipa Steela v životopisném filmu \"Angličan v New Yorku\". V tomto roce si také zahrál v jedné epizodě seriálu \"Znuděný k smrti\".\n\nV roce 2010 se O'Hare připojil k seriálu \"Pravá krev\" od HBO, kde si zahrál upíra Russella Edgingtona, kterému je 2800 let. V roce 2011 se objevil ve filmu \"Orel Deváté legie\", zahrál si v drama seriálu \"Dobrá manželka\" a byl obsazen jako hostující hvězda do role Larryho Harveyho v první sérii \"American Horror Story\", \"Murder House\".\n\nV roce 2012 si zahrál po boku Amy Adamsové a Donny Murphyové v muzikálu \"Into the Woods\". V roce 2013 se O'Hare vrátil do \"American Horror Story\", kde si zahrál ve třetí sérii, \"Coven\", komorníka Spaldinga. V tomto roce byl obsazen i do čtvrté série \"American Horror Story\", \"Freak Show\", kde získal roli 'sběratele zrůd' Stanleyho.\n\nV roce 2015 si zahrál Liz Taylorovou v \"American Horror Story: Hotel\".\n\nDne 28. července 2011 si vzal návrháře Huga Redwooda. Společně adoptovali syna Declana.\n"}
{"id": "1184578", "url": "https://cs.wikipedia.org/wiki?curid=1184578", "title": "Mathias Herndl", "text": "Mathias Herndl\n\nMathias Herndl (1816 – 1876) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Mathias Herndl, obchodník v obci Grein.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Grein. Tehdy se uváděl coby obchodník. Náležel ke sněmovní levici.\n\nJeho švagrovou byla Anna Herndl, jejíž dobové vzpomínky na revoluci v roce 1848 a další události, vyšly roku 2014 tiskem. Další příbuzný, Franz Herndl, zasedal na Hornorakouském zemském sněmu.\n"}
{"id": "1184580", "url": "https://cs.wikipedia.org/wiki?curid=1184580", "title": "Kostel Božského srdce Páně (Hradec Králové)", "text": "Kostel Božského srdce Páně (Hradec Králové)\n\nKostel Božského srdce Páně se nachází v Hradci Králové na Náměstí 28. října a se svou 46 metrů vysokou věží je dominantou nejen Dukelské třídy, ale také celého Pražského Předměstí. Byl postaven jako památník padlým vojínům v 1. světové válce a z velké části byl financován z veřejné sbírky. Základní kámen byl položen 28. 9. 1928 a hrubá stavba byla dokončena v srpnu 1932. K samotnému vysvěcení a dovybavení kostela došlo až 28. 9. 1938.\n\nPražské Předměstí bylo v letech 1850-1889 součástí Kuklen, poté samostatnou obcí a více než polovina obyvatel se hlásila ke katolické víře, ve svém městě ale neměli vlastní kostel. Ten zůstal totiž v Kuklenách. Roku 1921 tak začala sbírka. Nynější vzhled kostela nebyl prvním návrhem, původně se počítalo se stavbou malé kaple s kopulí na jiném pozemku, a později s realizací historizujícího návrhu architekta Schneidera. Proti němu se však ohradila farnost v Hradci Králové a vybrán byl návrh architekta Bohumila Slámy.\n\nSlavnostní položení základního kamene v září 1928 se stalo součástí oslav 10. výročí založení Československé republiky. V předvečer sv. Václava promluvil P. Domes o svatém Václavovi v kostele Panny Marie, poté se velkolepý průvod v čele s dr. Reylem odebral okolo sochy světce do katedrály sv. Ducha, kde byla vykonána pobožnost.\n\nV den sv. Václava přistoupily katolické spolky ke svatému přijímání. O 9. hodině v přeplněné katedrále celebroval pontifikální mši prelát dr. Reyl, po jejímž ukončení procházel velký průvod z katedrály až na staveniště nového chrámu. V jeho čele jelo 32 jezdců z prvního jízdního odboru Orla čs. Následovala četa Orla, žactvo škol, družičky, základní kámen na květinami vyzdobeném voze, taženém 2 páry vraníků, dále kráčela deputace katolických legionářů v čele s kapitánem ruských legií poslancem Hintermüllerem. Dále duchovenstvo s katedrální kapitulou, zástupci místních státních a vojenských deputací, katolické spolky s prapory a nepřehledná řada věřících. Obřad svěcení vykonal sám biskup K. Kašpar, na který odpoledne v Adalbertinu navázala slavnostní schůze.\n\nKostel měl být slavnostně vysvěcen 28. září 1929 k tisíciletému výročí smrti sv. Václava, což se však nestalo. Překážkou se staly jednak finanční potíže a následně větrná smršť 4. července 1929, která strhla lešení a s ním i velkou část s kostrou, jež byla připravena k betonování. 23. listopadu 1930 byly vysvěceny zvony kostela a teprve 14. srpna 1932 byla stavba dokončena a vysvěcena.\n\nNedávno prošlo Náměstí 28. října rekonstrukcí, byly odstraněny vysoké topoly a vyniklo tak průčelí stavby, které se mohlo stát dominantou Dukelské třídy, bylo instalováno i nové nasvětlení. V kostele se konají bohoslužby každý den v týdnu (v neděli, v pátek a v sobotu 2x, ostatní dny jednou). V současnosti je jedním z mála kostelů v Hradci Králové, který je celodenně otevřen veřejnosti a poskytuje věřícím duchovní zázemí.\n\nAutor návrhu kostela Božského srdce Páně nejprve vystudoval pražskou vysokou školu technickou a poté strávil několik let na studijních cestách po celé Evropě. Stavitelskou koncesi získal v listopadu 1918. Své stavby navrhoval zpočátku ve stylu moderny a purismu, později funkcionalismu. Za svou kariéru získal řadu ocenění, mezi jeho vůbec nejúspěšnější realizace patří budova Českého rozhlasu v pražské Vinohradské ulici a městské krematorium v Nymburce, na kterém spolupracoval s architektem Bedřichem Feuersteinem.\n\nKrálovéhradecká diecéze byla založena roku 1664, dnes se dělí na 14 vikariátů a celkem 265 farností.Do farnosti na Pražském předměstí spadají kostely sv. Marka ve Stěžerách, sv. Petra a sv. Izidora v Plotišti nad Labem a kostel Božského srdce Páně na Pražském Předměstí. Farnost se každoročně zapojuje do Noci kostelů, pořádá varhanní koncerty a hodiny náboženství.\n\nV roce 1940 informovaly Lidové noviny o historii oltáře a jeho ceně. V roce 1866 měl egyptský král darovat císaři Františku Josefovi vzácný onyx, za který byl od italské vlády pořízen carrarský mramor pro oltář ve vojenském námořním kostele v Pule. Na oltáři měla hořická kamenická a sochařská škola pracovat 30 let a dokončen byl až po 1. světové válce. Byl proto darován kostelu Božského srdce páně a jeho cena měla být v té době 2 milióny Kč.\n\n"}
{"id": "1184581", "url": "https://cs.wikipedia.org/wiki?curid=1184581", "title": "Alexander Windsor", "text": "Alexander Windsor\n\nHrabě z Ulsteru, major Alexander Patrick Gregers Richard Windsor; (* 24. října 1974, Londýn) je jediným synem prince Richarda, vévody z Gloucesteru a Birgitte, vévodkyně z Gloucesteru a hrabě z Ulsteru.\n\nNarodil se 24. října 1974 v Londýně jako syn Richarda, vévody z Gloucesteru a Birgitte, vévodkyně z Gloucesteru. Studoval na Eton College a poté na King's College London a na Královské vojenské akademie v Sandhurstu získal bakalářský titul z válečných studií.\n\nV King's Royal Hussars sloužil jako podporučík a jeho služebním číslem bylo 548299. Roku 1998 dosáhl hodnosti nadporučíka a roku 2000 hodnost kapitána. Sloužil v Severním Irsku, Kosovu a Iráku. Dne 28. dubna 2008 získal hodnost majora.\n\nDne 22. června 2002 se v Královské kapli St James's Palace oženil s fyzičkou Claire Booth. Spolu mají dvě děti:\n\nJe dědicem titulu vévody z Gloucesteru.\n"}
{"id": "1184582", "url": "https://cs.wikipedia.org/wiki?curid=1184582", "title": "Anton Hofer", "text": "Anton Hofer\n\nAnton Hofer (1796 – 1869) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Anton Hofer, majitel hospodářství v Eberhardschlagu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Freistadt. Tehdy se uváděl coby majitel hospodářství. Na mandát rezignoval během roku 1848. V listopadu 1848 byl místo něj zvolen Franz Kastner, který ale následně oznámil, že mandát nepřijímá, takže do parlamentu nakonec místo něj usedl Franz Kreil.\n"}
{"id": "1184583", "url": "https://cs.wikipedia.org/wiki?curid=1184583", "title": "Professional Development League", "text": "Professional Development League\n\nProfessional Development League je anglický systém juniorského fotbalu, organizován a kontrolován Premier League nebo Football League. Systém byl představen anglickou fotbalovou asociací v roce 2012. První ročník se odehrál v sezóně 2012/13.\n\nV sezóně 2012/13 a 2013/14 se vítězem stala rezerva, která vyhrála finále ve vyřazovací fázi. Od sezóny 2014/15 je šampionem rezerva, která se umístí na prvním místě v 1. divizi. Vítěz první divize se kvalifikuje do Juniorské ligy UEFA.\nZ první divize sestupují poslední dva týmy do druhé divize. Vítěz druhé divize postupuje do první a druhý až čtvrtý tým spolu hrají play-off o postup.\n\nVítězem se stane tým, který zvítězí ve vyřazovací fázi soutěže.\n\nVítězem se stane tým, který zvítězí ve vyřazovací fázi soutěže.\n\n"}
{"id": "1184585", "url": "https://cs.wikipedia.org/wiki?curid=1184585", "title": "Johann Huemer", "text": "Johann Huemer\n\nJohann Huemer (1809 – 2. října 1870 Linec) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Johann Huemer, majitel hospodářství v obci Simbach.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Eferding. Tehdy se uváděl coby majitel hospodářství. Náležel ke sněmovní levici.\n\nZemřel v říjnu 1870.\n"}
{"id": "1184586", "url": "https://cs.wikipedia.org/wiki?curid=1184586", "title": "Jost Gippert", "text": "Jost Gippert\n\nJost Gippert (* 12. března 1956 ve Winz-Niederwenigernu, dnešním Hattingenu) je německý jazykovědec a kavkazolog, profesor srovnávací lingvistiky na Institutu empirické jazykovědy na Univerzitě Johanna Wolfganga Goetheho ve Frankfurtu nad Mohanem a autor řady vědeckých publikací.\n\nV roce 1972 absolvoval Leibnizovo gymnázium v Essen-Altenessen. Mezi lety 1972 až 1977 studoval srovnávací jazykovědu, indologii, japanologii a sinologii na univerzitách v Marburgu a Berlíně (Svobodná univerzita Berlín).\nPo studiu obdržel v roce 1977 titul doktora filozofie za svou práci o syntaxu infinitivních tvarů v indoevropských jazycích.\nMezi lety 1977 až 1990 pracoval na různých pozicích jako vědecký pracovník, vysokoškolský asistent a lektor v Berlíně, Vídni a Salzburgu.\nJakožto vědecký pracovník orientální matematické lingvistiky se se svou prací o íránských přejatých slovech v arménštině a gruzínštině habilitoval v roce 1991 na univerzitě v Bambergu. Jost Gippert vyučuje od roku 1994 srovnávací jazykovědu na Univerzitě Johanna Wolfganga Goetheho ve Frankfurtu nad Mohanem. Od roku 1996 je členem Vědecké akademie Gelati (Gruzie), od roku 2002 Turfanské komise a od roku 2007 je členem jazykového centra na Berlínskobraniborská akademie věd (Berlin-Brandenburgische Akademie der Wissenschaften).\n\nV roce 1997 byl jmenován čestným profesorem Sulkhan Saba Orbelianiho univerzity v Tbilisi (Gruzie), v roce 2009 čestným doktorem Ivane Javakhishviliho univerzity tamtéž a v roce 2013 čestným doktorem Šota Rustaveliho univerzity v Batumi.\n\nK hlavním bodům jeho práce od jeho jmenování na profesuru srovnávací jazykovědy na Univerzitě Johanna Wolfganga Goetheho ve Frankfurtu nad Mohanem v roce 1994 patří kromě indoevropských jazyků a jejich historie také obecná jazyková typologie a jazyky oblasti Kavkazu, kterým se pod jeho vedením v nedávné době věnují různé projekty mezinárodní spolupráce. Jako matematický lingvista sám inicioval a od roku 1987 spravuje projekt TITUS, který se zaměřuje na elektronické zpřístupnění primárních textových dat různých indoevropských a příbuzných jazyků.\nTěžištěm jeho vědecké práce jsou mimo jiné historická srovnávací jazykověda, jazyková typologie, elektronické korpusy, multimediální jazyková dokumentace a elektronická analýza manuskriptů.\n\nJost Gippert je zakladatelem a vedoucím projektu TITUS (Thesaurus Indogermanischer Text- und Sprachmaterialien), který se zaměřuje na kompletní digitální evidenci textových materiálů starých indoevropských jazyků a příbuzných jazyků (od roku 1987).\nV roce 1999 inicioval projekt ARMAZI (Kavkazské jazyky a kultury: Elektronická dokumentace) zaměřený na kompletní digitální evidenci materiálů z kavkazských jazyků, z něhož mezitím vzešel projekt Gruzínského národního korpusu.\n\nOd roku 2010 vede Jost Gippert projekt \"Digital Humanities Hessen: Integrované zpracování a vyhodnocení korpusu\" v rámci \"Federální ofenzívy pro rozvoj vědecko-hospodářské excelence\" (LOEWE) spolkové země Hesensko (společný projekt Frankfurtské univerzity, Technické univerzity v Darmstadtu a Frankfurtského Goetheho muzea)\n\nOrientálními manuskripty se Jost Gippert intenzivně zabývá od poloviny devadesátých let v rámci projektů soustředících se na digitalizaci manuskriptů (např. tocharských manuskriptů berlínské Turfanské sbírky) či palimpsestů. (např. kavkazsko-albánské palimpsest-manuskripty z Sinaje). V rámci této činnosti byl v roce 2009 hostujícím vědeckým pracovníkem výzkumné skupiny \"Kultury manuskriptů\" na Univerzitě v Hamburku.\nV letním semestru 2013 již podruhé působil v Hamburku jako \"Petra Kappert Fellow\", kde se spoluúčastnil na zpracování \"Encyklopedie kultur manuskriptů v Asii a Africe\" a příručky \"Srovnávací studia orientálních manuskriptů\".\n\n\n\n"}
{"id": "1184588", "url": "https://cs.wikipedia.org/wiki?curid=1184588", "title": "Ořechovka (rozcestník)", "text": "Ořechovka (rozcestník)\n\nSlovo ořechovka označuje:\n"}
{"id": "1184590", "url": "https://cs.wikipedia.org/wiki?curid=1184590", "title": "Timothée Kolodziejczak", "text": "Timothée Kolodziejczak\n\nTimothée „Kolo“ Kolodziejczak (* 1. října 1991, Avion, Francie) je francouzský fotbalový obránce polského původu, od září 2017 hráč mexického klubu Tigres UANL. Hraje na postu stopera (středního obránce), alternativně na levé straně obrany.\nS klubem Sevilla FC vyhrál Evropskou ligu UEFA 2014/15 a 2015/16.\n\n\nKolodziejczak nastupoval za francouzské mládežnické reprezentace od kategorie U16. S francouzským týmem do 19 let vyhrál domácí Mistrovství Evropy hráčů do 19 let 2010.\n\n"}
{"id": "1184591", "url": "https://cs.wikipedia.org/wiki?curid=1184591", "title": "Náramek", "text": "Náramek\n\nNáramek je šperk, který se nosí na zápěstí ruky. Může to být pevný kroužek z kovu, dřeva nebo plastu, anebo je to ohebný řetízek či pásek, který se kolem zápěstí zapíná. Na náramek se často připevňují různé přívěsky a amulety. Jako jiné šperky, je i náramek doložen od starší doby kamenné a sloužil patrně jako ochrana před kouzly a uřknutím. V moderní době se na náramky upevňují náramkové hodinky nebo zábavní elektronika a náramky slouží také k identifikaci například novorozených dětí a pacientů v nemocnici; papírové náramky slouží jako vstupenky. Alternativní medicina někdy používá náramky údajně léčivé (např. magnetické), silně však podléhá vlnám módy.\n\nI když u některých pravěkých šperků (např. korálů) nelze rozhodnout, zda šlo o náramek, nejstarší nálezy pocházejí z paleolitu. Jak naznačuje název, nosíval se i na rameni, jako ho dodnes nosí afričtí muži. Stáří nálezů z jeskyně v pohoří Altaj se uhlíkovou metodou odhaduje na 40 tisíc let. Velký význam měly náramky u přírodních národů i v prvních civilizacích, například v Egyptě. Ve starověku i v raném středověku mohl náramek v některých kulturách představovat majetkovou rezervu ženy. V novověku také šperky podléhají módě a náramky se střídavě objevují a zase mizí.\n\nPevný náramek je pevný kroužek nebo ovál, vyrobený z kosti, dřeva, kovu, skla nebo plastu. Otevřený náramek se nasazuje na ruku přerušením ze strany, uzavřený se obvykle v polovině rozevírá (kovový náramek). Náramky z drahých kovů jsou obvykle duté. Počet, tvar nebo barva pevných náramků slouží v některých kulturách jako odznak společenského postavení ženy.\n\nNejjednodušší ohebný náramek je barevná šňůrka, která se například na Balkáně uvazuje kolem zápěstí, snad aby urychlila příchod jara. Podobně si mladí lidé i dnes pletou \"přátelské\" náramky, které si navzájem uvazují na zápěstí. Velmi oblíbený druh náramku jsou navlékané korále z velmi rozmanitých materiálů. Článkové náramky a kovové řetězy se obvykle zapínají nějakou sponou nebo zámkem a často se na ně navěšují amulety a přívěsky. Také kožené a textilní pásky se obvykle zapínají. Trvalé identifikační náramky jsou obvykle ohebné, tvořené řetízkem a kovovým štítkem, na němž jsou identifikační údaje. Pro pacienty v nemocnicích se užívají levné papírové nebo plastové pásky, často s čárovým kódem pacienta. Podobné náramky se také používají jako potvrzení o právo na vstup (zaplacení vstupného) do různých placených areálů jako např. kempinky či hudební festivaly.\n\n"}
{"id": "1184594", "url": "https://cs.wikipedia.org/wiki?curid=1184594", "title": "Gustav Rudolf Stabenow", "text": "Gustav Rudolf Stabenow\n\nGustav Rudolf Stabenow (18. dubna 1825 Tammendorf/Groble v dolním Slezsku – 6. března 1905 Praha) byl železář, obchodník se strojními výrobky a podnikatel v metalurgii, zakladatel strojní továrny v Praze na Žižkově.\n\nPůvodním povoláním železář a mědikovec, přišel roku 1860 z dolního Slezska do Prahy. Oženil se s Marií, rozenou Krakhardtovou, s níž měl 6 dětí. Založil si na Žižkově kovodílnu, kterou roku 1888 rozšířil na strojírenskou továrnu se stroji pro výrobou drátů, tyčí, potrubí, šroubů a matek, válcování plechů k okapům, mosazným kolenům ke kamnům apod., a to v renesanční novostavbě domu s trojosým portikem. V letech 1907–1910 v jeho výrobním programu pokračoval syn Rudolf Kryštof Wilhelm Stabenow (* 28.5.1872- 8.1.1904), rovněž továrník.\n\nRoku 1910 tento dům zakoupil František Ponec, který zde začal provozovat jedno z prvních pražských kin \"Royal Bioskop\", které se s válečnými přestávkami pod správou obce Žižkov jako \"Městské bio Žižkov\" a od roku 1946 \"Bio Ponec\" udrželo až do roku 1968, kdy bylo přeměněno na sklad Filmového podniku hl.m. Prahy. Od roku 1998 slouží jako divadlo Ponec.\n\n\n"}
{"id": "1184595", "url": "https://cs.wikipedia.org/wiki?curid=1184595", "title": "Globální geopark UNESCO", "text": "Globální geopark UNESCO\n\nGlobální geoparky UNESCO (\"UNESCO Global Geoparks\") je síť území mezinárodního geologického významu, která byla ustavena roku 1998 pod patronací UNESCO s cílem ochraňovat geologické dědictví planety Země a přispívat k dlouhodobě udržitelnému rozvoji dotčených oblastí. Jednotlivé geoparky začaly být do sítě přidávány počátkem 21. století, v současné době existuje 120 globálních geoparků ve 33 zemích. Jedním z těchto geoparků je i Geopark Český ráj.\n"}
{"id": "1184599", "url": "https://cs.wikipedia.org/wiki?curid=1184599", "title": "Zuzka Light", "text": "Zuzka Light\n\nZuzana „Zuzka“ Light, rodné příjmení Majorová (* 29. dubna 1982, Praha), je českoamerická fitness trenérka, modelka, youtuberka, podnikatelka a spisovatelka. Pochází z Česka, nyní žije v Los Angeles v Kalifornii.\n\nZuzana Light je jednou z nejpopulárnějších online fitness trenérek na YouTube, celosvětově mají její videa na Youtube více než půl miliardy zhlédnutí. Předtím, než spustila svůj nynější YouTube channel (\"ZuzkaLight\"), založila spolu se svým bývalým manželem Frederickem Lightem webovou stránku a YouTube channel \"BodyRock.tv\". Pár se rozešel v roce 2011, rozvedli se v roce 2013. \n\nZuzka nemá dokončené středoškolské vzdělání. Před přestěhováním do Severní Ameriky Zuzana Light pracovala jako modelka a softpornoherečka s pseudonymem \"\"Susana Spears\"\". O této zkušenosti v rozhovorech, řekla: \"Byla to neuvěřitelně ponižující situace,\" a \"Cítím se velmi šťastná, že jsem přežila tuto zkušenost\" a \"pracovat ve fitness mi pomohlo uzdravit se emocionálně a moje vnímání sama sebe a svojí sebedůvěry.\"\n\nLight se objevila v celostátních TV reklamách pro společnosti jako jsou Airbus, Stroda, Gambrinus, a Raiffeissen Bank. Přispěla do několika magazínů o fitness jako jsou Shape Magazine, BodyBuilding.com a mnoho dalších magazínů. V prosinci 2015 bylo oznámeno vydání její knihy.\n\n\n\n"}
{"id": "1184608", "url": "https://cs.wikipedia.org/wiki?curid=1184608", "title": "Berkakit", "text": "Berkakit\n\nBerkakit ( ) je sídlo městského typu v Republice Sacha v Ruské federaci. Jde o významnou železniční stanicí, která leží na 339. kilometru Amursko-jakutské magistrály. Má přes tři tisíce obyvatel. Prochází tudy federální silnice A360 Lena.\n\nVznik sídla se váže k výstavbě Amursko-jakutské magistrály. Železnice zde od roku 1978 končila. Teprve od roku 1984 byla trať zprovozněna dále.\n\nMěsto leží na severních svazích Stanového pohoří na pravém břehu říčky \"Malyj Berkakit\" v povodí Aldanu.\n\nObyvatelé jsou převážně Rusové. Celkový počet obyvatel klesá a nejvyšší byl v roce 1989, kdy dosahoval 9 031.\n\nVeškeré hospodářství je navázáno na dopravu, vesměs na provoz železnice. Ve stanici začíná staničení trati platné pro Železnice Jakutska (rusky Железные дороги Якутии).\n\n"}
{"id": "1184612", "url": "https://cs.wikipedia.org/wiki?curid=1184612", "title": "Evoluční radiace", "text": "Evoluční radiace\n\nEvoluční radiace je v evoluční biologii proces nárůstu taxonomické diverzity nebo morfologické rozdílnosti jako důsledek adaptivních změn nebo vznikem nových nik. Radiace může ovlivnit pouze jediný klad nebo mnoho, může vzniknout rapidně, nebo být dlouhodobým graduálním procesem; pokud je rapidní a řízena pouze jedinou adaptací druhu, nazýváme ji adaptivní radiace. \n\nNejznámějším příkladem jsou placentálové, kteří se ihned po vyhynutí dinosaurů na konci křídy začali vyvíjet v mnoho odlišných forem, čímž začali fakticky na Zemi dominovat.\n\nVelké environmentální změny většinou nastanou, pokud se přeruší symbiotické vazby mezi organizmy v důsledku klimatických změn. Takové události (\"exploze\") v historii probíhaly například v rámci tzv. avalonské nebo kambrické exploze.\n\nPaleontologie je zdrojem řady záznamů evoluční radiace především skrze fosílie bezobratlých, jednoduše protože jich je v zemi k nalezení o poznání více. Z fosilního záznamu tak víme, že kupříkladu ramenonožci prošli intenzivní evoluční radiací v brzkém kambriu, po té se v ordoviku, siluru a devonu intenzita značně snižovala. Během těchto období převzala nezávisle na sobě řada druhů podobnou evoluční strategii. Tento jev se nazývá homeomorfie a je vysvětlitelný evoluční konvergencí: Pokud působí na mnoho organizmů podobný selekční tlak, vyvinou si pravděpodobně podobnou morfologii. Evoluční radiace také zahýbala amonitými, které se po slučování opět rozdělili nebo trilobity kteří v průběhu kambria obsadili mnoho nik, které dnes náleží především korýšům. \n\nV posledních desetiletích ovlivnily klimatické změny zvláště vývoj vrubozubitých. V Malawi se specializovali na mnoho různých způsobů života, jako filtrující reducenti a konzumenti šneků, řas, vajíček i ryb.\n"}
{"id": "1184613", "url": "https://cs.wikipedia.org/wiki?curid=1184613", "title": "Adaptivní radiace", "text": "Adaptivní radiace\n\nV evoluční biologii znamená adaptivní radiace proces, ve kterém procházejí organismy rapidním vývojem, kterým se vzdalují od svých předků. Tento mechanismus obvykle následuje speciace do nových forem. Obvykle nastává pokud se změní lokální klima nebo pokud druh přejde na jinou evoluční strategii. Ve fosilním záznamu pak můžeme sledovat velké změny ve fenotypu organizmů .\n\nAdaptivní radiace je příkladem kladogeneze, ve kterém najednou vyraší mnoho nových větví evolučního stromu.  Nejlépe je možno sledovat změny adaptivní radiací na odlehlých ostrovech. Například Havajské ostrovy mají v důsledku značné sopečné aktivity každý jiné prostředí a vývoj místních ptáků tomu odpovídá. Galapážské druhy jsou zase unikátní kvůli klimatickým odchylkám, které jsou řízeny rozdílnými směry proudů na opačných stranách rovníku. V rostlinné říši jsou charakteristickým příkladem lobelky na Havajských ostrovech, které se z jediného předka kolonizujícího souostroví relativně brzy po jeho vzniku před 13 milióny let velmi silně morfologicky i ekologicky rozrůznily a daly vzniknout celkem 128 současným druhům.\n\nV současné době se v této oblasti biologové pokouší o sjednocení četných empirických a teoretických výzkumů.\n\nVývoj nových znaků může způsobit rozdělení kladu díky vytváření nových morfologických oblastí. Klasickým příkladem je čtvrtý vrcholek na zubech savců. Tento znak umožnil savcům specializovat se na mnoho různých nik, protože s ním se mohli savci stravovat mnohem více potravinami.\n\nAdaptivní radiace obvykle následují významnou geologickou událost či hromadné vymírání. Uvolňování dříve obsazených nik umožňuje rozpad některých starých ekologických vazeb a zároveň novou příležitost pro přeživší organismy.\n\n"}
{"id": "1184622", "url": "https://cs.wikipedia.org/wiki?curid=1184622", "title": "Hryhorij Levyckyj", "text": "Hryhorij Levyckyj\n\nHryhorij Levyckyj, ukrajinskou cyrilicí Григорій Левицький, polsky Grzegorz Lewicki (1800 – ???), byl rakouský řeckokatolický duchovní a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nNa kněze byl vysvěcen roku 1824. V roce 1832 se uvádí jako duchovní v obci Prysivci. Roku 1849 se uvádí jako Gregor Lewicki, řeckokatolický farář a děkan v Zoločivě. I v roce 1858 je evidován coby duchovní v Zoločivě.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zoločiv. Tehdy se uváděl coby farář. Náležel ke sněmovní pravici.\n\nJeště v roce 1866 se zmiňuje jako oficiální řeckokatolický duchovní při krajském soudu v Zoločivě.\n"}
{"id": "1184624", "url": "https://cs.wikipedia.org/wiki?curid=1184624", "title": "Levyckyj", "text": "Levyckyj\n\nPříjmení Levyckyj (Левицький) nosí více osob:\n\n\n"}
{"id": "1184628", "url": "https://cs.wikipedia.org/wiki?curid=1184628", "title": "Let Flydubai 981", "text": "Let Flydubai 981\n\nLet Flydubai 981 byl pravidelný let, který havaroval 19. března 2016 při pokusu o přistání na letišti v Rostově na Donu.\n\nNehoda je první havárií se smrtelnými následky v sedmileté historii společnosti Flydubai.\n\nLetadlo dosáhlo cílové letiště v plánovaném čase. Po prvním neúspěšném pokusu o přistání kroužilo bezmála dvě hodiny než piloti provedli další pokus. Po dvou neúspěšných pokusech o přistání za zhoršených povětrnostních podmínek letadlo Boeing 737-800 vystoupalo do výšky asi 1200 m a pak se zřítilo přibližně 120 metrů před začátkem přistávací dráhy. Letištní kamerový systém zachytil strmé klesání následované výbuchem letadla.\n\nVšech 62 lidí na palubě - 55 pasažérů a 7 členů posádky zemřelo.\n\nBezprostředně po nehodě gubernátor Rostovské oblasti Vasilij Goluběv oznámil, že vláda vyplatí 1 milion rublů rodinám pozůstalých. Na den po nehodě, na 20. březen, byl v oblasti vyhlášen den státního smutku. \n\nFlydubai otevřely 21. března na letišti v Rostově středisko pro pomoc rodinám obětí neštěstí. Oznámily výplatu ve výši 20 000 USD na jednoho cestujícího pro pokrytí „okamžitých finančních potřeb“ jejich rodin. Společnost obnovila pravidelné lety do Rostova hned poté, co bylo letiště po nehodě znovu otevřeno, ale letu přidělila jiné číslo.\n\nPředseda představenstva Ghaith Al Ghaith na tiskové konferenci oznámil, že techničtí specialisté a specialisté z oddělení bezpečnosti úzce spolupracují s ruskými vyšetřovateli. Požádal komentátory, aby se zdrželi spekulací a „dali vyšetřovatelům čas na práci a přišli s výsledky [vyšetřování]“.\n\n"}
{"id": "1184632", "url": "https://cs.wikipedia.org/wiki?curid=1184632", "title": "Davina Lewis", "text": "Davina Lewis\n\nLady Davina Lewis (* 19. listopadu 1977, Londýn) je dcera Richarda, vévody z Gloucesteru a jeho manželky Birgitte, vévodkyně z Gloucesteru.\n\nNarodil se 19. listopadu 1977 v Londýně jako dcera Richarda, vévody z Gloucesteru a jeho manželky Birgitte, vévodkyně z Gloucesteru. Dne 19. února 1978 byla v Barnwell Parish Church pokřtěna. Studovala na Kensington Preparatory School v Notting Hill a později na St George's School, Ascot. Na University of the West of England získala titul z mediálních studií.\n\nDne 31. července 2004 se vdala za Garyho Christie Lewise. Její manžel je prvním maorským potomkem který se oženil s příslušnicí Britské královské rodiny. Spolu mají dvě děti:\n\nZúčastňuje se některých královských akcí jako např. svatby.\n"}
{"id": "1184636", "url": "https://cs.wikipedia.org/wiki?curid=1184636", "title": "Gianmarco Tamberi", "text": "Gianmarco Tamberi\n\nGianmarco Tamberi (* 1. června 1992) je italský sportovec, atlet, halový mistr světa z roku 2016 ve skoku do výšky.\nV roce 2011 skončil třetí v soutěži výškařů na juniorském mistrovství Evropy. Při svém prvním startu mezi dospělými na evropském šampionátu v Helsinkách v roce 2012 se umístil na 5. místě. Na mistrovství světa v Pekingu v roce 2015 obsadil ve výškařském finále osmé místo.\n\nZatím nejúspěšnější sezónou se pro něj stal rok 2016. Dne 7. února 2016 vyhrál v Třinci (Werk Arena) 24. ročník Beskydské laťky. O týden později v Hustopečích vytvořil svůj osobní halový rekord 238 cm (pod širým nebem to je 237 cm z roku 2015). Následující měsíc v Portlandu se stal halovým mistrem světa. Další úspěch přidal v červenci téhož roku, když se v Amsterdamu stal mistrem Evropy výkonem 232 cm.\n\nV následující sezóně na světovém šampionátu v Londýně nepostoupil z kvalifikace do finále výškařů. V roce 2018 startoval na evropském šampionátu v Berlíně, titul neobhájil, ve finále obsadil čtvrté místo.\n\n"}
{"id": "1184637", "url": "https://cs.wikipedia.org/wiki?curid=1184637", "title": "DMG (Herbie Humus &amp; Miky Znebedar)", "text": "DMG (Herbie Humus &amp; Miky Znebedar)\n\nDMG je česká rapová kapela založená v roce 1997. Skupinu tvoří dvojice raperů, kteří jsou známí pod uměleckými jmény Herbie Humus a Miky Znebedar. Původní název kapely byl DMGroove, ale později byl zkrácen pouze na DMG. Kapela byla založena v západočeském městě Cheb, odkud tito dva rapeři také pocházejí. V současnosti je jejich domovem Praha.\n\n\n\n\n\n"}
{"id": "1184638", "url": "https://cs.wikipedia.org/wiki?curid=1184638", "title": "Boris Berian", "text": "Boris Berian\n\nBoris Berian (* 19. prosince 1992 Colorado Springs, Colorado) je americký atlet, běžec na střední tratě, halový mistr světa v běhu na 800 metrů z roku 2016.\n\nDo světové špičky běžců středních tratí vkročil v roce 2015 svým osobním rekordem na 800 metrů 1:43,34. Jeho největším úspěchem je zatím titul halového mistra světa na této trati, který vybojoval v březnu 2016 v Portlandu. V olympijském finále půlkařů v Rio de Janeiro ve stejné sezóně skončil v běhu na 800 metrů na osmém místě.\n\n"}
{"id": "1184649", "url": "https://cs.wikipedia.org/wiki?curid=1184649", "title": "Kemi Adekoyaová", "text": "Kemi Adekoyaová\n\nKemi Adekoyaová (* 16. ledna 1993 Lagos) je bahrajnská atletka, jejíž specializací je hladká čtvrtka.\n\nDo konce roku 2013 reprezentovala Nigérii. V roce 2014 se stala mistryní Asie v běhu na 400 metrů i 400 metrů překážek. Největší dosavadním úspěchem se pro ni stal titul halové mistryně světa v běhu na 400 metrů z roku 2016.\n\n\n"}
{"id": "1184668", "url": "https://cs.wikipedia.org/wiki?curid=1184668", "title": "Wilhelm Genazino", "text": "Wilhelm Genazino\n\nWilhelm Theodor Genazino (22. ledna 1943, Mannheim – 2018) byl německý spisovatel. V roce 2004 se stal laureátem ceny Georga Büchnera.\n\nVyrostl společně s třemi sourozenci v Mannheimu, v rodině postižené poválečnou chudobou. Po trnité cestě k maturitě vystudoval v letech 1984–1989 na univerzitě ve Frankfurtu nad Mohanem filozofii, germanistiku a sociologii. Od roku 1971 je spisovatelem na volné noze.\n\nZa svoji literární činnost byl již mnohokrát oceněn (např. \"Kleistova cena\" (2007)).\n\nRoku 2013 Wilhelm Genazino na pozvání Goethe-Institutu navštívil Prahu. Na veletrhu Svět knihy představil v rámci sekce „Das Buch“ český překlad svého románu \"Deštník pro tento den\".\n\nJako spisovatel zaujal veřejnost na konci 70. let svojí románovou trilogií \"'Abschaffel\"', v 80. a 90. letech o něm nebylo příliš slyšet.\n\n\n\n\n\n"}
{"id": "1184671", "url": "https://cs.wikipedia.org/wiki?curid=1184671", "title": "Karel Stecker", "text": "Karel Stecker\n\nKarel Stecker (22. ledna 1861 Kosmonosy – 13. března 1918 Mladá Boleslav) byl český hudební teoretik, pedagog, varhaník a skladatel.\n\nMaturoval na gymnáziu v Mladé Boleslavi. Studoval na Právnické fakulta Univerzity Karlovy v Praze. Po dvou letech přešel na fakultu filosofickou, kde byl mimo jiné žákem Josefa Durdíka a Otakara Hostinského. Souběžně studoval na Varhanické škole, kterou ukončil v roce 1882 státními zkouškami.\n\nV roce 1885 se stal na Varhanické škole učitelem praktických předmětů a hry na varhany. Kromě toho působil jako varhaník a ředitel kůru v kostele svaté Voršily a jako učitel zpěvu v dívčí škole řádu Voršilek. V roce 1888 byl jmenován univerzitním lektorem. O rok později došlo ke sloučení Varhanické školy s Pražskou konzervatoří a Stecker se stal na této škole profesorem skladby, dějin hudby a hry na varhany. \n\nSteckerovy první skladby i veřejná vystoupení jako výkonného umělce byly obecenstvem i kritikou příznivě přijaty. Zejména byly vysoce hodnoceny jeho skladby chrámové. Nicméně největších úspěchů dosáhl jako hudební teoretik, kritik, spisovatel a hudební pedagog. Vychoval celou generaci českých hudebních skladatelů a výkonných umělců. Jeho žáky byli např.: Ludvík Čelanský, Otakar Šín, Václav Juda Novotný, Hanuš Svoboda, Fran Lhotka, Jaroslav Křička, Josef Suk starší, Emil Axman a mnoho dalších. Jeho \"Všeobecný dějepis hudby\" je první českou vědecky fundovanou prací v tomto oboru.\n\nZemřel svobodný, na zkornatění tepen, v Mladé Boleslavi.\n\nDále publikoval velké množství kritických studií, životopisných a příležitostných článků. Byl rovněž autorem a redaktorem hudebních hesel v Ottově slovníku naučném.\n\nChrámové skladby (vydané tiskem)\nŘada dalších skladeb zůstala v rukopise.\n\nSvětské skladby\n\n"}
{"id": "1184673", "url": "https://cs.wikipedia.org/wiki?curid=1184673", "title": "Angel of Babylon", "text": "Angel of Babylon\n\nAngel of Babylon je páté studiové album rockové opery Avantasia. Album vyšlo 3. dubna 2010. Jedná se o třetí a poslední část \"The Wicked Trilogy\".\n\n\n\n\n\n"}
{"id": "1184674", "url": "https://cs.wikipedia.org/wiki?curid=1184674", "title": "Dvanáctý Doktor", "text": "Dvanáctý Doktor\n\nDvanáctý Doktor je inkarnací Doktora, protagonisty sci-fi seriálu Pán času (Doctor Who) vysílaného stanicí BBC. Je ztvárněn skotským hercem Peterem Capaldim. Doktor je humanoidní mimozemšťan, který cestuje časem a prostorem. Pochází z rasy známé jako Páni času. Pokud je Doktor kriticky zraněn, jeho tělo může zregenerovat a on získá kromě jiného vzhledu i nové psychické vlastnosti. Tento mechanismus umožňuje, aby se v roli Doktora mohli střídat stále další herci, a to už od roku 1963, kdy byl tento seriál poprvé vysílán.\n\nCapaldiho ztvárnění Doktora má velmi pichlavý, příkrý, ale také rozjímavý charakter, skrývající své emoce. Jeho těžká, a někdy i krutá rozhodnutí ho často vedou k otázce vlastního charakteru a hodnoty jeho cest.\n\nCapaldi se jako dvanáctý Doktor poprvé objevil na krátký moment ve speciálním díle k padesátému výročí seriálu nazvaném \"The Day of the Doctor\" (Doktorův den) z roku 2013 jako jedna ze třinácti inkarnací Doktora, kteří jsou předvoláni zachránit jejich domovskou planetu Gallifrey před zničením. Plně byl jako dvanáctý Doktor představen ve vánočním speciálu \"The Time of the Doctor\" (Čas Doktora) z roku 2013. Na jeho cestách ho doprovázela společnice Clara Oswald, ztvárněná Jennou Coleman, která s ním cestovala v osmé a deváté sérii a v desáté sérii dívka Bill, ztvárněná herečkou Pearl Mackie a Nardolem, kterého hraje komik a herec Matt Lucas.\n\nDoktorův kostým zahrnuje krátký tmavě modrý kabát s červenou podšívkou, tmavě modré kalhoty, dlouho bílou košili s límcem a zapnutou knoflíkem u krku, námořnickou vestu nebo svetr a pevné boty. V deváté sérii také nosí přes svetr mikinu, přes všechny trička vždy obléká kabát. V díle „Časová loupež“ Doktor popisuje svůj kostým slovy „doufal jsem v minimalismus, ale myslím, že nakonec mám kouzelníka.“ Doktorův kostým byl vytvořen seriálovým kostýmním výtvarníkem Howardem Burdenem, který chtěl Doktorův vzhled co nejvíce zjednodušit. Jeho design byl označen jako „Žádné kudrlinky, žádné šály, žádná přeplácanost, jen 100% rebelský Pán času. Capaldi řekl, že mu chvíli zabralo, než si na kostým zvykl.\n\nDvanáctý Doktor je podle Capaldiho „více mimozemský než býval“ . Zatímco Doktor sám sebe popisuje jako někoho, „kdo zachraňuje životy“ , je zřejmé, že se též snaží o to, aby byl v očích těch, které zachraňuje, vnímán jako hrdina . Na rozdíl od předešlých dvou inkarnací, které se snažily lidstvo pochopit a zajímaly se o něj, Capaldi potvrzuje, že jeho ztvárnění „moc nechápe lidstvo a nezajímá se o jeho názor.“ Mark Gatiss o Doktorovi řekl: „Je to někdo, kdo se okamžitě nestane tvým nejlepším kamarádem a může být trochu strohý a hrubý.“ Steven Moffat se přidal: „Doktor má ohromnou schopnost nenuceného humoru a vše se to točí kolem toho, že je občas strašně hrubý. Myslím, že děti si o něm budou myslet, že je to zlý Doktor […] Možná se s ním budete chtít pomazlit, ale já myslím, že odolá.“ \nNavzdory jeho temnější osobnosti, Capaldi řekl, že „Doktor je stále zábavný, radostný, nadšený, důrazný a nebojácný.“ Jenna Coleman dodala, že tentokrát je Doktor „více záhadný, tajemný, komplikovaný, vyčerpaný a nezpůsobný při srovnání s jeho předchůdci.“ Steven Moffat žertem dodal: „Je více skotský než minule.“ \n"}
{"id": "1184675", "url": "https://cs.wikipedia.org/wiki?curid=1184675", "title": "292 (číslo)", "text": "292 (číslo)\n\nDvě stě devadesát dva je přirozené číslo, které následuje po čísle dvě stě devadesát jedna a předchází číslu dvě stě devadesát tři. Římskými číslicemi se zapisuje CCXCII.\n\n\nSilnice II/292 je česká silnice II. třídy vedoucí na trase Železný Brod – Semily – Horní Sytová\n\n\n"}
{"id": "1184678", "url": "https://cs.wikipedia.org/wiki?curid=1184678", "title": "Poslední lovec čarodějnic", "text": "Poslední lovec čarodějnic\n\nPoslední lovec čarodějnic (v originále \"The Last Witch Hunter\") je celovečerní americký akční film s prvky fantasy. V hlavní roli se představil Vin Diesel, jako Kaulder, a Rose Leslie jako Chloe.\n\nKaulder je lovec čarodějnic, kterého ve středověku proklela Královna čarodějnic. Královna čarodějnic na zemi seslala epidemii moru, který měl vyhladit lidstvo a zabil Kaulderovu rodinu; manželku Helenu a dceru Elizabeth. Kaulder nakonec ale Královnu porazil, ta jej však stihla před svým koncem proklít. Kaulderovým trestem měl být nekonečný život. O 800 let později Kaulder je stále lovcem čarodějnic pro organizaci \"Sekera a kříž\", jejímž cílem je udržet na zemi mír mezi čarodějnicemi a lidmi. Samotné čarodějnice ale již nejsou upalovány ani zabíjeny, pouze uvězňovány. Kauldera doprovází i kněz, \"Dolan\", jehož hlavním účelem je zaznamenávání Kaulderových úspěchů. 36. Dolan, Kaulderův přítel, se ale již chystá do důchodu a na jeho místo bude dosazen nový, 37., Dolan. Sám 36. Dolan zemře ve spánku v ten den, kdy se rozhodně odejít do důchodu.\n\nPři prozkoumávání bytu 36. Dolana ale Kaulder a 37. Doland objeví stopy černé magie a vyvodí, že 36. Dolan byl zavražděn čaroději. Sám Kaulder o černé magii slyšel naposledy za života Královny čarodějnic. Později se ukázalo, že 36. Dolan není mrtvý, je zakletý, a pokud se má probudit, musí být zabit ten, kdo na něj kouzlo seslal a to do dvou dnů, Kaulder se tedy rozhodne vraha vypátrat.\n\n36. Doland před svojí smrtí zanechal Kaulderovi vodítko, ve kterém ho nabádá, aby si \"vzpomněl na svoji smrt\". Lovec čarodějnic tedy vyhledá bar, který vlastní čarodějnice Chloe a Miranda, a požádá Chloe o namíchání nápoje, který mu pomůže vzpomenout si. Chloe váhá, ale nakonec ze zvědavosti souhlasí. Zatímco Kaulder znovu prožívá svoji smrti, v baru se objeví čaroděj Baltasar Ketola, známý jako Belial. Právě ten na 36. Dolana seslal kouzlo, napadl Chloe a spálil bar. Kaulder je ze snu probuzen a nestihl zjistit, co se mu 36. Doland snažil říct, místo toho požádá Chloe o to, aby mu nápoj namíchala znovu. Pro získání ingrediencí se musí vypravit za spolumajitelkou baru, Mirandou, tu ale najdou mrtvou a rostlinu nenajdou. Ve snaze ingredience získat Kaulder navštíví starou a mocnou čarodějnici Danique. Nicméně, Danique má s Kaulderemnekalé úmysly a pokusí se jej uvrhnout do nekonečného snu, ze kterého ho vysvobodí až Chloe, která má nadání pro ovládání mysli.\n\nKdyž Kaulder zjistí, čeho je Chloe schopná, prosí ji, aby do jeho mysli vstoupila a pomohla mu vzpomenou si, ona nakonec přijímá. Lovec ve snu zjistí, že tělo čarodějnice sice zemřelo, ale její srdce ne. Když se totiž Kaulderovi spolubojovníci pokusí srdce zničit, zjistí, že Kaulder je na něj napojený a pokud srdce zničí, zabijí i jednoho z málo lovů čarodějnic. Dolanda se Kaulder zželí a srdce ukryje. Kaulder zjistil, že organizace \"Sekera a kříž\" jej zradila a že Královna čarodějnic jej pouze využívá, aby se později mohla vrátit a svoji nesmrtelnost si vzít zpět.\n\nKaulder, Chloe a 37. Dolan se vrací do kostela a zjišťují, že Královna se chce vrátit a svoji energii čerpá z čarodějnic uvězněných \"Sekerou a křížem\". Chloe vstoupí do mysli nejslabšího vězně a zabije ho, čímž zemře i ve skutečnosti. Tím Královnu oslabuje. Kaulder zabije Beliala a bojuje s Královnou, která je nablízku. V tu chvíli se 37. Dolan ukáže jako zrádce, který se Kaulderovi mstí za to, že zabil jeho rodiče-čaroděje. Požádá tedy Královnu o to, aby mu dala schopnosti, ona ho místo toho zabije. Kaulder dále bojuje k Královnou v mysli a až obraz zesnulé dcery a manželky ho donutí vstát a bojovat doopravdy. Kaulder mečem zabije tělo Královny a chystá se zničit i srdce, když jej Chloe zastaví a připomene mu, že je se srdcem spojený a je příliš cenný na to, aby zemřel.\n\n36. Dolan se probouzí a nakonec se uvolí a odkládá svůj důchod, aby mohl Kaulderovi pomáhat. Kaulder zůstává nesmrtelným, ale odchází od \"Sekery a kříže\". Film končí slabým zvukem tepu v jedné z Kaulderových zbraní v jeho bytě.\nDne 17. června 2015 uvedl Vin Diesel na svém Facebook profilu, že nehodlá s filmem \"Poslední lovec čarodějnic\" ještě skončit. Ale ačkoliv pokračování bylo původně plánováno, chudý rozpočet možná další natáčení překazí. V Severní Americe film vydělal 27 400 000 $, ve zbytku světa to bylo 113 000 000 $. Samotný rozpočet filmu tvořil 90 milionů amerických dolarů.\n\nSamotný film má od kritiků převážně negativní hodnocení. Na serveru Rotten Tomatoes má film rating pouze 17 % při 114 recenzích. Průměrné hodnocení je 3,8/10 bodů. Ke 20. březnu 2016 má film na Česko-Slovenské filmové databázi hodnocení 56 %,\n"}
{"id": "1184680", "url": "https://cs.wikipedia.org/wiki?curid=1184680", "title": "The Wicked Symphony", "text": "The Wicked Symphony\n\nThe Wicked Symphony je čtvrté studiové album rockové opery Avantasia. Album vyšlo 3. dubna 2010 společně s pátým studiovým albem, \"Angel of Babylon\". Jedná se o druhou část \"The Wicked Trilogy\".\n\n\n\n\n\n"}
{"id": "1184683", "url": "https://cs.wikipedia.org/wiki?curid=1184683", "title": "Límec (orgán)", "text": "Límec (orgán)\n\nLímec je velmi široký pojem označující část hlavy plazů, ať už se jedná o kostěnou část lebky jako u triceratopse, či chrupavčitou výstuhu jako u agamy límcové (tam je zbytek tvořen kůží). Technicky je límec prodloužením kosti temenní, lemovaný margo squamosus.\n\nVzhledem k tomu, že agama límcová je australský endemit, jde evolučně velmi starý znak.\n\nVyužití límce u dinosaurů je nejisté, buďto jde o  termoregulační systém nebo jednoduše o prvek obranný (mechanicky). Triceratopsové nejspíše s límci zápasili. \n\nLímec agamy límcové se v případě nebezpečí umí roztáhnout, takže vypadá větší. Kromě této, obranné funkce jde o samčí výrazný sekundární pohlavní znak.\n\n\n"}
{"id": "1184687", "url": "https://cs.wikipedia.org/wiki?curid=1184687", "title": "The Scarecrow (album)", "text": "The Scarecrow (album)\n\nThe Scarecrow je třetí studiové album rockové opery Avantasia. Album vyšlo 25. ledna 2008. Album je první část příběhu \"The Wicked Trilogy\". Příběh pokračuje v albu The Wicked Symphony (\"2010\") a Angel of Babylon (\"2010\").\n\n\n\n\n\n\n"}
{"id": "1184688", "url": "https://cs.wikipedia.org/wiki?curid=1184688", "title": "Jiří Šerých", "text": "Jiří Šerých\n\nJiří Šerých (19. července 1934, Havlíčkův Brod - 8. září 2019, Praha) byl český historik umění, redaktor, výtvarný kritik a básník.\n\nV letech 1953–1957 navštěvoval Průmyslovou školu grafickou, obor knižního obchodu. Na Filosofické fakultě Univerzity Karlovy studoval obory knihovnictví (1957–1958) a dějiny umění (prof. J. Květ, J. Pešina, J. Neumann, 1959–1963). Od 60. let byl činný jako autor, teoretik umění a redaktor v několika nakladatelstvích a časopisech (Rapid­ ­– Public Relations, For You, Československá fotografie, revue Fotografie, redakce výtvarného umění nakladatelství Odeon (1990–1994), historická revue \"Země Koruny české\" v nakladatelství Orbis (1994–1997).\n\nJiří Šerých je bratr malíře Jaroslava Šerých (1928–2014), otec malíře Jana Šerých (* 1972)\n\nJiří Šerých byl první, kdo v roce 1966 začal pořizovat soupis výtvarného díla Bohuslava Reynka ve spolupráci s grafikem samotným a posléze i s jeho syny. Šerých tak shromáždil základní údaje o více než třech stech děl z tehdejší tvůrcovy dílny. Shromáždil a vydal Reynkovu korespondenci a je autorem řady textů k Reynkovým výstavám. Kromě Reynka se zabývá také grafickým dílem Karla Demela.\n\nVýsledkem celoživotního badatelského úsilí Jiřího Šerých je obsáhlá monografie barokního rytce Michaela Heinricha Rentze, kterou roku 2007 vydalo nakladatelství Karolinum. Na více než 500 stranách mapuje Rentzův život, podrobně se zabývá jeho působením ve službách hraběte Šporka a analyzuje grafické cykly Křesťanský rok, Kniha eremitů a Tanec smrti. Knihu provází podrobný katalog rytcova díla.\n\nJako teoretik fotografie sleduje soustavně tvorbu Františka Dostála a Jana Šplíchala, a kromě toho se zabýval také dílem Tarase Kuščynského, Aloise Nožičky, Milana Borovičky, Jiřího Všetečky, Martina Hrušky nebo Viléma Reichmanna.\n\n\n\n\n\n"}
{"id": "1184692", "url": "https://cs.wikipedia.org/wiki?curid=1184692", "title": "Ian Smith", "text": "Ian Smith\n\nIan Douglas Smith (8. dubna 1919 – 20. listopadu 2007) byl rhodeský farmář zastávající nadvládu bílých mužů a jeden ze zakladatelů politiky apartheidu. V letech 1964–1979 byl premiérem Rhodesie.\nV roce 1965 začala Rhodesie pod jeho vedením uplatňovat rasovou segregaci a vyhlásila nezávislost na Velké Británii.\n\nNarodil se v malém zemědělském městě Selukwe v Jižní Rhodesii jako třetí dítě skotských imigrantů Johna a Agnes Smithových. V mládí byl vášnivým sportovcem, vynikal mimo jiné v kriketu a ragby. Poté studoval na Rhodesově univerzitě v\nGrahamstownu v Jižní Africe. Studium ale přerušil po začátku 2. světové války, aby mohl bojovat jako pilot v britském letectvu. Během svého pobytu u letectva byl účastníkem dvou nehod. V roce 1943 v Egyptě havaroval svůj Hawker Hurricane, přitom přišel o oko a přivodil si popáleniny obličeje. Přesto dále pokračoval v pilotování. O rok později byl sestřelen v severní Itálii nad územím kontrolovaným německými jednotkami. Připojil se k italským partyzánům a účastnil se sabotážních akcí proti nacistům. Po několika měsících utekl přes Alpy do, tehdy už spojenci osvobozené, jižní Francie. Po návratu do Afriky dokončil svá univerzitní studia a úspěšně kandidoval do rhodeského parlamentu ve volbách\nv roce 1948. Kandidoval za Liberální stranu, která přes svůj název byla spíše stranou prosazující konzervativní hodnoty. Během vzniku Federace Rhodesie a Ňaska v roce 1953 přestoupil do taktéž nově vzniklé Federální strany. Ze strany vystoupil v roce 1961, kdy strana podpořila vznik nové ústavy umožňující větší zastoupení zájmů černochů v parlamentu. Protestoval také proti článku ústavy, podle kterého se v případě rozpadu federace ze všech jejích součástí (Jižní Rhodesie, Severní Rhodesie, Ňasko) stanou tzv. Commonwealth realm, formálně nezávislé státy, jejichž hlavou bude britská královna. Británie si totiž v této době ještě\nudržovala podstatný vliv na chod Commonwealth realm a v případě Rhodesie by to nepochybně znamenalo velký tlak na přechod k vládě černošské většiny. Taková byla politika, kterou Británie prosazovala ve svých afrických koloniích v rámci dekolonizace. S tím se Smith nehodlal smířit a po odchodu z Federální strany založil stranu Rhodeská fronta. Tato strana slibovala odtržení od Británie a pokračující vládu bělochů. V roce 1962, rok po svém založení, vyhrála jihorhodeské volby. Premiérem se stal Winston Field, který Iana Smithe\njmenoval vicepremiérem. Rok po volbách došlo k rozpadu Federace a zatímco kolonie Severní Rhodesie a Ňasko se pod dohledem Británie transformovaly v samostatné státy ovládané černošskou většinou (pod novými názvy Zambie a Malawi), budoucnost Jižní Rhodesie zůstávala nejistá. Fieldova neprůbojnost v jednání s Británií vedla až k jeho rezignaci na post premiéra na základě vnitrostranického hlasování v dubnu 1964. Premiérem se následně stal Smith.\n\nNedlouho po uvedení do úřadu Smithova rasistická vláda zavedla apartheid ve stylu Jihoafrické republiky a zakázala dvě nejvýznamnější proti-koloniální organizace původních obyvatel ZANU a ZAPU a jejich vůdčí postavy uvěznila. Poté, co ztroskotala veškerá jednání s Velkou Británií, vyhlásil 11. listopadu 1965 unilaterálně nezávislost Rhodesie. Její nezávislost ale neuznala žádná země a Británie na ni prostřednictvím OSN uvalila rozsáhlé ekonomické sankce. Ty ovšem neměly příliš velký efekt, protože je porušovaly zejména Jižní Afrika a Portugalská východní Afrika. Znovu se rozběhla série jednání mezi Smithem a britskou vládou, která se ale ani tentokrát nesetkala s úspěchem. Rhodesie se v roce 1970 vyhlásila republikou ve snaze získat alespoň nějaké mezinárodní uznání. To se však nestalo a boje s partyzánskými složkami odbojových organizací ZANLA a ZIPRA (odnožemi ZANU a ZAPU) počátkem 70. let stále nabývaly na intenzitě. Zásadním zvratem celé situace v regionu byla nezávislost Mosambiku na Portugalsku v roce 1975. Portugalsko podporovalo Smithův režim, kdežto nový stát ovládaný marxistickou stranou FRELIMO podporu okamžitě ukončil a v následném chaosu občanské války v Mosambiku našli zázemí i vojáci ZANLA a ZIPRA. Navíc Smith ztrácel podporu i od Jižní Afriky. S rostoucí guerillovou aktivitou musela Smithova vláda vynakládat více peněz na chod armády a také mnoho bělochů emigrovalo do sousední Jižní Afriky, kde měl v té době ještě neotřesitelnou pozici apartheid. Před definitivní vojanskou porážkou apartheidu navrhly antikoloniální síly vyjednávání, které mělo zabránit totálnímu vyhnání bělochů. V roce 1978 tak vznikla dohoda s vedená černošským biskupem Abelem Muzorewou na plynulé transformaci moci do rukou černošské většiny, která dočasně přenechala velké výhody bělošské menšině. Běloši podmínky dohody nikdy nesplnili. . O rok\npozději se země přejmenovala na Zimbabwe Rhodesie a premiérem se stal ve smíšené vládě Abel Muzorewa. Zimbabwe Rhodesie byla krátkodobým kompromisním řešením, černoši sice už měli většinu v parlamentu i ve vládě, ale například 28 křesel v parlamentu bylo vyhrazeno pro bělošské voliče. Zimbabwe Rhodesii neuznala žádná země mezinárodního\nspolečenství. V prosinci roku 1979 byla v Británii podepsána Dohoda z Lancaster House mezi britskou vládou, vládou Zimbabwe Rhodesie, ZANU a ZAPU. Dohoda zaručovala samostatnost pod vládou majority a svobodné volby. Ty se konaly v únoru 1980 a byly britskou vládou prohlášeny za platné.\n\nSmith byl i po změně režimu stále členem parlamentu, jímž zůstal až do roku 1987. Byl vůdčí postavou opozice vůči Mugabemu a často kritizoval jeho vládu a obviňoval ji z korupce. V roce 1992 se ještě krátkodobě anganžoval v opozičním hnutí Spojená fronta. Na rozdíl od většiny bělošské populace ze Zimbabwe neodešel, stále\npobýval buď na své venkovské farmě, nebo ve svém domě v hlavním městě Harare. I po konci své kariéry v politice nepřestával otevřeně kritizovat Mugabeho režim, který na přelomu tisíciletí přivedl kdysi jednu z nejbohatších zemí Afriky na hranici ekonomického kolapsu. V roce 1997 vydal svou autobiografii \"The Great Betrayal\" (anglicky Velká zrada). Až na úplném sklonku svého života Zimbabwe opustil. Posledních několik let svého života strávil v Kapském Městě, kde 20. listopadu 2007 zemřel ve věku 88 let.\n\n"}
{"id": "1184693", "url": "https://cs.wikipedia.org/wiki?curid=1184693", "title": "Březovský", "text": "Březovský\n\nPříjmení Březovský má více nositelů:\n\n"}
{"id": "1184705", "url": "https://cs.wikipedia.org/wiki?curid=1184705", "title": "Vlečka ČKD Kutná Hora", "text": "Vlečka ČKD Kutná Hora\n\nVlečka ČKD Kutná Hora je zaústěna do stanice Kutná Hora hl.n. do koleje č. 9 a výhybkou č. 11a/b. Je dlouhá 5,125 km (vrata do areálu ČKD). Provozovatelem je GJW Praha spol. s.r.o. \n\nProvoz na vlečce zajišťují dvě lokomotivy řady 710. V březnu 2016 se na vlečce mimořádně objevila lokomotiva řady 749, která zde byla pro vozy Faccs na výluku mezi stanicemi Golčův Jeníkov a Vlkaneč.\n\nNa vlečce jsou celkem tři přejezdy z toho jeden je vybaven výstražnou signalizací. \n\nJe vybaven světelnou signalizací AŽD 71 s klasickým zvoncem a bez pozitivní signalizace. \nPřejezd je momentálně mimo provoz. \nPřes přejezd vede silnice III/33716. \n"}
{"id": "1184706", "url": "https://cs.wikipedia.org/wiki?curid=1184706", "title": "Michael Klausner", "text": "Michael Klausner\n\nMichael Klausner (??? Schlierbach – ???) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Michael Klausner, \"Landmann\" v obci Ried im Traunkreis. Uváděn je i jako zemědělec.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kirchdorf. Tehdy se uváděl coby \"Landmann\". Náležel ke sněmovní levici.\n"}
{"id": "1184707", "url": "https://cs.wikipedia.org/wiki?curid=1184707", "title": "Šílený měsíc", "text": "Šílený měsíc\n\nŠílený měsíc (1960, \"Rogue Moon\", doslova něco jako \"Taškář měsíc\") je vědeckofantastický román amerického spisovatele Algise Budryse. Po svém vydání byl román nominován na cenu Hugo. Roku 2001 kniha vyšla pod názvem \"The Death Machine\" (Stroj smrti). Díky tomuto románu bývá Budrys označován za symbolického a existencialistického autora.\n\nDoktor přírodních věd Edward Hawks vede přísně utajovaný vládní výzkum přenosu hmoty související s mimozemským podzemním labyrintem, objeveným na odvrácené straně Měsíce. Tento labyrint zabije každého, kdo do něj vstoupí a poruší jeho neznámá pravidla. Dobrovolníci, kteří zkoumají tento objekt, se na místo určení dostávají pomocí teleportace. Přenašeč hmoty však originál zničí a místo něho vytvoří dvě identické kopie: jednu na měsíčním povrchu a druhou, bezpečnostní, v pozemské laboratoři společnosti Continental Electronics. Vědomí obou kopií je dlouho identické, čímž se vědci na Zemi dozvídají podrobnosti o labyrintu. V okamžiku, kdy měsíční kopie při průzkumu labyrintu zahyne, pozemská kopie zešílí.\n\nJe proto třeba najít někoho, kdo nemá strach neustále dokola umírat a tak krok za krokem postupovat labyrintem. Namyšlený personální ředitel Continental Electronics Vincent Connington takého člověka nachází. Je jím dobrodruh a hazardér se životem Al Barker, který je schopný v měsíčním labyrintu zemřít a přitom si zachovat zdravý rozum. Ani on se však pozdějším psychickým problémům neubrání. Flirtování jeho milenky Claire s Hawksem i Connigtonem pak vytvoří v románu složitě propletený milostný mnohoúhelník.\n\nHawks, trpící pocitem viny za to, že posílá dobrovolníky na smrt, se nakonec nechá také teleportovat a společně s Barkerem překonávají v labyrintu sérii bizarních krajin, které obsahují smrtelné pasti. Labyrint tak symbolizuje možná nepřekročitelné hranice lidského poznání, které se však lidstvo neustále snaží překonat. Celá kniha má za cíl jednak ukázat člověka jako zrnko písku v pískovišti, jeho naprostou nahraditelnost a přesto jedinečnost i jeho touhu překonat smrt.\n\n"}
{"id": "1184710", "url": "https://cs.wikipedia.org/wiki?curid=1184710", "title": "Klausner", "text": "Klausner\n\nPříjmení Klausner, též Klaußner, nosí více osob:\n\n\n"}
{"id": "1184711", "url": "https://cs.wikipedia.org/wiki?curid=1184711", "title": "Orientační bod", "text": "Orientační bod\n\nOrientační bod (landmark) slouží k navigaci, je buď přírodní, a nebo uměle vytvořený člověkem. Je charakteristický tím, že vyčnívá ze svého okolí a často je vidět na velké vzdálenosti.\n\nV dnešní době se tento pojem může také používat i na menší stavby a funkce, které se staly místním či národním symbolem.\n\nOrientační body jsou většinou rozdělovány na přírodní a na člověkem vytvořené, oba dva jsou užívány ke snadnější navigaci a k určování směru. Variantou je tzv. plavební znak nebo denní znak, stavby obvykle postaveny na pomoc námořníkům při plavbě blízko nevýrazného pobřeží.\n\nPřírodní orientační body mohou být např. hory či náhorní plošiny. Příklady přírodních orientačních bodů jsou Stolová hora v Jižní Africe, Ararat v Arménii, Uluru v Austrálii, Fudži v Japonsku a Grand Canyon v USA. Stromy také mohou být orientačními body, třeba takové jubilejní duby či jehličnany. Některé orientační stromy mají dokonce přezdívky, jako třeba .\n\nV moderním smyslu jsou orientačními body obvykle památky nebo významné budovy, které jsou symboly určité oblasti, města nebo národa. Příkladem je Socha Svobody v New Yorku, Eiffelova věž v Paříži, Big Ben v Londýně, Socha Krista Spasitele v Rio De Janeiru, Harbour Bridge v Sydney nebo Braniborská brána v Berlíně. Kostelní věže a minarety jsou často velice vysoké a viditelné z dalekého okolí, takže také slouží jako orientační body. Stejnou funkci mají i věže radnic a zvonice.\n\n"}
{"id": "1184713", "url": "https://cs.wikipedia.org/wiki?curid=1184713", "title": "Petr Hauskrecht", "text": "Petr Hauskrecht\n\nPetr Hauskrecht (* 25. ledna 1959 Praha) je český sládek.\n\nNarodil se roku 1959 v Praze. V mládí hrál lední hokej, a to za Slavii Praha a Duklu Jihlava i v československé juniorské reprezentaci. Získal středoškolské vzdělání v pivovarnictví a řemeslo se učil v pražském pivovaru U Fleků a pak i ve Staropramenu. Stal se sládkem v Holešovickém pivovaru. V letech 1994 až 2009 působil jako sládek v brněnském pivovaru Starobrno. Zde se stal mimo jiné tvůrcem speciálů Červený a Černý drak nebo prvním v České republice, kdo uvařil Zelené pivo. Poté přešel do Krásného Března a Krušovic. V roce 2014 založil s dalšími společníky v Brně vlastní minipivovar s názvem Parní pivovar- Petr Hauskrecht.\n\n"}
{"id": "1184718", "url": "https://cs.wikipedia.org/wiki?curid=1184718", "title": "Smrkový vrch", "text": "Smrkový vrch\n\nNázev Smrkový vrch nese více vrcholů:\n\n"}
{"id": "1184720", "url": "https://cs.wikipedia.org/wiki?curid=1184720", "title": "Silnice III/33716", "text": "Silnice III/33716\n\nSilnice III/33716 je silnice III. třídy vedoucí z obce Kluky do Kutné Hory. Je dlouhá 6,5 km a vede přes obce Olšany a Perštejnec, poblíž závodu ČKD Kutná Hora, v kilometru 2,4 kříží silnici II/337. napojuje se na silnici II/126.\n\nPoblíž obce Kluky vede přes Olšanský potok, před obcí Perštejnec přes potok Křenovka. \n\nNa této silnici jsou dvě autobusové zastávky. Kluky-Olšany (linka F19 a F45) a Kutná Hora-Perštejnec obec (linka F18 a F19).\n\nPřes silnici vede vlečka do závodu ČKD Kutná Hora, přejezd je vybaven světelnou signalizací bez závor. Přejezd je momentálně mimo provoz.\n"}
{"id": "1184722", "url": "https://cs.wikipedia.org/wiki?curid=1184722", "title": "Mrzenci", "text": "Mrzenci\n\nMrzenci (v makedonské cyrilici Мрзенци) jsou vesnice v Severní Makedonii, na samém jihu země. Administrativně spadají pod opštinu Gevgelija. V roce 2002 měla vesnice 461 obyvatel, kteří žili ve 142 domácnostech.\n\nVesnici ze severu ohraničuje řeka Sermeninska reka a z východu dálnice Gevgelija-Skopje a řeka Vardar. \n\nVětšina obyvatelstva je makedonské národnosti. Obyvatelstvo se věnuje především zemědělství. Severně od vesnice se nachází menší průmyslová zóna, připadající městu Gevgelija.\n"}
{"id": "1184725", "url": "https://cs.wikipedia.org/wiki?curid=1184725", "title": "Velorex 16/250", "text": "Velorex 16/250\n\nVelorex 16/250 je tříkolové vozítko, které bylo vyráběno v letech 1956–1963.\n\nV roce 1956 ze zadních boků nadobro zmizely štěrbiny pro vstup chladicího vzduchu. Nahradila je pásovina, navařená za dveřmi po obou stranách vozítka. Po potažení plachtou tak vznikly kapsy, které zajišťují přístup vzduchu k motoru. Od roku 1956 začalo být také montováno zařízení pro jízdu vzad. V roce 1957 došlo ke změně výfukového systému. Tlumič výfuku pocházel z již v té době nevyráběné Jawy typ 11. Použitý byl jen jeden výfuk a potrubí k němu svádělo plyny z obou výfukových kanálů. V průběhu roku 1957 se tříkolky konečně dočkaly také směrových světel ve standardním uspořádání. Poslední zasadní změnou prošel rám tříkolky s motorem 250 ccm v roce 1959, zavazadlový prostor bylo možno odklopit, tím se podstatně zlepšíl přístup k motoru, nutný při pravidelné údržbě i při jeho úplné demontáži. Od roku 1962 byly montovány zadní sdružené svítilny ze Škody Octavia a na zadní blatník koncové světlo z motocyklu Jawa 353. V červenci 1962 byl podán zlepšovací návrh „Úprava koše a prostoru zavazadla”, jednalo se o náhradu pružin dna zavazadlového prostoru třemi ocelovými pásky.\n\n\n"}
{"id": "1184727", "url": "https://cs.wikipedia.org/wiki?curid=1184727", "title": "Zámek Hambach", "text": "Zámek Hambach\n\nZámek Hambach (\"Hambacher Schloss\") se nachází ve stejnojmenné čtvrti města Neustadt an der Weinstraße v německé spolkové zemi Porýní-Falc.\n\nNa kopci \"Schlossberg\" se nacházela pevnost už v římských dobách, od 11. století je doložen hrad \" Kästenburg\", který náležel biskupům ze Špýru a chránil místní úsek Svatojakubské cesty. Hrad byl vypálen roku 1552, roku 1777 připadl spolu s celou Rýnskou Falcí k Bavorskému království. V květnu 1832 uspořádaly buršácké spolky u zříceniny hradu velkou demonstraci za zrušení absolutismu a vytvoření jednotného německého státu, které se zúčastnilo přes dvacet tisíc lidí a vešla do dějin jako symbol německé demokracie. V roce 1844 proběhla oprava zámku v neogotickém stylu, po níž ho místní občané věnovali bavorskému králi Maxmiliánovi II. jako svatební dar, proto se mu říká také \"Maxburg\". Další rekonstrukce proběhly v roce 1982 a 2007, zámek je společným majetkem města Neustadtu a spolkové země Porýní-Falc. Americký prezident Ronald Reagan pronesl na zámku 6. května 1985 projev mládeži celého světa, v němž vyzvedl význam Hambachu pro světovou demokracii.\n\n\n"}
{"id": "1184728", "url": "https://cs.wikipedia.org/wiki?curid=1184728", "title": "Klokan tmavý", "text": "Klokan tmavý\n\nKlokan tmavý (\"Dendrolagus scottae\") je druh stromového klokana z čeledi klokanovití (Macropodidae). Je endemický pro velmi malou plochu na horách Torricelli na Papui-Nové Guineji. Vyhledává subtropické nebo tropické suché lesy a je ohrožený ztrátou přirozeného prostředí. Mimo jiné je klokan tmavý častou součástí jídelníčku místních obyvatel, u nichž klokaní maso tvoří téměř jediný zdroj bílkovin. Dalším faktorem, který klokany tmavé ohrožuje, je lov pro kožešiny a odlesňování Papuy-Nové Guiney.\n\nKlokan tmavý je blízký příbuzný klokana Doriova. Váží od 9 do 11 kg, přičemž samci jsou větší než samice. Délka těla činí 61 až 62,5 cm, přičemž jen ocas je dlouhý 52,5 až 59 cm. Dospělí jedinci jsou převážně černí, s hnědou až čokoládovou srstí na končetinách a dlouhým ocasem. Tento druh je typický pro svůj silný zápach. Klokani tmaví mají nápadně dlouhý čenich a jsou schopní dobře skákat dopředu i dozadu. Na rozdíl od jiných druhů klokanů dokáží své přední končetiny zvednout až nad hlavu. Obecně je předpokládáno, že plodí mladé celoročně. Mládě se stává samostatné ve dvou letech života. Klokani tmaví bývají považováni za nejinteligentnější ze všech druhů stromových klokanů.\n\nKlokani tmaví mají jen omezené možnosti pro výběr přirozeného útočiště. Žijí v nadmořských výškách od 900 do 1 700 m v pohoří Torricelli. Celkový rozsah jejich areálu výskytu nepřesahuje 125 km². Vyhledávají tropické nebo subtropické horské lesy a žijí v blízkosti nohoplodů (\"Podocarpus\"), pazeravců (\"Libocedrus\"), blahočetů (\"Araucaria\") a stromů z rodu \"Rapanea\". Jsou to býložravci a živí se epifytickými kapradinami a listy vějířovek (\"Scaevola\") a smirkovek (\"Tetracera\"). Nepohrdnou ale ani zralým ovocem. Svoji potravu hledají buďto v korunách stromů nebo na zemi. Nicméně, o potravě a životě klokanů tmavých se toho obecně příliš neví.\n\nKlokani tmaví se pravděpodobně rozmnožují po celý rok, neexistuje tedy žádné určité období rozmnožování a samice jsou připravené se pářit, kdykoliv chtějí. I přesto se ale mláďata rodí pouze jednou za rok a období březosti trvá přibližně 30 dnů. O mládě se následně stará pouze samice, obecně se předpokládá, že samci se neangažují, jak je tomu u jiných druhů stromových klokanů. Novorození klokani žijí v matčině vaku stejně, jako je tomu u pozemních klokanů, kde žijí, dokud nejsou dost staří, většinou tedy do věku jednoho roku. Poté mládě stráví ještě dva roky s matkou a teprve tehdy se stává nezávislé. Malá porodnost u klokanů tmavých je dalším faktorem, který jejich populaci negativně ovlivňuje. V roce 2001 bylo dokonce registrováno jen 100 kusů a vzhledem k tak malému počtu je těžší i průběh výběru partnera.\n\nV roce 1990, kdy byl klokan tmavý popsán, se uvádělo, že tito klokani žijí ve skupinkách po čtyřech kusech, samec, samice a mláďata, avšak v současnosti žijí většinou individuálně, pravděpodobně kvůli nízkému počtu jedinců.\n\nKlokani tmaví jsou obvykle k lidem lhostejní, ale drží se v dostatečné vzdálenosti od nich.\n\n"}
{"id": "1184729", "url": "https://cs.wikipedia.org/wiki?curid=1184729", "title": "Paul Scheerbart", "text": "Paul Scheerbart\n\nPaul Carl Wilhelm Scheerbart (8. ledna 1863 Gdaňsk – 15. října 1915 Berlín) byl německý spisovatel a kreslíř. Tvořil též pod pseudonymem \"Kuno Küfer\".\n\nByl synem tesaře. Studoval filozofii a dějiny umění. Byl zapřísáhlým pacifistou a označoval se za „antierotika“.\n\n1885 začal psát pro nejrůznější časopisy kritiky. Poté odešel do Berlína, kde roku 1892 založil Nakladatelství německých fantastů (Verlag deutscher Phantasten). Roku 1900 se oženil s vdovou Annou Sommerovou. Jejich manželství vydrželo až do Scheerbartovy smrti. V Berlíně patřil Scheerbart spíše k outsiderům a se svými kolegy se příliš nestýkal. Výjimku tvoří Erich Mühsam, s nímž plánoval založit \"Das Vaterland\" (Otčina).\n\nScheerbart publikoval v řadě významných časopisů své doby, nechybí mezi nimi \"Freie Bühne\", \"Pan\", \"Die Jugend\", \"Ver Sacrum\", \"Der Sturm\" a \"Die Gegenwart\". Je autorem řady publikací většinou menšího rozsahu. Jeho dílo, zčásti fantaskního či groteskního charakteru, nelze zařadit k žádnému z dobových uměleckých směrů, třebaže jeho tvorba ovlivnila expresionisty i dadaisty.\n\nPosmrtně\n\n\nKnižně\n\nČasopisecky\n\n\n"}
{"id": "1184734", "url": "https://cs.wikipedia.org/wiki?curid=1184734", "title": "Casey Neistat", "text": "Casey Neistat\n\nCasey Owen Neistat (* 25. března 1981, New London, Connecticut) je tvůrcem populárních videí na YouTube a spoluzakladatelem sociální mediální společnosti Beme. Casey a jeho bratr Van, jsou tvůrci série na HBO, The Neistat Brothers. Jeho YouTube kanál přesáhl 30. září 2016 hranice 5 milionů odběratelů, v roce 2019 čítal přes 11,5 milionů odběratelů.\n\nNeistat se narodil a vyrostl v New London, Connecticut. Školu opustil v 10. ročníku a nevrátil se. Od 17 do 20 žil v přívěsu se svojí přítelkyní, a synem Owanem. V té době umýval nádobí. Ve 20 letech se rozhodl, že se přestěhuje do New Yorku, poté co ho přítelkyně Robin Harrisová opustila. V New Yorku se snažil splnit si svůj sen a začít se věnovat natáčení.\n\nDne 29. prosince 2013 se Casey oženil s Candice Pool, spolu mají dceru Francine.\n\nPo přestěhování do New Yorku Neistat pracoval jako rozvažeč balíků a myl nádobí. Se svým bratrem následovně začal tvořit filmy a krátké série.\nNeistat na sebe poprvé poukázal v roce 2003, díky krátkému filmu s názvem \"iPod's Dirty Secret\", kritizující Apple za baterii obsaženou v iPodu, která není vyměnitelná a vydrží pouze 18 měsíců. Film získal národní mediální pozornost a přinesl široký pohled na politiku společnosti Apple vůči bateriím pro iPod.\nV polovině roku 2001 Casey a jeho bratr Van začali pracovat s umělcem Tomem Sachsem na sérii filmů o umělcových sochách a instalacích.\n\nS bratrem Vanem vytvořili sérii 15minutových videí dokumentujících různé přírodovědné experimenty.\n\nV červenci 2008 si HBO koupila osmi dílovou sérii The Neistat Brothers za necelé 2 miliony dollarů. Tato série pojednávala o životech Caseyho a Vana.\n\nDne 5. února 2010 si Casey založil účet na YouTube, kam začal nahrávat videa. Casey Neistat se stal velmi populárním. Postupně přestal spolupracovat s televizí a filmy začal nahrávat na YouTube. Casey 24. března 2015 začal s denní pravidelností vydávat denní vlogy, což mu přineslo vyšší sledovanost a nové diváky. V srpnu 2015 dosáhnul 1 000 000 odběratelů, za půlrok denních vlogů se jeho odběry zdvojnásobily. Natočil také video Draw My Life, ve kterém popisuje celý svůj život. Napůl se živí YouTubem, napůl vlastnictvím mobilní aplikace Beme.\n\nJeho kanál 9. srpna 2016 odebíralo 4 000 000 lidí, z 500 000 odběratelů se tak na tento počet dostal za 18 měsíců. Hranici 5 000 000 odběratalů překonal Neistat přibližně 2 měsíce po milníku 4 milionů, 30. září 2016, v té době byl v Nashville.\n\nDne 19. listopadu 2016 Casey po 18 měsících a více než 500 videích skončil s denními vlogy. Ke vlogům se poté vrátil 27. března 2017, sice je nazývá jako denní, ale úplně denní nejsou.\n\n\n"}
{"id": "1184735", "url": "https://cs.wikipedia.org/wiki?curid=1184735", "title": "Vývoj evropské migrační krize v prosinci 2015", "text": "Vývoj evropské migrační krize v prosinci 2015\n\nV prosinci 2015 byl počet migrantů směřujících do Evropy oproti předchozím měsícům nižší, což napomohlo celkovému uklidnění napětí kolem takzvané evropské migrační krize.\n\nV prosinci nedosahoval migrační proud takových rozměrů, jako v předcházejících měsících. Migrační tok po Středomořské migrační trase byl stejně jako v listopadu výrazně nižší oproti Balkánské trase, po které přicházela většina běženců. Do Německa přicházelo v prosinci kolem 3 000 migrantů denně.\n\nDne 2. prosince podalo Slovensko oficiálně žalobu k Evropskému soudnímu dvoru na systém kvót pro přerozdělování migrantů, ty označil premiér Robert Fico za fiasko. O den později podniklo stejný krok oficiálně i Maďarsko. Na začátku prosince vzrůstalo napětí na makedonsko-řecké hranici, kde se hromadili migranti, kterým makedonské bezpečností složky zamezily v nelegálním vstupu do země. Celkem se zde nahromadilo přes 1 500 v drtivé většině ekonomických migrantů, kvůli čemuž docházelo k opakovaným střetům s policií. Situace se zlepšila poté, co byli migranti odvezeni do Atén, kde mohli požádat o mezinárodní ochranu. Dne 8. prosince byl v systému prvotní registrace EASY v Německu zaregistrován miliontý příchozí migrant v roce 2015; skutečný počet žadatelů o azyl byl ale nižší. Dne 14. prosince byla zveřejněna informace, že Německo vyhostilo za prvních 10 měsíců roku 2015 jen 15 000 neúspěšných žadatelů o azyl; to poukázalo na problémy s deportacemi ekonomických migrantů. Německé úřady nezvládaly přijímat ani žádosti o azyl, což vedlo k nespokojenosti a frustraci mezi imigranty. Dne 13. prosince skončila mise českých policistů a vojáků na maďarsko-srbské hranici.\n\nVe druhé polovině prosince přicházelo do Evropy v průměru přes 4 000 imigrantů každý den, velká většina z nich Balkánskou cestou. Dne 20. prosince utekli z českého detenčního zařízení ve Vyšních Lhotách 3 migranti, kteří podle policie ale nebyli nebezpeční. Dne 25. prosince proniklo do španělské exklávy Ceuta v severní Africe 185 migrantů, kteří se tímto způsobem snažili dostat do Evropy. Téhož dne schválila česká vláda vyslání 50 policistů do Makedonie, kde začali působit od 3. února 2016. Norské úřady vyhostily přes 600 žadatelů o azyl, kteří se do země dostali ze sousedního Ruska.\n\nDne 9. prosince schválila německá vláda plán na zavedení jednotného průkazu pro žadatele o azyl, který měl zabránit podvodům s identitou, jelikož zástupci německých tajných služeb informovali o pravděpodobné infiltraci teroristů mezi imigranty. Dne 14. prosince odsouhlasila česká vláda přijetí 153 křesťanských uprchlíků před Islámským státem z Iráku a Libanonu, kteří měli do Česka přiletět během prvních měsíců roku 2016. Na začátku prosince přijalo 149 křesťanů z Iráku i sousední Slovensko. V reakci na teroristické útoky v Paříži představilo několik západoevropských států plán na vznik takzvaného minischengenu, který měl zahrnovat jen 5 západoevropských zemí – Německo, Rakousko, Nizozemsko, Belgii a Lucembursko. Premiéři států Visegrádské čtyřky jednohlasně tento kontroverzní návrh označili za nepřijatelný.\n\nV polovině prosince byl jako součást tzv. 3. implementačního balíčku EK na řešení migrační krize oznámen záměr vzniku společné evropské pohraniční a pobřežní stráže s rozšířenějšími pravomocemi, než má současná agentura Frontex. Návrh podporovala velká většina představitelů členských států Evropské unie, vč. premiéra ČR Bohuslava Sobotky. Kritici plánu poukazovali zejména na to, že by pohraniční a pobřežní stráž mohla zasahovat na území členského státu i bez jeho souhlasu. Konkrétní podoba návrhu měla být formována v první polovině roku 2016. Dne 28. prosince bylo oznámeno, že německé spolkové země plánují v roce 2016 vynaložit na řešení migrační krize 17 miliard Eur (460 miliard Kč). Zástupci EU přiznali, že přerozdělování migrantů nefunguje: v průběhu celého roku 2015 bylo relokováno, jak pomocí kvót, tak na dobrovolné bázi, pouze 259 osob (177 z Itálie a 82 z Řecka) z celkem plánovaných 160 000.\n\nV posledním měsíci roku 2015 byl migrační proud v porovnání s předchozími měsíci slabší a dosahoval podobných hodnot jako v létě. V prosinci 2015 připlulo do Evropy dle údajů Organizace spojených národů 119 000 migrantů.\n\nZa celý rok 2015 připlulo k evropským břehům podle OSN 1 015 078 migrantů. Nejvyšších počtů dosahoval migrační tok mezi zářím a listopadem 2015.\n\n"}
{"id": "1184737", "url": "https://cs.wikipedia.org/wiki?curid=1184737", "title": "Jimmy McCulloch", "text": "Jimmy McCulloch\n\nJames 'Jimmy' McCulloch (4. června 1953 – 27. září 1979) byl skotský hudebník a skladatel, známý jako kytarista a baskytarista ve skupině Paul McCartneye Wings, kde hrál v letech 1974 až 1977. McCulloch byl členem Glasgowské psychedelické skupiny One in a Million (dříve známé jako Jaygars), Thunderclap Newman a Stone the Crows. Objevil se též na mnoha albech, včetně alba \"Whistle Rymes\" Johna Entwistleho z roku 1972, jako sólový kytarista hrál s Peterem Framptonem na \"Apron Strings\" a \"I Feel Better\", na albu Roy Harpera \"Bullinamingvase\" a albu Ricci Martina \"Bleached\". Hrál na kytaru na albu Rogera Daltreye \"One of the Boys\" které bylo vydáno v roce 1977. McCulloch byl přítelem skupiny Who a členem skupiny Thunderclap Newman, která byla vytvořena a vedena jejím mentorem Pete Townshendem. Jeho bratr je bubeník Jack McCulloch.\n\nNarodil se v Dumbartonu ve Skotsku a vyrůstal ve městech Clydebank a Cumbernauld. Inspirován belgickým jazzovým kytaristou Django Reinhardtem, začal ve věku 11 hrát na kytaru a odbyl si první vystoupení ve školní hudební skupině Jaygars, později známé jako One in a Million. One in a Million vystupovali živě jako \"předskokani\" během skotského turné skupiny The Who v roce 1967. Toho samého roku vydali svůj singl \"Fredereek Hernando\"/\"Double Sight\" u MGM. Singl je dnes velmi vyhledávanou a ceněnou položkou mezi sběrateli, jako klasika britské psychedelické hudby. \"Double Sight\", v roce 2009 bylo vydáno CD kompilace, obsahující tento singl a další písně napsané a nahrané touto skupinou.\n\nV dubnu 1967 hrál McCulloch na sólovou kytaru písně Utterly Incredible, Too Long Ago to Remember, Sometimes Shouting at People během koncertu The 14 Hour Technicolor Dream, který byl uspořádán v Alexandra Palace v Londýně. Se skupinou One in a Million pak ještě vystupoval živě na The Upper Cut a dalších londýnských událostech.\n\nMcCullochova sláva vzrostla v roce 1969 kdy se připojil k přátelům Pete Townshenda, Andy 'Thunderclap' Newmanovi (piano) a skladateli Johny 'Speedy' Keenovi (zpěv, bicí), aby založili skupinu Thunderclap Newman. Skupina nahrála hit číslo 1 britské hitparády \"Something in the Air\" a díky tomu se McCulloch stal nejmladší osobou, která hrála na hitu č. 1.\nAlbum skupiny Thunderclap Newman's \"Hollywood Dream\", začínající McCullochovou instrumentálkou a obsahující jeho píseň \"I See It All\", se prodávalo dobře, ale nebylo takovým hitem jako jejich singl. Od ledna do poloviny dubna roku 1971 byla skupina na koncertní šňůře v Anglii, Skotsku, Holandsku a Skandinávii a několik týdnů později se rozpadla.\n\nV říjnu 1971 hrál McCulloch kytaru na koncertech skupiny John Mayall and the Bluesbreakers v Aglii a Německu. 31. října 1971 měla McCulloch's skupina Bent Frame svoje první debutové vystupení v Londýně. Následně se skupina přejmenovala na Jimmy McCulloch Band a v únoru 1972 vystupovala jako předskokani skupiny Mountain Leslie Westa na koncertech ve Skotsku a Anglii. Poté pracoval jako studiový hudebník pro Klause Voormana, Harry Nilssona, Steve Ellise, John Entwistleho a další.\n\nV červnu 1972 se McCulloch připojil ke skupině Stone the Crows kde nahradil kytaristu Les Harveye, který byl na pódiu zraněn elektrickým proudem. Pomohl pak Stone the Crows dokončit jejich album \"Ontinuous Performance\", kde hrál ve skladbách \"Sunset Cowboy\" a \"Good Time Girl\". Stone the Crows se rozpadli v červnu 1973.\n\nV roce 1973 hrál na albu Johna Keena \"Previous Convictions\", pak krátkodobě se skupinou Blue a na debutovém albu Briana Friela, podo pseudonymem 'The Phantom'.\n\nMcCulloch se připojil ke skupině Wings v srpnu 1974. Jeho debutem ve skupině byla píseň \"Junior's Farm\".\n\nNapsal hudbu k anti-drogové písni \"Medicine Jar\" z alba \"Venus and Mars\" a podobnou píseň, \"Wino Junko\" na albu \"Wings at the Speed of Sound\". Na obou i zpíval, texty napsal bývalý bubeník skupiny Stone the Crows Colin Allen.\n\nBěhem působení ve Wings, založil McCulloch se svým bratrem Jackem a Dave Clarkem skupinu White Line. Hráli na několika koncertech a vydali singl \"Call My Name\"/\"Too Many Miles\". Album \"White Line – Complete\", s 103 skladbami bylo vydáno v roce 1994 na Clarkeho značce Mouse Records. Jimmy McCulloch a skupina White Line se 27. listopadu 1976 objevila na britském TV programu \"Supersonic\". Jak bylo zmíněno výše, hrál v roce 1977 na kytaru na albu Roy Harpera \"Bullinamingvase\" a albu Ricci Martina \"Bleached\".\n\nV září 1977 McCulloch skupinu Wings opustil, aby se připojil k obnovené skupině Small Faces. Hrál na kytaru na albu Small Faces \"78 in the Shade\". Začátkem roku 1978 založil společně s Brianem Robertsonem, Jimmy Bainem a Kenney Jonesem skupinu Wild Horses, ale McCulloch a Jones skupinu brzy opustili. V roce 1979 McCulloch vstoupil do skupiny the Dukes. Jeho poslední nahrávkou byla píseň \"Heartbreaker\", která se objevila na jejich jediném albu \"The Dukes\".\n\nDne 27. září 1979 byl McCulloch nalezen svým bratrem mrtev v bytě ve čtvrti Maida Vale v Londýně. Pitva prokázala, že zemřel na selhání srdce po otravě morfinem a alkoholem. Zemřel ve věku 26 let, nebylo o něm známo, že by byl uživatelem tvrdých drog.\n\n"}
{"id": "1184741", "url": "https://cs.wikipedia.org/wiki?curid=1184741", "title": "Askat Šacharov", "text": "Askat Šacharov\n\nAskat Šacharov (: ) nebo (: ), (* 3. října 1978 v Akbulaku, Sovětský svaz) je bývalý kazašský zápasník – sambista, judista.\n\nVrcholově se bojovým sportům věnoval na univerzitě v Oralu, kde v roce 2002 promoval. Od roku 1999 byl členem kazašské judistické seniorské reprezentace. V roce 2000 si zajistil kvalifikaci na olympijské hry v Sydney. V prvním kole nečekaně vyřadil jednoho z favoritů Rusa Vitalije Makarova, ale v kole druhém byl vyřazen a skončil bez umístění. Téhož roku na podzim získal svůj první titul mistra světa v sambu. Oba sporty kombinoval do roku 2008, kdy ukončil sportovní kariéru.\n\n\n"}
{"id": "1184743", "url": "https://cs.wikipedia.org/wiki?curid=1184743", "title": "Leander Franz Czerny", "text": "Leander Franz Czerny\n\nLeander Franz Czerny, křtěný Franz (4. října 1859 Modřice – 22. listopadu 1944 Pettenbach) byl rakouský katolický kněz, benediktin, a významný entomolog, v letech 1905–1929 81. opat benediktinského opatství Kremsmünster (Rakousko).\n\nFranz Serafin Czerny se narodil dne 4. října 1859 v domě čp. 136 v Modřicích jako syn půlláníka Johanna Czerneho, který se dne 10. května 1857 v Modřicích oženil s Marií, dcerou Mathiase Kiselky a Marie roz. Pohnitzer.\n\nMěl osm sourozenců: Marii (* 5. března 1858 v Modřicích, čp. 136 - + 9. října 1862 v Modřicích, čp. 136); Theresii (* 16. května 1861 v Modřicích, čp. 136 - + 31. srpna 1866 v Modřicích, čp. 136), Marii (* 13. ledna 1863 v Modřicích, čp. 136 - + 29. března 1863 v Modřicích, čp. 136); Johanna (* 6. dubna 1864 v Modřicích, čp. 136 - + 17. září 1897 v Modřicích); Victorii (* 13. prosince 1865 v Modřicích, čp. 136); Heinricha (* 24. června 1868 v Modřicích, čp. 136); Josefa (* 25. února 1870 v Modřicích, čp. 136) a Marii (* 23. června 1872 v Modřicích, čp. 136).\n\nV letech 1871 - 1879 docházel na První německé gymnázium (Ersten Deutschen Gymnasium) v Brně (vyjma II. až IV. ročníku, kdy byl studentem tzv. nižšího biskupského semináře v Brně). - Po smrti matky (+ 11. února 1874 v Modřicích, čp. 136 ve věku 41 let) se finanční situace rodiny Czerných stala velmi špatnou, a pakliže chtěl dokončit studia, byl nucen přijmout místo vrchního mistra v továrně na tkaniny, za což obdržel plat 25 guldenů (zlatníků) měsíčně a k tomu nárok na dva nové obleky za rok.\n\nV roce 1879 narukoval ve Vídni jako jednoroční dobrovolník k 7. polnímu dělostřeleckému regimentu. - Po vykonání důstojnických zkoušek se začal věnovat přírodovědným studiím (Naturgeschichte) na Vídeňské univerzitě.\n\nBěhem prázdnin roku 1881, kdy pobýval v Bad Ischlu, se u Grundlsee náhodně seznámil s kremsmünsterskými benediktiny, což v něm probudilo dávnou touhu požádat o přijetí do benediktinského řádu. - Po ročním noviciátu v Benediktinském opatství Kremsmünster, které dne 18. září 1881 viděl prvně, byl poslán na filozoficko - teologická řádové studia do St. Florian.\n\nKněžské svěcení přijal 1. srpna 1886. Záhy byl poslán na faru do Eberstallzellu, přičemž ve volných chvílích se věnoval studiu přírodopisu a moderních jazyků (např. léto 1890 strávil v Manneville jihovýchodně od St. Valery ve Francii, aby se zdokonalil ve francouzštině a angličtině). - Po tříletém působení na řádovém kremsmünsterském gymnáziu (vyučoval francouzštinu a angličtinu) se opětovně v roce 1893 vrátil do pastorace: působil ve Viechtwangu a od roku 1903 ve Pfarrkirchenu. V letech 1903 - 1905 působil na patronátním komisařství.\n\nPo smrti opata Leonhard Achleuthner OSB byl dne 27. dubna 1905 zvolen jako nekonfliktní kandidát jeho nástupcem. - Ve věku 70 let (1929) abdikoval a získal tak další desetiletí drahocenného času pro vědeckou práci (a to včetně podnikání vědeckých cest - např. do Francie, Španělska, Istrie a Dalmácie, … , jenž mu přinesly světovou proslulost v odborných kruzích) v oblasti entomologie (uvádí se, že popsal 34 nových druhů a poddruhů dvoukřídlých (lidově mouchy) a 223 druhů dvoukřídlých nově popsal - 18 druhů a 2 poddruhy z dvoukřídlých na jeho počest nesou jeho jméno: Sciomyza Czernyi a Heteromeringia Czernyi).\n\nVýznamně přispěl do práce Erwina Lindnera „Die Fliegen der paläarktischen Region“ (čes. „Mouchy palearktického areálu“), která se stala jedním z nejvýznamnějších děl tohoto zaměření ve 20. století. - Svou velkou sbírku much a motýlů věnoval Přírodopisnému muzeu ve Vídni, menší část sbírky much, čítající kolem 5.000 exemplářů, sestavil pro Hornorakouské zemské muzeum v Linci.\n\nBěhem svého života byl několikrát vyznamenán a oceněn. - Např. v roce 1911 obdržel Komturský řádový kříž Franze Josefa a v roce 1917 byl jmenován doživotním čestným členem Rakouského říšského sněmu, … kromě toho se stal čestným občanem několika obcí a měst v Rakousku (např. Weisskirchenu).\n\nNeb v roce 1941 byl Kremsmünster obsazen nacisty, uchýlil se do na faru Pettenbach v Horních Rakousích, kde také dne 22. listopadu 1944 zemřel (příčinou jeho smrti byla embolie či srdeční infarkt). - Jeho tělesné pozůstatky byly přeneseny do Kremsmünstru a tam na ním vybudovaném klášterním hřbitově pohřbeno do opatské hrobky. Na jeho náhrobním kameni se symbolem starokřesťanské lampy s věčným plamenem je vyryt jednoduchý nápis:\n\n"}
{"id": "1184744", "url": "https://cs.wikipedia.org/wiki?curid=1184744", "title": "Svinenský vrch", "text": "Svinenský vrch\n\nNázev Svinenský vrch nese více vrcholů:\n\n\n"}
{"id": "1184747", "url": "https://cs.wikipedia.org/wiki?curid=1184747", "title": "Šibenec", "text": "Šibenec\n\nNázev Šibenec nese více vrcholů:\n\n"}
{"id": "1184751", "url": "https://cs.wikipedia.org/wiki?curid=1184751", "title": "HC Mikron Nové Zámky", "text": "HC Mikron Nové Zámky\n\nHC Mikron Nové Zámky je slovenský hokejový klub založený roku 2011.\n\nNa jaře roku 2011 vznikl nový hokejový klub HC Nové Zámky s.r.o., který provozuje seniorský hokej v Nových Zámkách a úzce spolupracuje při výchově mládeže s HK Lokomotíva Nové Zámky. V roce 2011 se ucházeli o účast v 1. hokejové lize, chtěli odkoupit licenci od MHK Dolný Kubín, ve finální fázi řídicí orgán zamítl vstup Nových Zámkov do 1. hokejové ligy. Sezonu 2011/12 tak začali v 2. hokejové lize.\n\nNásledně se klub na základe povolení od SZĽH přihlásil do mezinárodní soutěže MOL liga. V úvodní sezóně postoupili do playoff, ve kterém se probojovali do semifinále, kde však nestačili nad klubem HSC Csíkszereda. Nasledujúcu sezónu 2013/14 se stali mistrem MOL Ligy. V sezóne 2014/15 se opět probojovali do finále, kde však prohráli nad týmem Miškolc JJSE.\n\nÚspěch v 2. hokejové lize zaznamenali v ročníku 2014/15, který vyhráli. Po splnění standardních podmínek postoupili do 1. hokejové ligy, nahradili tak sestupující celek MŠHK Prievidza. Před sezónou 2015/16 opustil MOL ligu. V základní části skončili na druhém místě a postoupili do playoff, v playoff vyřadili kluby HC Dukla Senica a MHk 32 Liptovský Mikuláš. Ve finále porazili vítěze základní části HC 46 Bardejov a stali se mistrem 1 hokejové ligy, oba dva kluby postoupily do baráže o nejvyšší soutěž.\n\n"}
{"id": "1184752", "url": "https://cs.wikipedia.org/wiki?curid=1184752", "title": "Libor Koníček", "text": "Libor Koníček\n\nLibor Koníček (* 14. července 1995) je slovenský fotbalový brankář, od února 2017 hráč klubu ŠKF Sereď. Je bývalým mládežnickým reprezentantem Slovenska. Mimo Slovensko působil na klubové úrovni v Česku.\n\nSvoji fotbalovou kariéru začal v TJ Spartak Myjava, odkud v roce 2004 zamířil na roční hostování do klubu TJ Jednota Brestovec. V únoru 2008 přestoupil do MFK Ružomberok, kam se po půl roce stráveném v českém týmu 1. FC Slovácko vrátil. V září 2009 zamířil zpět na hostování do Myjavy. Strávil zde rok. V létě 2014 se propracoval do prvního týmu Ružomberoku. V březnu 2015 odešel hostovat do klubu TJ Iskra Borčice. Mužstvu pomohl k postupu do druhé nejvyšší soutěže. V létě mu skončilo hostování v Borčicích i smlouva v Ružomberoku a stal se volným hráčem. Po půl roce bez angažmá se v lednu 2016 upsal po úspěšných testech Myjavě, kam se podruhé vrátil.\nPo odhlášení A-týmu Myjavy z nejvyšší slovenské ligy v zimní přestávce ročníku 2016/17 podepsal v půlce února 2017 smlouvu s druholigovým slovenským klubem ŠKF Sereď.\n\n"}
{"id": "1184756", "url": "https://cs.wikipedia.org/wiki?curid=1184756", "title": "Tung Pin", "text": "Tung Pin\n\nTung Pin (; * 22. listopadu 1988) je čínský atlet, halový mistr světa v trojskoku z roku 2016.\nV roce 2010 i 2012 se stal halovým mistrem Asie v trojskoku. Na olympiádě v Londýně v roce 2012 obsadil desáté místo. Největším úspěchem se pro něj stalo vítězství v soutěži trojskokanů na halovém mistrovství světa v březnu 2016 v Portlandu. Ve stejné sezóně získal bronzovou medaili v této disciplíně na olympiádě v Rio de Janeiro.\n\n\n"}
{"id": "1184759", "url": "https://cs.wikipedia.org/wiki?curid=1184759", "title": "MaliVai Washington", "text": "MaliVai Washington\n\nMaliVai Washington (* 20. června 1969 Glen Cove) je bývalý americký tenista. Jeho největším úspěchem v kariéře bylo finále Wimbledonu 1996, kde prohrál s Richardem Krajickem. V roce 1994 vyhrál premiérový ročník turnaje Ostrava Open. Jeho nejlepším žebříčkovým postavením bylo 11. místo.\n\nProfesionální tenistkou byla také jeho mladší sestra Mashona Washingtonová. Po ukončení aktivní kariéry založil nadaci poskytující tenisovou výuku nemajetným dětem. V roce 2009 obdržel Cenu Arthura Ashe za humanitární počin.\n\n"}
{"id": "1184760", "url": "https://cs.wikipedia.org/wiki?curid=1184760", "title": "Velká hůrka", "text": "Velká hůrka\n\nNázev Velká hůrka má více vrcholů:\n\n"}
{"id": "1184762", "url": "https://cs.wikipedia.org/wiki?curid=1184762", "title": "Bernard Přerovský", "text": "Bernard Přerovský\n\nBernard Přerovský (11. května 1908, Vyškov – 28. března 2001, tamtéž) byl český katolický kněz, dlouholetý farář a kaplan ve Zlíně.\n\nNa kněze byl vysvěcen v roce 1932. Jeho prvním působištěm byl Hlučín. V této době se Bernard Přerovský stal prvním československých knězem, který vlastnil pilotní průkaz. Létal na stroji Stinson Reliant, který patřil firmě Baťa. Jan Antonín Baťa mu umožňoval zdarma létat jednou až dvakrát týdně. Bernard Přerovský na letounu oceňoval špičkové přístrojové vybavení nebo hladký chod motoru. Označoval ho za „Pullmanův vůz s křídly“.\n\nOd 1. srpna 1935 začal pracovat jako kaplan ve Zlíně. Ve farnosti dále zastával funkce administrátora, faráře a děkana. Působil zde po více než 40 let, a to v letech 1942–1945 a 1948–1989.\n\nV červnu 1963 se stal olomouckým sídelním kanovníkem. \n\nV květnu 1989 odešel na odpočinek. Zemřel v roce 2001 ve věku téměř 93 let.\n"}
{"id": "1184763", "url": "https://cs.wikipedia.org/wiki?curid=1184763", "title": "Velký kámen", "text": "Velký kámen\n\nNázev Velký kámen může označovat:\n\n"}
{"id": "1184765", "url": "https://cs.wikipedia.org/wiki?curid=1184765", "title": "Kostel Nanebevzetí Panny Marie (Doubice)", "text": "Kostel Nanebevzetí Panny Marie (Doubice)\n\nKostel Nanebevzetí Panny Marie stojí na malém návrší v Doubici. Pozdně barokní sakrální stavba s klasicistními prvky byla postavena v letech 1811–1814. Je farním kostelem Římskokatolické farnosti Doubice. Od roku 1966 je zapsán v seznamu kulturních památek.\n\nAž do počátku 19. století neměla Doubice vlastní kostel a obec byla farně příslušná nejprve k Chřibské, poté ke Krásné Lípě. Na stavbu vlastního svatostánku přispěli především místní obyvatelé. Samostatná farnost byla kanonicky zřízena roku 1810, zahrnuty do ní byly obce Doubice a Kyjov. Farní kostel byl postaven v letech 1811–1814 v duchu pozdního baroka s prvky klasicismu, vysvěcen byl 16. dubna 1815. Ve Šluknovském výběžku tedy patří mezi mladší chrámové stavby. Právě proto nebyl v pozdějších dobách přestavován a dochoval se, včetně interiéru, v téměř původní podobě. Těžké časy nastaly po druhé světové válce. Doubice začala být vysídlována, kostel se ocitl stranou zájmu a na jeho údržbu nebyly finance. Pravidelné bohoslužby se soužily do 60. let 20. století, kdy už byl kostel značně zchátralý a propadla se vrchní část věže. S prvními poválečnými opravami začal v roce 1975 tehdejší krásnolipský administrátor \"P. Alexej Baláž\" (shodou okolností byla v tomto roce zároveň obec Doubice sloučena s Krásnou Lípou). Na vlastní náklady a bez souhlasu příslušných úřadů opravil střechu kostela, na další opravy nebyly finance. Celkovou rekonstrukcí prošel kostel pod správou administrátora \"P. Františka Jiráska\" v letech 1987–1988, kdy byl opraveny vnitřní omítky, fasáda a také střecha věže. Slavnostní vysvěcení provedl 13. srpna 1988 pražský světící biskup Antonín Liška.\nKostel je ve vlastnictví Římskokatolické farnosti Krásná Lípa u Rumburka. Spravován je excurrendo \"P. Antonínem Sedlákem\" z Krásné Lípy. Bohoslužby jsou slouženy každou druhou sobotu v měsíci od 17:00 v době od května do října.\n\nStavba má několik typů klenby. V podvěží je placková klenba, v hlavní lodi jsou tři pole placky, která přechází ve valenou klenbu s lunetami nad kruchtou, presbytář je sklenutý polem placky a v závěru konchou. Zařízení s klasicistními prvky pochází z doby výstavby kostela. Nejvýznamnější je hlavní oltář s vyobrazením patronky kostela, dále dva boční oltáře, kazatelna a křtitelnice. Tříramenná empora přechází v kruchtu. Varhany z roku 1820 pochází z dílny Augustina Lehmanna (1768–1838) z nedalekého Krásného Pole. Stály 1200 zlatých, mají dva manuály a 15 rejstříků.\n\nDoubický kostel je trojlodní, postavený na obdélném půdorysu s polokruhovým presbytářem. Na severní straně navazuje obdélná sakristie. V průčelí je umístěna hranolová věž, která vytváří středový rizalit. Obdélný portál je datovaný rokem 1811. Po obou stranách věže jsou v nikách umístěny sochy Ježíše Krista a Panny Marie. Okna jsou obdélná s odsazeným záklenkem. Omítka je hrubá v barvě žluté, lizény jsou bílé.\n\nKolem kostela se rozprostírá stále používaný hřbitov. V jeho jihovýchodním rohu stojí původní márnice, přestavěná roku 1988 na malou historizující kapli zasvěcenou Panně Marii Schönstattské. Vnitřek kaple je plochostropý, na oltáři z roku 2012 je umístěn obraz \"Panny Marie Schönstattské\". Hřbitovní kříž naproti hlavnímu vchodu kostela byl přivezen v 80. letech 20. století z Jablonce nad Nisou. Západně od kostela stojí polozděná patrová budova bývalé fary, postavená roku 1814 (v soukromém vlastnictví).\n\n\n"}
{"id": "1184766", "url": "https://cs.wikipedia.org/wiki?curid=1184766", "title": "Karlova Ves (Bratislava)", "text": "Karlova Ves (Bratislava)\n\nKarlova Ves (německy Karlsdorf, maďarsky Károlyfalu) je městská část Bratislavy ležící v okrese Bratislava IV. Spadá pod ni i sídliště Dlhé diely, nachází se zde množství škol, ZOO, budova Slovenské televize i největší bratislavský dunajský ostrov Sihoť. Městská část má vlastní polikliniku a knihovnu.\n\nLokalita byla obývána již v období paleolitu, což dokládají četné archeologické nálezy (jednoduché majzlíky, pěstní klín).\n\nVe středověku oblast náležela k děvínskému panství. Později se stala klidnou vinohradnickou obcí v zázemí hornouherské metropole. Roku 1944 byla připojena k Bratislavě a v současnosti zde kromě více než 33 000 stálých obyvatel pobývá rovněž zhruba 15 000 vysokoškolských studentů (na kolejích v Mlýnské dolině).\n\nNyní se zde stavějí nové rodinné i bytové domy, supermarkety a sportoviště. V poslední době se objevují dopravní problémy na Karloveské radiále, spojující městskou část s centrem Bratislavy. Na vině je zejména realitní bublina, měnící postupně Karlovu Ves (zejména pak Dlhé diely) v jednu velkou noclehárnu, neboť pro realitní developery je mnohem lukrativnější stavět byty než provozovny obchodů a služeb. Návrh stavební uzávěry, o němž se dříve diskutovalo, nebyl přijat.\n\nV roce 2004 došlo k otevření nové budovy úřadu místní městské části na nově postaveném Náměstí svatého Františka, plnícím roli pomyslného \"centra volného času\" Karlovy Vsi. Občas se zde konají koncerty pod širým nebem aj. kulturní akce a každodenně místní prostranství využívá pro své volnočasové aktivity řada lidí. Na náměstí funguje bezdrátové připojení k internetu prostřednictvím Wi-Fi sítě.\n\n\nVznikla v roce 1969. Škola disponuje dopravním, volejbalovým a basketbalovým hřištěm pod širým nebem, stejně jako dráhou pro skok do dálky. K absolventům školy patří např. herec Roman Pomajbo.\n\nCírkevní škola sv. Františka z Assisi se nachází na adrese Karloveská 32. Areál školy disponuje sportovním betonovým hřištěm a hřištěm s umělou trávou.\n\nNachází se na ulici Tilgnerova č. 14. Pod hlavičkou školy funguje osmileté gymnázium, čtyřleté gymnázium i základní škola. Ředitelkou školy je PhDr. Alena Turčanová.\n\n\nV Karlově Vsi jsou v současné době tři římskokatolické kostely:\n\nV Karlově vsi fungují v současnosti sportovní kluby:\n\nV Karlově Vsi se nacházejí i tři multifunkční hřiště s umělou trávou zdarma přístupné veřejnosti:\n\n\nDo Karlovy Vsi jezdí tramvaje č. 4, 5, 6, 9; autobusy 32, 35, 133, 139, duobus 33 a noční spoje N33 a N34.\n\nVýběr významných osobností:\n\n\n\n"}
{"id": "1184771", "url": "https://cs.wikipedia.org/wiki?curid=1184771", "title": "Crazy for You (píseň, Madonna)", "text": "Crazy for You (píseň, Madonna)\n\n„Crazy for You“ je popová skladba americké zpěvačky a skladatelky Madonny ze soundtracku k filmu \"Hledání vidiny\" (\"Vision Quest\"). Rozhodnutí přizvat Madonnu k nahrávání učinili producenti snímku Jon Peters a Peter Guber, společně s hudebním režisérem Philem Ramonem, na základě její předešlé práce. Producentem se stal John Benitez. Skladba se objevila v remixové podobě na kompilaci z roku 1990 nazvané \"The Immaculate Collection\" a opět v původní verzi byla vydána Sire Records 24. února 1991. Zahrnovala ji také kompilační nahrávka balad \"Something to Remember\" (1995) a největších hitů \"Celebration\" (2009).\n\nPíseň byla vydána 2. března 1985 labelem Geffen Records jako debutový singl alba. Pro zpěvačku se jednalo o novou zkušenost, když do té doby neuvolnila v podobě singlu žádnou baladu. Po přečtení scénáře ji napsali John Bettis a Jon Lind na situaci, při níž se hlavní postavy střetnou a tančí v nočním klubu. Příběh vypráví o sexuální touze milenců a obsahuje narážky. „Crazy for You“ byla zařazena na koncertní turné The Virgin Tour (1985), Re-Invention World Tour (2004) a na manilském vystoupení Rebel Heart Tour (2016).\n\nOd hudebních kritiků skladba obdržela kladné recenze a v roce 1986 umělkyni přinesla první nominaci na Cenu Grammy v kategorii nejlepší výkon popové zpěvačky. V hitparádě \"Billboard\" Hot 100 se stala jejím druhým číslem jedna, když vystřídala „We Are the World“, a na vrchol vystoupala také v Kanadě a Austrálii. Druhá příčka jí patřila ve Spojeném království, Irsku a na Novém Zélandu. Na žebříčku sta nejlepších zamilovaných hitů stanice VH1 obsadila 38. místo.\n\n\n\n\n\n\n\n\n"}
{"id": "1184772", "url": "https://cs.wikipedia.org/wiki?curid=1184772", "title": "Michael Leithner", "text": "Michael Leithner\n\nMichael Leithner (1804 – 1876) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Michael Leitner, majitel hospodářství v obci Goldwörth.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Urfahr. Tehdy se uváděl coby majitel hospodářství. Náležel ke sněmovní levici.\n"}
{"id": "1184775", "url": "https://cs.wikipedia.org/wiki?curid=1184775", "title": "Crazy for You", "text": "Crazy for You\n\nAnglické slovní spojení Crazy for You je názvem více uměleckých děl:\n\n"}
{"id": "1184776", "url": "https://cs.wikipedia.org/wiki?curid=1184776", "title": "Měděný hamr v Banské Bystrici", "text": "Měděný hamr v Banské Bystrici\n\nMěděný hamr v Banské Bystrici byl v 15. století založený průmyslový závod na výrobu měděných výrobků, který byl součástí Banskobystrického měďařského podniku.\n\nBanskobystrický měďařský podnik byl v tehdejším světě revolučně inovativní podnikatelskou jednotkou. Vysoká úroveň managementu se projevovala nejen ve výrobních a řídících procesech podniku, ale se uplatnila i při lokalizaci a prostorovém uspořádání jednotlivých výrobních provozů.\n\nNa základě skutečností lze konstatovat, že Měděný hamr splňuje charakteristiky podle definice Charty průmyslového dědictví: písemné dokumenty dokládají, že od dob svého vzniku perfektně fungoval a dlouhodobě produkoval velké množství standardizovaných produktů na světové trhy daleko od mateřské země. Měděný hamr spolu s přidruženou výrobou a obytnou osadou obsahoval znaky a prvky manufaktury, ze které byl přímý přechod k podniku továrního typu. Vznik osady s jednoznačnou přímou vazbou na výrobní areál Měděného hamru dokumentuje velmi rané stadium industrializace Slovenska.\n\nProto mu přísluší přívlastek - historický průmyslový areál. Je materiálním dokumentem staleté kontinuity techniky a technologií, zkušenosti a vývoje hutního průmyslu mědi na jednom místě. Splnění atributů ve smyslu Listiny průmyslového dědictví potvrzuje, že Banskobystrický měďařský podnik a jeho Měděný hamr jednoznačně patří k průkopnickým výrobním provozům těžby a metalurgie mědi, které rozbíhaly éru industriální civilizace v Evropě. \n\nVznik Banskobystrického měďařského podniku byl společnou investicí krakovského měšťana Jana Thurza, působícího v Levoči a rodiny Fuggerů - bankéřů z Augsburgu. Dne 10. října 1495 uzavřeli s Horní komorou Uherska smlouvu o Banskobystrickém měďařském podniku, přičemž se zavázali postavit nedaleko města hutní závod a scezovací huť (k oddělení – scezení – stříbra od mědi). Byla to podnikatelská fúze, v současnosti nazývaná „joint venture“: nositel know-how technologie (Thurzo) se spojil s disponentem volného kapitálu (Fugger) s cílem postavit novou výrobnu s technologií i kapacitou vyššího řádu. I když podnikatelské spojení Thurzo-Fugger později zaniklo, vybudovaná výrobna fungovala a rozvíjela metalurgii mědi dalších téměř 500 let.\n\nVýrobní základnou podniku byla intenzivní hlubinná těžba měděné rudy. Nově vytvořená, štolami a šachtami pospojovaná důlní díla dosahovala na tehdejší dobu špičkovou evropskou úroveň - uplatňovaly se v nich nejnovější technické vymoženosti a odborné znalosti (těžní a úpravárenské stroje, podrobné důlní mapy, zvládnutí bezpečného hlubinného dolování). Na těžební činnost bezprostředně navazovalo hutní zpracování rudy. V rámci podniku úzce spolupracovalo několik prvovýrob a specializované hutě. Ruda vytěžená z hlubokého podzemí se primárně zpracovávala nedaleko od místa těžby v stoupách (drtičky rudy), a tavicích hutích. Surová tavenina byla přepravena k dalšímu zpracování do technologicky specializovaných hutních provozů - rafinačních hutí a scezovacích hutí. V nich se produkovala měděná surovina různé kvality. Ta byla zpracována na polotovary a finální výrobky v samostatné metalurgické výrobně – hamru.\n\nMezi jednotlivými zpracovatelskými místy byly vybudovány kvalitní silnice a fungovala zde nepřetržitá, logisticky dobře organizovaná „vnitropodniková“ přeprava. Přepravní síť podniku byla z bezpečnostních i provozních důvodů oddělena od dálkových přepravních tras. Produkty měděného hamru byly na tehdejším světovém trhu velmi vyhledávané, podstatná část produkce byla určena na export do celé Evropy.\n\nTyto atributy podniku představují výrobní kooperaci a management takového inovativního řádu, který je charakteristický až pro nadcházející průmyslové období. Měděný hamr v tom měl nezanedbatelnou roli.\n\nVznik a umístění staveb pro výrobu vždy úzce souviselo s místními surovinovými, geomorfologickými a klimatickými podmínkami. Kromě zásob výchozích surovin, vždy hrály klíčovou roli podmínky zdrojů energie zdrojů a napojení na dopravní infrastrukturu. Přítomnost těchto faktorů a jejich dostatečné kapacity byly přítomny při vzniku i během následné dlouhodobé funkčnosti areálu měděného hamru v Banské Bystrici.\n\nNový výrobní provoz byl postaven po roce 1496 na místě předchozí Kolmannovy hutě, která v roce 1475 vyhořela. Po roce 1496 Banskobystrický měďařský podnik přebudoval původní tavící huť a provoz rozšířil na technologicky komplexnější výrobní areál - měděný hamr. Byl to provoz, kde se dokončovala ale i inovovala výroba, proto měl vedoucí postavení v komplexu celého banskobystrického podniku. Produkoval výrobky z mědi pro různé použití (např. měděné nádobí, kotle apod.), i vysoce kvalitní polotovary čisté mědi (tyče, pruty, bochníky) určené k dalšímu zpracování.\n\nPoloha severně od města Banská Bystrica, při soutoku dvou nevelkých, ale vydatných vodních toků (Laskomerského potoka a říčky Bystrička), se již od 14. století ukazovala jako velmi vhodná k situování zařízení využívajícího sílu a energii vodního živlu ke zpracování hlavního bohatství této oblasti - měděné rudy. Ukázalo se, že energetický potenciál obou vodních toků byl rozhodující nejen pro dlouhodobý rozvoj výroby, ale i pro technologickou a prostorovou organizaci výrobního areálu.\n\nVývoj technologických procesů a následná modernizace výrobních zařízení v průběhu staleté historie výrobny způsobily, že areál měděného hamru se kontinuálně měnil a vyvíjel. Zachoval si však původní účel – zpracování měděné rudy – během celých téměř 500 let.\n\nVýstavba měděného hamru po roce 1496 vyvolala podstatnou racionalizaci a inovaci dosavadní produkce mědi. Dalším mezníkem byl rok 1761. Tehdy v hamru vypukl požár, který zachvátil i velkou část nedalekého města. Po požáru byl areál kompletně přestavěn a inovována byla i jeho produkce. Přibližně z toho období je nejstarší dosud známý půdorysný plán výrobních objektů areálu měděného hamru. V roce 1764 uskutečnili návštěvu oblasti princové, synové uherské císařovny Marie Terezie. Před návštěvou byla vypracována „Zlatá kniha hornictví“ (\"Zlatá kniha banícka\") - odborný podklad k programu jejich návštěvy. Kniha je souborem technické dokumentace a odborných popisů nejvýznamnějších hospodářských lokalit země, se kterými se mladí následníci trůnu měli seznámit. Před jejím zhotovením byl prováděn soupis a dokumentace všech důležitých staveb, patřících „eráru“ v navštívené oblasti. Kniha popisuje tři nejvýznamnější hospodářská centra středoslovenské důlní oblasti - Kremnici (\"Kremnitz\"), Banskou Štiavnici (\"Schemnitz\") a Banskou Bystrici (\"Neusohl\"), kde je také uváděn hamr ke zpracování mědi.\n\nDalší známý plán výrobních objektů areálu Měděného hamru je z roku 1818, kdy zde byly:\n\n\nAreál Měděného hamru s výrobními objekty a vodními náhony je zdokumentován i na dalších mapách z let 1859, 1864, 1888, a na několika mapách z 20. století.\n\nSystém vodních náhonů byl významným a neodmyslitelným fenoménem banskobystrického hamru od počátku. Zajišťoval provozu tažnou sílu k pohonu pracovních strojů - kol, válců a bucharů. Náhony v minulosti ohraničovaly celý areál. Hlavní přívod vody byl ze severní strany, odkud byla napojena jednotlivá zařízení. Systém byl vytvořen odražením přívodního kanálu (náhonu) z potoka Bystrička v konci Starohorské doliny nad Hamry a před vstupem do areálu se větví na dvě větve. Severojižní větev procházela kolem bývalé budovy válcovny do objektu pecí (tzv. hiarty). Tam byly další rozvody ke kolesovnám s hnacími koly. Pod objektem pecí se pak voda vracela do potoka Bystrička. Druhá větev se odkláněla směrem na východ nad válcovny, přecházela k dnes již neexistujícím objektům výroby měděných destiček a odtud přímo do potoka. V areálu hamru se nacházelo přibližně 500 metrů vodních náhonů, přičemž celý systém přivádění vody dosahoval délky až 1160 m a převýšení 20,08 m.\n\nI když náhonový systém byl pro areál podmiňující, nebyl neměnný. Jak ukazuje vývojová řada schémat náhonů, jejich trasování v rámci areálu se několikráte změnilo, v závislosti na změnách ve výrobním postupu a používaných technologiích.\n\nDnes je zachováno jen torzo severojižní trasy nad objektem dílen. Tvoří ho pravoúhlé betonové žlaby se zachovalými částmi zdymadel, pocházející z přestavby ze začátku 20. století, kdy byly objekty modernizovány - původní náhony byly pravděpodobně dřevěné. V dlouhé výrobní historii hamru až do 20. století se pro výrobní aktivity využívala hnací síla vodní energie, bez devastujících účinků na životní prostředí.\n\nDalší rozsáhlé přestavby areálu souvisely se zavedením elektrolýzy koncem 19. století a v první polovině 20. století s inovací technologických postupů novým správcem. Po roce 1945-48 byla výroba modernizována a začala výroba síranu nikelnatého, od roku 1958 se zde zpracovával elektrolyticky i mangan. Areál sloužil jako ověřovací zařízení - laboratoř hydrometalurgických postupů pro zpracování polymetalických rud. V sedmdesátých letech 20. století byl areál okleštěn v důsledku výstavby silniční estakády nad areálem. V roce 1995 byla metalurgická výroba na tomto místě ukončena a areál byl následnou neřízenou privatizací majetkoprávně rozdroben, přičemž noví majitelé část objektů a tras vodních náhonů odstranili.\n\nOdedávna byly výrobní technické stavby umisťovány mimo města nebo na jejich okrajích, přičemž správce a mistři zpravidla obývali domy uvnitř přilehlého města. Měděný hamr byl výjimkou. Přestože město Banská Bystrica bylo vzdáleno necelé 3 km, samostatná osada zaměstnanců vznikla v bezprostřední blízkosti hamru. Osada se vyvíjela jako výrobně-sídelní jednotka s širokou škálou funkcí a služeb pro své obyvatele. Soubor obytných a správních budov – dohromady 15 zděných, 7 dřevěných staveb a 6 výrobních staveb, spojených vodními náhony – se při hamru rozprostíral již v 18. století.\n\nOsada s 28 budovami byla zformována do urbanistické struktury se zřetelným funkčním zónováním. Zóny byly prostorově rozčleněny podle funkce na:\n\nJednotlivé zóny byly propojeny komunikacemi a nevelkými volnými plochami typu náměstí. Pozoruhodný fenomén osady představuje bohatý výskyt vzrostlých stromů, které se nacházely na náměstí i v těsné blízkosti kolem výrobního areálu. Měděný hamr je dokladem toho, že funkční zónování specifických výrobních sídel bylo známé na území dnešního Slovenska (tehdy Uherska) již od 17. století.\n\nPřestože areál od počátku patřil do katastrálního území města Banská Bystrica, svůj autentický vizuální výraz si uchoval do poloviny 20. století. Charakterizovala ho nízká, jedno- až dvoupodlažní úroveň zástavby s izolovaně stojícími domy podél komunikace, která přes Laskomerskou dolinu vedla k hutím v Tajově. Rozvolněné uspořádání staveb bez znatelné uliční čáry bylo vyvoláno provozními potřebami výroby, ne urbanizačními záměry rozvoje sídla. Osazení výrobních objektů hamru bylo podmíněno krátkou dostupností k transportním komunikacím, ale zejména nezbytným kontaktem s energetickým zdrojem pohonu strojů, tj. v bezprostřední blízkosti vodního toku Bystrička a na náhonech vybudovaných na něm. Scenérii osady doplňovaly vysoké komíny budov a štíhlá zvonička.\n\nObjekty správce a mistrů ležely odděleně od výrobních budov a vodních toků - na opačné straně silnice, resp. horní návsi. Ze všech těchto domů byl dobrý dohled na areál hamru. Charakter samostatného sídla ztratil až v 70. letech 20. století, jako dopad výstavby estakády dálkové silniční komunikace E77 přes areál.\n\nVlastní formální znaky charakterizovaly původní strukturu areálu. V horizontální rovině se projevovalo již zmíněné funkční zónování, ve vertikálním směru to bylo rozložení objektů ve svahu, který na krátkém úseku dosahuje převýšení až 7 metrů. V pozadí osady gradovaly terénní vlny podhůří Kremnických vrchů, které doplňovaly živou scenérii celého sídla. Uspořádání objektů ve směru vrstevnic, typické pro celý komplex během více než 400 let, zaniklo postavením estakády.\n\nV části původního areálu u Laskomerské cesty je dosud zachován objekt původních pecí (hiarty), který je nejstarším ze zachovaných výrobních objektů. Od počátku 20. století je nevyužíván, jeho torzo však stále obsahuje vzácné dokumentační a výpovědní prvky o technologickém procesu výroby. Původně to byl vlastní objekt hamru - s ohništi, komorami, sklady, brusírnami a kancelářemi.\n\nV dosud zachovaném torzu budovy je možné sledovat vstupní prostor zaklenutý valenou klenbou z lomového kamene. Na bočních stěnách jsou viditelné otvory s půlkruhovým ukončením, které kdysi sloužily náhonům. Dnes jsou zazděné. Tuto část objektu je možno datovat do vzniku banskobystrické měďařské společnosti - 1496. Je možné, že části zdí jsou dokonce pozůstatky starší Kolmannovy hutě. Hlavní prostor objektu tvoří trojlodí s valenou klenbou s lunetami a pruskými klenbami. V klenbách jsou otvory pro dymník nad bývalými ohništi. Střední část trojlodí je možné datovat do 16. století, část cihlových kleneb a pruské klenby vznikly pravděpodobně v období po roce 1759–1761. Trojlodí je v zadní části ukončeno prostorem s valenou klenbou, na kterou se napojuje samostatný prostor s dřevěným trámovým stropem a datováním 1843. Obvodové zdivo je do výšky 1-2 metru kamenné, výše pokračuje smíšené zdivo (kámen, cihla) s plynulým přechodem do kleneb.\n\nUliční průčelí objektu je hladké, členěné asymetricky osazenými otvory. V literatuře a archivních fondech jsou zachovány fotografie objektu ještě ze začátku 20. století, které umožňují rekonstrukci fasády i objemu objektu.\n\nBudova dílen, která stojí uvnitř areálu na místě původní válcovny a hamru pro kování a vypalování mincovních cánů (tyčí), je dalším zachovaným objektem původního výrobního areálu. Je to novější objekt, byl postaven v roce 1851, pravděpodobně s využitím zdí původního objektu. Dodnes se zachoval s pouze malými pozdějšími úpravami.\n\nDalší novější objekt pochází z druhé poloviny 19. století (přestavěn byl v 2. polovině 20. století). Má přímý vztah k technologickému objektu původního areálu. Je to objekt laboratoří s bývalou halou elektrolýzy. Byl postaven na místě staršího objektu pro výrobu měděných destiček k ražbě mincí a k němu přiléhá blok haly elektrolýzy.\n\nDosud zachované objekty ze zóny správy podniku dokumentují industriální charakter osady a architektonickou kvalitu jejích budov. Objekty obytné funkce už téměř zanikly respektive byly zlikvidovány. \n\nZvláštní postavení mezi nimi má dům hamerního šafáře (Laskomerská ulice č. 5), který se prakticky jako jediný zachoval v relativně intaktní podobě. Objekt je situován při úbočí příčné Laskomerské doliny a stejnojmenného potoka. Dům původně sloužil jako služební dům pro šafáře: na přízemí byla kancelář přístupná přes nárožní rizalit, obytné místnosti šafáře, kuchyň a komora byly na patře. K objektu patřily i další budovy - sklady, remíza (vozovna) se vstupním prostorem a stáje - které se však již nedochovaly. Je to bloková dvoupodlažní budova s vystupujícím věžovým rizalitem na severovýchodním nároží. Dům má zachovanou a dobře čitelnou původní prostorovou dispozici: místnosti se řadí vedle sebe kolem centrálního prostoru. Ústřední prostor na přízemí je zaklenut klenebnými pásy na střední sloup. Na druhém patře je trojtraktová dispozice s příčně orientovanou středovou komunikací. Místnost (síň) v severozápadní části podlaží má valenou klenbu s třemi páry lunet, na nichž je čitelná malovaná výzdoba z konce 17. století. Na fotografiích z roku 2006 je místy viditelné původní kvádrování nároží a malování podstřešní římsy. Nový majitel objektu omítky z fasády odstranil, čímž tento autentický výtvarný dokument zanikl.\n\nObjekt je datován předběžně do 17. století, přičemž část prostor může být i starší - zejména ústřední prostor se středním sloupem. Přístavba na jižní straně pochází z úprav v průběhu 18. a 19. století.\n\nPřibližně ze stejného období je dům nočního hlídače (Laskomerská ul. č. 3). Stojí nedaleko domu šafáře, za Laskomerským potokem. Jeho stavební zajímavostí je osazení do rostlé skály, která je v polozapuštěných prostorách přízemí otevřeně přiznána. Objekt vznikl pravděpodobně v 17. století jako naturální byt patřící k areálu. V následujících stoletích byl upravován. Do roku 1995 sloužil k obytným účelům, dnes je bez využití.\n\nDalší domy z původní osady Měděný hamr se dodnes zachovaly na Laskomerské ulici: dům č. 1 (původně obytný dům č. 10 (dům „mincmistra“ a nástrojářského mistra), dům č. 13 (dům hamerního mistra) a další původně obytný dům na Lazovní ulici č. 71. Vznik těchto domů lze datovat podle dochovaných kleneb a detailů do období 17. století s pozdějšími úpravami v následujících stoletích. Všechny popsané domy, výrobní a technické objekty představují už jen torzo z původní výrobně-multifunkční osady. O to významnější je jejich dokumentární hodnota. Všechny jako urbanistický a architektonický celek dokumentují staletý vývoj typologie výrobních staveb, jejich energetické vybavenosti a vznik zaměstnaneckých obytných kolonií. Dispoziční a prostorová organizace areálu vyjadřovala téměř funkcionalistické vazby mezi jednotlivými specializovanými výrobnami a energetickými zdroji.\n\nNavzdory ztrátám v objektové i objemové struktuře osady, areál Měděného hamru dosud obsahuje několik objektů a technická řešení s vysokou dokumentární hodnotou dokladující jeho významné postavení v dějinách evropské industrializace. V areálu byly postupně budovány různé formy staveb pro výrobu mědi a dalších metalických komponentů. Vznikaly v závislosti na změnách výrobních technologií. Doplňkové objekty správní a obytné funkce dokumentují vysoký stupeň výrobní specializace a kooperace v rámci areálu i celého podniku včetně sociálního zázemí.\n\n"}
{"id": "1184777", "url": "https://cs.wikipedia.org/wiki?curid=1184777", "title": "Kežmarská chata", "text": "Kežmarská chata\n\nKežmarská chata () stála na břehu Velkého Bílého plesa v Dolině Bílých ples ve Vysokých Tatrách. Zanikla v roce 1974.\n\nDolina Bílých ples byla vždy navštěvována bylinkáři, myslivci i pytláky. Úbočí okolních štítů i samotná dolina byla hojně porostlá kosodřevinou, kterou podnikaví lidé těžili. Pod jihovýchodním břehem Velkého Bílého plesa zřídil Karol Molnár z Kluže, vysoký úředník státních železnic ve výslužbě, výrobnu k destilaci éterických olejů z kosodřeviny. Strojní zařízení dodala děčínská firma „Schomburg a Stegmann“. Továrna stála na břehu Bílého potoka v nadmořské výšce asi 1580 metrů. Do provozu byla uvedena 26. července 1897. Město Kežmarok, které vlastnilo tyto pozemky, dalo k provozu souhlas, i přesto, že hrozila devastace přírody v údolí. Inspektorát státních lesů provoz nařídil okamžitě zastavit, ale ilegální výrobna zákaz nerespektovala a existovala až do roku 1904.\n\nPo skončení první světové války vojáci nově vytvořené Československé armády začali obsazovat strategická místa v nové Československé republice. Do Popradu přišla 6. ledna 1919 2. horská brigáda. Jejím příslušníkem byl velitel 3. roty 7. horského praporu, nadporučík a od roku 1920 štábní kapitán Václav Dusil, později major a podplukovník. Mimo jiné byl pověřen účastnit se na práci Československo-polské delimitační komise, která měla za úkol s konečnou platností vyřešit spory o novou hranici s Polskem a vytyčit severní hranici v oblasti Západních, Vysokých a Belianských Tater, která měla vést po hřebeni Tater.\n\nÚzemní nároky Poláků se i navenek projevovaly koncentrací polských vojáků v chatách polských Tater. Javorová a Bielovodská Dolina byly v oblasti polského zájmu. To Václavu Dusilovi vnuklo myšlenku zajistit hranice s Polskem přítomností československých vojáků v tatranských dolinách. Navrhl, aby vojsko postavilo v Dolině Bílých ples pod Předním Kopským sedlem asi 100 metrů od Velkého Bílého plesa chatku se dvěma místnostmi. Byla dokončena v srpnu 1922. Pojmenována byl Votrubova chata, na počest tehdejšího velitele 2. horské brigády v Spišské Nové Vsi a předsedy podtatranské župy Klubu československých turistů generála Jana Votruby. Na výstavbu přispělo i ústředí klubu v Praze. Když byly československo-polské hranice pravomocně ustáleny, chata byla v roce 1924 předána do správy Kežmarského odboru Klubu československých turistů. Slavnostně byla otevřena 1. července 1924. Chata poskytovala své služby do roku 1942, kdy byla nedaleko plesa otevřena nová Kežmarská chata.\n\nKežmarský odbor Klubu Slovenských turistů a lyžařů v čele s jeho předsedou a okresním náčelníkem Dr. Alexandrem Luščekem již v roce 1937 uvažoval o výstavbě nové chaty u plesa. V roce 1940 začala její výstavba. Za účasti kežmarského rodáka a turistického nadšence Alfreda Grosze byla vysvěcena a předána do užívání 11. října 1942. Šlo o patrovou budovu s ústředním topením a všemi moderními službami. Turistům poskytovala 120 lůžek, restaurační místnosti, měla kuchyni, sklad potravin a lyží, voskovnu. Byl zde i byt správce chaty. V okolí byly ideální lyžařské terény. Prvním správcem byl Alojz Krupitzer, který sem přišel ze zbourané Votrubovy chaty. V roce 1945 se stal správcem v Kežmarských Žľabech. Po něm nastoupil Ondrej Němec společně s Janem Gnebusem. V roce 1946 nakrátko převzal chatu jistý Flesner z Kežmarku a v témže roce Ján Kovalčík, který chatu vedl do roku 1951. Od 1. října 1951 se chata stala výcvikovým střediskem JTO Sokol. Pro běžný cestovní ruch byla uzavřena. Vedoucím se stal Arno Puškáš, který zde působil šest let. Pomáhal i vedl školení horolezců, lyžařů, turistů a pracovníků horské služby. Od 1. října 1957 vedl chatu Štefan Kovalčík, který do té doby působil na Chatě u Zeleného plesa. Pomáhal mu Viliam Špirko, bývalý správce na Slezském domě. Štefan Kovalčík byl úspěšný lyžař, reprezentoval Československo na olympijských hrách v letech 1948 a 1952. V roce 1966 několik měsíců spravoval chatu Štefan Sepe. Koncem roku 1969 převzal chatu Rudolf Horevaj. Vedl ji až do požáru chaty 7. října 1974.\n\nChata byla převážně zásobována formany z blízkých podtatranských obcí. K nim se přidávali vysokohorští nosiči, chatu často zásobovali i samotní chataři, personál chaty, studenti a mnozí jiní.\n\nV roce 1984 Tatranská zpráva účelových zařízení SO ČSZTV v Novém Smokovci zadala nového projektu stavby Kežmarské chaty. Výstavba se neuskutečnila. Po roce 2008 o obnovu chaty začali usilovat turističtí nadšenci, kteří založili \"Občanské sdružení Kežmarská chata\" se sídlem v Ružomberoku. V roce 2014 občanské sdružení vyhlásilo soutěž o nejlepší projekt. První cenu získal projekt kolektivu Doc. Ing. arch. Karel Havliš, Ing. arch. Filip Havliš, Ing. arch. David Zámečník, Ing. arch. Ondřej Novosad.\n\n"}
{"id": "1184778", "url": "https://cs.wikipedia.org/wiki?curid=1184778", "title": "Mühlmannova chata", "text": "Mühlmannova chata\n\nMühlmannova chata, Chata Klubu československých turistů v Kôprové dolině (, , ) byla chata, která stála níže pod soutokem Nefcerského potoka s Kôprovským potokem v Kôprové dolině ve Vysokých Tatrách.\n\nStátní lesní správa z Liptovského Hrádku nechala postavit v roce 1912 srubovou lesnickou chatu. Nebyla velmi využívaná. V roce 1925 ji převzal Klub československých turistů a přebudoval na turistickou chatu. Pojmenována byla po ministerském tajemníkovi a tehdejším předsedovi České komise Klubu československých turistů Jaroslavu Mühlmannovi, původem z Moravského Slovácka, který se přičinil o její získání do majetku klubu. Chata měla trvalého správce a mohla být otevřena celý rok. Turisté však velký zájem o její služby neměli. Chata měla verandu, společenskou místnost, kuchyň a noclehárnu. Vzadu byl srub na dřevo. Když byly Mühlmannovi zakrátko vytýkány jeho chyby v organizování turistiky na Slovensku a byl zbaven funkce, chata byla přejmenována na \"Chatu Klubu československých turistů v Kôprové dolině\". Klub ji pronajímal různým zájemcům, zejména v letním období. První léto (1925) spravovala chatu rodina Mašínova z Roudnice nad Labem. Chata byla pod jejich vedením otevřena i v příští zimě, ale lyžařů v této části Tater bylo málo. Častěji se zde ukazovali Poláci. V letech 1927–1939 se na chatě vystřídali Jozef Hájek, Jozef Kertész (pozdější majitel Važecké chaty) a Ján Harich. V roce 1931, po zřízení přístavby, měla chata 2 noclehárny pro 32 hostů. Během druhé světové války byla opuštěna. Koncem léta 1944 v ní měl sídlo štáb partyzánského oddílu Vysoké Tatry. Během bojů byla těžce poškozena. Po skončení války lesní správa ve Východní chatu částečně opravila pro potřeby lesních dělníků. V roce 1956 ji už jako dlouho nepoužívanou strhly vody rozvodněného Kôprovského potoka. Torzo chaty bylo odstraněno v roce 1969. Dnes v komplexu Tiché doliny a Koprové doliny není žádná turistická chata.\n\n\n"}
{"id": "1184779", "url": "https://cs.wikipedia.org/wiki?curid=1184779", "title": "Michael Mayr (poslanec Říšského sněmu)", "text": "Michael Mayr (poslanec Říšského sněmu)\n\nMichael Mayr (1802 – 1870) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Michael Mayer, statkář v Hörschingu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Wels. Tehdy se uváděl coby statkář. Náležel ke sněmovní levici.\n"}
{"id": "1184781", "url": "https://cs.wikipedia.org/wiki?curid=1184781", "title": "Georg Meindl", "text": "Georg Meindl\n\nGeorg Meindl (1807 – 1873) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Georg Meindl, majitel hospodářství v Braunau am Inn.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Mattighofen. Tehdy se uváděl coby sládek, hostinský a hospodář. Náležel ke sněmovní levici.\n"}
{"id": "1184783", "url": "https://cs.wikipedia.org/wiki?curid=1184783", "title": "Josef Mitterndorfer", "text": "Josef Mitterndorfer\n\nJosef Mitterndorfer (1803 Thanstetten – 1887) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nV roce 1823 se jeho manželkou stala Eva Maria Zehetner. Zemřela po porodu v roce 1826. Pak se oženil s Annou Hagerovou a po její smrti byla jeho třetí ženou od roku 1838 Anna Schönaigner. Z prvního manželství měl dvě děti, z druhého šest a z třetího deset dětí. Roku 1849 se uvádí jako Joseph Mitterndorfer, \"landmann\" v Pfarrkirchen.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Steyr. Tehdy se uváděl coby \"landmann\". Náležel ke sněmovní levici.\n\nDo roku 1875 zastával funkci starosty Kremsmünsteru.\n\nZa jeho zásluhy o osvobození rolníků (zrušení poddanství a roboty) během jeho parlamentní práce mu byla po sto letech, v listopadu 1948, u jeho usedlosti (Puffhubergut) odhalena zásluhou Hornorakouského rolnického spolku pamětní deska.\n"}
{"id": "1184787", "url": "https://cs.wikipedia.org/wiki?curid=1184787", "title": "Pustoška", "text": "Pustoška\n\nPustoška () je město v Pskovské oblasti Ruské federace. Při sčítání lidu v roce 2010 mělo 4619 obyvatel.\n\nPustoška leží na řece Krupeje, přítoku jezera Jezerišče v povodí Narvy. Od Pskova, správního střediska oblasti, je vzdálena přibližně 190 kilometrů na jih.\n\nOd roku 1901 vede přes Pustošku železniční trať z Moskvy do Rigy.\n\nJižně od města je dálniční křižovatka dálnice M9 z Moskvy do Velikých Luk a dál do Rigy s dálnicí M20 z Petrohradu přes Něvel do Běloruska a do ukrajinské Oděsy.\n\nZa druhé světové války byla Pustoška 16. července 1941 obsazena německou armádou a 27. února 1944 dobyta zpět jednotkami 2. baltského frontu Rudé armády.\n"}
{"id": "1184796", "url": "https://cs.wikipedia.org/wiki?curid=1184796", "title": "Rambousek", "text": "Rambousek\n\nPříjmení Rambousek nosí více osobností:\n\n"}
{"id": "1184797", "url": "https://cs.wikipedia.org/wiki?curid=1184797", "title": "Spotlight", "text": "Spotlight\n\nSpotlight [\"spotlajt\"] (angl. reflektor) je názvem více encyklopedických článků: \n\n\n\n"}
{"id": "1184798", "url": "https://cs.wikipedia.org/wiki?curid=1184798", "title": "Margit Kaffka", "text": "Margit Kaffka\n\nMargit Kaffka (10. června 1880, Carei, Sedmihradsko, Rakousko-Uhersko – 1. prosince 1918, Budapešť) byla maďarská spisovatelka, básnířka, feministka a novinářka.\n\nJejí otec byl úředníkem, který zemřel mladý; dcera teprve studovala v klášterní škole. Kaffka získala v roce 1902 diplom pro učitelství a učila v Miskolci. V roce 1905 se provdala za Bruna Fröhlicha, lesního inženýra. Po pěti letech neúspěšného manželství odešli do Budapešti, kde vyučovala dalších 5 let. Rozvedla se a časem se provdala za Ervina Bauera, lékaře a biologa. Od roku 1915 se věnovala jen literární činnosti. Ona a její syn se roku 1918 stali obětí celosvětové španělské chřipky. \n\nPrvní básně 21leté Kaffky publikoval časopis \"Magyar Géniusz\". Byla pravidelným spolupracovníkem literárního časopisu Nyugat. Kaffka měla dvě hlavní témata: krizi zbídačené šlechty (maďarsky dzsentri) a polohy současné ženy. Jako novinářka byla vysoce ceněna.\n\n\n"}
{"id": "1184800", "url": "https://cs.wikipedia.org/wiki?curid=1184800", "title": "Pelikán skvrnozobý", "text": "Pelikán skvrnozobý\n\nPelikán skvrnozobý (\"Pelecanus philippensis\") je druh pelikána žijícího v jižní a jihovýchodní Asii. Jedná se o ptáka žijícího ve velkých koloniích který k životu potřebuje velká jezera a pobřežní vody. Pták je typický svou šedší barvou.\n\nJak napovídá jeho odborné jméno, byl tento pelikán poprvé popsán na Filipínách, kde je však v současnosti zcela vyhuben.\n\nJedná se o raritně chovaný druh. V celé Evropě jej chová jen devět institucí. Z toho čtyři instituce se nacházejí v Česku. Jedná se o následující zoo:\n\n\nV Česku se jeho chovem úspěšně zabývala také ZOO Dvůr Králové , díky které byl rozšířen právě do dalších českých i do světových zoologických zahrad. Tato zoo však přestala pelikány skvrnozobé chovat v roce 2017, jelikož se začala výhradně specializovat na africkou faunu.\n\nPrvní jedinci přišli do Zoo Praha v roce 2011. V roce 2017 se vylíhlo a bylo odchováno historicky první mládě tohoto druhu v historii zoo. Úspěšný odchov byl zaznamenán i v roce 2018. Tři mláďata se vylíhla v lednu 2019. Další následovalo v únoru 2019 – jednalo se o jubilejní desáté mládě. V lednu 2020 se vylíhlo hned pět mláďat.\n\nDruh je k vidění v expozici v dolní části zoo poblíž pavilonu Sečuán.\n\n"}
{"id": "1184802", "url": "https://cs.wikipedia.org/wiki?curid=1184802", "title": "Ivan Bohuš", "text": "Ivan Bohuš\n\nIvan Bohuš (27. listopadu 1924, Dechtáre – 11. července 2018, Tatranská Lomnica) byl slovenský historik, vědec, muzeolog, publicista, pracovník Muzea TANAPu v Tatranské Lomnici specializující se na historii Vysokých Tater a podtatranského kraje.\n\nV letech 1949–1957 byl ředitelem Tatranského muzea v Popradu. V roce 1957 zakládal Muzeum TANAPu v Tatranské Lomnici, jehož byl až do roku 1967 ředitelem. V roce 1950 byl jedním ze zakladatelů Tatranské horské služby.\n\nZabýval se historií horolezectví, tatranské turistiky, horského vůdcovství. Je autorem desítek publikaci, zabývajících se historií Vysokých Tater. Ve slovenských, českých i polských periodikách a vědeckých, populárně-naučných časopisech publikoval přes 2 300 článků a historických studií. Je spoluautorem řady textů v turistických průvodcích a publikacích o Vysokých Tatrách.\n\nZa muzeologickou činnost byl oceněn mnoha vyznamenáními. Za výzkum a publikování prací o protifašistickém odboji ve Vysokých Tatrách byl oceněn dvěma \"Pamětními medailemi SNP\". Matica slovenská mu udělila \"Medaili Ľudovíta V. Riznera\". Je první čestným členem \"Spišského dejepisného spolku\", v roce 2000 se stal prvním laureátem \"Ceny města Vysoké Tatry\" za celoživotní dílo a v roce 2005 prvním laureátem \"Ceny MUDr. Mikuláše Szontágha\" za cedloživotní zásluhy o Vysoké Tatry. V roce 2007 získal jako první zahraniční autor polskou literární cenu \"Nagroda Literacka im. Waldislawa Krygowsiego\" za rok 2005. V roce 2011 byl oceněn za celoživotní dílo \"Cenou předsedy Prešovského samosprávného kraje\". Ivan Bohuš je nositelem \"Zlatého a Čestného odznaku Horské služby\" a laureátem vyznamenání \"Za zásluhy Horské služby\".\n\n"}
{"id": "1184807", "url": "https://cs.wikipedia.org/wiki?curid=1184807", "title": "Karel Kolman", "text": "Karel Kolman\n\nKarel Kolman (26. srpna 1892 Zahrádky u Jindřichova Hradce – 28. března 1962 Trhový Štěpánov) byl ředitel škol, kronikář, spisovatel, básník a vlastivědný pracovník.\n\nZasloužil se mimo jiné o vybudování sboru Církve bratrské v Trhovém Štěpánově, v němž působil i jako kazatel. Byl též ředitelem Biblického ústavu v Kutné Hoře.\nSepsal dějiny Trhového Štěpánova do roku 1918.\n\n"}
{"id": "1184812", "url": "https://cs.wikipedia.org/wiki?curid=1184812", "title": "McKinseyho model 7S", "text": "McKinseyho model 7S\n\nMcKinseyho model 7S, jehož název byl odvozen od poradenské firmy McKinsey a její strategické analýzy interních faktorů, patří mezi nejužívanější metody strategické analýzy. McKinsey 7S se využívá jako analytická technika pro hodnocení kritických prvků představujících nutnou podmínku pro úspěch libovolné organizace při realizaci její podnikové strategie. Tento model, který byl poprvé využit v osmdesátých letech minulého století, naznačuje, že na každou společnost je nutné nahlížet jako na množinu sedmi základních faktorů, které se vzájemně ovlivňují.\n\nV principu se dá těchto sedm základních bodů rozdělit do dvou základních skupin. První skupina představuje tzv. „Tvrdé S“, mezi něž lze zařadit strategii společnosti, její strukturu a systémy, které společnost využívá. Případné změny v rámci těchto faktorů jsou snáze proveditelné, jelikož informace potřebné pro jejich vyjádření jsou zpravidla snadno dohledatelné v podnikových dokumentech. Tyto faktory mohou být využívany beze změny napříč mezinárodními trhy, například u firem s pobočkami po celém světě.\n\nDruhou skupinu představují tzv. „Měkké S“, mezi které patří styl společnosti, spolupracovníci, schopnosti a sdílené hodnoty. Na rozdíl od skupiny tvrdých S, jsou podklady pro sestavení komentářů pro tyto čtyři faktory obtížněji dohledatelné, protože se neobjevují v obchodních dokumentech společnosti. Z tohoto důvodu se také hůře popisují a případné změny společnosti v rámci těchto bodů není příliš snadné realizovat. Všechny kritické faktory úspěchu se navzájem ovlivňují, jinými slovy mezi nimi existuje velmi silná vazba, která znamená, že zaběhnutý systém kterékoliv společnosti je složité měnit. U těchto fakturů se musí klást větší důraz na kulturní rozdíly mezi jednotlivými národnostmi v zemích, ve kterých podnik působí.\n\nModel 7S je použitelný pro všechny velikosti podniků a při jakémkoliv typu změny, ať už se jedná o restrukturalizaci podniku, zavedení nových procesů, organizační fúzi nebo změnu vedení. Jednotlivé faktory této analýzy zohledňují následující skutečnosti:\n\n\n\n\n\n\n\n"}
{"id": "1184814", "url": "https://cs.wikipedia.org/wiki?curid=1184814", "title": "Yomif Kejelcha", "text": "Yomif Kejelcha\n\nYomif Kejelcha (* 1. srpna 1997) je etiopský atlet, dvojnásobný halový mistr světa v běhu na 3000 metrů z let 2016 a 2018. Od 3. 3. 2019 je světovým rekordmanem v halovém běhu na 1 míli časem 3:47,01 minuty.\n\nV roce 2014 zvítězil v běhu na 5000 metrů na světovém juniorském šampionátu. Při svém startu na mistrovství světa v Pekingu v roce 2015 doběhl na této trati čtvrtý. Na mistrovství světa v hale v Portlandu v březnu 2016 zvítězil v běhu na 3000 metrů. Na světovém šampionátu v Londýně v roce 2017 doběhl ve finále běhu na 5000 metrů čtvrtý. V březnu 2018 v Birminghamu obhájil svůj titul z Portlandu.\n\n\"Hala\"\n\n\"Venku\"\n\n"}
{"id": "1184815", "url": "https://cs.wikipedia.org/wiki?curid=1184815", "title": "Róbert Petruš", "text": "Róbert Petruš\n\nRóbert Petruš (* 13. dubna 1973) je bývalý slovenský fotbalista, záložník. Po skončení aktivní kariéry působí jako trenér.\n\nS fotbalem začínal v Prešově jako doplňkovým sportem k hokeji, naplno se fotbalu věnoval od zranění ruky v 18 letech. V československé lize hrál za Tatran Prešov. Nastoupil v 5 ligových utkáních a dal 1 ligový gól. Dále hrál i za BSC JAS Bardejov, Kuusysi Lahti, FK Púchov a Gazovik Gazprom Iževsk. V Poháru vítězů pohárů nastoupil ve 2 utkáních.\n\n\n"}
{"id": "1184821", "url": "https://cs.wikipedia.org/wiki?curid=1184821", "title": "Radovan Kocúrek", "text": "Radovan Kocúrek\n\nRadovan Kocúrek (* 13. května 1976) je bývalý slovenský fotbalista, záložník.\n\nV československé lize hrál za Tatran Prešov. Nastoupil ve 3 ligových utkáních. Gól v československé lize nedal. Dále hrál i za FK Inter Bratislava. V Lize mistrů UEFA nastoupil ve 4 utkáních. V Poháru vítězů pohárů nastoupil v 1 utkání.\n\n\n"}
{"id": "1184823", "url": "https://cs.wikipedia.org/wiki?curid=1184823", "title": "Batizovská próba", "text": "Batizovská próba\n\nBatizovská próba (, , ) je strmý dolní sráz \"Batizovského žlabu\", který spadá z \"Batizovského průhybu\" v masivu Gerlachovského štítu do Batizovské doliny ve Vysokých Tatrách. \n\nDolní sráz žlabu je zajištěn umělými pomůckami, které pomáhají návštěvníkům Gerlachovského štítu při sestupu nebo výstupu na vrchol. Název \"próba\" (z něm. \"probe\" – zkoušet) vyjadřuje zkoušku horolezecké zdatnosti, kterou kdysi museli prokázat horolezci pokoušející se vystoupit na Gerlachovský štít.\n\nPrvní výstup Batizovskou próbou uskutečnili horští vůdci Ján Pastrnák a Ján Ruman Driečny v roce 1875. První výstup přes Batizovskou próbu z Batizovské doliny na Zadný Gerlach uskutečnil v roce 1876 český horolezec Viktor Lorenc s horským vůdcem Jánem Rumanem Driečným. V roce 1877 zopakovali tento výstup, tentokrát na vrchol Gerlachovského štítu. První zimní přechod próbou z Gerlachovského štítu směrem do Batizovské doliny vykonal Janusz Chmielowski, Károly Jordán, Klemens Bachleda, Johann Franz st. a Paul Spitzkopf 15. ledna 1905.\n\nPět let po výstupu prvních horolezců umístil Uherský karpatský spolek do próby kovové kramle. Později byla natažena lana. V minulosti byla próba označena turistickými značkami, které dnes chybí. Sestup nebo výstup je možný pouze s horským vůdcem. Nepsaným pravidlem je, že na vrchol štítu se vystupuje Velickou próbou a z vrcholu se sestupuje Batizovskou próbou.\n\n"}
{"id": "1184829", "url": "https://cs.wikipedia.org/wiki?curid=1184829", "title": "Collectivité territoriale", "text": "Collectivité territoriale\n\nCollectivité territoriale (doslovně \"územní společenství\", plným názvem collectivité territoriale de la République, před ústavní změnou z 28. března 2003 nazývaná též \"collectivité locale\") je ve Francii právnická osoba dle veřejného práva, která vykonává na svém území některé pravomoce, které na ni přenesl stát. Její existenci zajišťuje Ústava Páté republiky ve své hlavě XII a konkrétní fungování vymezuje \"Code général des collectivités territoriales\" (Všeobecný zákoník o územních společenstvích). V českém prostředí odpovídá zhruba pojmu územní samosprávný celek s přenesenou působností.\n\nČlánek 72 Ústavy stanoví existenci místních orgánů, které přebírají rozhodnutí ve všech záležitostech, které lze nejlépe realizovat na jejich úrovni. Tentýž článek stanoví, že tyto orgány jsou spravovány volenými radami. Tyto mají právní samostatnost, ale mají jen takové správní pravomoci, které jsou vymezeny zákonem. Moc Francouzského parlamentu je do jisté míry omezena zásadou volné správy místních orgánů, uznané ústavní radou v roce 1979. Tento princip samosprávy se vztahuje i na vztahy mezi místními orgány, neboť Ústava stanoví, že žádné územní společenství nemůže vykonávat pravomoc nad jiným.\n\nObce, departementy a regiony využívají ustanovení o obecné způsobilosti, které jim umožňuje do určité míry (vymezené judikaturou) působit ve veřejných oblastech, pokud je to ve veřejném zájmu. Tato doložka byla zavedena ve prospěch obcí zákonem ze dne 5. dubna 1884: „\"městská rada upravuje svým jednáním záležitosti obce\".\" Podobná ustanovení byla zavedena později departementům a regionům a jsou součástí Všeobecného zákoníku o územních společenstvích.\n\nNa území města Paříže (obec se statutem departementu) a rovněž na Martiniku, Francouzské Guyaně, Mayotte, Guadeloupe a Réunionu (departementy se statutem regionu) souběžně existují vždy dvě identické korporace s odlišnými pravomocemi.\n\nNásledující přehled zachycuje fakta platná k březnu 2016:\n\nČlánek 72 Ústavy umožňuje několik druhů územních společenství:\n\nZa územní společenství se naopak nepovažují:\n\n"}
{"id": "1184835", "url": "https://cs.wikipedia.org/wiki?curid=1184835", "title": "Omar McLeod", "text": "Omar McLeod\n\nOmar McLeod (* 25. dubna 1994) je jamajský atlet, jehož specializací jsou krátké překážkové běhy (60 m př. a 110 m př.)\n\nNa mistrovství světa v Pekingu v roce 2015 doběhl šestý ve finále běhu na 110 metrů překážek. V roce 2016 se stal mistrem světa v běhu na 60 metrů překážek na světovém halovém šampionátu v Portlandu. Zvítězil v novém osobním rekordu 7,41 s. V létě téže sezóny zvítězil v Rio de Janiero v olympijském finále běhu na 110 metrů překážek. \"Zlatý hattrick\" dovršil v srpnu 2017, kdy se v Londýně stal v této disciplíně mistrem světa.\n\n\n"}
{"id": "1184840", "url": "https://cs.wikipedia.org/wiki?curid=1184840", "title": "Třída Mystic", "text": "Třída Mystic\n\nTřída Mystic byla třída hlubokomořských záchranných plavidel (DSRV – \"Deep Submergence Rescue Vehicle\") námořnictva Spojených států amerických z doby studené války. Hlavním úkolem ponorek bylo provádění záchranných operací u havarovaných ponorek. Miniponorky DSRV byly navrženy pro rychlou přepravu do operační oblasti; šlo je převážet vozidly, letecky, lodí, nebo s pomocí modifikovaných útočných ponorek. DSRV mohla místo nehody prozkoumat sonarem, připojit se k havarované ponorce a vzít na palubu až 24 trosečníků, které by vynesla ke své mateřské lodi.\n\nZáchranné ponorky DSRV byly vyvinuty v reakci na havárii jaderné stíhací ponorky USS \"Thresher\" v dubnu 1963. Kontrakt na vývoj záchranných plavidel získala společnost Lockheed Missiles and Space Co. v Sunnyvale ve státě Kalifornie. Původně byla zvažována stavba až 12 ponorek tohoto typu, nakonec však byly postaveny pouze dvě. Ponorky byly testovány u amerického i britského námořnictva. Plně provozuschopnými se staly roku 1977.\n\nJednotky třídy \"Mystic\":\n\nPonorka byla tvořena třemi sférami o průměru 2,3 metru z vysokopevnostní oceli HY-240, chráněnými laminátovým lehkým trupem. Zatímco přední sféra sloužila k ovládání miniponorky a navigaci, ostatní dvě byly primárně prostorem pro usazení až 24trosečníků. Posádku tvořily čtyři osoby (dva piloti v první sféře a dva záchranáři ve zbytku miniponorky). Pod prostřední sférou byl připojovací uzel pro spojení s havarovanou ponorkou. Ponorky měly rozsáhlé senzorové vybavení, které zahrnovalo mimo jiné několik typů sonarů, kamer a nouzový podvodní telefon pro komunikaci s posádkou ztroskotané ponorky. Kvůli případnému vyčištění místa únikového poklopu DSRV měly robotickou ruku (s nosností 1000 liber) a střihač kabelů. Ponorky poháněl elektromotor o výkonu 11 kW, napájený stříbro-zinkovými články. Jeden lodní šroub doplňovala čtveřice manévrovacích trysek (po dvou na přídi a na zádi). Ponorky se pod hladinou pohybovaly rychlostí až 4 uzly. Při vyhledávání byla rychlost omezena na 1,5 uzlu. Jejich hloubkový dostup byl 1524 metrů (5000 stop).\n\nOd 70. let 20. století do roku 2000 byla vždy jedna záchranná miniponorka DSRV v pohotovosti pro případ nasazení a druhá byla v záloze (údržbě). Miniponorky DSRV nebyly nikdy použity k účelu, ke kterému byly postaveny. V listopadu 2000 byla vyřazena miniponorka \"Avalon\" a pohotovost byla poté držena nonstop pouze miniponorkou \"Mystic\" (\"Avalon\" sloužila jako zdroj náhradních dílů). V roce 2009 byl systém DSRV ve službě nahrazen novým záchranným systémem SRDR. Program DSRV byl deaktivován k 1. říjnu 2009.\n\nV případě havárie americké či spojenecké ponorky by miniponorka DSRV byla na podvalníku převezena na letiště a letecky (např. transportními letouny C-141 Starlifter a C-5 Galaxy) přepravena do blízkosti místa havárie, kde by ji naložila mateřská záchranná loď (např. třídy \"Pigeon\"), či by byla uložena na speciálním stojanu na palubě pro ten účel upravených útočných ponorek. Po ponoření na místo havárie by DSRV pomocí sonaru našla havarovanou pohorku, navázala spojení s její posádkou a následně se připojila k únikovému poklopu, aby vzala na palubu trosečníky a vystoupala s nimi k mateřskému plavidlu. K ponorce se DSRV mohly připojit pod úhlem až 45°.\n\n"}
{"id": "1184841", "url": "https://cs.wikipedia.org/wiki?curid=1184841", "title": "František Dénes", "text": "František Dénes\n\nFrantišek Dénes, také Ferenc Dénes či Franz Dénes (4. dubna 1845, Trybsz, Rakouské císařství – 17. října 1934, Levoča, Československo), byl středoškolský profesor v Levoči, funkcionář Uherského karpatského spolku, iniciátor a spoluautor map Vysokých Tater, autor průvodce po Karpatech. Stál u kolébky tatranské vysokohorské turistiky.\n\nNarodil se v severospišské obci Tribš, která dnes leží v Polsku. Zde prožil své dětství. Žil blízko Vysokých Tater a od dětství je navštěvoval. Základní (\"Ľudovou\") školu navštěvoval v Prešově a v Novém Targu. V Levoči studoval na gymnáziu. Během vysokoškolských studií klasické filologie a přírodních věd na univerzitě ve Vídni poznával téměř celou rakouskou část Alp. Ve studiích pokračoval v Budapešti. Tehdy už byl členem budapešťského vzdělávacího ústavu a doprovázel do Alp syna známého zubního lékaře MUDr. Fridricha Turnovského. Kromě Alp poznával nejvyšší maďarské pohoří Mátra.\n\nV letech 1876–1906 působil jako středoškolský profesor v Levoči. Už během středoškolských studií v Levoči (1860–1864) navštěvoval Vysoké Tatry. V létě 1864 například vystoupil do Javorové doliny, na Ľadový štít a na Širokou. Když byl středoškolským profesorem, trávil většinu času v Tatranské Poliance. Nabízel své služby jako informátor a průvodce Uherského karpatského spolku. Byl stálým tatranských průvodcem známého vídeňského geologa Viktora Uhliga i sám pokračoval v geologických a glaciologických průzkumech Tater.\n\nPraktickou turistiku spojoval s geografickými a glaciologickými pozorováními. Na základě svých pozorování napsal svého prvního průvodce \"Průvodce po uherských Karpatech\" (\"Wegweiser durch die ungarischen Krapathen\", Levoča 1888), který vydal Fridrich Fuchs v roce 1863. V průvodci byly přehledné mapky úseků horského terénu i s plány turistických středisek. František Dénes byl iniciátorem vzniku a spoluautorem první tatranské mapy v měřítku 1:25 000 a dalších map v slovenském, maďarském a německém znění. Vydatně přispěl k odhalení mnoha omylů, které byly uvedeny na tehdejších mapách Vysokých Tater.\n\nV roce 1873 se stal spoluzakladatelem Uherského karpatského spolku. Byl členem předsednictva a pokladníkem. Stejně tak byl pokladníkem sbírky na výstavbu Karpatského muzea v Popradu.\n\nZasloužil se o vytrasování několika tatranských chodníků, kromě jiného i Tatranské magistrály od Štrbského plesa na Zelené pleso. Jako 88letý vedl výstavbu chodníku z Tatranské Polianky k Batozovskému plesu a odtud na Ostrvu, Popradské pleso a Štrbské Pleso.\n\nJako pedagog organizoval časté studentské exkurze do hor. Probouzel v studentech trvalý zájem o Vysoké Tatry. Jako aktivní horolezec provedl prvovýstup přes Koně na Ľadový štít. Turistiku pěstoval i ve vysokém věku. Například v 80 letech byl na Rysech a na Bujačím vrchu, v 88 letech absolvoval trasu Tatranská Polianka – Velické pleso – Batizovská dolina – Ostrva – Popradské pleso.\n\nRok před smrtí přeložil do němčiny Wahlenbergovo dílo \"Flora Carpatorum Principalium\" z roku 1814. Téměř až do posledního dne života dělal meteorologická pozorování v Tatranské Poliance. Napsal mnoho článků a zpráv o Tatrách.\n\n\n"}
{"id": "1184844", "url": "https://cs.wikipedia.org/wiki?curid=1184844", "title": "Kachna bystřinná", "text": "Kachna bystřinná\n\nKachna bystřinná (\"Merganetta armata\") je vorubozobý pták, žijící v horských bystřinách And v nadmořské výšce přesahující 1500 metrů. Indiáni v Peru, hovořící jazykem kečua, ji nazývají mayu chhulla \"Pták říční jinovatky\".Dorůstá délky 40 až 45 cm, samci váží okolo 450 gramů a samice okolo 350 gramů. Zbarvení je stejné po celý rok (nemají klidový šat), přičemž je jedním z mála pohlavně dimorfních druhů ptáků, u kterých je samice pestřejší než samec. Samci jsou zbarvení černě a bíle, hlava je bílá s výrazným vodorovným černým pruhem, zatímco samice má šedý hřbet a jasně oranžové až bronzově lesklé břicho a hruď. Křídla jsou u obou pohlaví šedohnědá, s jasně zeleným „zrcátkem“ (speculum).\n\nKachna bystřinná je obratný plavec, který dokáže zdolat prudký proud horských potoků a potápí se až na 20 sekund, přičemž loví larvy jepic a muchniček, drobné měkkýše, korýše a rybky, k prohledávání škvír mezi kameny jí slouží plochý měkký zobák. Při šplhání po vlhkých kamenech jí poskytuje oporu ocas tvořený tuhými pery. Adaptace na vodní prostředí vede k tomu, že se kachna na souši pohybuje těžkopádně a je špatný letec. Je výrazně teritoriálním druhem, který tvoří monogamní páry. Samci používají k ochraně území špičaté kostnaté ostruhy na křídlech, které daly kachně bystřinné druhové jméno \"armata\" (ozbrojená). Hnízdí v dutinách stromů nebo ve skalních rozsedlinách, samice klade tři až čtyři vejce, z nichž se mláďata líhnou asi po šesti týdnech.\n\n\n\n"}
{"id": "1184845", "url": "https://cs.wikipedia.org/wiki?curid=1184845", "title": "Velký potok", "text": "Velký potok\n\nNázev Velký potok má více vodních toků:\n\n\n"}
{"id": "1184852", "url": "https://cs.wikipedia.org/wiki?curid=1184852", "title": "Skalský potok", "text": "Skalský potok\n\nNázev Skalský potok má více vodních toků:\n\n"}
{"id": "1184854", "url": "https://cs.wikipedia.org/wiki?curid=1184854", "title": "Správní úředník", "text": "Správní úředník\n\nSprávní úředník je fyzická osoba, která vystupuje jako reprezentant právnické osoby státní správy, a která má za úkol zabezpečení výkonu procesů příslušejících danému statutárnímu orgánu. \n\nJednání správního úředníka je pak považováno za jednání státního orgánu, tzn. dotyčná osoba jedná de iure „jako orgán“, např. jako „hejtman“ určitého kraje apod.\n"}
{"id": "1184856", "url": "https://cs.wikipedia.org/wiki?curid=1184856", "title": "Mountrath (řeka)", "text": "Mountrath (řeka)\n\nMountrath (angl. \"Mountrath River\" nebo i \"Whitehorse\") je řeka v centrální části Irska, teče na území hrabství Laois. Je to levostranný přítok Nory a je dlouhá 17 km.\n\nPramení v pohoří Slieve Bloom Mountains na jihovýchodním svahu vrchu Barna v nadmořské výšce cca 365 m. Od pramene teče na jih, následně vytváří výrazný oblouk prohnutý na východ a výrazněji meandruje. Při osadě Roundwood se stáčí na jihovýchod, rozšiřuje své koryto a zleva přibírá významný přítok z jižního svahu Conlawn Hill. Pak mění směr toku na jih, protéká městem Mountrath, v lokalitě Forgeland se stáčí k ústí na jihozápad a jihovýchodně od centra obce Castletown ústí do řeky Nore.\n"}
{"id": "1184857", "url": "https://cs.wikipedia.org/wiki?curid=1184857", "title": "Lužný rybník", "text": "Lužný rybník\n\nLužný rybník je vodní plocha a evropsky významná lokalita u Pístova v okrese Jihlava. Vodní plocha o rozloze 12 ha se rozkládá 1,6 km jihozápadně od Pístova v nadmořské výšce 590 metrů. Slouží k vodárenským účelům.\n\nEvropsky významná lokalita má rozlohu 15 ha. Chrání se zde přirozené eutrofní vodní nádrže s vegetací typu Magnopotamion nebo Hydrocharition. Cílem je udržet charakter vodárenské nádrže s účelovou rybí obsádkou bez jakékoliv intenzifikace.\nNachází se na území geomorfologického podcelku Brtnická vrchovina v mělkém údolí Koželužského potoka. Podloží tvoří migmatitické ruly. V okolí potoka se nacházejí glejové a pseudoglejové půdy. Průtočný rybník má písčité a písčitohlinité dno, kde se vyvinula makrofytní vegetace přirozeně mezotrofních stojatých vod. Litorály rybníka tvoří porosty vysokých ostřic, rákosiny a smrkovými lesními porosty. Hráz není porostlá dřevinami, nedaleko se nachází průsek vysokého napětí. Rostou zde vlhkomilná vysokobylinná lemová společenstva nížin a horského až alpínského stupně, mezi které patří bublinatka jižní (Utricularia australis) a dva vzácné a silně ohrožené druhy rdestů – rdest trávolistý (\"Potamogeton gramineus\") a rdest uzlinatý (\"P. nodosus\"). Žijí tu obojživelníci skokan krátkonohý (\"Pelophylax lessonae\"), rosnička zelená (\"Hyla arborea\"), ropucha obecná (\"Bufo bufo\").\n"}
{"id": "1184862", "url": "https://cs.wikipedia.org/wiki?curid=1184862", "title": "Homôľka", "text": "Homôľka\n\nHomôľka může být:\n\n"}
{"id": "1184867", "url": "https://cs.wikipedia.org/wiki?curid=1184867", "title": "Fridrich David Fuchs", "text": "Fridrich David Fuchs\n\nFridrich David Fuchs, též , či (31. prosince 1799, Levoča – 6. října 1874, Levoča) byl geodet, aktivní organizátor a funkcionář Uherského karpatského spolku, znalec a propagátor Vysokých Tater, zakladatel průmyslových podniků na Spiši, plodný spisovatel, autor prvního širokospektrálního turistického průvodce po Vysokých Tatrách.\n\nV Levoči získal první vzdělání. Pak odešel studovat do Debrecína a Pešti, kde v roce 1819 ukončil na vysoké škole kurz praktické geometrie. Po dvouleté praxi a po úspěšných zkouškách v roce 1821 navštěvoval Lesnickou akademii v Mariabrunnu nedaleko Vídně. Po ročním působení v Aradu se vrátil na Spiš. V lázních ve Staré Ľubovni v roce 1827 založil 23hektarový park. V témže roce byl dozorcem v železárnách v Hrabušicích a od roku 1834 byl dozorcem na panstvích v Nové Ľubovni a Jakubanech. Zde v roce 1838 založil podnik na výrobu železa. Pak se přestěhoval do rodného města a v Levočském údolí vybudoval válcovnu s drátovnou a výrobnou řetězů.\n\nOd mládí byl horlivým návštěvníkem Vysokých Tater. Své vzdělání uplatnil při trigonometrických a barometrických měřeních, které prováděl v letech 1860–1862 ve Vysokých Tatrách. Určil nadmořskou výšku některých vrcholů. V roce 1863 vydal v Pešti průvodce po Vysokých Tatrách – \"Die Central - Karpathen mit den nächsten Voralpen\" (Centrální Karpaty s nejbližším předhůřím). Knížka je prvním širokospektrálním průvodcem po Vysokých Tatrách. O něco později dokončil mapu Tater.\n\nFridrich David Fuchs byl spoluzakladatelem Uherského karpatského spolku. Byl navržen na jeho předsedu, ale funkci ze zdravotních důvodů a pro pokročilý věk nepřijal. Fuchs byl prvním mužem, který, podle dr. Steinera, otevřel Vysoké Tatry „v univerzálním světle“. Podle Fuchse bylo pro rozlišení od ostatních pojmenováno dnešní Starolesnianske pleso ve Velké Studené dolině.\n\n\n"}
{"id": "1184870", "url": "https://cs.wikipedia.org/wiki?curid=1184870", "title": "Homôľka (Strážovské vrchy)", "text": "Homôľka (Strážovské vrchy)\n\nHomôľka (1072,8 m n. m.) je třetí nejvyšší vrchol v Strážovských vrších, nacházející se jihozápadně od Fačkovského sedla. Na jejích severních svazích se nacházejí vleky a sjezdovky lyžařského střediska Skiarena Fačkovské sedlo.\n\nVrchol leží jižně od obce Fačkov, v katastru Kľačno.\n"}
{"id": "1184875", "url": "https://cs.wikipedia.org/wiki?curid=1184875", "title": "Bukovina (přírodní památka)", "text": "Bukovina (přírodní památka)\n\nBukovina je přírodní památka v oblasti Záhoří.\n\nNachází se v katastrálním území obce Plavecký Mikuláš v okrese Malacky v Bratislavském kraji. Území bylo vyhlášeno či novelizováno v roce 1994 na rozloze 5,0806 ha. Ochranné pásmo nebylo stanoveno.\n\n"}
{"id": "1184876", "url": "https://cs.wikipedia.org/wiki?curid=1184876", "title": "Malá Magura (Strážovské vrchy)", "text": "Malá Magura (Strážovské vrchy)\n\nMalá Magura (1100,8 m n. m.) je vrchol v Malé Maguře, geomorfologickém podcelku Strážovských vrchů. Nachází se v okrese Prievidza nad obcemi Čavoj a Temeš.\n\n"}
{"id": "1184884", "url": "https://cs.wikipedia.org/wiki?curid=1184884", "title": "Géza Szőcs", "text": "Géza Szőcs\n\nGéza Szőcs (* 21. srpna 1953, Târgu Mureș) je rumunsko-maďarský spisovatel a politik.\n\nJe synem rumunsko-maďarského spisovatele Istvána Szőcse a studoval až do roku 1979 na univerzitě Babeş-Bolyai. Na návrh Andráse Sütő získal roku 1979-80 Herderovo stipendium na univerzitě ve Vídni.\n\nPoté, co pracoval v literárním semináři univerzity Babeş-Bolyai, byl od roku 1986 do roku 1989 v politickém exilu ve Švýcarsku, kde působil v Ženevě jako novinář. V letech 1989 až 1990 stál v čele budapešťského Rádia Svobodná Evropa. Od roku 1989 spolupracuje s časopisem Magyar Napló.\n\nRoku 1990 se vrátil do Kluže a angažoval se v Uniunea Democrată Maghiară din România, za které zasedal v letech 1990 až 1992 v rumunském Senátu. Od roku 1993 do roku 2010 byl v Maďarsku redaktorem časopisu \"A Dunánál\". \n\nV květnu 2010 ho Viktor Orbán jmenoval státním tajemníkem pro kulturu (do roku 2012). Od roku 2011 je prezidentem maďarského PEN klubu.\n\n"}
{"id": "1184885", "url": "https://cs.wikipedia.org/wiki?curid=1184885", "title": "Úlomky žuly", "text": "Úlomky žuly\n\nÚlomky žuly je název souboru sedmi povídek Terezy Novákové z roku 1902. \n\nV knize se objevuje hodně popisů ať už krajiny nebo vzhledu osob. Je vidět, že Tereza Nováková žila v okolí Proseče na Vysočině. V Úlomcích žuly se objevuje místní nářečí (jizba, žmolí, kanafaska, kordulka, saska). Můžeme zde nalézt protetické „v\" (voves, vodvádět), dále krácení slov (poscení = posvícení) a použití „u“ místo „v“ (nejdříu, prauda). Také jsou zde používány východočeské koncovky u přídavných jmen (dobrej). V knize jsou právě z tohoto důvodu často vysvětlivky pod čarou (Bobeš v knize znamená Josef, šedý významově bílý, vůbec ve smyslu obec apod.). Ve většině povídek jsou časté kontrasty (bohatství x chudoba). Autorka popisuje i zvyky především venkovského obyvatelstva, například přípravy na posvícení, pohřeb, svatbu a popis příslušného oblečení. Popisuje role jednotlivých lidí v obci, jaký mají vliv a co se od nich očekává, například nejbohatší sedlák má v obci větší slovo než rychtář, lidé se bojí, aby je sousedi nepomluvili, před farářem se chovají ctnostně, lžou, aby se jejich hříchy nedostaly na veřejnost. Autorka popisuje i sociální hierarchii obce, vliv majetku a víry na souhlas či nesouhlas rodičů se sňatkem dětí. Autorka zmiňuje i tematiku otcovství, nemanželská dívka není vhodnou nevěstou. Zabývá se i údělem ženy, která je především matkou a hospodyní. Dále tematizuje vztah evangelíků a katolíků, přestupy lidí od jednoho vyznání k druhému dle momentálních potřeb, například před svatbou kvůli sjednocení víry v rodině. \n\n1. Drobová polévka\n\nStará vdova Chlebounka žije u chudé dcery Boštičky. Její syn je bohatý, zatímco Chlebounka s rodinou Boštičky strádají. V rodině je zvláštní atmosféra, Chlebounka má pocit, že zeťovi v rodině překáží. Všichni očekávají, že bohatý syn Chlebounky pošle ze zabijačky alespoň drobovou polévku, ale ani za to mu rodina nestojí. \n\n2. S nůší\n\nMařena Loučková je chudá žena z Proseče, která vychovává vnučku Milku. Vydělává si tím, že chodí s nůší lidem na nákupy. Sotva se uživí, ale snaží se přece jen nějaké peníze ušetřit, aby měla Milka na věno. Zasáhne ji velmi, když ji sousedka okrade. Další velmi krutou ranou je smrt Milky. Nakonec umírá i ona, a to sama v nemocnici. I tato žena je podobný případ jako hlavní hrdinka z předchozí povídky. Ve světě má bohaté příbuzné, ale umírá osamocená a je pohřbena do hromadného hrobu. \n\n3. Z rána před svatbou \n\nZvědavá Máňa jde pro oblečení na svatbu, ale vysype ho z pytle. Utíká ke švadleně, bojí se výprasku. Ale tato povídka končí šťastně a Máňa se dívá z okna na svatbu. \n\n4. Před pohřbem \n\nMlynářka Holásková chystá pohřeb své dcery Aničky. Celou dobu se snaží ze všech sil, aby bylo vše nachystáno. Rodině se stejně nezavděčí, tchán ani nejde na pohřeb. Nakonec se přes všechen shon ani pořádně s dcerou nerozloučí. \n\n5. Halouzky \n\nKroulíkovi mají dvě dcery. Sedmnáctiletá Kačenka Kroulíková se má vdát za Františka Dvořáka z Desné. Anička se narodila po dvou zemřelých sestrách, je doma hýčkaná. V obci se chystá posvícení. Bylo horko, dlouho nepršelo. Anička se vydala pro halouzky do lesa, aby se mamince lépe pekly koláče. Přišla domů pozdě, malátná, neměla chuť k jídlu. Po chvíli opět odcházela z domu, aby donesla koláče k budoucím příbuzným a pozvala je na posvícení. Večer si ještě plánovala upravit halenku k první muzice. Po cestě se jí udělalo špatně, zhroutila se do trávy. Chlapci pasoucí dobytek ji našli, došli pro její maminku. Aničce už se nedalo pomoci. Ve vsi se povídalo, že zemřela na mor či choleru. Zahálková, za kterou šla, druhý den přišla do chalupy ke Kroulíkovým. Anička už byla v komoře přichystaná ve svátečním. Kroulíková připravuje pohřeb, Kateřina uklidňuje Zahálkovou, že Anička zemřela na zahoření hlavy a uškodila si i masem, které snědla před cestou v horku. Posvícení se v době smutku ruší, mamince se na donesených halouzkách peče opravdu dobře. \n\n6. Na faře \n\nV Budislavi bylo mnoho nemanželských dětí, pan farář z toho byl nešťastný. Matky byly pyšné na dcery, které si zajistily, že na jejich dítě platí nejbohatší sedlák. Evangelíci po tolerančním patentu se zde chtěli spravovat sami, rychtář to také neměl lehké. Melšova Milka, dcera nejbohatšího vlivného usedlíka, který míval šenk, byla nejrozpustilejší. Milka měla ráda Františka Dvořáka, katolíka ze slušné rodiny. Otec Františka odmítal jejich svatbu. Občas se tajně vídali, chtěli přemluvit rodiče. Milka u muziky potkala kameníka, před kterým se každá slušná dívka měla mít na pozoru. Ona však s ním tančila, pila kořalku a nechala si zamotat hlavu muzikou. Aby nepropadla hanbě, rodiče jí museli rychle sehnat ženicha, aby nebyla sama s dítětem. Když se to dozvěděl Dvořák, domluvil Františkovi svatbu se vzornou katolickou Němkou ve vedlejší vsi. Otec Milči se domluvil s Neprašem, že si ji vezme. Otec sliboval, že s dítětem bude Milča dobrá hospodyně. Nepraš byl vdovec s dvěma dětmi, mladá hospodyně se mu hodila, jeho matka už byla stará. Milča se chtěla naposledy setkat s Františkem, ale jeho otec to nedovolil. \n\n7. Na faře II. \n\nChudá Kristýnka Janková sloužila paní fořce v kvartýrku, po její smrti byla hospodyní a potom paní v myslivně. Vzala si vdovce, měl dospělé děti v Litomyšli. Když šel do penze, koupil dům Kristýnčiných rodičů, pole a krávu. Kristýnka zvala k sobě často návštěvy na besedu. Po smrti myslivce zvala k sobě často Helenku Neprašovou, 20letou sousedku. Helena žila s otcem, babičkou, nevlastní matkou a sourozenci. Chtěla se vdát a jít pryč ze statku. Líbil se jí mladý Makovský ze Zálesí. Z ženského rozhovoru se Kristýnka od Helenky dozvídá o Milčině krátkém životě. František Dvořák si vzal Němku, měli spolu děti a žili vzorný katolický život. Kristýnka se z rozhovoru s Františkem dozvěděla i o tom, že Helenka Neprašová je nemanželská dcera Nepraše. Vzpomněla si Kristýnka, jak potkala Milču s Neprašem na cestě k panu faráři. Teď po letech jí události do sebe zapadaly. Helenčina matka, Milča, se nedožila 30 let, zemřela při porodu 3. dítěte, druhé brzy zemřelo. Její matka hospodařila místo ní, byla uznávána pro znalost Bible. Manča, nevlastní sestra Heleny, záviděla sestře blížící se svatbu s hezkým a hodným Honzíkem. Helenka nevěděla nic o své minulosti, přesto se bála, aby se námluvy nepokazily. Měla 3 tisíce zlatých uložených ve spořitelně po matce, ale otec potřeboval peníze do řeznictví a pro další děti. Nakonec se domluvili, že věno bude na vyplacení ze statku stačit. Staří Makovští půjdou na výminek a Helenka bude s Honzíčkem na statku. Když došli k faráři pro ohlášky sňatku, nový pan farář nemohl Helenku podle příjmení najít. Ukázalo se, že Nepraš nedodržel slib a nepřihlásil Helenku za svoji dceru. Honzíček si odmítal Helenku vzít. Helenka šla nešťastná za Kristýnkou. Nakonec vše dobře dopadne, neboť Nepraš v tichosti uzná Helenku za svoji dceru a svatbě nic nebrání.\n"}
{"id": "1184886", "url": "https://cs.wikipedia.org/wiki?curid=1184886", "title": "Rokoš (Nitrické vrchy)", "text": "Rokoš (Nitrické vrchy)\n\nRokoš (1009,9 m n. m.) je druhý nejvyšší vrchol Nitrických vrchů, geomorfologického podcelku Strážovských vrchů. Nachází se v jejich nejjižnější části, na hranici okresů Prievidza a Bánovce nad Bebravou, nad obcí Diviaky nad Nitricou. Zalesněný vrchol neposkytuje výhled a je součástí chráněného území NPR Rokoš.\n\n\n"}
{"id": "1184888", "url": "https://cs.wikipedia.org/wiki?curid=1184888", "title": "Margny (Ardennes)", "text": "Margny (Ardennes)\n\nMargny je francouzská obec v departementu Ardensko v regionu Grand Est. V roce 2013 zde žilo 169 obyvatel.\n\nObec leží u hranic departementu Ardensko s departementem Meuse u hranic Francie s Belgií. Sousední obce jsou: Breux (Meuse), Florenville (Belgie), Herbeuval, Meix-devant-Virton (Belgie) a Sapogne-sur-Marche.\n\n\"Počet obyvatel\" \n\n"}
{"id": "1184889", "url": "https://cs.wikipedia.org/wiki?curid=1184889", "title": "Romanit", "text": "Romanit\n\nRomanit (\"Punto di Roma\") je málo roztažná interloková pletenina s lehkou povrchovou strukturou. Nízká roztažnost je způsobena tím, že se při pletení střídají dva řádky oboulícní se dvěma řádky jednolícní vazby. \n\nPletenina se vyrábí na okrouhlých strojích se dvěma jehelními lůžky (talíř a válec) a se dvěma rozdílnými délkami jehel. Střída vazby sestává ze čtyř řádků pleteniny (viz nákres): \n\n1. řádek pletou všechny jehly na válci, talíř je mimo provoz a \n\n2. řádek pletou jen všechny jehly z talíře\n\nna 3. řádku pracují jehly s dlouhým stvolem jak z válce, tak i z talíře a\n4. řádek pletou jen krátké jehly z obou systémů.\n\nNa pletenině je na lícní i rubní straně v prvním a druhém řádku každé střídy viditelné lehké žebrování. \nVyrábí se většinou ze směsových přízí (vlna, polyester, viskóza, polyamid, elastan aj.) s vyšší hmotností (do cca 400 g /m) s použitím na svrchní ošacení. \n"}
{"id": "1184897", "url": "https://cs.wikipedia.org/wiki?curid=1184897", "title": "Kolegiální orgán", "text": "Kolegiální orgán\n\nKolegiální orgány jsou statutární orgány, jejichž jménem jedná vícero osob coby správní úředníci, např. představenstvo akciové společnosti, dozorčí rada, správní rada nebo výkonná rada.\n\nV oblasti veřejné státní správy existují kolegiální orgány (kolegiální úřady). Příkladem takového kolegiálního orgánu ve státní správě jsou např. vláda, nebo městská rada apod.\n"}
{"id": "1184905", "url": "https://cs.wikipedia.org/wiki?curid=1184905", "title": "Hlubokomořské záchranné plavidlo", "text": "Hlubokomořské záchranné plavidlo\n\nHlubokomořské záchranné plavidlo je specializováno pro záchranu posádek ponorek ztroskotaných ve velkých hloubkách pod 200 metrů (v menších hloubkách posádce k evakuaci stačí potápěčské obleky s přilbou).\n\nAustralské námořnictvo mohlo v případě havárie svých ponorek třídy \"Oberon\" využít amerických prostředků DSRV. Souběžně s vývojen nových ponorek třídy \"Collins\" byl vyvinut australský dálkově ovládaný prostředek ASRV \"Remora\".\n\nNámořnictvo Čínské lidové republiky provozuje tři záchranné lodě projektu 925 a další projektu 926, každou s jednou záchrannou miniponorkou.\n\nFrancouzské námořnictvo provozuje záchrannou loď \"Triton\" s 16tunovou miniponorkou \"Griffon\" s hloubkovým dostupem 600 metrů. Od roku 2008 byla nahrazena novým systémem NATO Submarine Rescue System (NSRS).\n\nIndické námořnictvo roku 2016 objednalo u britské loděnice James Fisher and Sons dva hlubokomořské záchranné systémy SRS (Submarine Rescue System), obsahující mezi dalšími komponenty i dvě záchranné miniponorky. Roku 2018 byly u indické loděnice Hindustan Shipyard Limited (HSL) objednány ještě dvě 118metrové podpůrné lodě, které rovněž budou moci nést záchranné plavidlo DSRV. První miniponorka byla do služby přijata 12. prosince 2018.\n\nItalské námořnictvo provozuje záchrannou loď \"Anteo\" (A5309) s 22tunovou miniponorkou \"Usel\" (SRV-300) s hloubkovým dostupem 600 metrů.\n\nJaponské námořní síly sebeobrany provozují záchranné lodě \"Čijoda\" (ASR-404) a \"Čihaja\" (ASR-403).\n\nNámořnictvo Korejské republiky provozuje záchrannou loď \"Cheong Haejin\" (ASR-21) vybavenou záchrannou miniponorkou.\n\nNorské královské námořnictvo se od roku 2008 podílí na provozu záchranného systému NATO Submarine Rescue System (NSRS).\n\nSingapurské námořnictvo provozuje záchrannou loď MV \"Swift Rescue\".\n\nSovětské námořnictvo vyvinulo několik záchranných miniponorek. K  přepravě sloužilo několik mateřských lodí a ponorek. Např. dvě konvenční ponorky projektu 940 (třída \"India\") a záchranné lodě projektu 537 (třída \"Elbrus\"). Známy jsou miniponorky projektu 1855 (třída \"Priz\"), projektu 18270 (třída \"Bestěr\") a projektu 1837. Od roku 2015 je ve službě nová záchranná loď projektu 21300.\n\nŠvédské královské námořnictvo provozuje záchrannou loď \"Belos\" (A214) vybavenou 50tunovou záchrannou miniponorkou \"URF\", která má hloubkový dostup 460 metrů.\n\nPo tragické ztrátě jaderné útočné ponorky USS \"Thresher\" s celou posádkou v roce 1963 byly pro námořnictvo Spojených států amerických postaveny záchranné miniponorky DSRV-1 \"Mystic\" a DSRV-2 \"Avalon\" třídy \"Mystic\". V americké terminologii jsou označeny DSRV (\"Deep Submergence Rescue Vehicle\"). Ponorky DSRV byly provozovány od počátku 70. let 20. století až do roku 2009. Poté je nahradil dálkově ovládaný prostředek Submarine Rescue Diving Recompression System (SRDRS), vyvinutý na základě australského typu \"Remora\".\n\nBritské ponorky byly schopny nasazení s americkými záchrannými prostředky DSRV, přičemž následně byly vyvinuty domácí záchranné miniponorky typů LR3 a LR5. Miniponorka LR5 je řízena lidskou posádkou a je zároveň mateřskou lodí pro dálkově ovládanou miniponorku \"Scorpio\". Od roku 2008 byla nahrazena novým systémem NATO Submarine Rescue System (NSRS).\n"}
{"id": "1184910", "url": "https://cs.wikipedia.org/wiki?curid=1184910", "title": "Margny", "text": "Margny\n\nMargny je název nebo součást názvu více obcí ve Francii:\n\n"}
{"id": "1184913", "url": "https://cs.wikipedia.org/wiki?curid=1184913", "title": "Multiplayer online battle arena", "text": "Multiplayer online battle arena\n\nMultiplayer Online Battle Arena (MOBA), známá také jako Action Real-Time Strategy (ARTS) je žánr hry, ve kterém se více hráčů utká online v aréně. Nejznámější MOBA hry jsou například League of Legends, Dota 2, Heroes of the Storm nebo Shards of War. Jednou z prvních MOBA her byla hra Herzog Zwei, která vyšla v roce 1989 v Japonsku.\n\nVe hře se utkají dva týmy, které po celou hru proti sobě bojují. Žádný zápas nemůže být nikdy stejný, a proto se říká, že MOBA hry jsou návykové.\n\nČasto se na začátku hry vybere postava, za kterou po zbytek hry budete hrát.\n\nKonec hry v tomto typu hry nastává, když hráči jednoho týmu zničí základnu druhého týmu. Tým, který zničí základnu druhého týmu zvítězil.\n"}
{"id": "1184917", "url": "https://cs.wikipedia.org/wiki?curid=1184917", "title": "Jaroslav Vítek (1888-1972)", "text": "Jaroslav Vítek (1888-1972)\n\nJaroslav Vítek (1. září 1888, Česká Skalice – 20. června 1972, tamtéž) byl účastník první světové války a autor válečného deníku vydaného tiskem.\n\nNarodil se 1. září 1888 v České Skalici, v rodině sedlářského pomocníka Josefa Vítka a matky Marie, rozené Kváčové, jako třetí z dvanácti dětí. Tři zemřely v dětství. Po skončení základní školy nastoupil do učení do Náchoda a vyučil se sedlářem a čalouníkem. Pracovní zkušenosti získával v různých městech: Trutnov, Liberec, Praha, Pardubice, Náchod ale i v Německu.\n\nV roce 1910 zahájil aktivní vojenskou službu. Narukoval do Pardubic k jízdě.\n\nPři mobilizaci v roce 1914 nastoupil jako poddůstojník (desátník), k 11. hulánům v Terezíně. Zde také začala jeho pouť po bojištích Velké války, na italské frontě. Pět roků sloužil u jízdy (hulánů) a potom u pěchoty. Koně miloval a s poměry u pěchoty se smiřoval těžce. Procestoval celou Rakousko-Uherskou říši, zúčastnil se bojů ve východních Alpách, severní Itálii, v Karpatech a bojoval u Piavy, kde vysílen vyčerpávajícími boji téměř podlehl zápalu plic.\n\nKdyž jel potřetí do pole, začal psát deník, ve kterém den co den zachycoval těžké chvíle v bojích, pohnuté osudy vojáků, kteří mnohdy v bitvách položili své životy, popisoval válečnou strategii a výzbroj armády, ale i humorné historky každodenního vojenského života.\n\nDeník začíná před jeho posledním odjezdem do pole, kdy absolvoval kurs pro výcvik mužstva k obsluze zákopových děl, v armádní střelecké škole v Brucku nad Litavou. Na frontu odtud odcházel 7. ledna 1917. První cesta vedla do Jakobeny, obce na severu Rumunska, kde v krutých mrazech bojovali proti Rusům ze zákopů, zákopovými děly.\n\nV roce 1921 vystoupil z římskokatolické církve. Po válce se oženil s Marií Špačkovou z nedaleké Litoboře a měli spolu tři děti. Vrátil se ke svému řemeslu a v roce 1920 si založil malou živnost, sedlář a čalouník. Kromě toho byl i v Obecní radě v České Skalici a cvičitelem v Sokole. Od roku 1922 se podílel na výstavbě sokolovny v České Skalici, která slouží ke svým účelům dodnes.\n\nZúčastnil se Všesokolských sletů v Praze na Letné, později na Strahově.\n\nV roce 1937 vydal deník vlastním nákladem jako knihu pod názvem \"V cizích službách (deník ze světové války)\".\n\nÚryvek:\nZ fronty psal i básně, ve kterých vzpomínal na svůj domov a rodinu.\n\nJeho talent nebyl pouze literární, ale byl i malíř. Maloval zejména portréty, krajiny a výjevy z bitev.\n\n"}
{"id": "1184918", "url": "https://cs.wikipedia.org/wiki?curid=1184918", "title": "Ľudovít Kubáni", "text": "Ľudovít Kubáni\n\nĽudovít Kubáni (pseudonym Hladovanský; 16. října 1830, Slovenské Zahorany – 30. listopadu 1869, Rimavské Brezovo) byl slovenský básník, prozaik, literární kritik a dramatik. \n\nNarodil se v učitelské rodině a dětství prožil v Drienčanech. Vzdělání získával v Popradu, Miskolci, Ožďanech, později pokračoval na škole v Levoči. Než mohl pokračovat v dalším vzdělávání, musel nejprve sehnat prostředky na studium, a tak začal pracovat. Nejprve byl úředníkem sklářské hutě v Zlatně (nyní České Brezovo), později na úřadě v Rimavském Brezově a Rimavské Sobotě. V tomto období se setkával s mnoha slovenskými spisovateli a kulturními či politickými činiteli, jako byli Pavol Dobšinský, Štefan Marko Daxner nebo Ján Botto. Vydával rukopisný časopis \"Hodiny zábavy\" a přispíval do dalších časopisů. V roce 1855 se stal notářem v obci Bátka, o rok později se stal „služným“ v Rimavském Brezovém a o něco později v Rožňavě. V roce 1867 zůstal bez práce a se svou početnou rodinou byl odkázán na pomoc dobrodince, až nakonec získal místo v advokátní kanceláři. Nečekaně tragicky zemřel při hře v karty, když ho bodl přímo do srdce spoluhráč, jeho švagr a kmotr, evangelický farář, Andrej Antalík.\n\nJeho literární začátky se datují do období studií v Levoči. Hlavním motivem jeho děl je deziluze a převaha zkušeností nad city a vůlí člověka. Snažil se také o potlačení sentimentálních prvků. Námětem pro jeho díla jsou revoluční rok 1848, Memorandum národa slovenského, působení a myšlenky štúrovců, ale také národnostní otázky, otázky národní svobody a historické události či postavy. Typický je pro něj obraz básníka jako žebráka, člověka z okraje společnosti. V próze se většinou objevují i autobiografické rysy. Jeho tvorba je přechod mezi romantismem a realismem. Psal poezii a krátkou prózu.\n\n\n"}
{"id": "1184920", "url": "https://cs.wikipedia.org/wiki?curid=1184920", "title": "Šanghajské překvapení", "text": "Šanghajské překvapení\n\nŠanghajské překvapení () je britský dobrodružný a komediální film, natočený roku 1986 režisérem Jimem Goddardem. Produkce se ujala společnost George Harrisona HandMade Films a distribuci zajistila studia Metro-Goldwyn-Mayer.\n\nPříběh se odehrává na počátku druhé čínsko-japonská války v Šanghaji. Zachycuje zážitky podvodníka Glendona Waseyho, jehož osud svede s misionářkou Glorií Tatlockovou. Na filmovém plátně se v hlavních rolích představili tehdejší novomanželé Sean Penn a Madonna.\n\nHudbu zkomponoval Michael Kamen. Harrison, jenž se ve snímku objevil ve vedlejší úloze zpěváka nočního klubu, nahrál pro soundtrack několik skladeb včetně „Someplace Else“ a „Breath Away from Heaven“. Tu poté použil na albu \"Cloud Nine\". K vydání filmového soundtracku však nedošlo. Krátce dostupná byla pouze titulní píseń „Shanghai Surprise“ v podobě propagačního singlu, na jehož straně B figurovala skladba „Zig Zag“. Obě nahrávky se v roce 2004 objevily jako bonusy na CD \"Cloud Nine\". Další píseň „The Hottest Gong in Town“ použil Harrison na EP nazvaném \"Songs by George Harrison Volume 2\".\n\nAutory scénáře se stali John Kohn a Robert Bentley, kteří jej napsali na motivy románového příběhu \"Faraday's Flowers\" z roku 1978 od Tonyho Kenricka. Kniha byla znovu vytištěna u příležitosti natočení filmu a vydána pod jeho názvem.\n\nFilmoví recenzenti, včetně Billa Cosforda z \"The Miami Herald\", Carrie Rickeyové z \"The Philadelphia Inquirer\", Michaela Robertse z \"Lexington Herald-Leader\" a Joa Baltaka z \"Philadelphia Daily News\", udělili filmu negativní kritiky a hodnocení.\n\nV letech 1937–1938, kdy probíhá druhá čínsko-japonská válka, se podvodník Glendon Wasey (Sean Penn) pobývající v Šanghaji snaží uniknout z Číny. Potkává se s misijní sestrou Glorií Tatlockovou, která shání osobu hovořící čínsky, jež by jí mohla obstarat opium. Misionářka má v plánu zajištění zásob drogy pro léčbu strádajících pacientů.\n\nSpolečně se tak vydávají na cestu za dosažením tohoto cíle, na níž se pokusí přivlastnit ukradené zboží. Plány jim však zkříží nebezpeční konkurenti o drahocenou záslku – zločinci, pašeráci a banda rabijáků.\n\n\n\n\n"}
{"id": "1184922", "url": "https://cs.wikipedia.org/wiki?curid=1184922", "title": "Jason Donovan", "text": "Jason Donovan\n\nJason Donovan (* 1. června 1968 Melbourne, Austrálie) je australský zpěvák a herec. V 80. letech začínal s účinkováním v televizních seriálech. V mýdlové opeře \"Neighbours\" se setkal i s Kylie Minogue, s níž pak v roce 1988 nahrál duet Especially for You, který se stal singlem č. 1 britské hitparády. Jeho debutového alba Ten Good Reasons z roku 1989 se v Británii prodalo na 1,5 milionu kusů. V 90. letech účinkoval v řadě muzikálů, z nichž nejzřetelnější byla titulní role v biblickém příběhu Andrewa Lloyda Webbera \"Josef a jeho úžasný pestrobarevný plášť\".\n\n"}
{"id": "1184926", "url": "https://cs.wikipedia.org/wiki?curid=1184926", "title": "Státní rada (Rakousko)", "text": "Státní rada (Rakousko)\n\nStátní rada, \"Staatsrat\" je někdejší dočasný kabinet (vláda) rakouského panovníka Habsburská monarchie. Později se tímto názvem označovaly orgány na úrovni vlády či zákonodárného sboru v Rakousku jako státní instituce rozličných forem.\n\nV roce 1760 byla za panování Marie Terezie poprvé zřízena Státní rada. Sloužila jako nejvyšší poradní orgán panovnice pro všechna území Habsburské monarchie. Byli v ní zastoupení tři ministři, mezi nimi státní kancléř a další tři zástupci aristokracie. Státní rada existovala také za panování následníků Marie Terezie, od roku 1804 rakouský císař, do roku 1848 ji pak v Předlitavsku nahradila c. k. vláda.\n\nKroměřížský návrh ústavy z roku 1848 a také březnová ústava z roku 1849 překládaly \"říšskou radu\" jako nový poradní orgán, kabinet v čele s císařem. Ta byla také roku 1851 zřízena a v této podobě existovala až do vydání únorové ústavy v roce 1861. V témže roce opět zřídila „mladší“ \"státní radu\" (od roku 1867 byl název \"Reichsrat-Říšská rada\" užíván jako označení pro parlament (zemský sněm) \"království a zemí v Říšské radě zastoupených\") byl roku 1868 (Prosincová ústava z roku 1867) bez náhrady zrušen. Jeho roku převzalo \"ministerstvo\", Ministerské rady pro \"společná ministerstva rakousko-uherské Monarchie\".\n\nPo první světové válce byla v Německém Rakousku 30. října 1918 dosazena \"státní rada\" jako \"vládní a výkonný orgán\" Provizorního lidového shromáždění. Kolegiální orgán byl ve složení: Franz Dinghofer, Johann Nepomuk Hauser (ten ještě téhož dne nahradil odstoupivšího prezidenta Jodoka Finka) a Karl Seitz, tři rovnoprávné prezidenty lidového shromáždění, kteří reprezentovali tři hlavní politické strany, a dalších 20 členů, zvolených lidovým shromážděním.\n"}
{"id": "1184931", "url": "https://cs.wikipedia.org/wiki?curid=1184931", "title": "NGC 5248", "text": "NGC 5248\n\nNGC 5248 (také známá jako Caldwell 45) je spirální galaxie v souhvězdí Pastýře vzdálená přibližně 50 milionů světelných let. Objevil ji britský astronom William Herschel v roce 1784. Na obloze se nachází u hranice se souhvězdím Panny, 10 stupňů jižně od hvězdy Muphrid (Eta Bootis) a je viditelná již středně velkým amatérským astronomickým dalekohledem. \n\nNGC 5248 tvoří spolu s UGC 8575 a UGC 8614 skupinu galaxií NGC 5248, která je součástí větší skupiny galaxií Panna III, patřící do Místní nadkupy galaxií.\n\nNGC 5248 je hvězdotvorná galaxie se složitou strukturou. Dvě těsně navinutá spirální ramena začínají již ve vzdálenosti 75 parseků od jádra a můžeme je sledovat do vzdálenosti 225 parseků, kde přechází v oblast s prudkým vznikem hvězd.\nTato hvězdotvorná oblast se stále ještě nachází v centru galaxie a tvoří prstenec velmi hmotných mladých otevřených hvězdokup a galaktickou příčku o poloměru 375 respektive 1 600 parseků.\n\nDlouho se předpokládalo, že jde o jedinou galaktickou příčku. Ukázalo se ovšem, že tato galaxie má ještě druhou mnohem větší příčku s poloměrem 8,6 kiloparseků, která souvisí se spirální strukturou viditelnou na fotografiích a která způsobuje zvýšenou aktivitu ve vnější části spirálních ramen. \n\n"}
{"id": "1184934", "url": "https://cs.wikipedia.org/wiki?curid=1184934", "title": "Chování spotřebitele", "text": "Chování spotřebitele\n\nChování spotřebitele\n\nStudie chování zákazníků je založena na chování spotřebitele při nákupu, kde zákazník hraje různé role – iniciátor, ovlivňovatel, rozhodovatel, kupující a uživatel. Výzkum ukázal, že chování spotřebitelů je obtížné předpovědět i pro odborníky v daném oboru. Relationship marketing je velkým přínosem pro analýzu chování zákazníků, protože má velký zájem o opětovné objevení skutečného významu marketingu přes opětovné potvrzení důležitosti zákazníka nebo kupujícího. Větší důraz je také kladen na udržení spotřebitele, řízení vztahů se zákazníky, na personalizaci, přizpůsobení a one-to-one marketingu. Sociální funkce lze rozdělit do společenského výběru a funkce prosperity.\n\nKaždá metoda pro sčítání hlasů se předpokládá jako společenské funkce, ale pokud se použije Arrowa věta možností  pro sociální funkci, je dosažena funkce prosperity. Některé specifikace společenských funkcí jsou rozhodnost, neutralita, anonymita, monotónnost, jednomyslnost, homogenita a slabé a silné Pareto optimality. Žádná sociální funkce nesplňuje tyto požadavky současně. Nejdůležitější charakteristikou společenské funkce je identifikace interaktivního účinku alternativ a vytváření logický vztahů. Marketing poskytuje služby za účelem uspokojení zákazníků. S tím na mysli spotřebitel je považován za produktivní systém od počátku, na úrovni produkce, až ke konci životního cyklu produktu, (Kioumarsi et al., 2009).\n\nModel černé skříňky ukazuje interakční podněty, charakteristiky spotřebitelů, rozhodovací proces a reakci spotřebitelů. Může to být rozlišováno mezi mezilidskými podněty nebo intrapersonálními stimuly. Model černé skřínky je spojen s teorii černé skřínky behaviorismu, kde důraz není kladen na procesy uvnitř spotřebitelů, ale na vztah mezi podněty a reakcí spotřebitelů. Marketingové podněty jsou plánovány a zpracovávány společnostmi, zatímco stimuly na životní prostředí jsou dány sociálními faktory, na základě ekonomických, politických a kulturních okolností společnosti. Černá skříňka kupujícího obsahuje charakteristiku kupujícího a rozhodovací proces, který určuje reakce kupujícího.\n\nModel černé skřínky považuje reakce kupujícího jako důsledek vědomého, racionální rozhodovacího procesu, ve kterém se předpokládá, že kupující rozpoznal problém. Nicméně, ve skutečnosti mnoho rozhodnutí není prováděna ve vědomí problému ze strany spotřebitele.\n\nV tomto procesu spotřebitel porovná značky a výrobky, které jsou v jeho poptávkové množině. Tato množina se týká počtu alternativ, které se vyskytnou u jednoho spotřebitele během procesu řešení problému. Někdy také známá jako uvažování, tato množina má tendenci být v malém poměru k celkovému počtu dostupných možností. Jak může marketingová organizace zvýšit pravděpodobnost, že její značka je součástí poptávkové množiny spotřebitele? Spotřebitelé vyhodnocují alternativy ve světle funkčních a psychologických výhod, které nabízejí. Marketingová organizace potřebuje pochopit, jaké výhody spotřebitelé hledají a které atributy jsou nejdůležitější z hlediska rozhodování. Rovněž je třeba zkontrolovat ostatní značky v poptávkové množině zákazníka pro přípravu vhodného plánu pro svou vlastní značku.\n\nPoté, co byly hodnoceny alternativy, je spotřebitel připraven učinit rozhodnutí o koupi. Někdy nákupní záměr nemá za následek uskutečnění nákupu. Marketingové organizace musejí umožnit spotřebiteli jednat o svém nákupním záměru. Organizace může používat širokou škálu technik k dosažení tohoto cíle. Poskytování úvěru nebo stanovení platebních podmínek může podpořit nákup. Může používat podporu prodeje, jako je například možnost získat prémii nebo vstoupit do soutěže. Ty mohou motivovat k nákupu \"v tuto chvíli\". Odpovídající vnitřní psychologický proces, který je spojen s rozhodnutím o koupi, je integrace. Jakmile je integrace dosažena, organizace mohou mnohem snáze ovlivnit rozhodnutí o koupi.\n\nJe známo 5 fází procesu nákupu spotřebitelů: fáze rozpoznávání problému, což znamená identifikaci něčeho co spotřebitel potřebuje. Hledání informací, což znamená, že bude hledat informace o produktu ze svých znalostí  nebo z vnějších zdrojů. Možnost alternativních variant, což znamená, že existuje lepší nebo levnější produkt, který je k dispozici. Rozhodnutí o koupi produktu a pak konečně skutečný nákup produktu. Toto ukazuje celý proces, přes který spotřebitel největší pravděpodobností projde, vědomě nebo ne, když koupí výrobek.\n\nModel EKB (Engel, Kollat, Blackwell) byl dále rozvíjen Ricejem (1993), který navrhl, že by tam měly být i zpětné vazby. Foxall (2005), dále navrhuje, že je důležité vyhodnocení nákupu, a že to je klíč, který má velký vliv na budoucí nákupní modely (vzory).\n\nSpotřebitelské chování je ovlivněno vnitřními podmínkami, jako je demografie, životní styl, osobnost, motivace, znalosti, postoje, přesvědčení a pocity. Psychologické faktory zahrnují motivace jednotlivců, vnímání, postoje a přesvědčení, zatímco k osobním faktorům patří úroveň příjmů, osobnost, věk, povolání a životní styl.\n\nShoda mezi osobností a způsobem, jakým je přesvědčivá zpráva orámovaná (tj. vyrovnání rámce zprávy s osobnostním profilem příjemce) mohou sehrát důležitou roli při zajišťování úspěchu této zprávy. V nedávném experimentu bylo použito pět inzerátů (každý navržen tak, aby byl zaměřen na jednu z pěti hlavních zvláštnostních oblastí lidské osobnosti) konstruovaných pro jeden produkt. Výsledky prokázaly, že reklamy byly hodnoceny příznivěji, čím více korespondovaly s motivy účastníků. Přizpůsobení přesvědčivé zprávy osobnostním rysů cílového publika může být efektivní způsob, jak zvýšit dopad jednotlivých zpráv.\n\nChování může být také ovlivněno vnějšími vlivy, jako je kultura, subkultura, společenská třída, minulé zkušenosti referenčních skupin, rodiny a situační determinanty. Kultura je nejširší a nejvíce abstraktní ze všech vnějších faktorů, je složena z hodnot, norem a zvyků sdílených členy společnosti. Je důležité zkoumat vliv kultury na chování spotřebitelů pro marketéry rozšiřující své mezinárodní marketingové úsilí. Subkultury mohou být na základě věkového, geografického, náboženského, rasového a etnického rozdílů. Tyto rasové / etnické subkultury jsou důležité pro marketéry, z důvodu jejich růstu, velikosti a kupní sily. Sociální třída se odkazuje na relativně homogenních divizí společnosti, do které lze rozdělit lidi sdílející podobný životní styl a zájmy. Tyto společenské třídy jsou důležité pro marketéry, protože tito spotřebitelé mají podobné nákupní zvyklosti. Referenční skupina je definována jako \"skupina, jejíž předpokládané pohledy nebo hodnoty jsou používány jednotlivcem jako základ pro jeho nebo její úsudek, názory a činy.\" Jako spotřebitelé používáme tři různé typy referenčních skupin, včetně, asociativní, toužebný a disociativní jako vodítko pro určité druhy chování. Marketéři používají tyto skupiny k vytvoření reklamy. A konečně, situační determinanty nebo nákup a používání rozhodnutí. Tři typy z nich mohou mít vliv ve: specificky užívaných situacích, v nákupních situacích a nastavení komunikace.\n"}
{"id": "1184945", "url": "https://cs.wikipedia.org/wiki?curid=1184945", "title": "István Alapi", "text": "István Alapi\n\nIstván Alapi (* 2. srpna 1962, Salgótarján) je maďarský rockový kytarista, nejdéle hrající ve populární skupině Edda Művek.\n\nNarodil se v Salgótarjánu v severní části Maďarska, poté studoval i v Miskolci. Na kytaru hraje od svých deseti let, ale původně neplánoval se hudbou živit. V roce 1987.\n\nNejprve hrál při škole v klasických klukovských kapelách, prvního většího úspěchu dosáhl roku 1983, kdy vyhrál místní soutěž kytaristů. O dva roky později už hrál ve skupině, nazvané Moho Sapiens.\n\nKoncem roku 1987 se setkal s Attilou Patakym z nově obnovené skupiny Edda Művek a vzhledem k tomu že kapela momentálně neměla stálého kytaristu, následujícího roku ho Pataky přijal už na trvalý post sólového kytaristy. \n\nPo necelých čtyřech letech v Eddě se rozhodl zkusit štěstí za oceánem a roku 1991 odešel do Kanady, kde založil skupinu XL Sisters.\n\nNa jeho místo nastoupil mladý talentovaný kytarista Péter Kun, který ale již o dva roky později umírá při nehodě na motocyklu poblíž Balatonu. Pataky ho poté zkontaktoval a přemluvil k návratu; na podzim 1993 se Alapi vrací do Maďarska a od té doby již hraje s Eddou nepřetržitě.\n\nV roce 1996 vydal mimo Eddu své první sólové album, nazvané \"Belső világ, \"a o čtyři roky později následovalo druhé pod názvem \"István\". Mezi lety 2001–2005 také hrál ve skupině Keresztes Ildikó Band.\n\nRoku 2007 obdržel v rodném Salgótarjánu cenu Pro Arte za přínos hudbě.\n\nKromě rocku se Alapi věnuje i dalším hudebním stylům - jedním z jeho nejoblíbenějších je jazz, což je patrné na jeho třetím sólovém albu niXfactor z roku 2011. Nahrál jej se známými maďarskými muzikanty (např. houslistou Zoltánem Lantosem) a o rok později deska získala prestižní cenu Fonogram za nejlepší jazzové album roku.\n\nSvé zatím poslední album vydal v roce 2013 a je opět spíše jazzového ladění. Podíleli se na něm stejní muzikanti jako na předešlém a i tentokrát album dosáhlo komerčního úspěchu. Mimo sólové dráhy ale Alapi stále hraje a skládá hudbu pro Eddu Művek, kde zůstává hlavním sólovým kytaristou.\n\n\n\n\n"}
{"id": "1184949", "url": "https://cs.wikipedia.org/wiki?curid=1184949", "title": "Konkurenční strategie", "text": "Konkurenční strategie\n\nKonkurenční strategii můžeme chápat jako přístupy a sledy činností, které mají za cíl zabezpečit vyšší pravděpodobnost úspěchu v dosahování vytyčených jednotlivých cílů v marketingovém prostředí v dané situaci a okamžiku. V samotném konkurenčním střetu je možné se setkat s několika nejrůznějšími typy a způsoby strategického jednání, a to od klasických, ofenzivních nebo i „guerilových“ tedy záškodnických až válčivých.\n\nTa může být blíže specifikována jako udržitelná v případě diferenciace produktů a služeb nebo díky udržování dlouhodobě nízkých nákladů, zejména těch klíčových, které formují hlavní část nákladové položky na produkt či složku.\nTrend poslední doby je podnikatelská koncepce zahrnující koncept společenské odpovědnosti. Společnost naplňující očekávání, přání a potřeby spotřebitele, která zároveň spojuje společensky odpovědné aktivity s předmětem podnikání a dokáže je přeměnit, může snadno získat konkurenční výhodu. Vyváří totiž sdílené hodnoty naplňujíc firemní ekonomické zájmy tak sociální a environmentální požadavky společnosti.\nDále zahrnutí etického přístupu do strategického plánu společnosti vytváří pozitivní hodnocení společnosti na veřejnosti. S tím úzce souvisí i přesvědčení, že úspěšnost jednání podniku není ukotvena v míře ziskovosti, nýbrž ve volbě správných prostředků vedoucích k ziskovosti a posílení celkové výkonnosti a kvality práce zaměstnanců.\n\n\nSnaha o dosažení vedoucího postavení, ne-li ovládnutí trhu či nového oboru s nejvyšším možným rizikem. Vyžaduje vysoké zdroje, pečlivou analýzu a koncentrované úsilí nejen pro vytyčený cíl, ale i pro jeho udržení ve vedoucím postavení. Pokud se při dosažení vedoucího postavení společnost nepostará o rychlý nástup inovačních opatření na daném produktu či službě, vzniká zde velký prostor pro konkurenci.\n\nZahrnuje dvě strategické formy a to „tvůrčí imitace“ a „podnikatelského juda“. \n\nTvůrčí imitátoři kreativně inovují existující výrobky či služby, dodávají jim chybějící doplňkové vlastnosti dle požadavku trhu - zákazníků s cílem o dosažení vedoucího postavení. Je však mnohem méně riskantní než v případě strategie „být nejprvnější a nejmaximálnější“. Produkt nebo služba je již na trhu zaveden a akceptován a po inovaci je většinou i vyšší poptávka než po původním zpracování, nejsou zde tedy náklady na zavedení produktu na trh spojené s vysokými náklad na reklamu a komunikaci nového produktu či služby. Nejvíce efektivní způsob využití této strategie je v technologicky progresivních oblastech, které bývají orientované hlavně na produkt a samotnou technologii a nejméně orientované na trh, zákazníka a správné vyjádření její hodnoty a užitečnosti. Tvůrčí imitátor zkrátka těží z úspěchu druhých. \n\nCílem podnikatelského juda je získání předností, které zavedené přední společnosti nebrání, nebo do jehož obrany nevkládají potřebné úsilí. Zavedné společnosti vyvinou výrobek či službu s konkrétním zaměřením pro tržní segment takřka na míru. V době kdy je výrobek zaveden a sklízí úspěch, nově příchozí společnosti s inovovaným produktem na trhu získají vedoucí postavení a ovládnou trh. Tento typ strategie vyžaduje opravdové inovační úsilí, které odliší produkt od existujících výrobků a služeb na trhu, nestačí pouhé snížení ceny. Díky tomu může doslova udeřit „tam kde nejsou“ a útočí právě na slabou stránku nebo mezeru konkurenta. V rámci podnikatelského juda můžeme vyjmenovat hned několik zlozvyků, které nově příchozím společnostem umožňuje použít tuto strategii a dostat se do vedoucího postavení v oboru díky předstihu před konkurenty v odvětví. \n\n„Not invented here“ neboli v překladu „nevynalezeno u nás“, tedy jistá forma arogantního chování podniku či trhu, v domnění, že žádná novinka nemůže mít svou hodnotu, pokud na ni nepřišel on sám a tak produkt získá punc despektu.\n\nSpolečnosti vstupují na trh s myšlenkou ovládnutí trhu, ale pouze a jen jeho nejziskovější části\n\nJakost ne vždy představuje onu přidanou hodnotu produktu či služby, kterou do něj vloží výrobce. Jakost jako hodnota a užitek, který koupí zákazník získá a je ochoten za to zaplatit.\n\npředstava o vyšším zisku díky prémiovým cenám vždy otevírá dveře podnikatelskému judu, představuje totiž pozvánku pro konkurenci pro vstup na daný trh \n\nTento zlozvyk je typický pro zavedené podniky, které si vidině zisku navyknou na výrobu unifikovaného výrobku či služby a neoptimalizují je pro různé typy zákazníků \n\nÚsilí získat monopol v jisté malé oblasti, podnik naplní kapacitu trhu nepostradatelným produktem, vytvořením „unikátní odbornosti“. Přináší na trh nový trend, produkt, službu nebo opravdovou inovaci, základem „specializovaného trhu“ je specifická znalost tržního prostředí.\n\nSnaha formovat zákazníka – vytvářením „užitných hodnot pro zákazníka“, spotřebitelsky optimalizovanou „strategií cenové politiky“, inovační „strategií respektování reality zákazníka“ nebo „strategií poskytování skutečné hodnoty zákazníkovi“ nabídkou očekávané hodnoty nikoli pouhého produktu či služby výrobce\nVyjmenované strategie se vzájemně nijak nevylučují, každá se hodí pro inovace specifického druhu, vyžaduje specifické chování podnikatele, nese různé míry rizika, zároveň je pro ostatní může být nevhodná. \n"}
{"id": "1184954", "url": "https://cs.wikipedia.org/wiki?curid=1184954", "title": "Progreso (Yucatán)", "text": "Progreso (Yucatán)\n\nProgreso (španělsky pokrok) je přístavní město v mexickém státě Yucatán, ležící u pobřeží Mexického zálivu nedaleko Méridy, hlavního města státu (které je zároveň největším městem na Yucatánu). Při sčítání lidu v roce 2010 mělo město přes 37 000 stálých obyvatel. Dalšími většími městy v okolí jsou Chicxulub, Campestre Flamboyanes a Chelem.\n\nProgreso je v současnosti známé pro svůj rybářský průmysl, turistiku i námořní obchod. Nejdelší přístavní molo zde vybíhá celých 6,5 kilometru do vod Mexického zálivu. Stejně jako nedaleký Chicxulub se i Progreso nachází téměř přesně v geometrickém středu obřího dopadového kráteru, který souvisí s vyhynutím dinosaurů před 66 miliony let.\n\n"}
{"id": "1184986", "url": "https://cs.wikipedia.org/wiki?curid=1184986", "title": "Klokan irma", "text": "Klokan irma\n\nKlokan irma (\"Macropus irma\") je druh klokana žijící na jihozápadním pobřeží Austrálie. Na rozdíl od jiných druhů klokanů, tento není dle IUCN chráněný, avšak lišky (\"Vulpes vulpes\") představují pro jejich populace značné nebezpečí.\n\nKlokani irma jsou šedě zbarvení s výraznými bílými pruhy srsti na obličeji a předních a zadních končetinách. Tito klokani jsou převážně denní živočichové a živí se hlavně travinami.\nDruh klokan irma poprvé klasifikoval Claude Jourdan v roce 1837 pod latinským názvem \"Macropus irma\". Jako možná synonyma uvedli i názvy \"Halmaturus Irma\" a Jay Gould později, roku 1852, doplnil i synonymum \"Macropus manicatus\". Veškeří klokanovití spadají do řádu dvojitozubci (Diprotodontia), jsou tedy diprodontní; to znamená, že jim na spodní čelisti převládá jeden pár řezáků, v ojedinělých případech může být přítomen i druhý pár. V horní čelisti mají klokani irma tři páry řezáků. Dvojitozubci jsou navíc syndaktilní, to znamená, že mají druhý a třetí prst na předních končetinách srostlý. Rod \"Macropus\", kam klokan irma patří, je nejpočetnějším rodem klokanů.\n\nPřestože jsou klokani irma malého vzrůstu, zbarvením se podobají větším druhům klokanů ze západní Austrálie. Tělo, počítaje od čenichu, mají klokani irma dlouhé asi 1,2 m. Samotný ocas má mezi 54 až 97 cm, v poměru k tělu je tedy poměrně velký. Dospělí jedinci váží mezi 7 až 9 kg. Velikostně jsou samci a samice téměř stejní, u tohoto druhu tedy není patrný pohlavní dimorfismus. Jejich zbarvení zahrnuje dvě oblasti; obličej a zbytek těla. Tělo je bledě až tmavě šedé a na obličeji se nachází výrazný bílý pruh. Uši jsou černobílé, prsty na předních a dolních končetinách černé.\n\nKlokani irma jsou býložravci a živí se především listy nebo se pasou na trávě. Na rozdíl od jiných druhů klokanů, klokani irma jsou denní zvířata a aktivní jsou převážně během svítání a soumraku. Odpoledne, kdy panuje největší horko, se většinou po dvojicích nebo jednotlivě skrývají v křovinách nebo houštinách. Přestože jídelníček klokanů irma nebyl nikdy příliš zkoumán, obecně se uvádí, že se živí na kosmatcovnících jedlých (\"Carpobrotus edulis\"), troskutech prstnatých (\"Cynodon dactylon\") a rostlinách druhu \"Nuytsia floribunda\". Strava klokanů je z 3 až 17 % tvořena travinami a ostřicemi, 1 až 7 % tvoří různé kvetoucí rostliny a listy nízkých keřů tvoří ve stravě klokanů 79 až 88 %. Podobně jako jiné druhy klokanů, i tento dokáže přežít bez vody poměrně dlouhou dobu.\n\nMláďata klokanů irma se běžně rodí v průběhu dubna až května. Obvykle samice porodí pouze jedno mládě, výjimečně dvě. Klokani jsou obecně známí tím, že samice mají na břiše vak, do kterého nevyvinuté embryo vleze a přisaje se na jeden ze čtyř struků. Březost trvá tři až pět týdnů a mládě se ve vaku vyvíjí po dobu až sedmi měsíců, tedy do října nebo listopadu. Když se již mládě celé do vaku nevejde, strká do něho pouze hlavu a saje mléko.\n\nKlokani irma žijí na jihozápadním pobřeží Austrálie, směrem od Kalbarri až po Cape Arid. Větší populace žijí zejména v blízkosti řeky Swan. Vyhledávají suchá a otevřená stanoviště, jen ve výjimečných případech se uchylují do lesů nebo vlhkých biotopů.\n\nV době počátků osidlování Austrálie Evropany byli klokani irma běžní. Poté, co se Evropané usadili i v západní Austrálii, začal se rozvíjet obchod s kožešinou klokanů a to neušetřilo ani klokany irma. Drasticky začala populace klokanů irma klesat od roku 1970, pravděpodobně kvůli přemnoženým liškám. Ty lovily především mláďata malých druhů klokanů. Podle průzkumů provedených v roce 1970 žilo v přírodní rezervaci Jarrah Forest pouze 10 klokanů irma na 100 km². Další průzkum, provedený v roce 1990, hlásil snížení jejich populace do té míry, že na území o rozloze 100 km² byl nalezen jen jediný klokan irma. V tom samém roce schválilo ministerstvo životního prostředí kontroly populací lišek a v případě přemnožení bylo povoleno pokládat návnady, tedy maso nebo vejce napuštěná toxinem; fluoroctanem sodným, lidově známým také pod číslem 1080. Tato metoda se osvědčila a populace klokanů irma se zvýšila. Od roku 2014 Mezinárodní svaz ochrany přírody (IUCN) odhaduje, že žije okolo 10 000–50 000 dospělých jedinců a podle této organizace je již populace stabilní, respektive málo dotčená.\n\n"}
{"id": "1184991", "url": "https://cs.wikipedia.org/wiki?curid=1184991", "title": "Mateo Musacchio", "text": "Mateo Musacchio\n\nMateo Pablo Musacchio zkráceně Mateo Musacchio (* 26. srpna 1990, Rosario, Argentina) je argentinský fotbalový obránce a reprezentant s albánskými a italskými kořeny, v současnosti působí v klubu AC Milán.\n\nMusacchio nastupoval za argentinské mládežnické reprezentace U17 a U20.\n\nV A-mužstvu Argentiny debutoval 1. 6. 2011 v přátelském utkání v Abuji proti domácí reprezentaci Nigérie (porážka 1:4).\n\n\n\n\n"}
{"id": "1184994", "url": "https://cs.wikipedia.org/wiki?curid=1184994", "title": "Isabel Abedi", "text": "Isabel Abedi\n\nIsabel Abedi (* 3. března 1967, Mnichov, Německo) je německá autorka knih pro děti.\n\nIsabel Abedi se narodila 3. března 1967 v Mnichově, kde také nyní se svou rodinou, manželem a dvěma dcerami, žije. Své dětství a dospívání prožila v Düsseldorfu. Po ukončení střední školy se rozhodla absolvovat stáž filmové produkce v Los Angeles. Po svém návratu se uchýlila do Hamburku, kde třináct let pracovala jako reklamní textařka. Po večerech psala dětské a obrázkové příběhy a snila o tom, že jednoho dne z toho bude moci žít. A tento sen se jí splnil, vydala několik úspěšných knih pro děti, z nichž podstatná část získala ocenění a byla přeložena do mnoha jazyků.\n\nJejí bestseller Whisper – Šepot byl v roce 2006 nominován na Cenu za literaturu pro mládež – \"Jungendliteraturpreis\".\n\nV češtině vydalo roku 2009 nakladatelství Víkend (Šepot, ISBN 978-80-7222-639-9), z německého originálu přeložil Lukáš Novotný.\n"}
{"id": "1184995", "url": "https://cs.wikipedia.org/wiki?curid=1184995", "title": "Kostel svaté Kateřiny (Kněžice)", "text": "Kostel svaté Kateřiny (Kněžice)\n\nKostel svaté Kateřiny je římskokatolický farní kostel zasvěcený svaté Kateřině v Kněžicích v okrese Louny. Nachází se na nízkém návrší na jižním okraji vesnice. Kostel je obehnaný hřbitovní zdí, do které je zapojena hranolová památkově chráněná věž zvonice s dřevěným patrem. Od 27. října 2018 je památkově chráněný i vlastní kostel.\n\nFarní kostel v Kněžicích je zmiňován již ve čtrnáctém století, ale dochovanou podobu získal zejména během úprav ve století devatenáctém. Na jednolodní kostel na východě navazuje pětiboce zakončený presbytář, ke kterému na severní straně přiléhá sakristie. Fasády nejsou zdobené, pouze západní průčelí je zvýrazněné barokním vykrajovaným štítem s nikou, ve které stojí socha svatého Jana Nepomuckého. Interiér je plochostropý a stěny jsou zdobené lizénovými rámci. Presbytář je od lodi oddělen půlkruhovým triumfálním obloukem. Většina zařízení pochází z konce osmnáctého století. Kromě hlavního oltáře k němu patří boční tabulový oltář zasvěcený svatému Janu Nepomuckému, varhany s rokokovými postranicemi, kamenná renesanční křtitelnice z roku 1585 s dřevěným víkem a kamenný figurální náhrobník z počátku sedmnáctého století.\n\nKostel v současnosti spravuje spolek Pro kostely.\n\n"}
{"id": "1184997", "url": "https://cs.wikipedia.org/wiki?curid=1184997", "title": "István Slamovits", "text": "István Slamovits\n\nIstván Slamovits (* 12. července 1953, Miskolc) je maďarský kytarista, zpěvák, skladatel a textař.\n\nSlamovits se narodil v Miskolci a již od útlého věku se projevoval jako hudebně nadané dítě. Na základní a poté i střední škole našel největší sympatie v právě se rozvíjejícím hard rocku a metalu a začal hrát na kytaru. Postupně se v hraní zdokonaloval a po několika angažmá v místních kapelách jej v roce 1977 přijal Attila Pataky do skupiny Edda. Později si název změnili na Edda Művek a první studiové album I. vydali roku 1981. Dvojice Pataky-Slamovits napsala v průběhu následujících několika let většinu největších hitů skupiny, které najdeme na prvních třech albech (I.-III.). V roce 1983 se však mezi oběma hudebníky vystupňovaly neshody v dalším směřování tvorby a rozhodli se skupinu rozpustit. Pataky se poté vydal na sólovou dráhu a Slamovits se stáhl zcela do ústraní. Po dvouleté odmlce ale nahrál a vydal své vlastní studiové album, nazvané Slamó. V roce 1987 spolu s Gáborem Szataim založil novou skupinu No. Skupina byla populární i v zahraničí, krátce nato však ale začal jejich věhlas upadat. Mezitím se Slamovits po letech částečně usmířil s Patakym, nabídku vrátit se do Eddy ale odmítl. Přesto vystoupil na několika výročních koncertech skupiny a roku 1988 vyšlo společné album Pataky–Slamovits, obsahující dříve nevydaný i nově nahraný materiál. Skupina No se v polovině 90. let rozpadla a Slamovits se živil jako textař a skladatel pro další umělce. V roce 1998 odešel do Izraele, odkud se roku 2005 vrátil aby obnovil uskupení No. Comeback však neměl dlouhého trvání: v roce 2007 se skupina znovu rozpadla a Slamovits podruhé odjel do Izraele. Definitivně se vrátil až v roce 2009, kdy zároveň založil svou novou skupinu Slamo. Ani tento pokus ale nebyl úspěšný a po dvou letech ukončil činnost. Poté se krátce objevil ve skupině Storm a nakonec vznikla nová kapela, nazvaná Slamo Revans. Přestože zatím nevydala žádné album, hraje v ní Slamovits i nadále.\n\n\n"}
{"id": "1184998", "url": "https://cs.wikipedia.org/wiki?curid=1184998", "title": "293 (číslo)", "text": "293 (číslo)\n\nDvě stě devadesát tři je přirozené číslo, které následuje po čísle dvě stě devadesát dva a předchází číslu dvě stě devadesát čtyři. Římskými číslicemi se zapisuje CCXCIII.\n\n\nSilnice II/293 je česká silnice II. třídy vedoucí na trase Horka u Staré Paky – Studenec – Jilemnice – II/286\n\n\n"}
{"id": "1185009", "url": "https://cs.wikipedia.org/wiki?curid=1185009", "title": "Cecelia Ahernová", "text": "Cecelia Ahernová\n\nCecelia Ahernová (* 30. září 1981, Dublin) je irská spisovatelka, autorka úspěšných knih, povídek a scénářů.\n\nNarodila se v roce 1981 do rodiny bývalého irského premiéra a žije v irském Dublinu. Vystudovala obor žurnalistika a mediální komunikace. V posledních letech se začíná prosazovat také jako televizní producentka.\n\nSvůj první román - \"PS: Miluji tě\" vydala v jednadvaceti letech, psát ho začala už ve svých čtrnácti letech. Román se okamžitě po uveřejnění stal mezinárodním bestsellerem a získal mnoho ocenění. Podle tohoto románu byl natočen i stejnojmenný film – režie Richard LaGravenese, 2007.\nObrovský mezinárodní úspěch zaznamenala i její druhá kniha – \"Kde končí duha\" - a také její další romány, například \"Kdybys mě teď viděla\", \"Cesta ze ztracena\", \"Díky za vzpomínky\", \"Dárek\", \"Vzpomínky na zítřek\", \"Dívka za zrcadlem\" a \"Až se život zeptá\".\n"}
{"id": "1185018", "url": "https://cs.wikipedia.org/wiki?curid=1185018", "title": "The Metal Opera Part II", "text": "The Metal Opera Part II\n\nThe Metal Opera Part II je druhé studiové album rockové opery Avantasia. Album vyšlo 29. října 2002. Příběh navazuje na první album The Metal Opera.\n\n\nGabriel, po tom, co stráví v Avantasii a jejím hlavním městě Sesidhbaně nějaký čas, si uvědomí, jak důležité vlastně bylo jeho poslání a o co všechno doopravdy šlo. [\"The Seven Angels]\" O Avantasii se chce proto dozvědět víc. [\"No Return\"] Elf Elderane ho posílá ke Stromu Poznání a varuje ho, že mu strom může poskytnout odpovědi, které mu pomohou, a nebo ještě více zmatou. [\"The Looking Glass\"] Někdy se totiž musíte ponořit do bouřlivé vody, abyste se vynořili očištění. [\"In Quest For\"] U Stromu Poznání se Gabriela zmocňuje vize, ve které vidí bratra Jakoba v moři plamenů trpět. [\"The Final Sacrafice\"] Gabriel se rozhodne zachránit Jakobovu duši, i přesto, jak moc touží zachránit svou sestru Annu. [\"Anywhere\"]\n\nMezitím světem Avantasie bloudí tři kněží, hledají zloděje pečeti a zároveň se ptají boha, zdali je toto boží trest za jejich selhání. Nevidí totiž nic špatného na tom, aby někteří lidé věděli více než ostatní. [\"Neverland\"]\n\nZpátky v Sesidhbaně Elderan Gabrielovi vypráví o Kalichu, který se nachází v katakombách pod městem Řím. V kalichu jsou uvězněny mučené duše a je střežen bestií. Gabriel se ale nedá odradit a spolu s trpaslíkem Regrinem se vydává zpět do materiálního světa. Najdou kalich a obrátí ho dnem nahoru, tak, aby mohly trápené duše uniknout. Jejich počínání ale probudí bestii, která na ně zaútočí. Útok si vyžádá trpaslíkův život, Gabriel stačí příšeře uniknout. [\"Chalice Of Agony\"]\n\nJeště téhož večera se Gabriel vrátí zpátky do normálního světa za Vandroiyem, který už na něho čekal. Vandroiy své slovo dodrží a v noci vnikne do vězení, aby osvobodil Annu. V žaláři potkává \"očištěného\" Bratra Jakoba, který se pokouší o to samé – osvobodit zajatce. Oba jsou odhaleni. Falk von Kronberg je upozorněn o vniknutí do vězení a aby mohl oba zatknout, strhne se boj ve kterém Vandroiye skoro zabije von Kronberg, kterého následně Jakob umlátí k smrti. [\"Memory\"]\n\nAnně se podaří uniknout, a ta se spolu s Gabrielem vydá na cestu do neznáma. [\"Into The Uknown\"]\n\n\n\n\n"}
{"id": "1185039", "url": "https://cs.wikipedia.org/wiki?curid=1185039", "title": "Johann Plaß starší", "text": "Johann Plaß starší\n\nJosef Mitterndorfer (1793 – 1863) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Joseph Mitterndorfer, majitel hospodářství v Thaa bei Ansfelden.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Ebelsberg. Tehdy se uváděl coby majitel hospodářství. Náležel ke sněmovní levici.\n"}
{"id": "1185055", "url": "https://cs.wikipedia.org/wiki?curid=1185055", "title": "Třída Mackerel", "text": "Třída Mackerel\n\nTřída Mackerel (jinak též třída T-1) byla třída ponorek námořnictva Spojených států amerických z doby studené války. Ponorky sloužily k testování nových technologií a jako cvičné cíle při výcviku protiponorkového boje. Písmeno „T“ v jejich názvu proto znamenalo „Target“ (cíl). Třída byla ve službě v letech 1953–1973. Jedna ponorka se zachovala jako muzejní loď.\n\nObě ponorky postavila v letech 1952–1953 loděnice Electric Boat Company (součást koncernu General Dynamics) v Grotonu ve státě Connecticut.\n\nJednotky třídy \"Mackerel\":\nPonorky byly vyzbrojeny jedním 533mm torpédometem. Pohonný systém tvořily dva diesely a dva elektromotory, pohánějící jeden lodní šroub. Nejvyšší rychlost byla 10 uzlů na hladině a 10,5 uzlu pod hladinou.\n"}
{"id": "1185056", "url": "https://cs.wikipedia.org/wiki?curid=1185056", "title": "Sally Hawkins", "text": "Sally Hawkins\n\nSally Cecilia Hawkins (přechýleně Hawkinsová; * 27. dubna 1976, Dulwich, Londýn, Spojené království) je britská divadelní, filmová a rozhlasová herečka. Poprvé si zahrála ve filmu režiséra Mika Leigha \"All or Nothing\" v roce 2002. Ve spolupráci s Leighem pokračovala, v roce 2004 si zahrála vedlejší roli ve filmu Vera Drake a v roce 2008 si zahrála hlavní roli ve filmu \"Happy-Go-Lucky\". Za roli v Happy-Go-Lucky získala ceny Zlatý glóbus a Stříbrného medvěda na Berlínském mezinárodním filmovém festivalu.\n\nDále si zahrála ve filmech Made in Dagenham (2010) a \"Paddington\" (2014). Zahrála si ve dvou filmech Woodyho Allena Cassandra's Dream (2007) a \"Jasmíniny slzy\" (2013), za výkon ve filmu získala nominaci na Oscara a Filmovou cenu Britské akademie. V roce 2017 si zopakovala roli Mary Brown ve filmu \"Paddington 2\" a zahrála si roli Elisy Esposito ve fantazijním filmu \"Tvář vody\". Za roli získala nominaci na Oscara a Filmovou cenu Britské akademie.\n\nSvojí kariéru zahájila jako divadelní herečka. Objevila se v projektech jako je \"Romeo a Julie\", \"Mnoho povyku pro nic\" a \"Sen noci svatojánské\". V roce 2010 se objevila v broadwayské hře \"Živnost paní Warrenové\". V divadle Royal Court si v roce 2012 zahrála ve hře \"Constellations\".\n\nNarodila se v rodině autorů a ilustrátorů dětských knih Jacqui a Colina Hawkinsových, kteří pocházejí z irských katolických rodin. Po kariéře herečky poprvé zatoužila ve třech letech po návštěvě cirkusu. Navštěvovala Dívčí školu Jamese Allena (James Allen's Girls' School) a v roce 1998 absolvovala herectví na Royal Academy of Dramatic Art.\n\n"}
{"id": "1185057", "url": "https://cs.wikipedia.org/wiki?curid=1185057", "title": "The Metal Opera", "text": "The Metal Opera\n\nThe Metal Opera je debutové album rockové opery Avantasia. Album vyšlo 10. července 2001. Příběh pokračuje v albu The Metal Opera Part II. Skladby spolu vytváří příběh (jako je to v opeře ,vážné hudby\").\n\n\nHlavní postavou je mladý \"Gabriel Laymann\", který je novicem v Dominikánském klášteře v Mohuči v Německu. Píše se rok 1602 a Gabriel se spolu se svým řádem podílí na tehdy všudypřítomném honu na čarodějnice. Gabriel se dostává do rozporu s vlastním svědomím, když se střetává se svou nevlastní sestrou \"Annou Held\", která je označená jako čarodějnice a čeká na svůj proces. Gabriel začíná pochybovat a tak se tajně vkrade do knihovny, kde se dostává k zakázané knize. Když jeho mentor bratr Jakob zjistí, že z knihy četl, uvrhne ho do žaláře.\n\nV žaláři Gabriel potkává starého Druida jménem \"Lugaid Vandroiy\". Druid Gabrielovi vypráví o jiné dimenzi, o světě fantazie nazvaného Avantasia. Tento svět je v nebezpečí. Druid učiní mladému Gabrielovi nabídku na záchranu jeho sestry pod podmínkou, že on pomůže zachránit \"Avantasii\". Oběma se podaří z vězení utéct a Vandroiy zavede Gabriela ke kamennému kruhu, kde je ukrytá brána mezi dimenzemi. Vandroiy bránu otevře a posílá Gabriela do Avantasie.\n\nMezitím se mohučský biskup \"Johann Adam von Bicken\" spolu s bratrem Jakobem a vogtem (staroněmecký výraz latinsky: \"advocatus\", česky: královský rychtář, také právní zástupce) \"Falkem von Kronberg\" vydávají do Říma za Papežem \"Klementem VIII.\" Na cestu se vydali spolu s knihou z které četl i Gabriel. Podle starých dokumentů se jedná o knihu, která je poslední, sedmou částí pečetě, která dopomůže svému majiteli k dokonalé moudrosti za předpokladu, že bude přinesená k věži, která se nachází v samotném centru Avantasie.\n\nPo příchodu do Avantasie potkává Gabriel elfa jménem \"Elderane\" a trpaslíka \"Regrina\". Ti mu vyprávějí o boji proti mocnostem zla, papežově plánu a důsledcích tohoto plánu. Pokud by došlo k použití pečetě, znamenalo by to konec spojení mezi oběma dimenzemi s katastrofálními následky pro oba světy. Gabriel se musí pokusit zabránit použití pečetě. K věži přijde právě včas. Zatímco papež rozmlouvá s Vnitřním Hlasem, podaří se Gabrielovi pečeť odcizit. Využívá všeobecný chaos a knihu se mu podaří přinést do města elfů.\n\n\n\n"}
{"id": "1185058", "url": "https://cs.wikipedia.org/wiki?curid=1185058", "title": "Grand Prix Austrálie 2016", "text": "Grand Prix Austrálie 2016\n\nGrand Prix Austrálie 2016 (oficiálně 2016 Rolex Australian Grand Prix) se jela na okruhu Albert Park Circuit v Melbourne v Austrálii dne 20. března 2016. Závod byl prvním v pořadí v sezóně 2016 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1185060", "url": "https://cs.wikipedia.org/wiki?curid=1185060", "title": "M7 Group S.A.", "text": "M7 Group S.A.\n\nM7 Group S. A. je přední mediální lucemburská společnost, která provozuje několik satelitních plattforem: Austriasat v Rakousku a Maďarsku, TéléSAT Numérique a TV Vlaanderen v Belgii, CS Link a Skylink v České republice a na Slovensku, KabelKiosk v Německu a Canal Digitaal v Nizozemí.\n\n30. července 2014 její dceřiná společnost M7A Group S.A. také známá jako M7 Deutschland koupila německé kabelové a IPTV sítě společnosti Kabelkiosk z Eutelsatu.\n\n"}
{"id": "1185063", "url": "https://cs.wikipedia.org/wiki?curid=1185063", "title": "Leopold Sonntag", "text": "Leopold Sonntag\n\nLeopold Sonntag (1807 – 1887) byl rakouský politik německé národnosti z Horních Rakous, během revolučního roku 1848 poslanec Říšského sněmu.\n\nRoku 1849 se uvádí jako Leopold Sontag, statkář v Lindachu.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Gmunden. Tehdy se uváděl coby statkář. Náležel ke sněmovní levici.\n\nV letech 1850–1857 zastával úřad starosty obce Lindach. Podle některých zdrojů zasedal v letech 1870–1871 i coby katolicko-konzervativní poslanec Říšské rady a Hornorakouského zemského sněmu. V rejstříku poslanců Říšské rady je ovšem v tomto období uveden pouze jistý Ignaz Sonntag, hospodář v Stöttenu (obec Laakirchen). Dobové zdroje výslovně uvádějí, že jde o dvě různé osoby. Leopold Sonntag, bývalý poslanec z roku 1848 ovšem skutečně byl roku 1871 zvolen do Hornorakouského zemského sněmu. Uvádí se jako celoživotní liberálně orientovaný politik, toho času šedesátník.\n\nV Laakirchenu je po něm pojmenována ulice Leopold-Sonntag-Straße (poslanec Říšského sněmu a spolupracovník Hanse Kudlicha na osvobození rolníků).\n"}
{"id": "1185069", "url": "https://cs.wikipedia.org/wiki?curid=1185069", "title": "The Flying Opera", "text": "The Flying Opera\n\nThe Flying Opera je box set vydaný rockovou operou Avantasia 18. března 2011. Box set obsahuje 2 DVD a 2 CD z turné k albu The Scarecrow (\"2008\"). DVD obsahuje také dokument k turné a různé videoklipy.\n\nZáznam z Wacken Open Air 2008 a Masters of Rock 2008.\n\n\n\n\n\n\n"}
{"id": "1185071", "url": "https://cs.wikipedia.org/wiki?curid=1185071", "title": "Dobrovolná daň", "text": "Dobrovolná daň\n\nDobrovolná daň je dobrovolný příspěvek jednotlivce či společnosti na chod státu. Díky dobrovolné dani mají lidé na výběr, zda a kolik chtějí státu zaplatit, místo toho aby k tomu byli státem donuceni. Mezi zastánce dobrovolné daně patří především někteří libertariáni a objektivisté. Mezi dobrovolné daně se dá považovat i forma státní loterie, která byla uvedena v praxi například v USA.\n\nSystém dobrovolné daně se snaží v současné době prosazovat představitelé Svobodné republiky Liberland.\n\nZde jsou některé známé koncepty dobrovolných daní:\n\n\nZastánci dobrovolné daně prosazují tyto argumenty:\n\n\nOdpůrci dobrovolné daně prosazují tyto argumenty:\n\n\n\n"}
{"id": "1185072", "url": "https://cs.wikipedia.org/wiki?curid=1185072", "title": "Sonntag", "text": "Sonntag\n\nPříjmení Sonntag (německy \"neděle\") nosí více osob:\n\n\n\n"}
{"id": "1185074", "url": "https://cs.wikipedia.org/wiki?curid=1185074", "title": "Roger II. Trencavel", "text": "Roger II. Trencavel\n\nRoger II. Trencavel ( \"Roger II Trencavel\", \"Rogièr II Trencavèl\"; † březen 1194) byl vikomt z Béziers, Carcassonne a Albi, vazal aragonské koruny a příznivec katarského hnutí.\n\nNarodil se jako starší syn Raimonda Trencavela, nesmiřitelného nepřítele hrabat z Toulouse. Po otcově smrti bylo dohodnuto dvojité sňatkové spojení mezi oběma rody, jež mělo upevnit konečný smír, roku 1171 se tedy oženil s Adélou, dcerou toulouského hraběte Raimonda V. Když roku 1194 Roger Trencavel umíral, svěřil výchovu nezletilého syna místo manželce Adéle svému katarskému vazalovi Bertrandovi ze Saissacu.\n\n\n"}
{"id": "1185075", "url": "https://cs.wikipedia.org/wiki?curid=1185075", "title": "Chačapuri", "text": "Chačapuri\n\nChačapuri () je sýr, zapečený v těstě či bílém chlebu, který se konzumuje jako svačina. Je to specialita gruzínské kuchyně. V rámci regionů existují různé varianty, které se připravují z různých místních surovin, jako například \"Ačaruli Chačapuri\" z Adžárie se sýrem sulguni a vajíčky ve formě volského oka. Další regionální varianty mají jmenné přívlastky vztahující se k danému regionu jako např. \"Megruli Chačapuri\" z Mingrelie nebo \"Svanuri Chačapuri\" ze Svanetie apod.\n\nSamotný chléb se připravuje z kynutého těsta. Po vykynutí se těsto rozválí a naplní sýrem, vajíčky, zakysanou smetanou, česnekem a podle různých variant i dalšími surovinami. Naplněné těsto se následně upeče v zakrytém rozpáleném pekáči a pak potře máslem.\n\nVe vesnickém prostředí Gruzie se chačapuri podává už od snídaně. Ve městech je nabízeno ve stáncích, malých obchůdcích, bistrech a restauracích jako fast food.\n"}
{"id": "1185077", "url": "https://cs.wikipedia.org/wiki?curid=1185077", "title": "Lobio", "text": "Lobio\n\nLobio () je tradiční pokrm gruzínské kuchyně, který se servíruje jako příloha nebo postní jídlo. Existuje mnoho variací a receptů.\n\nPři tradiční přípravě se nejprve červené fazole namočí do vody. Pak se vaří v osolené vodě, která se nejméně dvakrát slije. Poté co fazole změknou, mírně se rozmělní a promísí se s orestovanou cibulí, koriandrem, petrželkou, červenou paprikou, pálivou papričkou, solí, pepřem a česnekem. Nakonec se přidají podrcené vlašské ořechy. Dodatečně se může přidat typický gruzínský sýr sulguni, pórek nebo sladkokyselá, mírně pálivá omáčka z plodů myrobalánu tkemali.\n\nLobio se servíruje v terakotových nádobách s poklicí, v nichž se tento pokrm v dřívějších dobách připravoval přímo v ohni.\n"}
{"id": "1185079", "url": "https://cs.wikipedia.org/wiki?curid=1185079", "title": "Faneron", "text": "Faneron\n\nFaneron (z řeckého φανερός \"phaneros\" \"viditelné, ukazatelné\") je pojem, označující reálný svět filtrovaný skrze naše smysly. Uvedl ho ve všeobecnou známost Charles Sanders Peirce.\n<div>\nCharles Sanders Peirce faneron prezentuje takto: \"Faneronem myslím souhrn všeho co lze jakkoliv zprostředkovat mysli, bez ohledu na to, koresponduje-li to s jakoukoli reálnou věcí. Pokud se zeptáte kdy a komu, odpovím, že tuto otázku nechávám otevřenou, nikdy si totiž nemohu být jist, že to co mám v mysli já, má v mysli i někdo jiný.\" (Adirondack Lectures, 1905; in Collected Papers of Charles Sanders Peirce, vol. 1 [eds. Charles Hartshorne and Paul Weiss; Cambridge, Mass.: Harvard University Press, 1931], paragraph 284)\n"}
{"id": "1185080", "url": "https://cs.wikipedia.org/wiki?curid=1185080", "title": "Harunobu Suzuki", "text": "Harunobu Suzuki\n\nHarunobu Suzuki (鈴木 春信, asi 1725 — 7. července 1770 Edo), vlastním jménem \"Harunobu Hozumi\" (穂積 春信), byl japonský výtvarník, významný představitel žánru ukijo-e.\n\nO jeho osobním životě se ví jen málo, odhaduje se, že narodil roku 1724 nebo 1725 v Kjótu nebo Edu a pocházel ze samurajského rodu. Jeho učitelem byl Nišikawa Sukenobu, na jeho tvorbu měla vliv také škola Kanó a škola Torii. Byl tvůrcem barevných tisků z dřevěných štočků zvaných nišiki-e; vynález této techniky je mu zřejmě přisuzován neprávem, ale zasloužil se v šedesátých letech 18. století o její rozšíření a maximálně využil jejího potenciálu. Vytvářel populární tištěné kalendáře ve stylu „obrazů prchavého světa“: vybíral si náměty ze všedního života, zobrazoval prostitutky, herce kabuki a zápasníky sumó. Proslul zejména mistrovskými obrazy atraktivních mladých žen (bidžinga), často v jednoznačně erotických pózách (šunga). Je autorem cyklu \"Osm pohledů do pokojů\", v němž ironicky parafrázoval tradiční díla čínské krajinomalby, jejichž náměty přesadil do intimních interiérů.\n\n"}
{"id": "1185081", "url": "https://cs.wikipedia.org/wiki?curid=1185081", "title": "Selekce na pozadí", "text": "Selekce na pozadí\n\nSelekce na pozadí popisuje ztrátu genetické diverzity na neškodlivém loku zapříčiněnou negativní selekcí proti spojitým škodlivým alelám. Je to forma genetického draftu, kde je naléhavost eliminace alely záleží na spojených alelách. Název fenoménu zdůrazňuje fakt, že na přežití genu (alely) hraje jeho \"genetické pozadí\" velkou roli. V některých případech je ale termínem myšleno i pokud je neutrální variace eliminována v důsledku negativní selekci proti blízkým (na loku) alelám.\n"}
{"id": "1185082", "url": "https://cs.wikipedia.org/wiki?curid=1185082", "title": "Marian Dylewski", "text": "Marian Dylewski\n\nMarian Dylewski (\"cca 1811\" – 2. května 1873 Přemyšl) byl rakouský právník a politik polské národnosti z Haliče, během revolučního roku 1848 poslanec Říšského sněmu.\n\nProfesí byl advokátem, ale v závěru života po delší dobu advokacii nevykonával. Žil na svém statku poblíž Drohobyče. Patřily mu statky Rolów a Bojary. Byl tchánem politika Floriana Ziemiałkowského. Ve 30. letech se podílel na polských tajných spolcích a byl účastníkem povstání roku 1846. Roku 1845 byl společně se Ziemiałkowským odsouzen k trestu smrti za velezradu. Ale císař Ferdinand je později omilostnil. Roku 1849 se uvádí jako Dr. iur. Dylewsky ve Lvově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Lvov II. Tehdy se uváděl coby doktor práv. Náležel ke sněmovní pravici. Patřil mezi významné postavy polského parlamentního klubu. V roce 1848 mu bylo 37 let. Je popisován jako poslanec \"vynikajícího ducha\", politicky umírněný.\n\nZastával post okresního maršálka v Drohobyči. V roce 1870 předsedal sjezdu polských politických stran ve Lvově. Zemřel v květnu 1873 v Přemyšli. Podle jiného zdroje zemřel na svém statku poblíž Drohobyče.\n"}
{"id": "1185154", "url": "https://cs.wikipedia.org/wiki?curid=1185154", "title": "Josyp Dynec", "text": "Josyp Dynec\n\nJosyp Dynec, též Josyf Dynec, ukrajinskou cyrilicí Иосиф Динець, polsky Józef Dyniec, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Joseph Dyniec, hospodář v Tartakivě (Tartakow).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sokal. Tehdy se uváděl coby hospodář. Náležel ke sněmovní pravici. Patřil mezi ukrajinské rolnické poslance.\n"}
{"id": "1185214", "url": "https://cs.wikipedia.org/wiki?curid=1185214", "title": "Součinitel drsnosti", "text": "Součinitel drsnosti\n\nSoučinitel drsnosti, v angloamerické literatuře též s přídomkem Manningův (ač Manning převzal součinitel odvozený Ganguilletem a Kutterem), je charakteristikou odporů koryta (nebo i potrubí) proti proudění.\n\nSoučinitel drsnosti se používá pro výpočet Chézyho rychlostního součinitele podle vztahů různých autorů. Jeho výhodou je globální přístup, všechny možné vlivy jsou zahrnuty do jediného parametru. Není konstantní, může se měnit s vodním stavem a ročním obdobím.\nPři jeho použití lze snadno zohlednit odlišnou hydraulickou drsnost různých částí omočeného obvodu.\nJeho určení zejména pro vodní toky (pomineme-li velmi pracné změření) je poměrně obtížné, dosti subjektivní a vyžaduje značnou zkušenost, různí jedinci mohou dospět i ke značně odlišným hodnotám. Celkově je známá tendence součinitel drsnosti spíše podhodnocovat.\n\nDosti podrobný rozbor podává Chow, překlad viz\nPovrchová drsnost je dána velikostí a tvarem výstupků stěny potrubí či koryta, resp. v případě koryt vodních toků velikostí a tvarem splaveninových zrn. Jedná se o jeden z hlavních parametrů.\n\nVegetace v korytech toků může být ponořená (lakušník, stolístek aj.) přímo v korytě toku, či na březích (buřeň, vrbové porosty aj. Lze ji považovat za druh povrchové drsnosti, výrazným způsobem zvětšuje odpory proudění a v řadě případů i ovlivňuje velikost průtočné plochy. Je nutné vést v patrnosti, že vegetace podléhá výrazným sezónním změnám.\n\nTato kategorie zahrnuje změny příčného profilu, průtočné plochy a omočeného obvodu po délce koryta. V přirozených korytech jsou způsobovány přítomností nánosových lavic, dnových útvarů (čeřiny, vrásky, duny ...), tůněmi a brody atd.\n\nV zásadě se dá říci, že čím ostřejší oblouky a meandry, tím vyšší odpory proudění. Kromě toho v obloucích a meandrech přirozených koryt dochází k deformacím koryta, které však přísluší předchozí kategorii.\n\nZanášení a vymílání koryta vede ke změnám hydraulických odporů převážně deformacemi koryta a případným vznikem dnových útvarů, přitom však může působit na obě strany - jak zvyšovat, tak i snižovat hydraulické odpory podle toho, zda se deformace koryta zvětšují (obvykle při vymílání) nebo snižují (někdy při zanášení). Velikost vymílání či zanášení je závislá na materiálu koryta a velikosti průtoku. Dochází-li současně k pohybu splavenin, spotřebuje se na jejich pohyb jistá část energie proudící vody, takže hydraulické odpory jsou větší než v korytě bez pohybu splavenin.\n\nPřekážky v korytě (bariéry spláví, mostní pilíře aj.) zvyšují hydraulické odpory. Velikost zvýšení odporů závisí na charakteru překážek, jejich tvaru, počtu a rozmístění.\n\nVelikost a tvar koryta zřejmě nemají na hydraulické odpory zásadní vliv.\n\nHydraulické odpory se zpravidla s rostoucím vodním stavem snižují. Pokud hladina dosáhne břehové vegetace, mohou se hydraulické odpory zvětšovat, dojde-li k vybřežení vody z koryta a část průtoku prochází inundací, mohou hydraulické odpory dosahovat v závislosti na typu, hustotě a výšce vegetace v inundačním prostoru i značné velikosti.\n\nVzhledem k výskytu vodních rostlin i břehové vegetace se ve vegetační sezóně mohou hydraulické odpory zvětšovat, a mimovegetační sezóně naopak zmenšovat. Sezónní změny se mohou projevovat i v jiných oblastech (např. ovlivnění režimu plavenin), v zimním období může docházet k výskytu ledových jevů, které mohou mít velmi značný vliv.\n\nPři pohybu splavenin se jistá část energie toku spotřebuje, což se projeví jako zvýšení hydraulických odporů. Dnové útvary mohou též zvyšovat hydraulické odpory.\n\nBěžně se součinitel drsnosti udává v tabelární formě pro různé materiály koryta i různé typy koryt od umělých po přirozené vodní toky. Tabulky lze nalézt v hydraulické literatuře, učebnicích, průvodcích a pod. Všechny vycházejí z tabulek uveřejněných Chowem. V tuzemské literatuře jsou nejobsáhlejší uvedeny v , Pro popis příslušného materiálu či typu koryta jsou obvykle udány tři hodnoty - dobrý stav, běžný stav a špatný stav. Je vcelku pochopitelné, že přiřazení skutečného stavu krátkému slovnímu popisu bývá obtížné, navíc v řadě případů dosahuje poměr součinitele drsnosti pro špatný a dobrý stav hodnoty 2 i více. Při použití tabulek pro umělé kanály a přirozená koryta je třeba vést v patrnosti, že hodnoty součinitele drsnosti jsou udávány v zásadě pro břehový průtok (průtok právě ještě nevybřežující z koryta). Též lze použít tabulky drsností přirozených toků podle Sribného či Nosova (viz např. ,).\n\nCowanova metoda (v některých pramenech uváděna jako Soil Conservation Service Method), je standardizovaná procedura pro určení součinitele drsnosti umělých kanálů a přirozených koryt. Cowan vytipoval několik základních parametrů, nejvíce ovlivňujících hodnotu součinitele drsnosti, kterým jsou zpracovatelem přiřazeny dílčí hodnoty, a jejich kombinací je pak získán výsledný celkový součinitel drsnosti:\n\nformula_1\n\nkde formula_2 je bazální hodnota součinitele drsnosti pro přímé, pravidelné, hladké koryto v odpovídajícím materiálu, formula_3 zohledňuje vliv nerovnosti povrchu, formula_4 variací tvaru a velikosti příčného profilu, formula_5 překážek,formula_6 vegetace a poměrů proudění, a formula_7 je korekční faktor zohledňující zakřivení, resp. stupeň meandrování, koryta.\n\nCowanova metoda dává dobrý metodický návod, leč opět vzhledem ke krátkým slovním popisům stavů jednotlivých parametrů, z nichž každý má několik stupňů, je její použití též poněkud problematické.\n\nVzhledem k problémům výše zmíněných metod odhadu součinitele drsnosti zvolil Barnes pro přirozené toky přístup poněkud odlišný - vybral 50 lokalit na vodních tocích U.S.A. se známými (změřenými) součiniteli drsnosti, které prezentoval v knižní formě (dostupné též on-line ). Pro každou lokalitu je uvedena barevná fotografie (nebo několik) lokality, půdorysné schéma a schematické příčné řezy plus popis koryta a jeho materiálu a základní hydrologické charakteristiky pro danou lokalitu.\n\nBarnesův příklad později následovalo několik dalších autorů (např. ,, ). Opět je zde problém správně přiřadit danou lokalitu k obvykle dvěma fotografiím a krátkému popisu. Barnes sice ve své práci uvádí, že osoby, které prošly speciálním školením, jsou schopny součinitele drsnosti odhadnout s nejistotou ca 15 %, na základě práce Koutkové a Říhy se však tato hodnota jeví jako značně optimistická.\n\nPorovnáním Stricklerova vztahu pro výpočet Chézyho rychlostního součinitele a Manningovy rovnice lze snadno odvodit výraz pro určení součinitele drsnosti na základě velikosti substrátu koryta:\n\nformula_8\n\nkde formula_9 je konstanta a formula_10 je charakteristické zrno. Jak konstantu, tak charakteristické zrno různí autoři uvádějí různými hodnotami, dodnes není jasno jaké charakteristické zrno nejlépe použít a hodnoty konstanty formula_9 se pohybují ve značně širokých mezích (viz ). Původní Stricklerovy hodnoty jsou formula_12 pro homogenní pískovou drsnost a formula_13 pro formula_14 (viz ).\n\nBray empiricky odvodil obdobné vztahy\n\nformula_15.\n\nMattas na základě analýzy velkého datového souboru dospěl pro hrubozrnný materiál a vyšší sklony ke vztahům\n\nformula_16.\n\nNěkolik autorů do svých empirických vztahů zahrnulo i jiné proměnné, zejména sklon čáry energie a hydraulický radius, a naopak vypustilo závislost na charakteristickém zrnu.\n\nBray uvádí jednoduchý vztah\n\nformula_17,\n\nJarrett pro horské toky vyšších gradientů s hrubozrnným substrátem\n\nformula_18,\n\na Mattas pro obdobné podmínky vztah blízký vzorci Jarretta\n\nformula_19.\n\nKromě těchto vztahů lze pro odhad součinitele drsnosti použít tabulku publikovanou Coonem; zde ji uvádíme v poněkud modifikované a doplněné podobě daty dalších autorů\nNejpřesnějším způsobem určení součinitele drsnosti je jeho přímé změření, resp. změření potřebných hydraulických veličin a jeho výpočet z Manningovy rovnice nebo Chézyho rovnice s Chézyho rychlostním součinitelem vypočteným podle Manninga. Byť relativně nejpřesnější, vyžaduje tento přístup měření v terénu a je tudíž časově náročný, a tedy i drahý. Navíc, pokud nemáme více měření při významně různých vodních stavech, je extrapolace součinitele drsnosti na jiný vodní stav, než při kterém byl změřen, značně problematická.\n\nV rámci měření musíme určit:\nPodrobný návod pro měření i jeho zpracování udává metodika, certifikovaná MZe ČR.\n"}
{"id": "1185232", "url": "https://cs.wikipedia.org/wiki?curid=1185232", "title": "Kaple svatého Jana a Pavla (Oploty)", "text": "Kaple svatého Jana a Pavla (Oploty)\n\nKaple svatého Jana a Pavla je římskokatolická kaple zasvěcená svatému Janovi a svatému Pavlovi v Oplotech v okrese Louny. Kaple je chráněna jako kulturní památka. Stojí na jižním okraji návsi.\n\nBarokní kaple v Oplotech byla postavena v první polovině 18. století (snad v roce 1731). Ve druhé polovině dvacátého století začala chátrat, až okresní národní výbor v Lounech požádal v roce 1986 o její vyjmutí z památkové ochrany s cílem kapli zbořit. Žádost byla zamítnuta, ale město Podbořany o vynětí znovu neúspěšně požádalo v roce 1993. O rok později proběhla rekonstrukce financovaná lounským okresním úřadem.\n\nKaple má obdélný půdorys s trojboce zakončeným presbytářem, v jehož vnějších zdech jsou zasazeny figurální reliéfy tzv. \"morových světců\" (ochránců před morovou nákazou). Fasády jsou rozčleněné pilastry a okny se štukovými rámy. Uvnitř se nachází oltář s kamenným baldachýnem. Na oltáři bývala socha svaté Anny a lidová soška Madony.\n\nNaproti kapli je u silnice socha svatého Jana Nepomuckého. Stojí na podstavci s reliéfy svatého Floriána, svatého Vojtěcha, svatého Prokopa a svatého Víta.\n"}
{"id": "1185236", "url": "https://cs.wikipedia.org/wiki?curid=1185236", "title": "Tytus Dzieduszycki", "text": "Tytus Dzieduszycki\n\nTytus Dzieduszycki (29. listopadu 1796 – 5. dubna 1870 Jabluniv) byl rakouský šlechtic a politik polské národnosti z Haliče, během revolučního roku 1848 poslanec Říšského sněmu.\n\nByl šlechtického původu. Roku 1849 se uvádí jako hrabě Titus Dzieduszycky, majitel hospodářství v Jabłonówě.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kopyčynci. Tehdy se uváděl coby statkář.\n\nZemřel v dubnu 1870 ve věku 74 let v Jabłonówě.\n"}
{"id": "1185238", "url": "https://cs.wikipedia.org/wiki?curid=1185238", "title": "Sulguni", "text": "Sulguni\n\nSulguni () nebo suluguni, či mingrelsky სელეგინ \"selegin\", je typický gruzínský rychle zrající sýr, nakládaný do slaného láku, vyráběný podle tradičního receptu z mléka.\nSulguni má čerstvé, jemné aroma a elastickou konzistenci. Chuť je smetanová a slaná. Je v něm přítomno malé množství otvorů a dutin nepravidelného tvaru. Barva sýra může přecházet od bílé až do světle žluté, je homogenní v celé hmotě. V Gruzii je na trhu prodáván čerstvý ve slaném nálevu, ale i zralý, výrazný a pevnější. Je k dostání i v obchodech s potravinami. Existuje i varianta uzená (gruzínsky \"sulguni schebolili\") stejně jako z mléka buvolího, ovčího nebo kozího.\n\nTypický sýr sulguni má tvar plochých bochánků, silných 2,5 až 3,5 centimetrů. Váží od 0,5 do 1,5 kilogramu a obsahuje 50 % vody a mezi 1 až 5 % soli. Obsah tuku je průměrně 45 %.\n\nSulguni původně pochází z oblasti Mingrelie na západě Gruzie. Je populární na celém Kavkaze i Rusku. Podle údajů ze 70. let 20. století tvořil sýr sulguni 27 % produkce sýrů v Gruzii. V roce 1987 byl třetím nejoblíbenějším nakládaným sýrem v Sovětském svazu, s podílem 16,5 % (po brynze a sýru z Osetie).\n\nV Gruzii se podává smažený, což má zmírnit jeho vůni, nebo jako příloha pokrmů jako chačapuri nebo lobio. K pečení je krájen na silnější plátky, obalen v mouce a poté vložen na rozpálenou pánev s máslem. Přidáním čerstvých rajčat získá růžovou barvu. V Rusku bývá podlit vajíčky a zapékán v troubě.\n\n\n"}
{"id": "1185239", "url": "https://cs.wikipedia.org/wiki?curid=1185239", "title": "Laser 4.7", "text": "Laser 4.7\n\nLaser 4.7 je one-designe loď třídy Laser. Všechny lodě Laser jsou stavěny se stejnými vlastnostmi. Laser je 4,06 m dlouhý, s čárou ponoru dlouhou 3,81 m. Váha trupu je 59 kg. Loď je vyráběna firmou Laser Performance.\n\nLodě Laser mají pouze jednu plachtu. Laser 4.7 používá stejný trup a vrchní část stěžně jako Laser, ale má rozdílnou spodní část stěžně a menší plachtu. Spodní stěžeň je ohnutý, což efektivně snižuje sílu takeláže a plachta má plochu pouze 4,7 m, v porovnání  se 7 m u Laseru Standard a s 5,7 m u Laseru Radial. Menší plachta znamená, že na Laseru 4.7 mohou jezit jachtaři o hmotnosti pouze 45–65 kg, i když na této lodi se dá jezdit závodně i s nižší, nebo vyšší váhou.\n\nLaser 4.7 získává  popularitu po celém světě už od pozdních 90 let 20. století. V některých oblastech je méně populární než plachetnice Byte, velmi podobná loď, také navržená jako jednoposádková loď pro juniorské závodníky, ale zaměnitelnost takeláže u Laseru ho dělá populárnějším. Je oblíbený mezi mladými závodníky, kteří vycházejí z lodní třídy Optimist. Mnoho závodníků po zlepšení svých schopností přestupuje na třídu Laser Radial.\n\nMistři České republiky od roku 2006\n\n"}
{"id": "1185244", "url": "https://cs.wikipedia.org/wiki?curid=1185244", "title": "Reiner Kunze", "text": "Reiner Kunze\n\nReiner Kunze (* 16. srpna 1933, Oelsnitz, Sasko) je německý spisovatel a překladatel. V roce 1977 se stal laureátem ceny Georga Büchnera.\n\nPo maturitě studoval filozofii a žurnalistiku na univerzitě v Lipsku, kde navštěvoval např. přednášky literárního vědce Hanse Mayera (1907–2001), či Ernsta Blocha. Roku 1949 se stal členem politické strany SED. Od roku 1959 byl v intenzivním písemném styku s mladou českou lékařkou, Elisabeth Littnerovou, kterou si o dva roky později vzal. \n\nV letech 1960–1962 opakovaně pobýval v Československu a začíná překládat českou poesii do němčiny. Roku 1968 se vzdal ze solidarity s Československem své stranické legitimace.\n\nJeho první manželkou byla Ingeborg Weinhold, která mu porodila syna Ludwiga. Manželství bylo rozvedeno roku 1960. Se svojí druhou manželkou žije v německém Obernzellu. \n\n\nDo německého jazyka převedl některá díla českých básníků, např. Jana Skácela, Vladimíra Holana, či Jaroslava Seiferta.\n\n\nZa svůj život již obdržel několik významných českých, tak i německých ocenění:\n\n\n\n\n\n"}
{"id": "1185256", "url": "https://cs.wikipedia.org/wiki?curid=1185256", "title": "Neuroplasticita", "text": "Neuroplasticita\n\nPokud mluvíme o neuroplasticitě nebo plasticitě mozku, obvykle tím máme na mysli vývoj změn v mozku v průběhu života zvířete. Termín pochází z pozdního 20. století, kdy nová studie prokázala, že se mozek vyvíjí i v dospělosti. To byl průlom v tehdejším paradigmatu, že po tom, co lidský mozek projde tzv kritickým obdobím, pracuje už pouze jen s vybudovanými neurálními cestami.\n\nNeuroplastické změny mohou proběhnout jak v rámci jednotlivých neuronů, tak v rámci komplexních struktur. Po vážnějších zraněních (především u dětí) probíhá cortical remapping.  Nedávné studie naznačují, že tvorbu neurových spojení může také značně ovlivnit prostředí, ve kterém se neurony nacházejí, což je klíčovým poznatkem pro zdravý vývoj, učení, paměť a obnovu po úrazech mozku.\n\nNeurologové používají termín synaptická plasticita pro mezineuronové změny a nesynaptická plasticita pro změny které ovlivňují neuronová spojení.\n\nExistuje mnoho příkladů, kdy jsou navazovány nové konexe v důsledku obnovy po zranění. Dnes je všeobecným vědeckým konsensem, že neurogeneze (vznik nových mozkových buněk) může probíhat i u relativně starých savců. Důkaz zahrnuje především oblast hipokampu a čichového bulbu, ale podle nejnovějších výzkumů probíhá nejspíše i v cerebellu.\n\nZpůsob jakým může prožitek ovlivnit mozkové dráhy prohlubuje znalosti v epistemologii či teorií jako neurální darwinismus či podmíněné reflexy.\n\nByla nalezena překvapivá korelace mezi neuroplasticitou a obnově mozku po zranění. Jedna výzkumná skupina dokonce vyvinula léčbu, která zvýšením dávk progesteronu ve formě injekcí po infarktu nebo traumatickém poranění mozku (TBI) lze zabránit vymírání mozkových buněk a vzniku edémů a zánětů.  V jejich klinických studií se jim podařilo snížit mortalitu takto léčených osob o 60 %.\n\nPo desetiletí převládání názoru, že binokulární vidění vzniká v raném dětství se objevily studie, podle kterých mohou být lidé zbaveni i takových poruch, jako je tupozrakost.\n\nMichael Merzenich vyvinul sérii počítačových programů Fast ForWord. FastForWord nabízí sedm cvičení mozku za účelem pomoci dyslektikům v učení a používání jazyka. Data z publikované studie naznačují, že programy, které využívají znalosti o neuroplasticitě by mohly značně vylepšit kognitivní funkce i paměť i u dospělých s ARCD. Nicméně podle meta-analýzy z roku 2011 \"Neexistuje žádný důkaz, že Fast ForWord pomáhá dětem s problémy čtení a logopedickými problémy.\" Kritici této meta-analýzy zpochybňují jednak použité statistické metody a také to, že pouze malý počet studií uskutečněný na toto téma byl zahrnutý do této analýzy. Existuje více než 300 studií, které ověřují účinnost programu Fast ForWord a ve zmíněné analýze jich bylo zahrnuto pouze 5.\n\nMozek se po narození musí přizpůsobit na podněty z okolí. Vrozené poruchy sluchového ústrojí potkají každého tisícího novorozence. Pokud ale děti používají v určitém období speciálně navržené implantáty, může se pozdější dopad na sluch extrémně zlepšit. Plasticita v oblasti sluchu je nejaktivnější mezi druhým a čtvrtým rokem, proto mohou kochleární implantáty pomoci i prelingválně hluchých dětem učit se komunikaci skrze hlas své matky.\n\n\n"}
{"id": "1185260", "url": "https://cs.wikipedia.org/wiki?curid=1185260", "title": "Skřípinec jezerní", "text": "Skřípinec jezerní\n\nSkřípinec jezerní (\"Schoenoplectus lacustris\") je vytrvalá rostlina rostoucí v mělkých vodách. Tento druh rodu skřípinec není v České republice příliš rozšířen a je z hlediska ohrožení vyhynutím hodnocen jako druh vyžadující další pozornost (C4a).\n\nRozšířen je v Evropě a Asií, hlavně v jejích severních oblastech a také na severu Afriky. V české přírodě se tato jednoděložná rostlina vyskytuje roztroušeně od nížin po střední polohy.\n\nRoste v mírně kyselých, mělkých, stojatých nebo pomalu tekoucích vodách bohatých na živiny, nejčastěji s písčitým nebo jílovitým dnem. Vyskytuje se v blízkosti břehů v řekách, jezerech, rybnících, slepých říčních ramenech nebo vodních kanálech a v proláklinách pravidelných zátopových oblastí se sladkou nebo mírně brakickou vodou.\n\nVytrvalá rostlina s hrubou, až 2,5 m vysokou lodyhou rostoucí ze silného, článkovitého, vodorovně se plazícího, bílého až nažloutlého oddenku. Stébla, rostoucí solitérně nebo v trsech, jsou pevná, 2 až 3 cm tlustá, na průřezu kulatá, tmavě zelená, hladká, obsahují aerenchymové pletivo a jejich vnější buňky obsahují chlorofyl a zúčastňují se fotosyntézy. Stébla jsou objatá několika nachovými, trubkovitými pochvami, spodní pochvy bývají bez listových čepelí, jen z jedné až dvou nejhořejších občas vyrůstají krátké čepele 1 až 10 cm dlouhé.\n\nBohatě větvené, kruželovité květenství (někdy je stažené,) má nestejně dlouhé větve a bývá vysoké 5 až 10 cm. Je tvořeno klásky vyrůstajícími ve svazečcích na různě dlouhých stopkách. Pod květenstvím je dlouhý, úzký, vztyčený listen, který vypadá jako pokračováním stonku.\n\nČervenavě hnědé klásky, 5 až 10 mm dlouhé, jsou podlouhle vejčité a na konci špičaté. Mají více spirálovitě vyrůstajících, vejčitých, krátce osinatých plev. V úžlabí plev vyrůstají drobné kvítky s redukovaným okvětím tvořených pouze šesti drsnými štětinkami. V oboupohlavném kvítku jsou tři tyčinky s podlouhlými prašníky a svrchní semeník s čnělkou s bliznou rozeklanou do tří nitkovitých ramen. Kvítky kvetoucí od června do září jsou větrosnubné. Plody jsou trojboké, hladké nažky.\n\nRozmnožuje se semeny (nažkami) nebo oddenky, jejich rozrůstáním dokáže v krátké době vytvořit okolo jediné rostliny širokou kolonii). Dobře se rozšiřuje i úlomky oddenků, které mohou být velkou vodou odneseny na větší vzdálenost.\n\nSkřípinec jezerní se někdy vysazuje jako ozdobná rostlina do mělkých jezírek, zvláště jeho méně vzrůstné a panašované variety, např. 'Albescens'. Pro zamezení jeho rozpínavosti je vhodné ho na menších vodních plochách pěstovat v nádobách. V zarybněných nádržích poskytuje chráněný prostor pro tření ryb. Je vhodnou rostlinou do kořenových čistíren odpadních vod.\n\n"}
{"id": "1185262", "url": "https://cs.wikipedia.org/wiki?curid=1185262", "title": "Deextinkce", "text": "Deextinkce\n\nDe-extinkce je proces vytváření organismu, který splňuje charakteristiky druhu, který je považován za vyhynulý, nebo je výsledkem křížení takových nebo příbuzných druhů. Nejznámější metodou přivedení nového druhu na svět je klonování a šlechtění. Podobné techniky bývají používány k zachování ohrožených druhů.\n"}
{"id": "1185266", "url": "https://cs.wikipedia.org/wiki?curid=1185266", "title": "Leigh Brackettová", "text": "Leigh Brackettová\n\nLeigh Douglass Brackettová (nepřechýleně Leigh Douglass Brackett) (7. prosince 1915, Los Angeles, Kalifornie – 18. března 1978, Lancaster, Kalifornie) byla americká scenáristka a spisovatelka, autorka především sci-fi příběhů. Část jejího díla vznikla v tzv. Zlatém věku sci-fi.\n\nNarodila se v Los Angeles, kde také vyrostla. Roku 1946 se provdala za Edmonda Hamiltona, rovněž spisovatele sci-fi, a přestěhovala se s ním do Kinsmanu v Ohiu. Zemřela na rakovinu v roce 1978 v Lancasteru v Kalifornii.\nK profesionálnímu psaní jí přivedl Henry Kuttner. Psala pro různé pulpové magazíny, zejména pro \"Planet Stories\". V jejím díle zaujímají významné místo tzv. planetární romance, v nichž se mísí prvky sci-fi i fantasy. Byla rovněž úspěšnou autorkou detektivek a scénářů k významným hollywoodským filmům. Roku 1978 obdržela cenu Forry Award za celoživotní dílo a roku 2005 jí byla in memoriam udělena cena Cordwainer Smith Rediscovery Award.\n\nTato série patří k nejznámějším dílům Leigh Brackettové. Jde o směs hrdinské fantasy a space opery. Stark je chlapec žijící na Merkuru, kde jeho rodiče pracují v hornické společnosti. Když oba zahynou při zemětřesení, ujmou se Starka divocí polointeligentní chlupatí domorodci, kteří jsou později dalšími pozemšťany vyhubeni. Od smrti jej zachrání pozemský úředník, který jej adoptuje a stane se jeho rádcem. Stark pak prožije mnoho dalších dobrodružství na Marsu, Venuši a na extrasolární planetě Skaith.\n\nSérie se skládá z těchto povídek, novel a románů:\n\n"}
{"id": "1185268", "url": "https://cs.wikipedia.org/wiki?curid=1185268", "title": "Chip (časopis)", "text": "Chip (časopis)\n\nChip je nejstarší český IT časopis. První číslo vyšlo v lednu 1991 a od té doby vychází pravidelně každý měsíc. V současnosti jde o nejprodávanější a nejčtenější časopis na domácím trhu, distribuuje se kromě toho také na Slovensku. Chip vychází v licenci německého nakladatelství CHIP Holding G.m.b.H, díky čemuž může využívat rozsáhlé mezinárodní zdroje, včetně jedné z největších evropských testovacích laboratoří v sousedním Německu. \n\nChip se věnuje vývoji digitálních technologií, informuje o trendech a nejnovějších směrech IT. Kromě rozsáhlých testů hardwaru a softwaru. Kromě rozsáhlých testů hardwaru a softwaru najdete v Chipu i tipy a triky nebo návody. Nedílnou součástí jsou pravidelně i žebříčky testovaného hardwaru – procesorů, grafických karet, tiskáren ale i například mobilních telefonů, Wi-Fi routerů nebo fotoaparátů. \nRozsah časopisu je 147 stran a pravidelnou přílohou je i propracované DVD s návody a několika programy zdarma. V současné době má časopis čtenost více než 70 tisíc a více než 10 tisíc předplatitelů. \nNěkolikrát ročně vychází také Chip Speciál – publikace zaměřená na specifická témata – například výběr nejlepšího hardwaru nebo průvodce Windows 10.\nČasopis Chip vychází také v následujících zemích: Čína, Holandsko, Indie, Indonésie, Itálie, Maďarsko, Německo, Polsko, Ruská federace, Singapur, Thajsko, Turecko, Ukrajina.\n"}
{"id": "1185275", "url": "https://cs.wikipedia.org/wiki?curid=1185275", "title": "Ivan Fedorovyč", "text": "Ivan Fedorovyč\n\nIvan Fedorovyč, ukrajinskou cyrilicí Іван Федорович (10. června 1811 Hnylyci – 2. listopadu 1870 Vikno), byl rakouský spisovatel a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nV roce 1840 získal titul doktora práv. Působil jako filozof, právník a politik. Dětství a mládí strávil v obci Žerebky. Studoval na gymnáziu v Ternopilu (1823–1829) a Lvově (1829–1830) a pak na Lvovské univerzitě a Vídeňské univerzitě. V letech 1830–1831 se zapojil do protiruského povstání. Od roku 1840 mu patřil statek v obci Bilynivka. Od roku 1848 žil ve Vikně. Veřejně se angažoval. Roku 1849 se uvádí jako Johann Fedorovicz, nájemce v Hrymajlivě (Gržimalow).\n\nBěhem revolučního roku 1848 se zapojil do veřejného dění. Byl zvolen na ústavodárný Říšský sněm. Zastupoval volební obvod Ternopil. Tehdy se uváděl coby nájemce statku. Zvolen byl v doplňovacích volbách v srpnu 1848. Jeho volba byla potvrzena v prosinci 1848. Rezignoval ale již v prosinci 1848.\n\nV roce 1859 byl členem státní komise pro přípravu samosprávy Haliče. Sám předložil vlastní návrh, který ovšem vláda nepřijala. Byl literárně činný. Napsal báseň \"Помарніла наша доля\", která se stala populární po zhudebnění Anatolem Vachnjanynem. Zanechal rozsáhlé literární dílo, zejména deníkové zápisky a filozofické úvahy.\n\nJeho synem byl politik Volodyslav Fedorovyč.\n"}
{"id": "1185276", "url": "https://cs.wikipedia.org/wiki?curid=1185276", "title": "Otto Pick (1925)", "text": "Otto Pick (1925)\n\nOtto Pick (4. března 1925 Praha – 20. března 2016 Praha) byl český politolog a diplomat. V 80. letech 20. století byl ředitelem československého vysílání rádia Svobodná Evropa v Mnichově. Je autorem mnoha odborných článků a publikací.\n\nOtto Pick se narodil v pražské ulici Nekázanka, měl česko-židovské kořeny. Jeho otcem byl německy píšící novinář, spisovatel a kritik Otto Pick. Maminka pocházela z prominentní židovské rodiny Gerstelů, její otec byl stařešinou Maiselovy synagogy.\n\nV Praze vychodil obecnou školu, ve studiu pokračoval na Anglickém gymnáziu. Díky transportu Nicholase Wintona se v roce 1939 ve 14 letech dostal do Velké Británie. Dostudoval zde střední školu, získal stipendium ke studiu na Oxfordské univerzitě. V roce 1943 však vstoupil do československé armády v Anglii, byl zařazen jako spojař a radista, zúčastnil se i vylodění v Normandii.\n\nPo druhé světové válce se vrátil do Prahy, kde začal studovat na Právnické fakultě UK. V roce 1948 s přáteli utekl přes hranice do Německa, kde se přihlásil pohraniční stráži. \"„Tenkrát nebyl žádný ostnatý drát, nebyly miny, byly jenom hlídky a ty byly líné, jezdily v autech po silnicích. Když jste si vypočítal intervaly mezi přejížděním hlídek, tak jste se dostal ven,“\" komentoval to později.\n\nPokračoval do Velké Británie, kde začal studovat historii na Oxfordu a pracovat jako redaktor BBC. Později studoval na London School of Economics, kde pak začal učit jako asistent. Poté přešel na nově budovanou Univerzitu v Surrey v Guildfordu, kde se následně stal děkanem a prorektorem. Zde také získal profesuru.\n\nOd roku 1983 žil v Mnichově, kde pracoval jako ředitel československého vysílání rádia Svobodná Evropa. V roce 1991 se vrátil do Československa.\n\nV letech 1994 až 1998 vedl Ústav mezinárodních vztahů. Koncem 90. let byl prvním náměstkem ministra zahraničí Jana Kavana, později zastával také funkci velvyslance se zvláštním posláním, a to zaměřením na česko-německé a česko-rakouské vztahy. Přednášel na Filozofické fakultě Univerzity Karlovy a v Diplomatické akademii, byl členem správní rady Česko-německého fondu budoucnosti.\n\nZemřel v nemocnici v Praze-Střešovicích ve věku 91 let.\n\n\n"}
{"id": "1185283", "url": "https://cs.wikipedia.org/wiki?curid=1185283", "title": "Paradox texaského střelce", "text": "Paradox texaského střelce\n\nParadox texaského střelce (anglicky Texas sharpshooter fallacy) je chyba v argumentaci, ve které jsou některá data ignorována a jsou vyzdvižena pouze příhodná fakta. Tato chyba v argumentaci má filosocko/rétorické využití v mnoha problémech srovnání (ve statistice) a při sledování vlivu apofenie (v kognitivní psychologii): Lidské tendence vidět vzorce v náhodných datech.\n\nJméno pochází z vtipu o Texasanovi, který vypálí několik kulek do kůlny a až následně namaluje terč, zdobený přesnými průstřely do černého.\n\nParadox texaského střelce se často objeví tam, kde se jednotlivec snaží primárně shromáždit velké množství dat a následně vybere ta, která se mu hodí do argumentace. Výsledkem je vizuálně velké množství příkladů se společnými faktory, které nejsou pro případ reprezentativní.\n\nParadox je také doprovázen výzkumem bez primární hypotézy, kterou řečník může stanovit až dodatečně a tím se stavět do role proroka.\n\nSociolog Dan Ariely upozorňuje na potenciální problém nejen ve vyhodnocování dat ve výzkumech, ale také v empirických soudech našeho každodenního života. V přednášce z roku 2011 uvedl příklad na vlastním výzkumu, který kompletně odpovídal původní hypotéze, až na jednoho jedince. Když Dan Ariely zjistil, že jedinec byl pod vlivem alkoholu, měl tendenci ho ze skupiny vyškrtnout s odůvodněním možného vlivu alkoholu. Data by tím ale podle něho byla nepřiměřeně přebarvena.\n\n\n"}
{"id": "1185286", "url": "https://cs.wikipedia.org/wiki?curid=1185286", "title": "Saulův syn", "text": "Saulův syn\n\nSaulův syn (maďarsky \"Saul fia\") je maďarské filmové drama režiséra Lászla Nemese z roku 2015. Děj se odehrává ve vyhlazovacím táboře Auschwitz během druhé světové války a sleduje dva dny života Saula Ausländera (hraje Géza Röhrig), maďarského člena Sonderkommanda, který se snaží najít rabína, aby mohl pohřbít svého údajného syna.\n\nFilm měl premiéru na Filmovém festivalu v Cannes, kde získal velkou cenu poroty (Grand Prix). Jako teprve druhý maďarský film obdržel Oscara za nejlepší cizojazyčný film, jako první maďarský film pak Zlatý glóbus za nejlepší cizojazyčný film. Film je natočen v dnes neobvyklém poměru stran 1,375:1 a je snímán většinu času zpoza zad hlavního hrdiny, když věci, které se dějí ve větší hloubce nebo na okrajích jsou rozmazané.\n"}
{"id": "1185293", "url": "https://cs.wikipedia.org/wiki?curid=1185293", "title": "Kleistova cena", "text": "Kleistova cena\n\nKleistova cena (něm. Kleist-Preis) je německé literární ocenění pojmenované podle Heinricha von Kleista. Poprvé byla cena udělena roku 1912 a dlouhá léta platila za nejvýznamnější literární ocenění výmarské republiky. Po nástupu nacistů k moci byla cena zrušena. Zvláštností této ceny bylo, že laureátku či laureáta nevybírala odborná porota, ale vždy pouze jeden vybraný jedinec. \n\nRoku 1985 bylo na zasedání Společnosti Heinricha von Kleista (Heinrich-von-Kleist-Gesellschaft) rozhodnuto o opětovném udělování ceny. Taktéž podle nových regulí rozhoduje o laureátovi každoročně jediná zodpovědná osoba. V letech 1994 až 2000 byla cena udělována napřesrok, od té doby je opět udělována každoročně. Peněžní dotace ve výši 20.000 euro je sponzorována Kulturní nadací Deutsche Bank (Kulturstiftung der Deutschen Bank) a mediální skupinou Georg von Holtzbrinck (Verlagsgruppe Georg von Holtzbrinck).\n\n"}
{"id": "1185295", "url": "https://cs.wikipedia.org/wiki?curid=1185295", "title": "Miroslav Kouřil (scénograf)", "text": "Miroslav Kouřil (scénograf)\n\nMiroslav Kouřil (15. října 1911, Jaroměř – 29. září 1984) byl český scénograf, komunistický funkcionář a spoluautor koncepce financování divadel v Československu. \n\nAbsolvoval architekturu na ČVUT. Roku 1933 začíná jeho mnohaletá spolupráce s E. F. Burianem: zakládají spolu divadlo D 34, ve kterém se Kouřil o rok později stává šéfem výpravy. Mezi jejich stěžejní společné výtvory byl tzv. Theatergraph, scénický postup kombinující hereckou akci a filmovou projekci předznamenávající budoucí existenci Laterny magiky. V závěru třicátých let se oba snažili o vybudování nového divadla s názvem Divadlo práce, avšak válečné události jim plány zhatily. \n\nPo Burianově zatčení v roce 1941 se zbytkem souboru přešel do Městských divadel pražských, kde se účastnil uvedení jedné z mála pronacistických a protižidovských her uvedených za okupace českými divadly – \"Rothschild vítězí u Waterloo\". V posledních letech okupace se podílel na přípravě poválečného uspořádání českého divadelnictví, postaveném na principech \"socializace, demokratizace\" a decentralizace\", odvozených z modelu řízení sovětského divadelnictví. Jako vedoucí I. Divadelní rady, člen Divadelní dramaturgické rady na Ministerstvu informací a stranický pracovník na ÚV KSČ spolurozhodoval o organizační, kádrové a ideologické politice v oblasti divadla. V praxi znamenalo také personální čistky v divadelní obci po únoru 1948. Svou činností si vysloužil pověst nomenklaturního technokrata. Byl hlavním tvůrcem divadelního systému státem zřízených divadel, který v Československu platil až do počátku devadesátých let. Díky tomuto systému financování divadel z veřejných prostředků nabyla divadla dosud nepoznané ekonomické jistoty, zcela na úkor permanentního tlaku ze strany režimu diktujícího podmínky pro vytváření uměleckých děl. V roce 1957 se Kouřil vrátil k divadlu jako scénograf, teoretik a historik. V letech 1963–1974 byl vedoucím Scénografické laboratoře Národního divadla. Před opuštěním Scénografické laboratoře byl jmenován profesorem Filosofické fakulty UK.\n\n"}
{"id": "1185298", "url": "https://cs.wikipedia.org/wiki?curid=1185298", "title": "Chytré město", "text": "Chytré město\n\nChytré město (anglicky „smart city“) je koncept, který využívá digitální, informační a komunikační technologie pro zvýšení kvality života ve městech. Zaměřuje se na efektivní využívání stávajících a hledání nových zdrojů, snižování spotřeby energií, eliminaci zátěží životního prostředí, optimalizaci dopravy a sdílení dat pro veřejné účely. Obdobou smart city v regionálním měřítku, na úrovni samosprávných nižších celků, je smart region („chytrý kraj/oblast“).\n\nChytrá města lze dle stávající praxe, zejména států amerických a západoevropských, vytvořit kombinací zavádění technických novinek a novátorských přístupů k řízení, organizaci a správě zejména v těchto oblastech života:\n\nInteligentní město je ideálním místem pro experimentování a inovace. V rámci tohoto tvůrčího prostředí existuje snaha vytvářet pracovní místa, podporovat investice a financování, přilákat talenty a poskytnout pomoc pro firmy a podnikatele.\nMobilita a doprava jsou nezbytnou součástí městské infrastruktury. Inteligentní město by mělo být snadno dostupné pro návštěvníky i jeho obyvatele. Cestovat přes město by mělo být bezproblémové, pohodlné ale také ekologické. Cílem je poskytnout mnohostranné, efektivní, bezpečné a pohodlné dopravní systémy, které jsou propojeny s infrastrukturou informačních a komunikačních technologií a otevřených dat.\n\nJedním ze základních znaků smart city je snaha o zlepšení stavu životního prostředí. Tyto procesy se prolínají se všemi ostatními body smart city. Využitím moderních technologií uvnitř města je možné měřit znečištění ovzduší, vody, světelného znečištění a mnoho dalších informací. Instalací chytrých odpadkových košů a podzemních kontejnerů se dá docílit efektivnějšího svozu odpadu. Důležitým aspektem je vzdělávání lidí, vedení a motivace k šetrnému přístupu. Recyklace, chytré využívání obnovitelných zdrojů, snižování emisí CO – to vše a mnoho dalšího se dá zahrnout pod pojem Smart Environment.\n\nMěsto není nic bez svých obyvatel a návštěvníků. Vzdělaná a inteligentní společnost je zásadní aspekt chytrého města. Základem jsou sociální a lidské zdroje, poskytování informací ze strany města. S tím jde ruku v ruce vývoj samotných obyvatel a úroveň a dostupnost vzdělávacích zařízení. Přístup ke znalostem pro každého a schopnost sdílet tyto informace jsou klíčem k vytváření více inkluzivní a spolupracující společnosti. Zavádění nových technologií do vzdělávacích procesů usnadňuje učení, ale také zvyšuje pohodlí a bezpečnost.\n\nInteligentní město je ideální místo pro bydlení, práci a volný čas. Mezi aspekty, které ovlivňují kvalitu života v této oblasti, patří kultura, zdraví, bezpečnost, zaměstnanost, turistická atraktivita atd. Vytvoření inteligentních infrastruktur, respektování životního prostředí a co nejlepší využití zdrojů jsou vhodné prostředky pro zajištění obyvatelnosti města pro další generace a také způsob, jak efektivně oslovit nově příchozí obyvatele.\n\nPoužití nových technologií optimalizuje veřejné a sociální služby a zajišťuje jejich větší efektivitu a dostupnost. Pomáhá vytvářet otevřenější a kvalifikovanější společnost a především zlepšit kvalitu života. Místní politici a úředníci by měli mít za cíl usnadnit interakci široké veřejnosti s vládou a o zlepšení a zjednodušení administrativních postupů. Podporovat a rozvíjet elektronické správní služby, tak, aby lidé mohli komunikovat a vyřizovat svoje záležitosti rychle, pružně a efektivně.\n\nKaždý rok město Amsterdam pořádá „Smart City Challenge“, kdy přijímá nové návrhy pro vylepšení stávajícího systému a inovace. Na jeho ulicích můžete najít chytré pouliční osvětlení, které reaguje na vytíženost ulic chodci a na základě těchto informací reguluje osvětlení a tím snižuje jeho energetickou náročnost. Město také vyvinulo aplikaci Mobypark, která umožňuje majitelům parkovacích míst svá místa za poplatek pronajmout dalším řidičům, přičemž je zde i zpětná vazba v podobě vytíženosti parkovacích míst. Amsterdam také monitoruje městskou dopravu a v reálném čase dává doporučení řidičům, jakou trasu zvolit.\n\nMěsto Vídeň se zavázalo ke snižování CO z aktuálních 3,1 tuny na obyvatele na 1 tunu, tj. o 80 % do roku 2050. Dále chce do roku 2050 50 % energie využívat z obnovitelných zdrojů, snížit spotřebu energie na vytápění, chlazení a teplou vodu ročně o 1 % na obyvatele a zachovat podíl 50 % zelených ploch. V žebříčku Smart City Strategy Index 2019 zpracované poradenskou firmou Roland Berger zvítězilo město Vídeň mezi 153 městy z celého světa.\n\nŠpanělská metropole Barcelona využívá prvky smart city například ve svých parcích (68 % veřejných parků je zapojeno v tomto programu), kdy monitoruje úroveň potřeby zavlažování rostlin - zaměstnanci mají informaci, která oblast potřebuje zavlažení a která ne. Díky tomuto kroku město ušetří ročně 25 % svých zásob vody a finančně vyjádřeno je to roční úspora 550 000 $! Barcelona do své dopravy také integruje chytré semafory, které umožňují optimalizaci počtu zelených světel na vytížených trasách (na základě monitorovaného provozu). Chytré semafory také zvýhodňují vozidla IZS (na základě GPS vozidla), kdy umožní například záchranné službě se dostat k insidentu bez zbytečného prodlení.\n\nHlavní město Švédska, Stockholm, prosazuje snížení dopadu na životní prostředí svým programem Green IT strategy. Program se zaměřuje na energeticky účinné budovy, monitorování dopravy, rozvoj elektronických služeb (minimalizace spotřeby papíru) a větší komunikaci se svými obyvateli prostřednictvím e-Governance, jako například politická oznámení či městské informace..\n\nKalifornské město Santa Cruz integruje do svého systému alternativní prvky smart city technologií. Analyzuje historicky trestnou činnost a na základě vyhodnocování je schopné posilovat hlídky v oblastech s predikcí vyšší trestné činnosti v konkrétní datum a čas.\n\nMěsto Milton Keynes nacházející se v anglickém hrabství Buckinghamshire využívá prvky smart city převážně pro spolupráci místní samosprávy, podniků, akademické obce a organizací. Jedná se o sdílení dat například o spotřebě energie, vody, informace o dopravě, které vedou k optimalizaci služeb a chodu celého města.\n\nV České republice se již podstupují první kroky k zavedení standardů „chytrého města“. K chartě smart cities se přihlásila většina hlavních krajských měst, některé z nich podnikly již první kroky. Některé investice však nerespektují posloupnost navrženou strategickými dokumenty EU, odborná veřejnost dokonce označuje 70 % dedikovaných zdrojů za špatně využitých. Kromě dílčích projektů ve velkých městech probíhá největší pokrok na úrovni implementace smart communication v lokálních samosprávách.\n\nKonkrétní realizace:\n\nIniciativu Smart Prague, v překladu „chytrá Praha\". představila primátorka Adriana Krnáčová v dubnu 2016. Pražské projekty jsou propagovány pod názvem Smart Prague. Společnost Operátor ICT vydala v roce 2017 nedatovaný materiál \"Koncepce Smart Prague do roku 2030\", kterou pro ni zpracovala společnost Deloitte Česká republika. Některé projekty mají přejít na společnost Technologie hl. m. Prahy. Témata jsou rozdělena do šesti oblastí: Mobilita budoucnosti, Chytré budovy a energie, Bezodpadové město, Atraktivní turistika, Lidé a městské prostředí, Datová oblast. Agendu urbanistického konceptu Smart Prague koordinuje Institut plánování a rozvoje hl. m. Prahy.\n\nMezi první realizované pilotní projekty patřilo deset tzv. chytrých laviček se solárními panely, USB dobíječkami a wifi signálem na různých místech v Praze, první na Karlínském náměstí, které ovšem zčásti nefungují a jejich využití je minimální. Praha chce v oblasti kolem Karlínského náměstí a ulic Sokolovská a Křižíkova směrem ke stanici metra Křižíkova vybudovat chytrou čtvrť a pilotně zde testovat několik technologií, další mají být na 92 stávajících stožárech tzv. chytré lampy. Kromě chytřejšího svícení (regulace intenzity svitu) mají umožňovat připojení k internetu, dobití elektromobilu, a mají být vybaveny senzory předávajícími informace o intenzitě provozu či počasí a znečištění vzduchu. Pět stožárů má být zcela vyměněno, nové stožáry budou obsahovat dobíječky elektromobilů, přičemž na každý z těchto stožárů bude možné současně napojit dvě vozidla. K dispozici budou dvě zásuvky na 400 V a jedna na 230 V. Městská Wi-Fi má být zaváděna kromě Petřína také v zoologické a botanické zahradě v Troji a rovněž na Karlínském náměstí. Má vzniknout městská geolokační aplikace, která má sloužit například i k propagaci kulturních událostí podporovaných městem, k průzkumům veřejného mínění atd.\n\nTzv. chytré kompresní odpadkové koše, označované jako solární popelnice, značky Bigbelly, které umí samy stlačovat odpad pomocí lisu poháněného ze zdroje na solární energii a díky čídlu samy upozorní popeláře, když jsou naplněné, dodala firma Verb na základě smlouvy se společností Operátor ICT, která koše provozovala. Třicet těchto košů (v oblasti náměstí Republiky, ulice Na příkopě a Rašínova nábřeží) bylo v pilotním provozu od 15. srpna 2017 do 15. ledna 2018 a Praha za půl roku pronájmu zaplatila téměř dva miliony korun. Do května 2018 pak Operátor ICT pilotní provoz vyhodnocoval a došel k závěru, že se provoz vyplatil. Efektivita pilotního provozu solárních odpadových nádob byla vyčíslena na 95 procent uspořených svozů běžných košů, což má představovat finanční úsporu nákladů za svoz a likvidaci odpadu ve výši 834 653 korun za půl roku. Pronajímající firma byla ochotná v projektu pokračovat, město však neprojevilo zájem a dodavatel si tak začátkem června 2018 koše demontoval. Operátor ICT společně s Pražskými službami a Technickou správou komunikací na základě zkušeností z pilotního projektu mají navrhnout případné další použití chytrých košů pro celé město a do konce srpna by se Praha měla rozhodnout, zda vypíše veřejnou soutěž na chytré koše. Tímto procesem chce Operátor ICT zabránit bezhlavému investování.\n\nMikuláš Ferjenčík, bývalý pražský zastupitel a mluvčí klubu Pirátů, k projektu Smart Prague v dubnu 2018 řekl: „Je to v podstatě druhá Opencard, nepřipravený a samoúčelný technologický projekt kvůli čerpání veřejných prostředků.“\n\nPrimátor za Pirátskou stranu Zdeněk Hřib v červenci 2019 uvedl, že nové vedení Prahy přehodnocuje koncept Smart Prague a budoucnost vidí hlavně v otevřenosti dat a v navazujících službách. Pokus o Wi-Fi v šesti stanicích metra a pár solárních laviček nebo chytrých lamp jmenoval jako „spíš dílčí projekty, které ne úplně zapadaly do nějakého celkového konceptu nebo do dlouhodobé strategie“. Zjišťuje se podle něj, že i některé probíhající pilotní projekty vlastně nemají žádné zajímavé pokračování či návaznost. Za poslední dva roky podle něj došlo ke změně vnímání konceptu smart city jako takového. Zatímco dříve to bylo hlavně o “hračkách”, které politik zahlédl na nějakém veletrhu, dovezl je k nám a tady se s nimi nafotil do médií, například chytré lampy nebo lavičky, dnes je smart city jako takové především o datech, která vznikají při provozu města a která je potřeba využívat pro pohodlnější život občanů a pro lepší řízení města.\n\nZcela zrušen byl plánovaný projekt elektromobility, který měl spočívat v tom, že by se vydala koncese v hodnotě jedné miliardy korun jedné firmě, která by tu měla na 7 let exkluzivní právo provozovat flotilu elektromobilů, čímž by došlo k vendorlockingu. Vlastní společnost OICT s týmy odborníků a zkušených projektových manažerů je pro město zásadní z toho důvodu, aby nedošlo k dalšímu vendorlockingu, který by mohl do budoucna právně bránit využívání dat potřebných pro zlepšení chodu a života ve městě. Také byl zrušen plánovaný informační systém na krizové řízení, protože se ukázalo, že jej nikdo nechce, protože tady už jeden software je a funguje.\n\nPodle primátorova názoru z července 2019 by do konce roku 2019 měla být aktualizována a upřesněna koncepce Smart Prague a nasazena do dlouhodobé rozvojové vize města. Jako jeden z aktuálních projektů jmenoval intermodální navigační systém. Dalším důrazem má být rozvoji elektromobility, dalšími oblastmi jsou chytré budovy, nejrůznější senzory na městských budovách nebo lampách veřejného osvětlení i samotné lampy veřejného osvětlení, které by mělo být využitelné i pro pomalé noční dobíjení automobilů. V Barceloně se inspiroval tím, že město velkou část svého rozpočtu na IT dává na rozvoj open source, že město má vyřešenou svoji vlastní páteřní optickou síť přes celé město a drží politiku datové suverenity, tj. uzavírá-li město jakoukoliv smlouvu se soukromým dodavatelem, je v ní explicitně uvedeno, že data, která vzniknou z povahy poskytování služeb, budou patřit městu. \nVedení města chystá nový Portál Pražana, chce resuscitovat aplikaci Moje Praha a integrovat do ní například aplikaci Změňte.to, kterou chce rovněž resuscitovat, a další aplikace. K dlouhodobému problému s nepřístupnými daty o poloze vozidel Dopravního podniku primátor uvedl, že se „snad podaří udělat přechodné řešení, které bude založeno na využití bezdrátové sítě Tetra“, a teprve v rámci chystané modernizace řídícího systému povrchové dopravy by se současná situace vyřešila skutečně systémově.\n\nOd roku 2019 má karta Lítačka aktualizovanou mobilní aplikaci umožňující zakoupení kuponů a jízdenek přes mobil. Je také možné využít mobilní telefon jako průkazku kuponu. Od roku 2020 budou zveřejňována data zpoždění autobusů a tramvají.\n\nJako první z krajů se na této myšlence podílí Moravskoslezský kraj, který hned po volbách v roce 2016 vyčlenil pro tuto agendu samostatného náměstka hejtmana kraje Jakuba Unucku, který se stal vůbec prvním voleným politikem s gescí „smart“.\n\nMoravskoslezský kraj vytvořil v roce 2017 první strategii nazvanou „Chytřejší Moravskoslezský kraj“ a samostatné oddělení v rámci Krajského úřadu. Návazný Akční plán rozvoje chytrého regionu pak definuje jednotlivé oblasti, ve kterých Moravskoslezský kraj své aktivity vyvíjí. Jsou to:\n\n\nMoravskoslezský kraj se tak přihlásil k celosvětovému trendu budování tzv. \"smart regions\" a úspěšně implementuje první projekty do praxe. Jeho vizí je především vybudování vysokorychlostní datové sítě, pokrytí Wi-Fi signálem v budovách ve vlastnictví kraje, sítě internetu věcí, či výstavby vodíkových stanic. Již v roce 2017 byly učiněny první konkrétní kroky, jako například zadání nových kritérií tendrů pro autobusové dopravce. Nově například musí dopravní prostředky obsahovat právě připojení k wi-fi signálu, či USB nabíječky a možnost platit jízdné bezkontaktní platební kartou. Prostřednictvím soutěže o nejlepší chytrá řešení, kterou kraj vyhlásil bude v roce 2018 síť dobíjecích stanic pro elektromobily - tzv. wall-boxy, také rychlonabíjecí stanice nebo zavedeny první sestavy telemedicínských zařízení v krajských zdravotnických zařízeních.\n\n\n"}
{"id": "1185299", "url": "https://cs.wikipedia.org/wiki?curid=1185299", "title": "Roman Bujdák", "text": "Roman Bujdák\n\nRoman Bujdák (* 20. června 1973, Nové Zámky) je bývalý slovenský fotbalista. Po skončení aktivní kariéry působí jako trenér na regionální úrovni v jižních Čechách.\n\nV československé lize hrál za Spartak Trnava. Nastoupil v 7 ligových utkáních a dal 1 gól. Dále hrál i za Pécsi Munkás SC, LASK Linz, NK Hrvatski Dragovoljac a NK Bjelovar. Dorostenecký reprezentant Československa.\n\n\n"}
{"id": "1185306", "url": "https://cs.wikipedia.org/wiki?curid=1185306", "title": "Marek Boskovič", "text": "Marek Boskovič\n\nMarek Boskovič (* 8. září 1973) je bývalý slovenský fotbalista, záložník. Po skončení aktivní kariéry působí na regionální úrovni jako trenér.\n\nV československé lize hrál za Spartak Trnava. Nastoupil v 18 ligových utkáních. Gól v lize nedal. V české lize hrál za Bohemians Praha, nastoupil v 7 ligových utkáních. Dále hrál i za ŠK Slovan Bratislava a FK Petrimex Prievidza.\n\n\n"}
{"id": "1185323", "url": "https://cs.wikipedia.org/wiki?curid=1185323", "title": "Ftodos Furek", "text": "Ftodos Furek\n\nFtodos Furek byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nBěhem revolučního roku 1848 se zapojil do veřejného dění. Ve volbách na podzim roku 1848 byl zvolen i na ústavodárný Říšský sněm. Do parlamentu nastoupil v prosinci 1848. Zastupoval volební obvod Skalat, který dosud neměl zastoupení v Říšském sněmu. Tehdy se uváděl coby zemědělec. Náležel ke sněmovní pravici. Patřil mezi ukrajinské rolnické poslance.\n"}
{"id": "1185324", "url": "https://cs.wikipedia.org/wiki?curid=1185324", "title": "Rock Me Amadeus", "text": "Rock Me Amadeus\n\n„Rock Me Amadeus“ je skladba v žánru německé nové vlny od zpěváka a skladatele Falca. Singl z třetího studiového alba \"Falco 3\" vystoupal na čelo hitparád v několika státech. Pro rakouského umělce se stal jediným, který vévodil žebříčkům ve Spojených státech i Spojeném království. Falco jej napsal s nizozemskou bratrskou dvojicí producentů Bolland & Bolland.\n\nV Německu byla píseň vydána 16. června 1985 labelem A&M Records. Umělec se stal prvním německy mluvícím intepretem, jenž ve Spojených státech dosáhl čela obou hlavních mainstreamových hitparád singlů – \"Billboard\" Hot 100 a \"Cash Box\" Top 100 Singles, premiérově 29. března 1986. Již před ním zaznamenala hit číslo jedna německá zpěvačka Nena se skladbou „99 Luftballons“, ovšem pouze na žebříčku \"Cashbox\", zatímco na \"Billboard\" Hot 100 jí patřila druhá pozice. Ve Spojeném království figuroval „Rock Me Amadeus“ poprvé na čele Singles Chart Top 100 4. května 1986.\n\n\n\n"}
{"id": "1185329", "url": "https://cs.wikipedia.org/wiki?curid=1185329", "title": "Frank Chamizo", "text": "Frank Chamizo\n\nFrank Chamizo Marquez (* 10. července 1992 Matanzas) je původem kubánský zápasník–volnostylař, který od roku 2015 reprezentuje Itálii.\n\nZápasení se věnoval po vzoru svého otce Pavla, bývalého reprezentanta Kuby z osmdesátých let dvacátého století. Jeho otec z Kuby emigrovali v roce 1994 a tak vyrůstal s matkou a babičkou ve skromných poměrech. Přes sportovní školu EIDE v rodném Matanzasu se v 17 letech dostal do Havany. V sportovním středisku CEAR Cerro Pelado (Centro de Entrenamiento de Alto Rendimiento) se připravoval pod vedením Vladimira Gonzáleza. \n\nV kubánské mužské volnostylařské reprezentaci se prosadil v roce 2010 v 18 letech ve váze do 55 kg. V říjnu 2011 však na panamerické hrách Guadalajaře neprošel vážením a za nedisciplinovanost byl na dva roky vyřazen z kubánské reprezentace. Přišel tím o možnost kvalifikovat se na olympijské hry v Londýně. Již dříve se na jednom z tréninkových kempů seznámil s italskou zápasnicí Dalmou Canevaovou. Po sňatku s Canevaovou se usadil v jejím rodném městě Janově, kde se připravoval v klubu Mandraccio pod vedením tchána Lucia Canevy. Italské občanství obdržel zároveň se sňatkem v roce 2013, ale Itálii mohl reprezentovat teprve po dvou letech od roku 2015. Italové mu z Kuby přivedli i trenéra Filiberta Delgada pod jehož vedením se prvním místem na mistrovství světa v Las Vegas kvalifikoval na olympijské hry v Riu ve váze do 65 kg. V Riu ho olympijský los jako úřadujícího mistra světa od úvodního kola nešetřil. Ve čtvrtfinále otočil bodové skóre s Gruzínem Ijakobem Makarašvilim ze stavu 0:3 až v závěrečné půl minutě na 4:3. V semifinále s Ázerbájdžáncem Togrulem Asgarovem vstupoval do poslední minuty za stavu 4:4 na technické body. Dvacet sekund před koncem chyboval a nechal se Asgarovem podběhnout za dva technické body. V závěrečných sekundách byl blízko vyrovnání, ale bodovanou akci provedl až po uplynutí šestiminutové hrací doby a prohrál 4:6 (po neuzvaném protestu 4:7) na technické body. V souboji o třetí místo s Američanem Frankem Molinarem prohrál úvodní poločas 1:2 na technické body. Minutu před koncem se však po útoku na nohy dostal do vedení 4:2 a vítězstvím 5:3 na technické body získal bronzovou olympijskou medaili.\n\nOd roku 2018 startuje ve váze do 74 kg. Připravuje se střídavě nedaleko Říma v Ostii a v Machačkale pod vedením svého osobního dagestánského trenéra Gajdara Gajdarova.\n\n"}
{"id": "1185335", "url": "https://cs.wikipedia.org/wiki?curid=1185335", "title": "Mademoiselle Navarro", "text": "Mademoiselle Navarro\n\nMademoiselle Navarro je francouzský televizní film z roku 2005, který je spin-off seriálu \"Navarro\". Film produkovala francouzská televizní stanice TF1. Film vznikl jako pilotní epizoda stejnojmenného seriálu, ale projekt byl zrušen a další díly nevznikly.\n\nYolande, dcera komisaře Navarra, obhajuje u soudu svého prvního klienta a prokáže jeho nevinu. Její šéf Rossi je s prací spokojen a proto jí nabídne obhajobu Arna Loffeura, adoptivního syna známého restauratér Maxima Chassignola. Yolande rovněž najde svou matku, která je nemocná a o tři měsíce později umírá.\n"}
{"id": "1185337", "url": "https://cs.wikipedia.org/wiki?curid=1185337", "title": "Brigade Navarro", "text": "Brigade Navarro\n\nBrigade Navarro je francouzský kriminální televizní seriál z roku 2007, který je spin-off seriálu \"Navarro\". Seriál má dvě série (dva a šest dílů) a byl premiérově vysílán v letech 2007 a 2009 na francouzské televizní stanici TF1. Hlavním představitelem pařížského divizního komisaře Antoina Navarra byl francouzský herec Roger Hanin.\n\n\n\n"}
{"id": "1185339", "url": "https://cs.wikipedia.org/wiki?curid=1185339", "title": "Bartłomiej Gabryś", "text": "Bartłomiej Gabryś\n\nBartłomiej Gabryś, též Bartek Gabryś (1789 – \"cca 1856\"), byl rakouský politik polské národnosti z Haliče, během revolučního roku 1848 poslanec Říšského sněmu.\n\nOd mládí se věnoval zemědělství. Jeho první manželkou byla Rozalią Adamková, druhou ženou Marianną Stachońová. Roku 1849 se uvádí jako Barth. Gabrys, statkář v obci Tylmanowa.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Nowy Sącz. Tehdy se uváděl coby majitel hospodářství. Náležel ke sněmovní pravici. Historická publikace o dějinách regionu ho uvádí jako nejméně pozitivní postavu mezi poslanci z oblasti Nowého Sączu. Byl pod vlivem Pawlikowského a Goslara a odmítal liberální reformy. Současník Tetmajer o něm posílal zprávy, podle kterých Gabryś mezi lidem rozšiřoval nepravdivé informace, zaměřené proti jiným poslancům. V Gabryśových prohlášeních dopisech z Vídně se měla projevoval nenávist k polské šlechtě, katolické církvi a policii. V Říšském sněmu zasedal na pravici a politicky se rozcházel se svými kolegy. Hlasoval proti liberálním návrhům. Také odmítl podepsat petici 14 rolnických poslanců z Haliče ohledně rozdělení Haliče na polskou a ukrajinskou část.\n\nZemřel ve věku 67 let na zápal plic.\n"}
{"id": "1185340", "url": "https://cs.wikipedia.org/wiki?curid=1185340", "title": "Hlasování o vině a trestu Ludvíka XVI.", "text": "Hlasování o vině a trestu Ludvíka XVI.\n\nHlasování o vině a trestu Ludvíka XVI. bylo zasedání Národního konventu během Velké francouzské revoluce, které se konalo od 15. do 19. ledna 1793 po ukončeném procesu s králem. Poslanci těsnou většinou jednoho hlasu odhlasovali neodkladný trest smrti. Poprava Ludvíka XVI. se uskutečnila 21. ledna 1793.\n\nV úterý 15. ledna 1793 byly v Národním konventu předloženy k hlasování první dvě otázky:\n\n\nHlasovalo se podle departementů a poslanci po jednom přistupovali se svým výrokem k řečnickému pultu.\n\nOd středy 16. ledna 1793 od šesti hodin večer do čtvrtka 17. ledna do sedmi hodin večer bez přerušení odpovídali poslanci na třetí otázku:\n\n\nBěhem hlasování 17. ledna navrhl poslanec Pierre-Anselme Garrau odložit výkon trestu. Na zasedání v sobotu 19. ledna 1793 navzdory velkému nesouhlasu Jeana Paula Marata se Konvent usnesl okamžitě hlasovat o možnosti odložit trest a rozhodl, že otázka bude znít:\n\n\n\"Je Ludvík Kapet vinen ze spiknutí proti veřejné svobodě a z útoků proti veřejné bezpečnosti státu, ano či ne?\"\n\nVýsledek: Ludvík Kapet je vinen ze spiknutí proti veřejné svobodě a z útoků proti veřejné bezpečnosti státu.\n\n\"Bude rozsudek Národního konventu nad Ludvíkem Kapetem podléhat lidovému hlasování, ano či ne?\"\n\nVýsledek: Rozsudek Národního konventu nad Ludvíkem Kapetem nebude podléhat lidovému hlasování.\n\n\"Jaký trest bude Ludvíkovi uložen?\"\n\nPoslanec Mailhe hlasoval pro trest smrti, ale podal pozměňovací návrh, aby se diskutovalo, zdali je smrt krále ve veřejném zájmu.\n\nVýsledek: Ludvík Kapet bude odsouzen k trestu smrti.\n\n\"Odloží se výkon rozsudku nad Ludvíkem Kapetem, ano či ne?\"\n\nVýsledek: Výkon rozsudku nad Ludvíkem Kapetem nebude odložen.\n"}
{"id": "1185341", "url": "https://cs.wikipedia.org/wiki?curid=1185341", "title": "Smrt mladého Bary", "text": "Smrt mladého Bary\n\nSmrt mladého Bary (\"La Mort du jeune Bara\") je nedokončený obraz francouzského malíře Jacquese-Louise Davida z roku 1794. Obraz je součástí sbírek Muzea Calvet v Avignonu. Obraz zachycuje mladého padlého revolucionáře během Velké francouzské revoluce.\n\nFrançois Joseph Bara (1779–1793) byl mladý republikánský voják, který zahynul během povstání ve Vendée a podle revoluční legendy zemřel hrdinskou smrtí kulkami royalistů s výkřikem \"Vive la République!\" Bara zahynul ve věku 14 let. Po smrti se stal jedním z mučedníků Revoluce a jeho smrt se stala námětem mnoha uměleckých děl.\n\nDavid svými obrazy oslavoval hrdiny a významné muže Revoluce. Obraz tvoří spolu s díly \"Maratova smrt\" a \"Poslední chvíle Michela Lepeletiera\" sérii věnovanou republikánským mučedníkům. Dílo zůstalo nedokončeno a nachází se ve sbírkách Muzea Calvet v Avignonu.\n\nZ roku 1794 pochází kopie díla neznámého autora, která se nachází ve sbírkách Musée des beaux-arts de Lille a je vystavena na zámku Vizille.\n"}
{"id": "1185343", "url": "https://cs.wikipedia.org/wiki?curid=1185343", "title": "Poslední chvíle Michela Lepeletiera", "text": "Poslední chvíle Michela Lepeletiera\n\nPoslední chvíle Michela Lepeletiera (\"Les Derniers moments de Michel Lepeletier\") je ztracený obraz francouzského malíře Jacquese-Louise Davida z roku 1793. Na obrazu byl zachycen zavražděný revolucionář Louis-Michel Lepeletier de Saint-Fargeau na smrtelném loži. Známa je pouze rytina vytvořená dle obrazu.\n\nDne 20. ledna 1793 v předvečer popravy Ludvíka XVI. se royalista Philippe Nicolas Marie de Pâris rozhodl zabít Ludvíka Filipa, který v Konventu hlasoval pro královu smrt. Přišel do Palais Royal, ale protože zde Ludvíka Filipa nenašel, rozhodl se zabít jiného zrádce – poslance Lepeletiera.\n\nLepeletier byl považován za prvního mučedníka Revoluce a jeho tělo bylo vystaveno na Place Vendôme, kde se konal slavnostní obřad. Předseda Konventu položil mrtvému na hlavu věnec nesmrtelnosti a tělo bylo převezeno do Pantheonu.\n\nDavid svými obrazy oslavoval hrdiny a významné muže Revoluce. Obraz tvoří spolu s díly \"Maratova smrt\" a \"Smrt mladého Bary\" sérii věnovanou republikánským mučedníkům. Obraz byl představen v Konventu 29. března 1793 a David za něj obdržel 11 000 livrů, které věnoval vdovám a sirotkům. Obraz byl spolu s Maratovou smrtí vystaven v jednacím sále Konventu. V roce 1795 byl vrácen malíři, který ho odvezl s sebou do Bruselu. Po Davidově smrti jej dědicové prodali za 100 000 franků poslancově dceři Louise Suzanne de Mortefontaine. Po tomto prodeji obraz zmizel, pravděpodobně byl záměrně zničen novou majitelkou, která jako royalistka chtěla odstranit všechny pozůstatky revoluční činnosti svého otce. Dochoval se jen obraz Anatola Desvosge a rytina, kterou vytvořil Pierre Alexandre Tardieu.\n"}
{"id": "1185344", "url": "https://cs.wikipedia.org/wiki?curid=1185344", "title": "Maratova smrt", "text": "Maratova smrt\n\nMaratova smrt (\"La Mort de Marat\") je obraz francouzského malíře Jacquese-Louise Davida vytvořený v roce 1793. Obraz je součástí sbírek Musées royaux des Beaux-Arts de Belgique v Bruselu. Obraz zachycuje událost z období Velké francouzské revoluce: zavraždění revolucionáře Jeana Paula Marata Charlottou Cordayovou.\n\nJean Paul Marat nazývaný přítel lidu byl zavražděn 13. července 1793 a tento zločin byl revolucionáři považován za útok proti nové ústavě. Marat byl příslušníkem radikální Hory, která začala v červnu 1793 zatýkáním a popravami omezovat vliv girondistů (jejich sympatizantkou byla Charlotta Cordayová), čímž začalo období jakobínské Hrůzovlády. Charlotta Cordayová byla znechucena revolučním terorem a radikály považovala za nepřátele revoluce. Odjela do Paříže a pod záminkou udání girondistů požádala o návštěvu u Marata. Ten ji přijal ve vaně, neboť trpěl lupénkou. Cordayová jej zabila nožem ukrytým v šatech. Po svém činu byla odsouzena revolučním tribunálem k trestu smrti gilotinou.\n\nNárodní konvent požádal Davida, aby zachytil tuto výraznou politickou záležitost. 14. listopadu 1793 David představil Konventu Maratův portrét. V únoru 1795 malíř získal plátno zpět. Po svém nuceném odchodu do Belgie v roce 1816 obraz v Paříži uschoval Davidův žák Antoine-Jean Gros. Po Davidově smrti 29. prosince 1825 Maratův portrét přešel do rukou malířových dědiců, kteří jej několikrát vystavovali s úmyslem ho prodat, ale bez úspěchu. Posledním majitelem obrazu se v roce 1860 stal Jules David-Chassagnolle a ten jen roku 1886 odkázal Muzeu výtvarných umění v Bruselu. Zde je vystaven od roku 1893.\n\nV letech 1793–1794 vzniklo z nařízení Konventu několik kopií obrazu (např. Gioacchino Serangeli nebo François Gérard). Tyto obrazy jsou dnes uloženy v Louvru, na zámku Versailles, v muzeu umění v Dijonu a v muzeu umění v Remeši.\n\nJean Paul Marat je zobrazen jako umírající ve vaně. Hlava zabalená v bílém turbanu je pootočená na stranu. Pravá ruka držící pero visí přes okraj vany, levá ruka se opírá o okraj desky pokryté zelenou látkou a drží popsaný list. Tělo je nakloněné ve vaně pokryté bílým plátnem potřísněným krví, vedle vany leží zakrvácený nůž. Na pravé straně je umístěn dřevěný stolek, na kterém je umístěn kalamář, druhé pero a další list papíru. V dolní části stolku se nachází podpis: \"À Marat David. – L'an deux\", tj. \"Maratovi David. – V roce dva\" (dle revolučního kalendáře).\n\nDavid zde mísí realistické události (dopis Charlotty Cordayové, vana, ve které Marat nacházel úlevu od své nemoci, zakrvácený nůž apod.) spolu s idealizací a dramatizací: úhlopříčné světlo, nařasené sukno ve vaně, stolek s věnováním připomínající náhrobek s epitafem, Maratova klidná, zpola se usmívající tvář, hrdinské a idealizované nahé tělo spočívající ve vaně v poloze připomínající Caravaggiovo \"Kladení Krista do hrobu\" nebo Michelangelovu \"Pietu\".\n"}
{"id": "1185347", "url": "https://cs.wikipedia.org/wiki?curid=1185347", "title": "Sabinky", "text": "Sabinky\n\nSabinky (\"Les Sabines\"), též označovaný jako Zásah Sabinek (\"L'Intervention des Sabines\") nebo Sabinky zastavují boj mezi Římany a Sabiny (\"Les Sabines arrêtant le combat entre les Romains et les Sabins\") je obraz francouzského malíře Jacquese-Louise Davida vytvořený v letech 1796–1799. Obraz je součástí sbírek muzea Louvre. Obraz zachycuje událost z římské mytologie.\n\nDavid o námětu uvažoval během své internace v Lucemburském paláci v roce 1795 a váhal mezi ním a námětem \"Homér recituje své verše Řekům\". Nakonec se rozhodl pro obraz Sabinských žen, které zabránily krveprolití mezi Římany a Sabiny, a který je tak pokračováním Poussinova obrazu \"Únos Sabinek\". Na obrazu začal pracovat na začátku roku 1796 a dokončil ho po téměř čtyřech letech. Davidovi pomáhali Pierre-Maximilien Delafontaine, Jean-Pierre Franque, Jérôme-Martin Langlois a Jean Auguste Dominique Ingres. Na konci roku 1799 byl dokončený obraz vystaven v Louvru. Po roce 1805 byl obraz umístěn v bývalém kostele koleje Cluny na Place de la Sorbonne, který Davidovi sloužil jako ateliér. V roce 1819 prodal \"Sabinky\" a \"Leónidáse u Thermopyl\" královskému muzeu za 100.000 franků. Plátno nejprve viselo v Lucemburském paláci a po malířově smrti bylo roku 1826 přeneseno do Louvru.\n\nNámět nepředstavuje únos Sabinek Římany, téma v umění často zobrazované (např. Nicolas Poussin nebo Giambologna), ale epizodu, kterou popisují Plútarchos a Titus Livius, a ke které došlo o tři roky později, kdy Sabinky přišly se svými dětmi na bojiště a zastavily tak boj mezi Sabiny vedené Titem Tatiem, a Římany pod vedením Romula. Uprostřed stojí Hersilie s nataženýma rukama mezi svým manželem Romulem, který se chystá vrhnout své kopí proti jejímu otci Tatiovi, který se chrání štítem. Jedna ze Sabinek pozvedá své dítě vůči sabinskému vojsku, další chytá za nohu Tatia, třetí ukazuje své děti u nohou Romula. Na pravé straně obrazu jezdec vrací svůj meč do pochvy.\n"}
{"id": "1185349", "url": "https://cs.wikipedia.org/wiki?curid=1185349", "title": "Józef Ścibała", "text": "Józef Ścibała\n\nJózef Ścibała (10. března 1801 Łążek – ???) byl rakouský politik polské národnosti z Haliče, během revolučního roku 1848 poslanec Říšského sněmu.\n\nŽil v obci Dąbrowa. V srpnu 1842 ukončil vojenskou službu ve Lvově. Roku 1849 se uvádí jako Joseph Scibala, majitel hospodářství v obci Dąbrowa.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Bobowa. Tehdy se uváděl coby majitel hospodářství. Náležel ke sněmovní pravici.\n"}
{"id": "1185350", "url": "https://cs.wikipedia.org/wiki?curid=1185350", "title": "Přísaha v míčovně (obraz)", "text": "Přísaha v míčovně (obraz)\n\nPřísaha v míčovně (\"Le Serment du Jeu de paume\") je nedokončený obraz francouzského malíře Jacquese-Louise Davida započatý v roce 1790. Obraz je v majetku muzea Louvre a je vystaven v Míčovně ve Versailles, kde se roku 1789 odehrála tzv. Přísaha v míčovně. Vzhledem k politickým turbulencím během Velké francouzské revoluce i problémům s financováním však nemohl malíř dílo dokončit a to zůstalo pouze ve stavu náčrtku – křídou, uhlem a olejem na plátně.\n\nPrvní náčrtky \"Přísahy\" vznikly v roce 1790, kdy Jacques-Louis David přesvědčil jakobínský klub, aby vypsal národní sbírku pro financování malby zachycující významnou událost Velké francouzské revoluce. Malíř vystavil kresbu perem a hnědým inkoustem představující budoucí malbu ve své dílně v Louvru v roce 1791, ale nemohl dál pokračovat, protože sbírka vynesla jen 10 % odhadovaných nákladů. Ústavodárné národní shromáždění rozhodlo tedy o financování jeho díla na náklady státu a z výtěžku prodeje grafik obrazu. David umístil svůj ateliér v bývalém klášteru feulantů, aby zde mohl shromáždit poslance sídlící v sousední jízdárně, aby mu stáli modelem. Ale v roce 1793 zaneprázděný prací na poslancích, dokončil jen nástin svého velkého díla. V roce 1793 totiž francouzský politický život už vůbec neodpovídal záběrům na obraze. Mirabeau, jeden z hrdinů roku 1789, se stal nepřítelem Revoluce. Byla objevena jeho tajná korespondence s Ludvíkem XVI. V očích veřejnosti se stal zrádcem. Mnoho členů Ústavodárného národního shromáždění bylo označeno za nepřátele Výboru pro veřejné blaho. David tedy opustil práci a plátno zůstalo nedokončeno.\n\nJeho díla \"Rozdílení orlů\" (1810) a \"Leónidás u Thermopyl\" (1814) se přímo inspirovala \"Přísahou v míčovně\". 20. října 1821 David dal Danielovi Isoardovi Martouretovi právo k vytvoření rytiny svého obrazu, kterou nakonec realizoval Jean Pierre Marie Jazet. Nedokončené plátno nakonec získalo v roce 1836 Královské muzeum Louvre, kde je vystaveno od roku 1880.\n\nOd konce 18. století se stal obraz jedním z republikánských symbolů a adaptovali jej mnozí malíři, jako např. Auguste Couder v roce 1848 nebo Luc-Olivier Merson roku 1883.\n\nObraz zachycuje chvíli, kdy Jean Sylvain Bailly (uprostřed stojící muž na stole se zdviženou pravicí) navrhuje přítomným zástupcům přísahu, že dají Francii ústavu. Poslanci shromáždění okolo jsou zachyceni v nadšené náladě, většinou obrácení k řečníkovi. Kontrast ke všeobecnému nadšení představuje Joseph Martin-Dauch, muž sedící se zkříženýma rukama a výrazem nesouhlasu na obrazu vpravo dole. Před ním stojící muž s kloboukem v ruce je politik Antoine Pierre Joseph Marie Barnave, o něco více v popředí, též s kloboukem v ruce je Honoré Gabriel Riqueti de Mirabeau. Na obraze jsou zachyceny i další významné osobnosti revoluce (zprava doleva). Edmond Louis Alexis Dubois-Crancé je muž stojící na židli. Michel Gérard, starší muž mezi ním a Mirabeauem se sepjatýma rukama je sedlák, jediný ze selského stavu zvolený mezi zástupce třetího stavu. Maximilien Robespierre před Dubois-Crancém s rukama na prsou hledí na Baillyho. U stolu, na kterém stojí Bailly, sedí Emmanuel Joseph Sieyès. Trojice mužů hovořících v popředí jsou katoliční duchovní Christophe Antoine Gerle a Henri Grégoire a protestant Jean-Paul Rabaut Saint-Étienne. V levé části obrazu na stoličce sedící Bertrand Barère de Vieuzac zapisuje svědectví o události. Vlevo od něj stojí dva objímající se muži. Zády stojící je kněz a pozdější ústavní biskup Alexandre Thibaut. V levém rohu obrazu je starý muž podpíraný po straných dvěma sansculoty. Je to buď Michel-René Maupetit nebo Jean François Marie Goupilleau de Fontenay. V horní části obrazu jsou velká okna se vzdouvajícími se závěsy, ve kterých stojí skupiny lidí. V prostředním okně vpravo shlíží na poslance Jean Paul Marat ve tmavém obleku.\n\nV 18. století měla přísaha posvátnou hodnotu, neboť přinášela záruku věrnosti k vyřčenému slovu. Jacques-Louis David byl znám svým obrazem \"Přísaha Horatiů\". Kolektivní přísahy byly za Francouzské revoluce považovány za faktor národní jednoty, proto jsou poslanci (až na jediného) zachyceni v jednomyslném zápalu a nadšení. Rovněž ukazuje, že vůle každého jedince vytváří národní suverenitu.\n\nTři duchovní v popředí – kartuziánský mnich, katolický kněz a protestant symbolizují novou éru náboženské tolerance. Společenské změny zachycují i závěsy, vzdouvající se ve větru vanoucím Francií a přinášejícím změny: ve větru Revoluce.\n\n"}
{"id": "1185355", "url": "https://cs.wikipedia.org/wiki?curid=1185355", "title": "Martin Klein (zápasník)", "text": "Martin Klein (zápasník)\n\nMartin Klein (v azbuce \"Мартин Кляйн\", 12. září 1884 Tarvastu — 11. února 1947 tamtéž) byl estonský zápasník, stříbrný medailista na stockholmské olympiádě 1912.\n\nNarodil se na venkově, od sedmnácti let žil v Petrohradu a pracoval jako námořník a stavební dělník. V zápasnickém klubu Sanitas si původně přivydělával jako vrátný, ale trenér Daniel Wiedemann objevil jeho talent a v roce 1910 se Klein stal zápasnickým přeborníkem Petrohradu bez rozdílu vah. Byl nominován do týmu carského Ruska na olympiádu 1912, kde v soutěži střední váhy do 75 kg postoupil mezi nejlepší tři účastníky. Jeho zápas proti Finovi Alfredu Asikainenovi (Finsko bylo tehdy stejně jako Estonsko součástí Ruského impéria, ale na stockholmské olympiádě startovalo samostatně) byl nejdelším soubojem v olympijské historii, Kleinovi se podařilo dostat soupeře na lopatky až po jedenácti hodinách a čtyřiceti minutách, zápas se konal na otevřeném sluncem rozpáleném ringu. Pro vyčerpání nebyl schopen nastoupit v dalším utkání proti Švédovi Claesi Johanssonovi, který se tak stal olympijským vítězem bez boje. Jako reakce na tuto událost byla v roce 1924 stanovena v amatérském zápase maximální délka střetnutí.\n\nKlein se stal ještě roku 1913 mistrem Ruska v těžké váze a odjel na mistrovství světa v zápase do Vratislavi, soutěž však pro zranění ruky nedokončil. Na olympiádě v roce 1920 se představil jako trenér zápasníků samostatného Estonska, sportovní prostředí opustil roku 1937 a dožil na rodném statku v Tarvastu. Od roku 1962 se ve Viljandi koná zápasnický Memoriál Martina Kleina.\n"}
{"id": "1185362", "url": "https://cs.wikipedia.org/wiki?curid=1185362", "title": "Mychajlo Hnydkovskyj", "text": "Mychajlo Hnydkovskyj\n\nMychajlo Hnydkovskyj, cyrilicí Михайло Гнидковський, též polsky Michał Gnidkowski (1789 – ???), byl rakouský řeckokatolický duchovní a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nNarodil se roku 1789. Na kněze byl vysvěcen roku 1818. Roku 1849 se uvádí jako Michael Gnidkowski, farář v obci Mostyska. Působil zde i dle údajů z roku 1858.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vojnyliv. Tehdy se uváděl coby farář. Náležel ke sněmovní pravici.\n"}
{"id": "1185363", "url": "https://cs.wikipedia.org/wiki?curid=1185363", "title": "Zsófia Bán", "text": "Zsófia Bán\n\nZsófia Bán (* 23. září 1957, Rio de Janeiro, Brazílie) je maďarská spisovatelka, esejistka a literární kritička.\n\nNarodila se židovským rodičům v Brazílii, v roce 1969 se rodina vrátila do Maďarska. Studovala od roku 1976 do roku 1981 anglistiku a romanistiku v Budapešti, Lisabonu, Minneapolisu a Novém Brunšviku. Pracovala ve filmových ateliérech, jako kurátor a byla vědeckým pracovníkem Maďarské akademie věd a institutu Johna F. Kennedyho v Berlíně. V současné době pracuje jako mimořádný profesor amerikanistiky na univerzitě Loránda Eötvöse. \n\nVe svých textech se zabývá výtvarným uměním, kulturní pamětí a genderovými otázkami. Povídky a eseje byly přeloženy mimo jiné do němčiny, angličtiny, španělštiny, češtiny a slovinštiny.\n\n"}
{"id": "1185367", "url": "https://cs.wikipedia.org/wiki?curid=1185367", "title": "Ibn ar-Ráwandí", "text": "Ibn ar-Ráwandí\n\nIbn ar-Ráwandí ( , celým jménem ,\" Abú al-Hasan Ahmad ibn Jahjá ibn Ishák ar-Ráwandí\" * 825, Chorásán- 864 nebo 910) byl perský kritik islámu jakož i náboženství obecně.\n\nAčkoli se jeho díla nezachovala, jeho názory se dají rekonstruovat prostřednictvím knih jeho kritiků a oponentů, kteří v nich reagovali na jeho názory. Nejvíce fragmentů (v komentářích kritiků) se zachovalo z jeho díla \"Smaragdová kniha\" ( ,\" \"Kitáb az-Zumurrud\"\").\n"}
{"id": "1185371", "url": "https://cs.wikipedia.org/wiki?curid=1185371", "title": "Cenová skupina", "text": "Cenová skupina\n\nCenová skupina byla v socialistickém Československu nástrojem klasifikace pohostinských zařízení a nastavení příslušné cenové regulace podle úrovně jejich kvality. Přestože oficiálně byla tato kategorizace v 90. letech 20. století zrušena, v lidové mluvě se zachovala zejména v označení „čtyřka“ pro lidové hospody či „pajzly“ nevalné kvality. \n\nZavedení cenových skupin bezprostředně předcházelo znárodnění některých hostinských a výčepních podniků a ubytovacích zařízení zákonem č. 124/1948 Sb. Znárodňování probíhalo postupně až do roku 1952. \n\nRozdělení veškerých hostinských podniků do čtyř cenových skupin zavedl výměr č.j. 40.028-II/6-1948 z 11. června 1948. Do I. cenové skupiny patřily původně podniky lidového rázu – nejvyšší skupinou pak byla IV. cenová skupina, označující luxusní podniky, zejména restaurace ve velkých hotelech (tzv. mezinárodních hotelech). Později bylo toto římské číslování obráceno: luxusní restaurace byly přečíslovány na I. cenovou skupinu, lidové hospody na IV. cenovou skupinu. \n\nV závislosti na cenové skupině byly striktně normovány ceny, gramáž jídel i způsob jejich přípravy. Ve IV. cenové skupině se vařily pouze polévky, III. cenová skupina nabízela jednoduchá hotová jídla – zejména guláše, vepřovou se zelím a játra, přičemž jídlo již se podávalo s ubrouskem (většinou papírovým) a pánské záchody byly vybaveny pisoáry. Většina hospod byla zařazena do IV. nebo III. cenové skupiny. II. a I. cenová skupina byly vyhrazeny kvalitnějším restauracím. Až do 70. let se již ve II. cenové skupině jídlo servírovalo na stříbrných podnosech. Do konce 60. let byly v hospodách také odděleny druhy piva: v některých se točilo pouze desetistupňové, v některých pouze dvanáctistupňové, nikdy ne dohromady.\n\nKoncem 60. let došlo k uvolnění striktních cenových skupin, ke zvýšení cenových rozdílů mezi skupinami a zároveň snížení regulace cen. Kategorizaci pohostinských zařízení pak upravila oborová norma ON 73 5413, účinná od 1. ledna 1976, která pivnice a hostince definovala jako odbytová střediska s funkcí společenskou a zábavní. Hostince byly zařazeny do IV. cenové skupiny a zřizovány „jako součást základního občanského vybavení“ i v menších obcích. O stupeň výše stály pivnice, které spadaly do IV., III. a výjimečně i do II. cenové skupiny. Zřizovány byly „zejména v centrech měst, výjimečně i v rámci obvodové občanské vybavenosti“. \n\nCenovým skupinám postupně zůstal spíše jen orientační charakter, až byly na počátku 90. let s nástupem soukromého podnikání definitivně zrušeny. „Doporučením upravujícím základní ukazatele pro kategorizaci hostinských a ubytovacích zařízení\", zpracovaným na základě jednání Rady cestovního ruchu dne 12. července 1994, byly cenové skupiny restaurací a pohostinských zařízení zcela zrušeny. Zůstalo však dělení podniků na „hostince“ a „pivnice“ (obojí jako zařízení „specializovaná převážně na podávání piva a jídel vhodně doplňujících jeho konzumaci“) a „výčepy“, které se zaměřují na prodej piva a ostatních nápojů převážně „přes ulici“.\n"}
{"id": "1185372", "url": "https://cs.wikipedia.org/wiki?curid=1185372", "title": "Hadži Alijev", "text": "Hadži Alijev\n\nHadži Alijev (* 21. dubna 1991) je ázerbájdžánský zápasník–volnostylař, bronzový olympijský medailista z roku 2016.\n\nJe rodákem z Nachičevanské autonomní republiky. Zápasení se věnoval od útlého dětství společně se starším bratrem Jašarem pod vedením svého otce Azara. V 9 letech se s rodiči přestěhoval na předměstí Baku, kde byl záhy zapsán na sportoní školu Abşeron UGİM (Uşaq-Gənclər İdman Məktəbinin) v Chyrdalanu. Na UGİMu se připravoval pod vedením Elmana Azimzadeho a Girchlara Badalovdura. Od počátku své sportovní kariéry byl ve stínu svého o něco talentovanějšího kolegy z ázerbájdžánské volnostylařské reprezentace Togrula Asgarova. V reprezentaci se začal prosazovat teprve od roku 2014 se zavedením nové neolympijské váhy do 61 kg, které se stal výraznou tváří. V olympijské váze do 65 kg se neprosazoval přes Asgarova a tak v roce 2016 získal nominaci na olympijské hry v Riu v nižší váze do 57 kg. V této váze startoval v Riu poprvé a ve čtvrtfinále prohrál s Gruzínem Vladimerem Chinčegašvilim těsně 3:4, po neuznaném protestu 3:5 na technické body. Přes opravy se dostal do souboje o třetí místo proti reprezentantu Bulharska Vladimiru Dubovi. Koncem první minuty nezachytil soupeřův poraz se záběrem nohy a následným koršunem v parteru prohrával 0:4 na technické body. Do koncem poločasu však dokázal snížit na 3:4 a minutu před koncem zápasu dostal Dudova okénkem na lopatky. Získal bronzovou olympijskou medaili.\n\n"}
{"id": "1185374", "url": "https://cs.wikipedia.org/wiki?curid=1185374", "title": "Toros Toramanian", "text": "Toros Toramanian\n\nToros Toramanian (; 18. března 1864 – 1. března 1934) byl arménský architekt, archeolog a historik architektury. Je považován za „otce arménské architektonické historiografie“.\"\n\nToros Toramanian se narodil v roce 1864 ve městě Şebinkarahisar na západě Arménie, v tehdejší Osmanské říši. Ve věku 14 let přišel o oba rodiče. Studoval architekturu v Konstantinopoli a později v Paříži, poté se soustředil na detailní studium pozůstatků středověkých arménských architektonických památek, zejména na území starověkého města Ani.\n\nToramanianova vědecká práce připravila půdu pro práci významného vědce Josefa Strzygovskiho, který po dlouhém a detailním studiu křesťanské architektury dospěl k názoru, že arménská architektura hrála významnou roli v rozvoji byzantské a později západoevropské architektury.\nV roce 1920, během turecko–arménské války, přišel Toramanian o velkou část své nepublikované práce, včetně srovnávací studie byzantské a arménské architektury a studie o historii arménských pohřebních památek. Byl také donucen i s rodinou prchnout z Alexandropolu do Tbilisi.\n\nV roce 1923 se v arménské SSR stal jedním ze zakládajících členů výboru pro ochranu historických památek, jehož se stal ředitelem. Výbor se podílel na rekonstrukci katedrály v Ečmiadzinu. Byl i členem Celosvětového kongresu Arménů.\n\nToros Toramanian zemřel v roce 1934 v Jerevanu a byl pohřben v panteonu Komitas poblíž břehu řeky Hrazdan.\n\n\n"}
{"id": "1185376", "url": "https://cs.wikipedia.org/wiki?curid=1185376", "title": "Jekatěrina Vasiljevna Budanová", "text": "Jekatěrina Vasiljevna Budanová\n\nJekatěrina Vasiljevna Budanová (6. prosince 1916 Konopljanka, Smolenská oblast – 19. červenec 1943 Novokrasnovka, Ukrajina) byla ruská stíhací pilotka. Jako sovětská pilotka se účastnila druhé světové války a spolu s Lidijí Litvjakovou patřila mezi mezi nejlepší vojenské pilotky všech dob.\n\nPocházela z Konopljanky, vesnice ve Smolenské oblasti. Ve třinácti letech odešla do Moskvy, kde pracovala v letecké továrně. V osmnácti letech získala pilotní průkaz, stala se parašutistkou a posléze i leteckou instruktorkou a účastnicí leteckých přehlídek. Po vypuknutí 2. sv. války se na podzim 1941 přihlásila do ženských leteckých jednotek. Stala se stíhací pilotkou, byla přidělena k 586. IAP a létala na stroji Jakovlev Jak-1. Na frontě začala létat v dubnu 1942, v září 1942 byla převelena ke Stalingradu a už v září a říjnu zaznamenala první sestřely německých letadel, Ju-88 a Bf 109. Spolu s Lidijí Litvjakovou se stala známou osobností, obě byly pak na vlastní žádost převeleny k 296. IAP, aby byly co nejblíže frontě. Na jaře a v létě 1943 létala v prostoru Ukrajiny a řeky Mius, kde wehrmacht vybudoval opevněnou obrannou linii, tzv. Miuskou frontu. 17. července 1943 dosáhla svého celkem dvanáctého vítězství. Dne 19. července 1943 byla v boji s německými stíhači z JG 3 sestřelena, s hořícícm letounem sice přistála, ale zemřela na následky zranění. Má památník v obci Bobrikovo na jihovýchodní Ukrajině. V roce 1993 jí byl posmrtně udělen titul Hrdina Ruské federace.\n\nHodnost: nadporučice, kapitánka\n\nJednotky: 586. IAP, 437. IAP, 9. GIAP, 296. IAP (později jako 73. GIAP)\n\nVítězství: 7 osobních, 5 skupinových, celkem absolvovala 266 bojových letů\n\nPocházela z Konopljanky, to je vesnice ve Smolenské oblasti. Narodila se 6. prosince 1916, v době první světové války. Byla chytrá, základní školu skončila s vyznamenáním, po smrti otce však musela začít pracovat jako chůva. Když jí bylo třináct, máma ji poslala do Moskvy, kde její starší sestra pracovala v letecké továrně. Tam Káťa pracovala a zároveň studovala. Během studií na střední škole pracovala jako tesař v letecké továrně. Tesařina je dost náročná práce, a tak si lze jen stěží představit třináctiletou holku jak dělá tesařinu.\n\nKdyž byla Káťa malá, přistálo na kraji Konopljanky letadlo. Vyšplhala na křídlo stroje, podívala se do kokpitu a prohlížela palubní desku. Toho dne se rozhodla, že musí být pilotem.\nPilotní průkaz získala v roce 1934. Kromě pilotního oprávnění se stala Káťa členkou parašutistické sekce aeroklubu.\nDo začátku války bylo v Sovětském svazu asi 100 až 150 aeroklubů a i přes nevelké nadšení instruktorů a vedoucích aeroklubů se do nich mnoho dívek přihlásilo a naučilo se létat. Bylo jich dokonce tolik, jak statistky uvádí, že jeden ze tří pilotů byla žena. Pilotky se účastnily i leteckých přehlídek. Přehlídky na letišti Tušino se účastnila i Káťa Budanová, spolu s ní tam byly i další budoucí pilotky pět set osmdesát šestého leteckého stíhacího pluku, Olga Goliševová, Maria Kuzněcovová, Olga Šakovová a Rajsa Běljajevová.\n\nV jednadvaceti se stala Káťa Budanová instruktorkou létání, to byl rok 1937. Byla přidělená do aeroklubu v Kyjevské čtvrti v Moskvě. Moskva ji uchvátila, líbila se jí, psala domů dopisy plné nadšení. Létala na školním letounu Polikarpov U 2, ale také s jednosedadlovým Jakovlevem UT 1, s kterým se účastnila leteckých přehlídek.\nJaká tedy byla, Káťa? Starší seržantka Inna Pleščevcevová-Pasportnikovová, letecká mechanička a neoficiální historička 586.IAP, která se s Káťou poprvé setkala v říjnu 1941, to bylo čtyři měsíce po napadení Sovětského svazu o ní napsala:\n„Vyzařovala z ní radost, rozhodnost a odhodlanost a takový obrázek mi zůstal v paměti napořád. Káťa byla duší naší skupiny. Byla pověstná svou odvahou, houževnatostí a nevyčerpatelnou energií, zároveň byla přímá, ohleduplná a vynikala starostlivostí o druhé.“\n\nJaká byla pilotka?\n\n„Když se stíhačkou poprvé letěla sólo, stáli všichni u vzletové dráhy a nemohli než obdivovat Kátino pilotní umění. Letadlo měla úplně v ruce…jako uznání jejích pilotních i vůdčích schopností byla Káťa jmenována velitelkou letky“, píše Inna Pasportnikovová.\nVe vzpomínkách válečných veteránů je vylíčená jako nebojácná, instinktivní a neomylná stíhací pilotka. Podle Inny Pasportnikovové „ne vždy ale bylo její úsilí korunováno úspěchem. Zažila i hořká zklamání. Dlouho jí trvalo, než se naučila mířenou střelbu na vlečené i pozemní cíle. Tehdy se na nějakou dobu přestala smát a zpívat a mračila se, ale nakonec přišel ten šťastný den, kdy byl instruktor s její úrovní střeleckých schopností spokojen.“\n\nPrvní letecké jednotky pro ženy – pilotky byly založeny v říjnu 1941, na návrh Mariny Raskovové, důstojnice letectva a členky Nejvyššího sovětu. Podle vyprávění Jevgenije Žigulenkové byly jedním z důvodů založení letecké jednotky pro ženy i incidenty pramenící z bojového odhodlání ženských pilotek – „několik dívek požádalo o nasazení na frontu a byly odmítnuty. A tak ukradly stíhačku a odletěly do boje. Prostě se nemohly dočkat…“\n\nV té době byly založeny 586. IAP (stíhací letecký pluk), 587. BAP (bombardovací letecký pluk) a 588. NBAP (noční bombardovací letecký pluk), dohromady jako součást sto dvacáté druhé Ženské letecké skupiny. Výcvik probíhal v Engelsu, v městě na Volze asi 800 kilometrů jihovýchodně od Moskvy, denně deset lekcí, někdy i čtrnáct hodin denně. Letový výcvik trval běžně tři roky, teď byl zhuštěn do necelých šesti měsíců. Pilotky měly nalétat nejméně 500 letových hodin, zatímco muži byli odesíláni na frontu po odlétání pouhých 65 letových hodinách. To byl určitě také jeden z důvodů obrovských ztrát sovětského letectva.\n\nPo ukončení výcviku byla Káťa Budanová přidělena k 586. leteckému stíhacímu pluku. Pluk zahájil činnost v dubnu 1942 obranou mostu přes Volhu. Káťa situaci špatně snášela, chtěla být na frontě, ve středu dění. „Zvlášť těžce snášela naši situaci Káťa,“ vzpomíná Inna Pasportnikovová. Shodou okolností někdy v této době dostala dopis, který ji informoval (naštěstí mylně), že byla zabitá její máma a sestra. Ves Konopljanka, kde strávila dětství, byla v obsazeném území.\n\nLetka pět set osmdesát šestého leteckého stíhacího pluku létala na letadlech Jakovlev Jak – 1. Bylo to letadlo smíšené konstrukce, potažené překližkou a plátnem, jeho výroba i obsluha byly jednoduché a dobře se pilotoval. Stroj oceňovali i němečtí piloti. „JAK je stíhačka, kterou jste nemohli podceňovat,“ řekl o ní Walter Krupinsky, pilot se 179 sestřely. Bohužel ochrana proti nepřátelské střelbě byla u JAKů velmi malá a když byly provedeny na strojích úpravy ve prospěch lepší manévrovatelnosti byla snížena ochrana palivových nádrží, na což spousta sovětských pilotů doplatila. Naproti tomu Messerschmitt Bf 109 měl mnohem lepší výzbroj, vyšší výkon motoru,a byl schopen sestřelit i dobře pancéřovaný Il 2 Šturmovik. Pět set osmdesát šestý stíhací pluk dostal svoje stroje v únoru 1942. Stroje nebyly vybaveny radiostanicí, to měly pouze velitelské stroje, ostatní měly jen přijímače. Pilotky však odmítly létat bez vysílaček a tak stroje dostaly zvláštní výzbroj – radiostanici do každého letadla.\n\nSousedství s mužskými oddíly vytvářelo někdy legrační situace, vzpomíná Jekatěrina Poluninová ze stejného pluku: „Dívky u pluku byly velmi atraktivní. Byly mladé, vypadaly svěže a nedaleko byl mužský pluk. No, seznámili se a vztahy jen kvetly. Jednou přišel velitel toho mužského pluku k našemu veliteli a řekl: Můžu ti dát letadel, kolik si řekneš, když mi dáš těchhle pět dívek a vyjmenoval je. Tak co, plácneme si?!“\n\nDostat se na frontu, tohle přání se Kátě splnilo 10. září 1942, kdy ji velitelka jejího pluku Tamara Kazarinová převelela spolu s Lidijí Litvjakovou, Marijí Kuzněcovou a Raisou Běljajevovou do Stalingradu k 437. leteckému stíhacímu pluku na letiště Věrchnaja Achtuba na východním břehu Volhy. U Stalingradu probíhaly na podzim 1942 zdržovací boje, zatímco se sovětská armáda připravovala na protiofenzívu 437. pluk čelil velké početní převaze německé armády, byl špatně zásobován a utrpěl těžké ztráty. „Byly jsme hrdé, že jsme byly odeslány tam,“ vzpomíná Inna Pasportnikovová, „na jeden z nejvýznamnějších úseků fronty a považovaly jsme za velkou čest a důkaz důvěry, vkládané v nás. A Káťa, aspoň to tak vypadalo, z nás byla nejšťastnější.“\nLetecké eso – první sestřely zaznamenala Káťa na nebi nad Stalingradem. Literatura se liší v datech, podle amerického historika Henryho Sakaidy sestřelila své první letadlo (Messerschmitt Bf 109) ve spolupráci s Lidijí Litvajkovou 14. září 1942. Jekatěrina Poluninová uvádí, že 2. října 1942 pod velením Raisy Běljajevové se Káťa střetla s 12 německými bombardéry Junkers Ju 88 a jejich doprovodem, stíhačkami Bf 109 a byl jí toho dne přiznán jeden sestřel Ju 88 a ve spolupráci jeden Bf 109. Podle Inny Pasportnikovové dosáhla první sestřelu 6. října 1942: „Káťa nastartovala motor, aby se utkala s třinácti Junkersy, které mířily nad město…Když se nepřítel objevil v kříži jejího zaměřovače, stiskla spoušť…trasírky se otřely o nepřátelské letadlo a Ju 88 zahalila oblaka černého kouře. Bylo to její první dlouho očekávané vítězství!“\n\nVladimír Lavriněnko na Káťu a její kamarádku a spolubojovnici Lidiji Litvjakovou vzpomínal:\n\n„Každá byla jiná. Káťa vysoká a nakrátko ostříhaná a v pilotní kombinéze ji bylo těžko rozeznat od spolubojovníků. Lidija vedle ní vypadala jako děvčátko. Káťa byla veselá a temperamentní, zatímco Lidija zamyšlená a nenápadná.“\n\nNe vždy to tak platilo. Když za bojů u Stalingradu odmítl Lidiji a Káťu přijmout Boris Jerjomin, velitel 273. stíhacího pluku, Lidija Litvjaková to veřejně komentovala a s opovržením pravila: „Bojí se nás, to je celé. Je mladý, velitel pluku, svobodný – prostě se bojí!“\n\nDne 10. prosince 1942 Káťa zpozorovala během letu dvě stíhačky Messerschmitt Bf 110. Zaútočila na ně a čelním útokem jeden stroj sestřelila, během následujícího souboje se jí podařilo sestřelit i druhý letoun.\nSvé sestře Olze napsala:\n„Ocitla jsem se přímo uprostřed válečného pekla, píšu z místa nedaleko Stalingradu. Víš, jak to vypadá na frontě…Ráda bych Ti řekla tohle: nechci umřít, ale smrti se nebojím. A když budu muset umřít, přijde to nepřítele draho. Můj drahý okřídlený Jak je dobrý stroj a naše osudy jsou nerozlučně spojeny, jestli máme zahynout, padneme jako hrdinové. Mějte se dobře…a vzpomínejte na mne…“\n\nPosléze byla Káťa Budanová přeložena spolu s Lidijí Litvjakovou k 296. leteckému pluku pod velením majora Nikolaje Baranova, obě dvě požádaly, aby byly v leteckém pluku co nejblíže frontě.\n\nDesátého února 1943 Káťa zaznamenala skupinový sestřel letounu Focke-Wulf Fw 190 z JG 51, sestřelila i průzkumný stroj Fw 189. O letu uvedla: „\n\nJe to obratný a dobře pancéřovaný letoun. Zaútočila jsem na něj a pak pozorovala, jak mi uniká…Začínala jsem zuřit…vrhla jsem se na něj. Snažil se mě doběhnout – sklesal do menší výšky a pokračoval v letu hluboko nad obsazené území. Sklesala jsem také…nacista už byl jen 20 metrů nad zemí, odkud začala zuřivá palba. Přiblížila jsem se k Focke-Wulfu 189 na nějakých 30 metrů, pak ještě blíž a začala jsem střílet. A ejhle, nepřítel spadl na zem…ze země na mne stříleli, ale já ještě zůstala, několikrát jsem nad Němci zakroužila, a teprve pak přidala plyn a letěla domů. Náhle jsem si uvědomila, že mi dochází palivo, ale podařilo se mi doletět k našemu letišti a doklouzat na přistání s vypnutým motorem.“\n\nDevátého března 1943 dostala Jekatěrina Vasiljevna Budanová Řád rudé hvězdy.\n\nČtrnáctého května 1943 pod vedením Filipova letěla v jednom ze šesti letounů Jak-1 jako doprovod bitevníků Il-2, které zaútočily na německý vlak ve stanici Uspenskaja. V květnu byla také na krátké dovolené v Moskvě. Třicátého května 1943 jí byl přiznán další skupinový sestřel stíhačky Bf 109.\n\nV létě 1943 operovala na letišti Berukovo Rosejbebovskij. To už byla v průběhu německá ofenzíva u Kurska, operace Citadela,zahájená 4. července 1943 a letecké boje byly ještě intenzívnější než dříve. Německé letectvo se snažilo vytvořit si vzdušnou převahu, aby mohlo provádět pozemní útoky.\n\nSvé jedenácté vítězství a šesté osobní zaznamenala Káťa 17. července 1943, když sestřelila Ju-88 na frontě u řeky Mius, kde si německá armáda vybudovala opevněnou obrannou linii, tzv. Miuskou frontu. 19. července 1943 odstartovala ke svému poslednímu bojovému letu.\n\nInna Pasportnikovová vzpomíná: „Káťa letěla s formací bombardérů jako jedna ze stíhacího doprovodu…Po úspěšném splnění úkolu se naše letadla vracela domů v různých výškách a Káťa letěla zcela vzadu. Náhle zpozorovala trojici Messerschmittů, které točily zatáčku, aby mohly napadnout skupinu našich bombardérů.“ Šlo o letadla z JG 3 a JG 52, elitní stíhací eskadry Luftwaffe. „Následoval zoufalý souboj. Stíhačky obou stran se pokoušely dostat jedna druhé za ocas a neustále střílely. Kátě se podařilo zachytit nepřátelský stroj do nitek zaměřovače a prošpikovala ho dávkou střel. Sklonil příď a neovladatelně padal k zemi. Káťa prudce přitáhla, převrátila se přes křídlo a vrhla se na další nepřátelský letoun. Vystřelila dlouhou dávku a druhý Messerschmitt se odpoutal západním směrem, nechávaje za sebou kouřovou stopu.“\n\nKáťa Budanová se pak ocitla v boji proti dvěma Bf 109G. Cottam v knize „Women in Air War“ uvádí:\n„Obyvatelé vsi Novokrasnovka ve Vorošilovské oblasti sledovali boj s úzkostí. Stíhačka s rudými hvězdami se nakonec převrátila a zcela neřízena začala padat. Pak sklouzla po křídle a vyrovnala let, ale křídlo začaly olizovat jazyky plamenů. Letoun klouzal k poli na okraji vsi, zbrázděnému okopy a krátery. Po dosednutí zapadlo jedno kolo do kráteru a letoun se převrátil.“\n„Kolchozníci s velkými potížemi vytáhli smrtelně raněného pilota z hořícího pilotního prostoru. Starší žena otřela krev z Kátina obličeje, rozepnula límec letecké kombinézy a vytáhla legitimaci, na které stálo: Jekatěrina Vasiljevna Budanová. Vesničané jemně zvedli pilotčino tělo a donesli je do nejbližší chalupy. Tady, na kraji vsi, pak Káťu s vojenskými poctami pohřbili.“\n\nMarie Kolesnikovová, obyvatelka Novokrasnovky, autorovi knihy Sovětské letkyně ve Velké vlastenecké válce, Gian Piero Milanettimu ukázala přímo místo, kam Kátin Jak-1 dopadl: „Letadlo se převrátilo na záda. Vojáci spolu s vesničany vytáhli ze stíhačky pilota. Nenechali nás přijít blíž, ale já ji zahlédla: měla na sobě zelenou kombinézu a nebyla vidět žádná krev.“\n\nKáťu přinesli po nouzovém přistání do nemocnice v Novokrasnovce, udělané z místní školy. V té době už byla zřejmě mrtvá. Její sluchátka uchovávají v jejím muzeu ve škole v Bobrikovu, před pomníkem, kde je pohřbená. Mušle sluchátka je roztavená a tak zřejmě Káťa uhořela ve svém Jaku-1 po přistání na kraji Novokrasnovky…\n\nNěmeckými piloty, s kterými se ve svém posledním boji 19. července střetla, byli pravděpodobně Georg Schwientek a Emil Bitsch, kapitán a jedno z nejlepších es Luftwaffe. Shodou okolností byl Emil Blitsch skoro stejně starý jako Káťa Budanová, narodil se v červnu 1916. Létal v jednotce JG 3. V srpnu 1943 byl převelen z východní fronty zpět do Německa k letecké obraně. Nakonec byl sám sestřelen a padl v boji proti americkým stíhačkám P-47 USAAF nad Schijndelem v Nizozemsku.\n\nSmrt milé, veselé a empatické Káti neslo její okolí velmi těžce, nejvíc však o pět let mladší Lidija Litvjaková, její nejlepší kamarádka (Lidija jí občas žertem říkala \"máma\", jednak proto, že byla o několik let starší, než ostatní pilotky 586. IAP a také pro její starostlivost o kamarádky na zemi i ve vzduchu). O den, později, dvacátého července 1943 byla Lidija sestřelena spolu s novým velitele pluku Ivanem Golyševem, když letěli jako doprovod bombardérů Pe-2 a napadlo je 10 letounů Bf 109. Golyšev byl zasažen a padl, Lidije Litvjaková byl zasažená taky, její Jak byl zapálen a ona se zachránila na padáku. Naposledy odstartovala o deset dní později, prvního srpna 1943 z kalininského letiště. Fragmenty jejího letounu Jak-1 byly nalezeny u osady Koževnaja. Na původním letišti je dnes vesnice a škola s malým muzeem věnovaným Káti Budanové a Lidiji Litvjakové.\n\nJekatěrina „Káťa“ Budanová je pohřbená ve vsi Bobrikovo na jihovýchodě Ukrajiny nedaleko řeky Mius. O její hrob se zajímala Tamara Justinovna Pamjatnych, velitelka první jednotky, kde Káťa létala, procestovala stopem a pěšky Ukrajinu, aby se ujistila, že je hrob dobře udržovaný, jak napsala Inna Pasportnikovová. Její sluchátka a opasek s přezkou jsou v muzeu v Bobrikovu. Jekatěrina „Káťa“ Budanová spolu s Lidijí Litvjakovou jsou považovány za jediná ženská stíhací esa, ačkoliv údaje o počtu sestřelených letadel se značně liší, nejčastěji se udává 11 sestřelů, 6 osobních, 5 skupinových, oficiálně 7 osobních a 5 skupinových.\n\nJako pilotky byly skvělé a odvážné. „Nebály se ničeho,“ vzpomíná na Káťu a Lidiji Inna Kalinovská-Kalacevová. Za všechno mluví třeba právě poslední boj Káti Budanové, kdy se postavila v podstatě sama proti čtyřem německým stíhačkám Bf 109 z JG 3 aJG 52, skupiny Experten nebo slavný sestřel pozorovacího balónu Lidije Litvjakové – na útok se dobrovolně přihlásila, vymyslela ho a také uskutečnila.\n\n296. stíhací letecký pluk, kde obě pilotky sloužily, byl v létě 1941 dislokován v prostoru města Krivoj Rog, piloti létali na letounech I-16. V říjnu 1941 byly nahrazeny stíhačkami MiG-3 a koncem roku začalo přezbrojování na letouny Jak-1. Na jaře 1942 byl pluk přemístěn nedaleko Charkova a na podzim byl bojově nasazen u Stalingradu, kde se k němu Káťa Budanová a Lidija Litvjaková připojily. Pak byl přesunut k Jižnímu frontu a v létě 1943 osvobozoval Donbas a Rostov na Donu. Od května 1943 je označen jako 73. Gardový stíhací letecký pluk (73. GIAP). V roce 1944 byl operačně nasazen jako letecká podpora druhého a třetího ukrajinského frontu, operačním prostorem bylo Rumunsko a Maďarsko, na konci války potom severní část Maďarska, jižní Slovensko a Morava. Piloti tohoto pluku létali i nad Československem a účastnili se operací na osvobození Bratislavy (4. dubna 1945) a osvobození Brna (26. dubna 1945).\n\nJekatěrina Vasiljevna Budanová byla dvakrát vyznamenána Řádem Vlastenecké války, Řádem rudé hvězdy, Řádem rudého praporu a přestože byla navržena ještě za války na Zlatou hvězdu Hrdiny SSSR, nikdy ji nedostala. Titul Hrdina Ruské federace udělil Jekatěřině Vasiljevně Budanové teprve posmrtně v roce 1993 prezident Boris Jelcin.\n\nV červenci 1943 v onen osudný den bylo Kátě Budanové 26 let.\n\nKromě fotografií a článků jsou na webu i filmové dokumenty o Lidiji Litvjakové. Z knih je dostupná v roce 2014 vydaná kniha Sovětské letkyně ve Velké vlastenecké válce – Historie v obrazech, autora Gian Piero Milanettiho, fotografická publikace, plná dobových i aktuálních dokumentů, článek čerpá převážně z této publikace. V loňském roce (2015) byla taktéž vydána kniha Bílá růže ze Stalingradu, jejímž autorem je Bill Yenne a je věnována Lidiji Litvjakové.\n"}
{"id": "1185378", "url": "https://cs.wikipedia.org/wiki?curid=1185378", "title": "Teroristické útoky v Bruselu v březnu 2016", "text": "Teroristické útoky v Bruselu v březnu 2016\n\nTeroristické útoky v Bruselu v březnu 2016 byly sérií teroristických činů, k nimž došlo dne 22. března mezi 7:58 a 9:11 hodin tamního času. Útoky si vyžádaly 35 mrtvých a asi 340 zraněných (z toho 62 kriticky). Jejich cílem bylo mezinárodní bruselské letiště Zaventem a stanice bruselského metra Maelbeek v centru města, poblíž budov evropských institucí. Celkem došlo ke třem sebevražedným explozím, které mají na svědomí bratři Brahim a Khalid el-Bakraouiovi a Najim Laachraoui; čtvrtému útočníkovi bomba nevybuchla a z místa utekl. K útokům se přihlásila teroristická organizace Islámský stát. Útoky přišly jen čtyři dny poté, co byl 18. března 2016 v bruselské čtvrti Molenbeek zadržen Salah Abdeslam, jeden z hlavních strůjců pařížských teroristických útoků z listopadu 2015. Podle některých informací provedla atentáty stejná teroristická síť, která stojí za listopadovými teroristickými útoky v Paříži.\n\nNa bruselském mezinárodním letišti došlo ke dvěma sebevražedným útokům v odletové hale. K prvnímu výbuchu došlo v blízkosti přepážek leteckých společností American Airlines a Brussels Airlines, těsně poté následoval druhý výbuch před kavárnou Starbucks. Dle svědků událostí se před útoky ozývalo provolávání frází v arabštině, včetně hesla „Alláhu akbar!“. Usmrceno bylo 14 lidí. Sebebražední atentátníci byli identifikováni jako Brahim el-Bakraoui, první z bratrů El-Bakraouiových, a Najim Laachraoui; o něm se zpočátku soudilo, že z místa uprchnul. Na místě se našel samopal kalašnikov a nevybuchlé zavazadlo patřící třetímu útočníkovi. Jeho výbušnina neexplodovala a z místa činu utekl; belgická policie po něm začala intenzivně pátrat. Atentátníci přijeli na letiště taxíkem z bruselské čtvrti Schaerbeek.\n\nLetiště bylo okamžitě evakuováno a uzavřeno minimálně do 28. března. Plánované přílety byly nejprve odkláněny na jiná letiště v Belgii nebo v zahraničí, v průběhu dne pak byly odlety z jiných letišť směřující do Bruselu rušeny. Některé lety nicméně přistály na letištích v Charleroi, Amsterdamu a Antverpách.\n\nSebevražedná exploze se odehrála ve druhém voze vlaku vyjíždějícího ze stanice Maelbeek směrem do stanice Schuman na společném úseku linek 1 a 5 bruselského metra. Útok provedl druhý z bratrů El-Bakraouiových, Khalid el-Bakraoui. Vyžádala si 20 obětí. Ihned po výbuchu bylo celé bruselské metro uzavřeno a vyklizeno. Bruselská policie nalezla v metru další nevybuchlé nálože, které pomocí svých pyrotechniků řízeně v průběhu dne odpálila. Na několik hodin přestaly jezdit také autobusové a tramvajové linky.\n\nStanice Maelbeek leží v centru belgické metropole a v její blízkosti se nacházejí instituce Evropské unie. Zaměstnanci Evropské unie včetně Evropské komise a Evropské rady, které sídlí poblíž stanice Maelbeek, byli vyzváni pomocí bezpečnostních SMS a bezpečnostních emailů, které zaměstnancům zajišťuje Rada EU, aby zůstali doma nebo v budovách evropských institucí. Budovy evropských institucí byly uzavřeny; jejich zaměstnanci je po nějakou dobu nemohli opustit. V hotelu nacházejícím se nedaleko místa útoku byla zřízena provizorní ošetřovna. Některé osoby se z tunelu mezi stanicemi Maelbeek a Schuman podařilo dostat až po několika hodinách od útoku.\n\nV odpoledních hodinách dne 22. března zveřejnila média snímek údajných pachatelů útoku na letiště Zaventem. Dva z nich se měli odpálit při sebevražedném útoku; třetí z nich uprchl a policie po něm zahájila rozsáhlé pátrání.\n\nBelgická policie zahájila rozsáhlé razie v přistěhovaleckých čtvrtích u lidí, které vytipovala jako možné komplice útočníků či potenciální hrozbu. Během nich na bruselském předměstí Schaarbeek našla výbušné zařízení, vlajku tzv. Islámského státu a chemikálie používané při výrobě bomb. Sousední Nizozemsko ohlásilo dopadení jednoho podezřelého, který ale nepatřil přímo mezi útočníky. Zadržen byl na nádraží železniční linky spojující Amsterdam s letištěm Schiphol.\n\nVyšetřovatelé identifikovali dva odpálené pachatele jako bratry Khalida a Brahima El-Bakraouiovy a třetího útočníka, který se vyhodil do vzduchu, jako Najima Laachraouiho. Khalid a Brahim El-Bakraouiovi měli oba belgické občanství, trvale žili v Bruselu a oba již byli v minulosti zapojeni do organizovného zločinu a trestně stíháni. Khalid El-Bakraoui si podle RTBF měl pod falešným jménem pronajmout byt ve Forestu u Bruselu, kde byl o týden dříve policií při zátahu zabit jeden muž. Třetí identifikovaný pachatel byl Syřan Najim Laachraoui, jehož DNA byla nalezena na několika výbušninách jak z předchozího zátahu, tak při útocích v Paříži roku 2015. Ráno 23. března policie v bruselské čtvrti Anderlecht zadržela muže, který byl považován za Laachraouie, následně však byla identita zadrženého dementována.\n\nDne 23. března večer byl jako Najim Laachraoui identifikován druhý sebevražedný atentátník, který zemřel na bruselském letišti. Laachraoui bojoval od února 2013 v Islámském státě, v září se setkal se strůjcem pařížských atentátů Salahem Abdeslamem, zatčeným 18. března. V prosinci 2015 na něj byl vydán zatykač v souvislosti s teroristickými útoky v Paříži.\n\nPolicie dne 23. března policie našla počítač se závětí útočníka z letiště Brahima el-Bakraouia, v níž uvedl, že se již necítí v bezpečí a nemá důvod dál žít. Turecký prezident Recep Tayyip Erdogan oznámil, že Turecko v červnu 2015 zadrželo jednoho z bruselských atentátníků, Brahima Bakraouiho, a posléze ho vyhostilo do Belgie. Tam byl ale i přes varování turecké strany údajně propuštěn na svobodu.\n\n8. dubna 2016 belgická policie zatkla Mohameda Abriniho, třetího útočníka z bruselského letiště, který byl stíhán již v souvislosti s pařížskými útoky z listopadu 2015.\n\nV Belgii byl vyhlášen nejvyšší (čtvrtý) stupeň teroristické hrozby. Byly uzavřeny veřejné instituce a omezena veřejná doprava. Kvůli bezprostřední bombové hrozbě dostali studenti a zaměstnanci vlámské Svobodné univerzity v Bruselu na několik hodin příkaz nevycházet z budov a odpoledne policie nařídila evakuaci celého kampusu.\n\nBelgie vyslala do Bruselu dalších 225 vojáků, kteří dohlížejí na bezpečnost ve městě. Obyvatelům Bruselu bylo doporučeno komunikovat textovými zprávami a prostřednictvím sociálních sítí, neboť telefonní sítě v Bruselu byly přetížené. Ministerstvo zahraničních věcí České republiky v závislosti na doporučení belgických bezpečnostních složek doporučilo českým občanům odložit cesty do Bruselu a zvážit případné další cesty do Belgie. Izrael na celý den zrušil veškeré lety z Evropy na své území.\n\nPřerušena byla i mezinárodní vlaková doprava; vlaky Eurostar z Londýna nezajížděly na belgické území a belgické bezpečnostní složky uzavřely všechny tři hlavní nádraží v metropoli (Bruxelles Nord, Bruxelles Midi a Bruxelles Central). Po několika hodinách s výjimkou hlavního nádraží (Bruxelles Central) byla doprava na zbývajících nádražích obnovena.\n\nTeroristický čin odsoudil tamní premiér Charles Michel i belgický král Filip. Belgická vláda v den útoku vyhlásila třídenní státní smutek, který platí od 23. do 25. března. Na druhý den 23. března byla ve 12 hodin po celé zemi držena minuta ticha. Zrušen byl např. i přátelský zápas belgické fotbalové reprezentace s Portugalskem, který byl plánován o týden později na bruselském Stadionu krále Baudouina.\n\nSociální síť Facebook podobně jako v případě pařížských útoků aktivovala svoji funkci „Safety Check“, kterou mohli lidé v oblasti dát informaci svým známým, že jsou v bezpečí.\n\nLídři zemí Evropské unie ve společném prohlášení útoky odsoudili a prohlásili, že posílí společné odhodlání bránit evropské hodnoty. Útoky odsoudil také americký prezident Barack Obama a ruský prezident Vladimir Putin. Ve večerních hodinách byly v barvách belgické vlajky nasvětleny pamětihodnosti ve velkých evropských městech, jako např. Eiffelova věž, Braniborská brána či Fontána di Trevi. Nejznámější belgické i evropské skupiny muslimů útoky odsoudily. Šéf Federace islámských organizací v Evropě Saíd Kamli uvedl, že jde o barbarské činy.\n\nAmerické ministerstvo zahraničí varovalo své občany před cestami do Evropy. Lidé po útocích ve velkém množství stornovali lety do Bruselu. Předseda Evropské komise Jean-Claude Juncker vyzval k rychlému schválení protiteroristických opatření, které komise navrhla.\n\nOrganizace Islámský stát, která se k útoku přihlásila, dne 23. března pohrozila útoky dalším zemím, které jsou členy mezinárodní koalice bojující s islamisty v Sýrii a Iráku. Útoky v Belgii byly podle ní namířeny na Brusel jako na hlavní město země, která podniká útoky na pozice Islámského státu. Dne 24. března Islámský stát v novém videu oslavoval bruselské atentáty a vyzval všechny muslimy, aby povstali a přihlásili se o vítězství ve svaté válce (součást džihádu).\n\nČeská republika již během 22. března de facto vyhlásila 1. stupeň nebezpečí (zvýšenou bdělost), ve večerních hodinách jej projednala a vyhlášení potvrdila na svém mimořádném jednání vláda. Premiér Sobotka i ministr vnitra Chovanec uvedli, že nemají žádné poznatky o tom, že by České republice hrozil jakýkoli útok. Vláda schválila nasazení 550 ozbrojených vojáků, kteří posílili policejní hlídky, a to po dobu maximálně dvou měsíců. Od 23. března 8:00 hodin bylo nasazeno 350 příslušníků armády v Praze, dalších 100 vojáků v Jihomoravském kraji a 100 v Moravskoslezském kraji. Ve společných dvou až čtyřčlenných hlídkách jsou zastoupeni vojáci, příslušníci Policie ČR a v některých případech také městští policisté. Hlídky se pohybují především v místech s vyšší koncentrací lidí, která by mohla být potenciálním cílem teroristů, jako jsou důležitá nádraží, náměstí či prostředky MHD; v hlavním městě se pak specificky jedná o síť metra v centru.\n\nPreventivně byla posílena ostraha některých velvyslanectví. V souladu s krizovými plány došlo k aktivaci bezpečnostních opatření na pražském letišti a v metru. V rámci prevence přešly jaderné elektrárny Temelín a Dukovany z nultého na první stupeň bezpečnostních opatření. Ten znamená, že elektrárny nemají poznatky o nebezpečí, věnují ale zvýšené úsilí monitoringu svého okolí. Pražský hrad zrušil večerní cvičné salvy původně plánované k nácviku na uvítání očekávané čínské delegace. U budovy belgického velvyslanectví v Praze na Malé Straně vzniklo improvizované pietní místo k uctění památky obětí teroristických útoků, které navštívil např. premiér Bohuslav Sobotka.\n\nČeské ministerstvo zahraničí v průběhu následujících dnů nepotvrdilo, že by mezi oběťmi nebo zraněnými při útocích byli nějací Češi. Média informovala o přítomnosti 20členné skupiny studentů žurnalistiky Masarykovy univerzity v hotelu Thon na ulici Rue Loi, nedaleko stanice metra Maelbeek, kteří však nebyli ohroženi, ale pouze omezeni bezpečnostními opatřeními. Předseda Ústředí muslimských obcí ČR Muneeb Hassan Alrawi útok ve svém prohlášení odsoudil, zároveň ale uvedl, že odmítá zneužívání podobných událostí k utlačování příslušníků náboženských a etnických menšin.\n\n\n"}
{"id": "1185384", "url": "https://cs.wikipedia.org/wiki?curid=1185384", "title": "Vladimer Chinčegašvili", "text": "Vladimer Chinčegašvili\n\nVladimer Chinčegašvili (* 18. dubna 1991 Gori) je gruzínský zápasník–volnostylař, olympijský vítěz z roku 2016.\n\nPochází ze zápasnické rodiny. Otec Giorgi patřil k úspěšným juniorským reprezentantům Sovětského svaz koncem osmdesátých let dvacátého století. Zápasení se aktivně věnoval od 8 let v rodném Gori. Jeho osobním trenérem je Nugzar Schireli. V gruzínské volnostylařské reprezentaci se pohyboval od roku 2010 ve váze do 55 kg. V roce 2012 se vítězstvím na evropské olympijské kvalifikaci v Sofii kvalifikoval na olympijské hry v Londýně. V Londýně se od úvodního kola prezentoval bojovným výkonem. V obou zápasech úvodní fáze turnaje otočil se svými soupeři poměr setů z 0:1 na 2:1. Ve druhém kole ho v zápase s Bulharem Radoslavem Velikovem dělilo jen pár sekund o vyřazení. Ve čtvrtfinále s Japoncem Šin'ičim Jumotem vyhrál rozhodující třetí set 1:0 na technické body po vyhraném parteru v úvodu setu a postoupil do finále proti ruskému Čečenci Džamalu Otarsultanovi. Úvodní set finále skončil po regulérním dvouminutovém hracím čase 0:0 a na řadu přišlo tahání míčků. Z osudí byl vytažený červený míček s barvou dresu jeho soupeře. Měl se tedy Otarsultanovovi po dobu třiceti vteřin ubránit v nevýhodné pozici, což se mu nepodařilo, soupeř se mu dostal za záda a úvodní set prohrál 0:1 na technické body. Do poslední minuty druhého setu vstupoval za nerozhodného stavu a dvacet sekund před koncem mu videorozhodčí přisoudil po boji v parteru rozdílový bod. Bodový náskok však z další akce neudržel, nechal se vytlačit ze žíněnky a soupeř se dostal za stavu 3:3 do vedení jako poslední bodující (tzv. pomocná kritéria). Tři sekundy před koncem druhého setu přišel diskutovaný moment. Po boji v parteru svého soupeře chvatem přetočil. Rozhodčí však akci nebodoval a zápas skončil 3:3 na technické body. Gruzínská strana podala protest (challenge), který jury po zkoumání videozáznamu neuznala a druhý set tak oficiálně skončil 3:4. Prohrou 0:2 na sety získal stříbrnou olympijskou medaili.\n\nOd roku 2014 startoval v nově zavedené váze do 57 kg. V roce 2016 startoval jako úřadující mistr světa na olympijských hrách v Riu. V úvodním kole porazil kazachstánského reprezentanta Nurislama Sanajeva těsně 4:3 na technické body, když v závěrečné minutě ubránil vedení 4:1 po boji v parteru. Ve čtvrtfinále porazil svého velkého rivala Ázerbájdžánce Hadži Alijeva těsně 5:3 na technické body. V semifinále s reprezentantem Bulharska Vladimirem Dubovem nezachytil úvod zápasu a po první minutě prohrával 0:4 na technické body. Postupně však soupeřův náskok vyrovnal a v poslední minutě obrátil bodový stav porazem za nohu za 4 technické body. Vítězstvím 8:4 na technické body postoupil do finále proti neznámému mladému Japonci Rei Higučimu. Dle vlastních slov soupeře viděl na olympijském turnaji poprvé, ve finále proti sobě čekal Íránce Hasana Rahímího. V prvním poločase si neznámého soupeře oťukával do té míry, že mu rozhodčí udělili trestný bod za pasivitu. Hned na úvod druhého poločasu prohrál souboj v parteru a pustil soupeře do vedení 0:3 na technické body. Vzápětí však snížil suplexem na 2:3. V poslední minutě zápasu rozhodčí potrestali Higučiho trestným bodem za pasivitu a tím se dostal do vedení 3:3 jako poslední bodující. Tento náskok udržel do konce zápasu a po neuznaném protestu Japonců na jeho přílišnou pasivitu v posledních sekundách zápas vyhrál 4:3 na technické body. Získal zlatou olympijskou medaili.\n\nOd roku 2018 startuje ve váze do 65 kg.\n\n"}
{"id": "1185385", "url": "https://cs.wikipedia.org/wiki?curid=1185385", "title": "Have a Little Faith (album, Bill Frisell)", "text": "Have a Little Faith (album, Bill Frisell)\n\nHave a Little Faith je čtvrté studiové album amerického kytaristy a skladatele Billa Frisella, vydané v březnu 1992 labelem Elektra Nonesuch. Na desce se spolu s Frisellem představili další hudebníci: Don Byron, Kermit Driscoll, Guy Klucevsek a Joey Baron, kteří společně vytvořili coververze děl americké vážné a populární hudby.\n\nEncyklopedický sborník \"The Penguin Guide to Jazz\" vybral album do jím doporučované sbírky \"Core Collection\" a označil jej za „\"báječný příklad americany\"“.\n\nKritik Scott Yanow udělil desce na Allmusic pět hvězd z pěti možných a uvedl: „\"Toto je jedna z nejvíce tvůrčích nahrávek 90. let a měla by potěšit většinu posluchačů napříč žánry\"“.\n\n"}
{"id": "1185394", "url": "https://cs.wikipedia.org/wiki?curid=1185394", "title": "Abú al-Aláʾ al-Maʾarrí", "text": "Abú al-Aláʾ al-Maʾarrí\n\nAbú al-Ala'a al-Ma'arrí nebo jiným přepisem Abu 'l-Ala'a al-Ma'arrí (), celým jménem Abu 'l-Ala'a Ahmad ibn Abd Alláh ibn Sulajmán al-Tanúhí al-Ma'arrí ( ); 26. prosince 973 Ma'arrat an-Nu'mán, Sýrie - 10. nebo 21. května 1057, tamtéž) byl arabský básník a filozof. Známý je zejména svým kritickým postojem ke společnosti a volnomyšlenkářstvím, v některých svých dílech dokonce parodoval některé aspekty islámu.\n"}
{"id": "1185398", "url": "https://cs.wikipedia.org/wiki?curid=1185398", "title": "Římskokatolická farnost Strmilov", "text": "Římskokatolická farnost Strmilov\n\nŘímskokatolická farnost Strmilov je územním společenstvím římských katolíků v rámci jindřichohradeckého vikariátu českobudějovické diecéze.\n\nRoku 1457 byla ve Strmilově zřízena plebánie. Ta původně náležela do pasovské diecéze, v pozdější době byla zrušena a Strmilov byl přifařen ke Kunžaku. Roku 1698 byla obnovena samostatná farnost, včleněná roku 1758 do nově zřízené českobudějovické diecéze. V letech 1785–1789 existoval samostatný \"strmilovský vikariát\".\n\nFarnost je administrována z Jindřichova Hradce.\n\n"}
{"id": "1185402", "url": "https://cs.wikipedia.org/wiki?curid=1185402", "title": "Pljušicha (stanice metra v Moskvě)", "text": "Pljušicha (stanice metra v Moskvě)\n\nPljušicha () je budovaná stanice Kalininsko-Solncevské linky, která zčásti leží pod Smolenským–seným náměstím, s východy na ulici Pljušicha a ke Smolenskému bulváru.\n\nV březnu 2012 při prezentaci dalšího plánu rozvoje kalininské linky starostovi města Sergeji Sobjaninovi náměstek starosty Marat Chusnullin stanici Pljušichu nezmiňuje a rovnou hovoří o následující Dorogomilovské. Chusnullin rovněž poznamenal, že obě stanice úseku (společně s Volchonkou) mohou být prvními stanicemi stanicemi metra uzavřeného typu v Moskvě. Avšak tato koncepce byla v průběhu projekčních prací zřejmě opuštěna.\n\nV říjnu 2012 začalo vyklízení prostoru a byly zahájeny geodetické práce. Projekční práce by měly skončit v roce 2015 a stanice bude otevřena po roce 2020 jako část spojení Treťjakovskaja – Dělovoj centr.\n\nPljušicha bude přestupní stanicí na stanici Smolenskaja Arbatsko-Pokrovské linky a nebo Filjovské linky\n\nStanice bude postavena podle typového projektu s jedním podzemním vestibulem. Barevně bude laděna do zlatočerna. Přístupy mají být odděleny skleněnými přepážkami s dveřmi, které se kvůli bezpečnosti budou otevírat synchronně s příjezdem vlaku. Je ovšem možné, že kvůli určitým nevýhodám nebudou skleněné přepážky nakonec použity.\n\n"}
{"id": "1185405", "url": "https://cs.wikipedia.org/wiki?curid=1185405", "title": "Chorvatská republika Herceg-Bosna", "text": "Chorvatská republika Herceg-Bosna\n\nChorvatská republika Herceg-Bosna () byla chorvatská územní správní jednotka na území Bosny a Hercegoviny. Vznikla 28. srpna 1993 z Chorvatského společenství Herceg-Bosna které bylo vytvořeno dne 18. listopadu 1991 jako politická, kulturní a hospodářská regionální jednotka Chorvatů v Bosně a Hercegovině. Chorvatské politické vedení ji opravňovalo jako reakci na srbskou intervenci v Chorvatsku a v Bosně a Hercegovině. V srpnu 1993 se v návaznosti na Owen-Stoltenbergův mírový plán transformovala na republiku.\n\nChorvatská republika Herceg-Bosna byla spolu s Chorvatskem a Bosnou a Hercegovinou signatářem Washingtonské dohody 18. března 1994, v níž bylo dohodnuto vytvoření Federace Bosny a Hercegoviny jako společenství chorvatských a bosenských lidí, s cílem pozdější federalizace celého státu. Fakticky však nadále existovala i po přijetí ústavy Federace Bosny a Hercegoviny 30. března 1994 a zanikla až 14. srpna 1996, kdy byly všechny pravomoci vlády Herceg-Bosny převedeny na vládu federace.\n"}
{"id": "1185409", "url": "https://cs.wikipedia.org/wiki?curid=1185409", "title": "Canal de Briare", "text": "Canal de Briare\n\nCanal de Briare je umělá vodní cesta ve Francii, spojující údolí řek Loiry a Seiny. Je dlouhá 57 km, začíná v obci Briare na Loiře a končí v Buges (část obce Corquilleroy), kde se napojuje na Canal du Loing. Hloubka kanálu dosahuje 220 cm.\n\nPodnět ke stavbě průplavu dal ministr financí Maximilien de Béthune, vévoda ze Sully, cílem bylo usnadnění dopravy obilí. Stavba byla zahájena roku 1604 a dokončena 1642, pracovalo na ní šest až dvanáct tisíc dělníků. Byla vůbec prvním plavebním kanálem v Evropě, který překonával rozvodí, projektant Hugues Cosnier se musel vyrovnat s maximálním převýšením 85 metrů a k jeho překonání navrhl použití šestatřiceti zdymadel. Technickým unikátem své doby byla soustava sedmi zdymadel nad sebou u vesnice Rogny-les-Sept-Écluses, která podle nich dostala jméno. Tato zdymadla jsou mimo provoz od roku 1880, kdy byla trasa průplavu upravena, aby naplnila parametry tzv. Freycinetova gabaritu. Byla také založena nádrž Étang de la Gazonne, jejímž účelem je stabilizovat hladinu vody v průplavu.\n\nKanál původně končil v Montargis, úsek do Buges vznikl až v roce 1720 a dostal název Canal Neuf („Nový kanál“). Roku 1896 byl podle návrhu Gustave Eiffela vybudován 662 metrů dlouhý akvadukt, přemosťující hlavní tok Loiry a umožňující lodím z Briarského kanálu vplout do laterálního (pobočného) plavebního kanálu. Roku 1901 bylo zřízeno další umělé jezero Lac du Bourdon, napájející kanál v době sucha. V Briare funguje od roku 1996 muzeum věnované historii průplavu.\n\n"}
{"id": "1185411", "url": "https://cs.wikipedia.org/wiki?curid=1185411", "title": "Tell Me How Are Ya", "text": "Tell Me How Are Ya\n\n„Tell Me How Are Ya“ je singl polské zpěvačky Margaret, vydaný 9. července 2013, z jejího EP All I Need (2013). Autory písně jsou Thomas Karlsson, Joakim Buddee a Martin Eriksson.\n\nPíseň byla vydána dne 9. července 2013 jako druhý promo singl k jejímu EP All I Need (2013). Píseň se nachází i na debutovém studiovém albu Margaret – Add the Blonde.\n\nKompozice byla kromě toho zařazena do několika kompilačních alb například rádia Eska \"Hity Na Czasie - Lato 2013\" (vydáno 30. července 2013), rádia RMF FM \"Poplista 3000\" (vydáno 1. října 2013), hudební stanice 4fun.tv \"100% Muzy\" (vydáno 24. září 2013), rádia RMF MAXXX \"Bravo Hits Zima 2014\" (vydáno 5. listopadu 2013) a také \"Bravo Back To School\" (vydáno 3. září 2013) nebo \"Fresh Hits Jesień 2013\" (vydáno 24. září 2013).\n\nDne 4. července 2013 měl singl svou premiéru ve vysílání Radia Eska. Dne 27. července jej poprvé zazpívala v televizním pořadu \"Dzień Dobry Wakacje\" ve vysílání TVN. Píseň byla také několikrát prezentována samotnou zpěvačkou během velkých akcí, které se objevily v televizním vyslání, např. 3. srpna 2013 na galavečeru Eska Music Awards 2013, 24. srpna 2013 během Sopot Top of the Top Festival nebo 7. června 2014 na 51. Národním festivalu polské písně v Opole.\n\nSkladba byla propagována rozhlasovými stanicemi včetně těch celostátních jako je RMF FM, ESKA i RMF MAXXX, ve kterých se kompozice také se objevila mezi navrhovanými k rotaci v žebříčcích. Singl se umístil v několika žebříčcích polských rozhlasových stanic.\n\nSkladba „Tell Me How Are Ya” se umístila na 50. místě v plebiscitu rádia RMF FM na hit léta 2013.\n\nPo úspěchu kontroverzního videoklipu k předchozímu singlu Margaret „Thank You Very Much” byl na řadě dlouho očekávaný videoklip k písni „Tell Me How Are Ya”, zpěvačka se však nepodílela ne jeho realizaci. V rozhovoru s onet.pl zpěvačka vysvětlila své rozhodnutí slovy:\n\nDne 5. července 2013 byl na YouTube zveřejněna jako tzv. „lyric video” (videoklip s textem), ke kterému vizuální stránku vytvořili Bogna Kowalczyk a Filip Komorowski.\n\nV říjnu 2014 se fragment kompozice objevil v reklamní kampani na mobilní síť \"Play\", které se Margaret zúčastnila. Kompozice byla také využita v soundtracku komediálnímu filmu \"Dzień dobry, kocham cię!\", který režíroval Ryszard Zatorski. Film si odbyl premiéru 7. listopadu 2014.\n\nDigital download\n"}
{"id": "1185412", "url": "https://cs.wikipedia.org/wiki?curid=1185412", "title": "Děrné (vodní mlýn)", "text": "Děrné (vodní mlýn)\n\nV Děrné se nacházely tři vodní mlýny.\n\n\nHájkův mlýn (Gross Haikamühl) se nacházel asi 1 km severozápadně od Děrného na Gručovickém potoce. První zmínka je z roku 1588, kdy je zmiňován mlynář Jiřík. V roce 1676 byl mlýn s vodní pilou zakoupen Matějem Hünelem od kláštera augustiánů kanovníků ve Fulneku. V roce 1682 fulnecký klášter prodal mlýn Jiřímu Werberovi ze Sedlnice. V urbáři z roku 1728 se uvádí, že mlýn měl dvě složení mezi mlýnem a lesem Hájkem byla panská pila (Platscher Mühle). Do roku 1860 vlastnili mlýn Werberové. Po roce 1860 je mlýn v držení Františka Tilla a od roku 1886 Vincence Bergolda do roku 1898. Po roce 1900 se mlýn neuvádí. Mlynáři z Hájku byli zároveň vlastníky kaple zasvěcené Nejsvětější Trojici nazývané také Lukavecká nebo Hájecká kaple, o kterou se také starali. Mlýn se nacházel na parcele č. 568, dům č.p. 407.\n\nMalý Hájkovský mlýn byl postaven majiteli Hájkovského mlýna před rokem 1786 na darované louce pod Hradiskem. Kašný mlýnek mlel pro klášter krupičnou, prosnou a ječnou kaši. V první polovině 19. století patřil mlýn Antonínu Werberovi (1807–1896), syna Ignáce Werbera mlynáře Hájkovského mlýna. Na mapě stabilního katastru z roku 1833 je mlýn vyobrazen pod číslem 62 a je u něj nápis \"Klein Haikamühl\". Mlýn byl funkční pravděpodobně do 1. světové války, pak byl opuštěn a zanikl.\n\nDěrenský mlýn je zmiňován v roce 1293 u příležitosti prodeje fojtství v Děrném fojtu Tyelmanovi.V roce 1465 v listině fulneckého kláštera pro děrenského fojta je uváděn mlýn o dvou kolech, který dala postavit Alžběta, matka Drslava II. z Kravař. Na mapě stabilního katastru z roku 1836 je mlýn zakreslen pod číslem 144 a je označen jako Walkmühle (valcha), jeho poloha (umístění) je na hranici mezi Fulnekem a Sachovicemi. Avšak mlýn byl příslušný fojtství v Děrném. Mlýn se nacházel u rodinného domku č.p.114 ve Stachovicích částečně na parcele číslo 1619/1a 1619/3.\n\nMlýn získal v roce 1846 Antonín Thiry (1805–1874), který byl obchodníkem a v letech 1846–1847 byl fulneckým starostou. Thiry se zúčastnil v roce 1848 zasedání moravského sněmu, který se 9. června 1848 usnesl na zrušení roboty za náhradu. Thiry mlýn pronajímal. V letech 1888–1892 byl mlynářem Antonín Friedel. Na přelomu 19. a 20. století se v mlýně přestalo mlít. V pozemkové mapě z roku 1907 je již zanesen přestavěný dům.\n\nCísařské povinné otisky, Archiválie -ÚAZK (Děrné 3 otisk, Fulnek 3 otisk)\n"}
{"id": "1185416", "url": "https://cs.wikipedia.org/wiki?curid=1185416", "title": "Have a Little Faith", "text": "Have a Little Faith\n\nHave a Little Faith je název více encyklopedicky významných uměleckých děl:\n\n"}
{"id": "1185417", "url": "https://cs.wikipedia.org/wiki?curid=1185417", "title": "Maelbeek (stanice metra v Bruselu)", "text": "Maelbeek (stanice metra v Bruselu)\n\nMaelbeek (francouzsky) či Maalbeek (nizozemsky) je stanice metra v Bruselu. Pojmenování stanice vychází z vodního toku Maalbeek.\n\nStanice byla otevřena 17. prosince 1969 jako součást první podzemní tratě hromadné dopravy v Belgii. Nejprve na lince jezdily tramvaje, od roku 1976 byla upravena na klasické metro. Od roku 1982 pak došlo k rozdělení linky na 1A a 1B, přičemž stanice obsluhovala obě linky.\n\nV úterý 22. března 2016 došlo ve stanici, která se nachází poblíž sídel evropských institucí, k jednomu z bombových výbuchů v rámci bruselských teroristických útoků, s asi dvěma desítkami bezprostředních obětí na životech.\n"}
{"id": "1185425", "url": "https://cs.wikipedia.org/wiki?curid=1185425", "title": "Aurich", "text": "Aurich\n\nAurich je německé okresní město ve východním Frísku v severozápadní části Dolního Saska. Je druhým největším městem východního Fríska – jak podle rozlohy (za městem Wittmund), tak podle počtu obyvatel (za městem Emden). Rozloha města je 197,21 km². Na konci roku 2014 zde žilo 41 075 obyvatel. První zmínky o městě jsou ze 13. století. Narodil se zde laureát Nobelovy ceny za literaturu R. Ch. Eucken.\n"}
{"id": "1185429", "url": "https://cs.wikipedia.org/wiki?curid=1185429", "title": "Prozatímní koaliční správa", "text": "Prozatímní koaliční správa\n\nProzatímní koaliční správa (, , zkr. CPA) byla založena jako přechodná vláda Iráku po invazi do země 20. března 2003 ze strany Spojených států, Spojeného království, Austrálie a Polska, které tvořily mnohonárodní (koaliční) síly s cílem vyhnat Saddáma Husajna.\n\nProzatímní koaliční správa se ustavila s odvoláním na válečné právo a na rezoluci 1483 Rady bezpečnosti OSN, která uznala dopis od stálých zástupců při OSN Velké británíe a USA ze dne 8. května 2003 oznamující převzetí moci. Fungovala jako de facto vláda Iráku od 21. dubna 2003 až do svého rozpuštění dne 28. června 2004.\n\nV čele CPA stál původně Jay Garner, bývalý armádní důstojník, ale jeho působení ve funkci bylo krátké. Poté, co rezignoval, jej nahradil Paul Bremer, který stál v čele CPA až do června 2004.\n\nZároveň byla zřízena Irácká vládní rada (Iraqi Governing Council – IGC) jako prozatímní parlament. IGC se skládala z různých iráckých politických, náboženských a kmenových vůdců, kteří poskytovali CPA poradenství při vedení země, až do prvních svobodných voleb.\n"}
{"id": "1185433", "url": "https://cs.wikipedia.org/wiki?curid=1185433", "title": "Max Gerstl", "text": "Max Gerstl\n\nMax Gerstl (6. března 1897 Praha – 1. října 1982, White Plains?, Spojené státy americké) byl český architekt a designér. K jeho realizacím patří zejména portály, markýzy, výklady či firemní štíty prodejen, je také autorem rodinných domů. Jeho dílo dosud nebylo plně zmapováno, řada objektů se nedochovala. \n\nMax Gerstl se narodil ve významné židovské rodině, která se usadila v Praze již roku 1492. Jeho pradědeček Abraham von Gerstl byl za sedmileté války povýšen do šlechtického stavu. \nVystudoval stavební školu. Za první světové války byl odveden a v boji utrpěl těžké zranění. Po válce studoval u profesora Jana Kotěry na Akademii výtvarných umění v Praze. \n\nV roce 1926 si otevřel vlastní projektovou kancelář v centru Prahy. \n\nV roce 1938 emigroval s manželkou a dvěma dětmi do New Yorku, kde si znovu založil svůj architektonický ateliér.\n\nZa druhé světové války si psal s Janem Masarykem. Přidal se ke Svobodným zednářům, stal se členem zednářské lóže Humanitas. (Doklad o jeho členství existuje již v roce 1936, kdy v periodiku \"Svobodný zednář\" oznámil úmysl založit sbírku \"Zednářská umělecká fotografie\".) \n\nZemřel v roce 1982. Do Prahy, po které se mu velmi stýskalo, se mu už nepodařilo vrátit. Jeho dcera Bronia Gerstl Rayman věnovala pozůstalost v podobě fotografií a architektonických plánů Národnímu technickému muzeu v Praze. Paní Gerstl Rayman dále věnovala Židovskému muzeu v Praze portrét Maxe Gerstla ve vojenské uniformě (olej na plátně, Budapešť 1915, autor František Sokol) a portrét jeho děda Mosese Gerstla.\n\n\nV roce 1935 používal Max Gerstl automobil Škoda Rapid a jeho jméno bylo v této souvislosti použito v reklamním inzerátu.\n\n\n"}
{"id": "1185436", "url": "https://cs.wikipedia.org/wiki?curid=1185436", "title": "Ateizace", "text": "Ateizace\n\nAteizace společnosti znamená postupný odklon od náboženství a náboženských norem. Kromě faktické změny filosofie jednotlivce je v současné době ve vyspělých zemích úzce spjata s nárůstem individualismu a institucionální, společenskou i morální sekularizací, a proto je využívána také jako demografický ukazatel sekularizace.\n\nNěkdy se pojem také používá k označení mechanismů, jak odklonu od náboženství docílit. Původní návrh zákona o sňatku z roku 1919 dokonce neumožňoval církevní sňatek, což se ale v Československu nepodařilo prosadit. Komunistická vláda v ČSSR například využívala kromě \"neoficiálních\" zásahů mezi kněží a restrikci přístupu ke studiu občanů spjatých s církví také formální změny ve věcech náboženství. Uzákoněn byl pouze sňatek občanský, křest byl nahrazen \"vítáním občánků\", \"svátek dospělosti\" nahradil biřmování. Obdobně se média zaměřovala v době nábožensky významných období na to odvést pozornost od otázek víry.\n\nPřestože náboženská cenzura nebyla za totality v Česku o mnoho tvrdší, než v ostatních státech bývalého Sovětského svazu, dnes je Česko nejateističtějším národem Evropy. Podle mnohých sociologů je ateizace v Česku důsledkem historického vývoje, který ústil v ostrou polarizaci mezi církví a státem.\n\nNicméně ateizace je dnes viditelná i na mnoha zemích západního světa, ateismus je celkově na vzestupu.\n\n"}
{"id": "1185445", "url": "https://cs.wikipedia.org/wiki?curid=1185445", "title": "Římskokatolická farnost Stráž nad Nežárkou", "text": "Římskokatolická farnost Stráž nad Nežárkou\n\nŘímskokatolická farnost Stráž nad Nežárkou je územním společenstvím římských katolíků v rámci jindřichohradeckého vikariátu českobudějovické diecéze.\n\nRoku 1361 byla ve Stráži zřízena plebánie. Roku 1922 byla místní farnost povýšena na děkanství.\n\nFarnost je administrována z Jindřichova Hradce.\n\n"}
{"id": "1185449", "url": "https://cs.wikipedia.org/wiki?curid=1185449", "title": "Théo a Hugo", "text": "Théo a Hugo\n\nThéo a Hugo (\"Théo et Hugo dans le même bateau\", tj. \"Théo a Hugo na stejné lodi\") je francouzský hraný film z roku 2016, který režírovali Olivier Ducastel a Jacques Martineau podle vlastního scénáře. Film popisuje příběh dvou mladých mužů odehrávající se během jediné noci v Paříži. Snímek měl světovou premiéru na Mezinárodním filmovém festivalu Berlinale 15. února 2016. V ČR byl uveden ve stejném roce na filmovém festivalu Febiofest.\n\nThéo a Hugo se potkají v noci v nočním klubu v Marais, kde spolu mají sex. Odcházejí společně nad ránem a Hugo pozve Théa k sobě domů. Vezmou si kola v půjčovně Vélib' a časně ranní Paříží se projíždějí ulicemi a povídají si. Když Hugo zjistí, že Théo nepoužil kondom, vyděsí se, protože je HIV pozitivní. Donutí proto Théa odjet do nemocnice Saint-Louis na pohotovost kvůli postexpoziční profylaxi a vyzvednout si léky. Pak spolu jdou podél kanálu Saint-Martin až ke stanici Stalingrad, aby se zde nasnídali. Cestou si povídají o sobě. Hugo se do Paříže přistěhoval z vesnice z departementu Jura a pracuje jako koncipient u notáře. Théo studuje architekturu. Poté jedou prvním metrem linky 2 na stanici Anvers k Théovi do bytu, který bydlí na Montmartru. Hugo je přesvědčený, že Théo je nejlepší partner jeho života.\n\n"}
{"id": "1185452", "url": "https://cs.wikipedia.org/wiki?curid=1185452", "title": "Barcelona SC", "text": "Barcelona SC\n\nBarcelona SC (celým názvem Barcelona Sporting Club) je ekvádorský fotbalový klub z města Guayaquil. Byl založen v roce 1925. Je pojmenován podle slavného katalánského klubu FC Barcelona, má také podobné logo.\n\nK roku 2015 je se 14 ligovými tituly nejúspěšnějším ekvádorským fotbalovým klubem.\n\nSvoje domácí utkání hraje na stadionu Estadio Monumental Isidro Romero Carbo s kapacitou 57 267 míst. Největším rivalem je tým CS Emelec.\n\n15× vítěz ekvádorské Serie A (1960, 1963, 1966, 1970, 1971, 1980, 1981, 1985, 1987, 1989, 1991, 1995, 1997, 2012, 2016)\n\n"}
{"id": "1185456", "url": "https://cs.wikipedia.org/wiki?curid=1185456", "title": "Římskokatolická farnost Novosedly nad Nežárkou", "text": "Římskokatolická farnost Novosedly nad Nežárkou\n\nŘímskokatolická farnost Novosedly nad Nežárkou je územním společenstvím římských katolíků v rámci jindřichohradeckého vikariátu českobudějovické diecéze.\n\nRoku 1357 byla v Novosedlech zřízena plebánie. Ta později zanikla, a od roku 1687 sem dojížděli sloužit bohoslužby augustiniáni z Třeboně. Později byla obnovena místní samostatná farnost.\n\nFarnost je administrována z Třeboně.\n\n"}
{"id": "1185457", "url": "https://cs.wikipedia.org/wiki?curid=1185457", "title": "Kyle Snyder", "text": "Kyle Snyder\n\nKyle Snyder (* 20. listopadu 1995 Maryland, Spojené státy americké) je americký zápasník volnostylař, olympijský vítěz z roku 2016.\n\nVyrůstal na rodinné farmě ve Woodbine v Marylandu. Zápasení podle amerických školských pravidel se aktivně věnoval od 15 let na střední škole Good Counsel v Olney pod vedením Skylara Saara. Po skončení střední školy byl přijat na univerzitu Ohio State Buckeyes, kterou reprezentuje v zápasení podle amerických univerzitních pravidel pod vedením Toma Ryana. Olympijskému volnému stylu se věnuje ve vrcholovém tréninkovém centru v Colorado Springs pod vedením Billa Zadicka. V americké reprezentaci se pohybuje od roku 2013 ve váze do 97 kg. V roce 2015 se stal nejmladším americkým mistrem světa v zápasu ve volném stylu a v roce 2016 na titul mistra světa navázal ziskem zlaté olympijské medaile na olympijských hrách v Riu, když ve finále porazil Chetaga Gozjumova z Ázerbájdžánu.\n\n\n\n"}
{"id": "1185472", "url": "https://cs.wikipedia.org/wiki?curid=1185472", "title": "Skanderbegovo muzeum", "text": "Skanderbegovo muzeum\n\nSkanderbegovo muzeum se nachází v albánském městě Krujë. Vzdává hold Skanderbegovi (1405–1468), národnímu hrdinovi Albánie. Muzeum se nachází uvnitř hradu Krujë a na obnoveném bazaru. Muzeum zahrnuje i restaurovaný dům z časů Osmanské říše, kde je nyní etnografická expozice. Otevřeno bylo slavnostně 1. listopadu 1982.\n\nHrad Krujë je historickou pevností. Osmanská vojska se jej třikrát snažila dobýt, v letech 1450, 1466 a 1467, ale kontrolu nad ním nikdy nezískala. Hrad byl nedobytnou pevností, která pomohla Skanderbegovi bránit Albánii před osmanskou invazí po více než dvě desetiletí.\n\nMuzeum obsahuje sbírky předmětů ze Skanderbegovy doby. Exponáty dokreslují Skanderbegův život a jeho vojenské činy. Obrazy, brnění a další artefakty jsou vystavovány s cílem představit toto slavné období albánské historie. Zajímavá je replika hrdinova meče a proslulé přilby s kozlí hlavou, jejíž originál je k vidění v Uměleckohistorickém muzeu ve Vídni.\n\nArchitektonickou podobu budovy muzea navrhli architekti Pirro Vaso a Pranvera Hoxha.\n\n\n"}
{"id": "1185474", "url": "https://cs.wikipedia.org/wiki?curid=1185474", "title": "Záchranný program", "text": "Záchranný program\n\nPodle § 52 zákona č. 114/1992 Sb., o ochraně přírody a krajiny, jsou záchranné programy určeny k ochraně zvláště chráněných druhů rostlin a živočichů. Jejich cílem je vytvořit podmínky umožňující takové posílení populací těchto druhů, které by vedlo ke snížení stupně jejich ohrožení.\n\nZáchranné programy v České republice se připravují pro druhy, kterým hrozí podle Červených seznamů do 20 let vyhynutí nebo vyhubení, pokud nebudou podniknuta aktivní opatření na jejich záchranu. Jsou to dočasné projekty, jejichž cílem je kombinací různých typů opatření dosáhnout zvýšení populace dotčeného druhu nad úroveň ohrožení vyhynutím. Programy kombinují ochranu \"ex situ\" (např. záchranné chovy a vypouštění, tzn. reintrodukce) s ochranou \"in situ\", jejímž základem je především ochrana biotopů příslušného druhu. Mezi prováděná opatření patří např. minimalizace negativních vlivů (znečištěného prostředí, nevhodného hospodaření), vhodné obhospodařování a úpravy lokalit, odchovy a kultivace \"ex situ\", monitoring stavu populací, výzkum populací, vyhledávání vhodných lokalit, vzdělávání a osvěta atd...\n\nZáchranný program je ukončen po dosažení stanovených cílů. Může být ukončen ale i v případě, že byl program neúspěšný (druh vyhynul) nebo bylo v průběhu řešení zjištěno, že je nefunkční. Záchranné programy pro kriticky a silně ohrožené druhy jsou zajišťovány Ministerstvem životního prostředí. To pověřilo přípravou a koordinací záchranných programů Agenturu ochrany přírody a krajiny ČR. Příprava a realizace programu se řídí konkrétními podmínkami formulovanými Stálým výborem Bernské úmluvy a Mezinárodním svazem ochrany přírody (IUCN). Financovány jsou ze Státního fondu životního prostředí a tzv. Norských fondů (Finanční mechanismus EHP/Norska). První záchranné programy byly v ČR vyhlášeny v roce 1998.\n\n\nMatizna bahenní je kriticky ohroženou rostlinou z čeledi mrkvovitých vázaná svým výskytem na slatinné louky. Původně se vyskytovala na sedmi lokalitách, dnes je na jediné lokalitě NPP Hrdibořické rybníky. Cílem programu, probíhajícího od roku 2000, je trvale obnovit populaci na 2 lokalitách v ČR.\n\nRdest dlouholistý je kriticky ohrožený druh, který se vyskytoval v proudících i stojatých čistých chladnějších vodách v okolí Písku, České Lípy, Chlumce nad Cidlinou, v Praze a v dolním Poorličí. Je indikátorem čistých vod. V současnosti u nás existuje poslední lokalita ve slepém rameni v Malšově Lhotě u Hradce Králové. Cílem záchranného programu (od roku 2003) je uchovat druh na stávající lokalitě a vytvořit alespoň dvě životaschopné populace v širším okolí.\n\nHvozdík písečný český roste v rozvolněných travinných společenstvech na píscích a štěrkopíscích. Je endemitem pleistocénních štěrkopískových teras u Roudnice nad Labem. Dříve býval hojný, dnes je kriticky ohrožený a vyskytuje se pouze na jediné lokalitě NPP Kleneč. Cílem programu, který probíhá od roku 2008, je rozšířit populaci na stávající lokalitě a zajistit rozvoj populace na náhradní lokalitě u Kyškovic.\n\nHořeček mnohotvarý český je kriticky ohrožený endemickýdruh, který roste obvykle na krátkostébelných loukách a pastvinách, osluněných mezích a stráních a v prosvětlených lesních lemech od pahorkatin po hory. Historicky je věrohodně doloženo více než 650 lokality výskytu. Centrem jeho rozšíření ve střední Evropě je považována Česká republika. V současnosti se druh vyskytuje přibližně na 65 lokalitách s několika málo jedinci. Lokalit s početnými populacemi přibližně 20. Hořeček je v záchranném programu od roku 2010.\n\nPerlorodka říční je vzácný mlž oligotrofních vod s nízkým obsahem iontových forem vápníku. V minulosti byl decimován kvůli lovu sladkovodních perel. Je citlivý na znečištění vody a vymírá v důsledku eutrofizace vod. Perlorodky se dožívají 30-50 let (v mesotrofním prostředí) a 80 až 140 let (v oligotrofním prostředí). Vývojem jsou vázány na přítomnost pstruha potočního a lososa obecného, kteří jsou hostitelskými rybami pro larvy perlorodek. V první polovině 20. století byla perlorodka říční přítomna na řadě lokalit v povodí Labe a Odry. Dnes je kriticky ohrožená a nachází se v horním toku Vltavy, Blanice, Malše a v jejich přítocích. Program probíhá od roku 2000. Jeho cíle jsou udržení a obnova stávajících populací, výstavba odchovných míst, revitalizace zmíněných povodí, vytvoření nových stanovišť, repatriace (neboli reintrodukce) na vhodná stanoviště, úprava hospodaření v povodích.\n\nSysel obecný je kriticky ohrožený stepní hlodavec vyhledávající krátký travní porost. Na přelomu 40. a 50. let 20. století byl sysel obecný běžným obyvatelem travnatých mezí, porostů zemědělských plodin (obiloviny, vojtěška), luk a pastvin a byl ničen jakožto zemědělský škůdce. V roce 2007 byl výskyt sysla v ČR zaznamenán na 34 izolovaných lokalitách. Roku 2008 byl vyhlášen jeho záchranný program. Jeho cíle jsou udržet sysla na stávajících lokalitách a vytvořit 5 metapopulačních systémů výskytu sysla obecného v ČR.\n\nKriticky ohrožený druh, který se vyskytuje v řídkých a prosluněných listnatých lesích v nížinách a pahorkatinách. Pro jeho záchranu je třeba obnovit tzv. výmladkové hospodaření.\n\nje nejedovatý kriticky ohrožený had, který žije ve vlhčím prostředí a často je vázán na říční údolí. Zároveň preferuje heterogenní strukturu krajiny a členitý terén se širokou nabídkou biotopů. U nás se vyskytuje ve třech oblastech: v Poohří, v NP Podyjí a v Bílých Karpatech. Ohrožena je zejména populace v Poohří, jejíž areál se za posledních 120 let zmenšil na 8 % původní rozlohy. Záchranný program byl vyhlášen roku 2008 a jeho cílem je udržet životaschopné populace užovky stromové ve třech zmíněných oblastech výskytu.\n\nje kriticky ohrožený světlomilný druh středně vlhkých travnatých nízkostébelných luk a horských strání, který se ještě počátkem 20. století vyskytoval přibližně na sedmdesáti lokalitách v Čechách i na Moravě. Dnes se v ČR vyskytuje v nížinné formě na jediné lokalitě v NPP Rovná na Strakonicku a v horské formě na dvou lokalitách v CHKO Jeseníky (Malá a Velká Kotlina). Cíle záchranného programu jsou zvětšit populaci nížinné formy na stávající lokalitě a založit alespoň tři nové populace nížinné formy. U horské formy je cílem udržet stávající populace.\n\nProgram probíhal v letech 1998–2007. Jeho cílem bylo zvýšit a udržet populaci tetřeva v ČR, poznat lépe jeho ekologii a biologii. Hlavními opatřeními byl chov a vypouštění tetřevů a následné sledování vypuštěných jedinců. Dále pak ojedinělé úpravy biotopů a regulace predátorů.\n\nProgram probíhal v letech 1998–2000 a pro nefunkčnost byl ukončen. V rámci záchranného programu rysa ostrovida bylo území ČR rozděleno do tří zón (A,B,C) s různým režimem managementu rysí populace. V zónách B a C byla dána možnost udělení výjimky povolení odchytu nebo odstřelu rysa za předem stanovených podmínek (např. pokud rys způsoboval velké škody na hospodářských zvířatech, spárkaté zvěři atd.). Smyslem výjimek bylo předejít ilegálnímu odlovu rysů. Po dobu platnosti programu ale nebyla podána ani jedna žádost o výjimku a byl zjištěn ilegální odstřel přinejmenším 15 rysů. Důvodem mohlo být pozdní zpracování programu nebo složitá administrativa při udělování výjimek.\n\n\njsou vytvářeny pro chráněné druhy, kterým nehrozí bezprostřední nebezpečí vyhynutí nebo vyhubení. Jedná se zejména o konfliktní druhy. Program péče je souborem ochranných, managementových, legislativních a popularizačních opatření zajišťujících péči o daný druh. Je vytvářen na 10 let.\n\nje silně ohrožený druh a zároveň je druhem, který způsobuje škody na rybích obsádkách. V současné době není přímo ohrožena vyhynutím, ale pro její přežití je nezbytné vyřešení konfliktu její ochrany se zájmy rybářství. Nejvýrazněji ohrožují populaci vydry říční nelegální lov a úhyny na komunikacích. Program péče je naplánován na období 2009 - 2018.\n\nje noční savec vázaný na vodní prostředí. Je teritoriální. Přes třicet let se v České republice zvyšuje početnost bobrů, což však nekoresponduje s hospodářským využitím krajiny. Často dochází ke konfliktům bobra právě s odvětvím zemědělským, lesnických a vodohospodářským. Program má za cíl hledat řešení na koexistenci zájmů na ochranu bobra evropského a hospodářských zájmů v krajině.\n\nTyto záchranné programy probíhají v zoologických zahradách a mají za úkol chránit druhy, kterým hrozí, nebo by brzy mohlo hrozit, vyhubení. Evropské záchranné chovy zastřešuje EAZA (Evropská asociace zoologických zahrad a akvárií). Spadají do nich Evropské záchovné programy (EEP) a Evropské plemenné knihy (ESB). Evropské programy dnes zahrnují více než 250 druhů zvířat. Světové záchranné programy zastřešuje WAZA (Světová asociace zoologických zahrad a akvárii). Vytváří Mezinárodní plemenné knihy (ISB), v nichž je 182 druhů zvířat. Jednou z prvních plemenných kniha byla ta pro koně Převalského, kterou vede Zoo Praha již od roku 1960. Plemenné knihy mapují všechna zvířata daného druhu chovaná v zajetí a umožňují vyhledat pro zvířata v zoologických zahradách vhodné partnery k páření.\n\n\n"}
{"id": "1185481", "url": "https://cs.wikipedia.org/wiki?curid=1185481", "title": "IPhone SE", "text": "IPhone SE\n\niPhone SE je smartphone od firmy Apple. Vzhledem je naprosto totožný s iPhone 5S (až na lesklou linii na přední hraně telefonu), o čemž svědčí i kompatibilita příslušenství. iPhone SE disponuje úhlopříčkou displeje 4″, která nahrazuje starší 4″ iPhony. SE je zkratkou pro „\"Special Edition\"“. iPhone SE je dostupný ve všech barevných variantách, ve kterých je dostupný i souběžně prodávaný iPhone 6S, tedy ve vesmírně šedé, stříbrné, zlaté a růžově zlaté. Telefon svými rozměry pevně kopíruje iPhone 5S, váha je prakticky stejná.\n\nSmartphone byl nabízen ve dvou paměťových variantách a to 16 GB a 64 GB. O rok později byla paměť zdvojnásobena na varianty 32 GB a 128 GB. Prodej telefonu byl ukončen v září roku 2018 ale v roce 2020 bude představen iPhone SE 2.\n\niPhone SE je dodáván s předinstalovaným operačním systémem iOS 9.3.\n\n"}
{"id": "1185484", "url": "https://cs.wikipedia.org/wiki?curid=1185484", "title": "Guvernorát Rakka", "text": "Guvernorát Rakka\n\nGuvernorát Rakka ( , Muḥāfaẓat ar-Raqqah) je jeden ze čtrnácti syrských guvernorátů (provincií). Nachází se na severu země a hraničí s Tureckem. Rozloha provincie je asi 19 616 km². Podle dostupných údajů zde žil skoro milion lidí (2010). Provinčním městem guvernorátu je Rakka. V současnosti (22. 3. 2016) je oblast guvernorátu rozdělena mezi tzv. Islámský stát (včetně města Rakky – hlavního města IS) a Syrské demokratické síly (u hranic s Tureckem), které zahrnují území provincie do nově vzniklé Federace severní Sýrie. Vládní vojska se z oblasti zcela stáhla.\n\nGuvernorát je rozdělen na okresy (Manatiq):\nTyto okresy jsou dále rozděleny na 10 \"podokresů\" (Nawahi).\n"}
{"id": "1185485", "url": "https://cs.wikipedia.org/wiki?curid=1185485", "title": "Rana (rozcestník)", "text": "Rana (rozcestník)\n\nNázev Rana má několik významů:\n\n"}
