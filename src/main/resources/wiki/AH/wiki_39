{"id": "1246954", "url": "https://cs.wikipedia.org/wiki?curid=1246954", "title": "Metafont", "text": "Metafont\n\nMetafont je popisný jazyk sloužící k definování vektorových fontů. Je to také název programu, který interpretuje metafontovský kód a generuje soubory obsahující bitmapy znaků fontu, které mohou být potom vloženy např. do PostScriptového souboru. Metafont vyvinul Donald Knuth jako doplněk sázecího systému TeX.\n\nJednou z charakteristik Metafontu je, že všechny tvary glyfů jsou definovány geometrickými rovnicemi. Například lze definovat určitý bod jako průsečík úsečky a Bézierovy křivky.\n\nMetafont podporuje vyplňování oblastí ohraničených uzavřenou cestou, jako je tomu u rozšířených formátů obrysových fontů (například TrueType nebo PostScript Type 1). V Metafontu existuje ale také jiný způsob kresby písma: program vytváří glyf několika tahy pera o konečné šířce. Například kaligrafická matematická písma z rodiny Computer Modern tvoří glyf několika tahy poměrně širokého plochého pera. Jiná písma, jako je například antikva v Computer Modern, kreslí tenkým kruhovým perem obrys, který je pak vyplněn; výsledek se podobá obrysovému fontu, ale má „měkké“ rohy, které odrážejí tvar použitého pera.\n\nProtože tvary písma jsou určeny řešením systému rovnic, je možné pracovat s parametry (jako je poměr stran, sklon písma, šířka tahu, velikost patek a podobně) jako se vstupními hodnotami v definici glyfu (která pak určuje ne jeden font, ale \"meta-font\"). Změnou hodnoty jednoho z těchto parametrů na jednom místě v metafontovém programu lze zajistit konzistentní změnu v celém fontu. Na antikvě fontu Computer Modern lze ukázat mnoho využití této variability; typická instalace TeXu obsahuje několik verzí písma ve velikosti od 5 do 17 pt, jejichž šířky tahů se mění nelineárně a v menších velikostech je v zájmu dobré čitelnosti volen jiný poměr stran. Dalším příkladem možností této parametrizace je, že v Computer Modern jsou písmo psacího stroje a bezpatková písma definována s použitím metafontového programu pro antikvu, jen s jiným souborem parametrů.\n\nKřivky jsou v Metafontu jsou definovány jako kubické spliny, ne kvadratické; výhodou je větší univerzálnost, cenou za to je složitější výpočet.\n\nV Metafontu lze vytvářet různé grafické výstupy, ne jen glyfy. Nicméně pro matematické ilustrace jsou nyní spíše preferovány programy MetaPost a Asymptote. Metafont je nejčastěji volán na pozadí, bez přímého požadavku od uživatele. DVI soubory mohou obsahovat pouze odkazy na písma, ne přímo rastrové nebo vektorové glyfy, jako umožňují další formáty, jako je PostScript. V důsledku toho musí být glyfy přístupné vždy, když je třeba DVI soubor zobrazit, vytisknout nebo převést do jiného formátu. Většina TeXových distribucí je nakonfigurována tak, že všechna písma, které nejsou právě k dispozici v požadovaném tiskovém rozlišení, jsou generována voláním Metafontu. Fonty jsou pak uloženy pro pozdější použití.\n\nMetafont může být také spuštěn interaktivně a má příkazy pro zobrazení výsledných bitmap na obrazovce. Knuth prohlásil, že používá Metafont pro řešení složitých rovnic jako určitý typ stolní kalkulačky, i když pro vytváření matematických ilustrací teď využívá MetaPost.\n\nExistuje několik nástrojů pro konverzi metafontových programů na fonty ve formátu PostScript Type 1. Většina z nich využívá schopnost programu MetaPost převést podmnožinu jazyka Metafont do obrysů v jazyce Encapsulated PostScript, které lze následně převést na font typu PostScript Type 1. Generování vektorových obrysů tahů pera přímo v Metafontu je netriviální, protože jeho výstupem jsou vyrastrované bitmapy, ne vektorové obrysy.\n\nObvyklým přístupem ke generování písem Type 1 s tahy pera je vygenerovat rastrový obrázek o vysokém rozlišení a pak použít autotracer, který implementují balíčky jako mftrace a TeXtrace.\n\nI když někteří známí návrháři písma, jako například Hermann Zapf, spolupracovali s Knuthem na vytváření nových fontů pomocí Metafontu, systém se mezi profesionálními typografy příliš neujal. Knuth to připisuje tomu, že „je těžké žádat po umělcích, aby ovládli matematiku natolik, aby dokázali napsat font se 60 parametry.“\n\nMetafont umožňuje zpracovat písma neobvyklými způsoby; v roce 1982 Knuth ukázal, jak to lze využít k morfingu písma, kdy patkový font plynule přechází do bezpatkového.\n\nDonald Knuth začal pracovat na softwaru pro tvorbu písma v roce 1977 a první verzi Metafontu vytvořil v roce 1979. S vědomím nedostatků v původní verzi Metafontu Knuth v roce 1984 napsal zcela nový Metafont a tento upravený systém se používá dodnes. Metafont má systém verzí podobný TeXu, kde s každou revizí jeho číslo asymptoticky blíží \"e\".\n"}
{"id": "1246955", "url": "https://cs.wikipedia.org/wiki?curid=1246955", "title": "Chvojenský potok (přítok Jílovského potoka)", "text": "Chvojenský potok (přítok Jílovského potoka)\n\nChvojenský potok je pravostranný přítok Jílovského potoka v okrese Děčín v Ústeckém kraji. Délka toku činí 2,4 km a kromě dvou drobných potůčků nemá žádný další přítok. \n\nChvojenský potok pramení mezi vrchy Chvojenec (509 m) a Liščí kopec (505 m) na hranici lužního lesa a louky v nadmořské výšce 477 metrů. Jeho převládající směr je severozápadní, avšak s rostoucí vzdáleností k ústí se orientace toku přesouvá k severu. Zhruba 600 m pod pramenem potok mizí a v délce cca 50 m je zde koryto zcela bez vody. Na posledních 150 metrech v Libouchci, kde do Jílovského potoka ústí přibližně ve výšce 356 m nad mořem je sever jeho dominantním směrem. \n\nPramen se nachází na kraji lesa v nadmořské výšce 477 m. Nicméně dle dostupných map by pramen měl být spíše o 280 m dál na jihovýchod ve výšce 485 m, skutečnost tomu však neodpovídá. \n\nMezi vrchem Chvojenec a Liščím kopcem, necelých 500 m od prameniště Chvojenského potoka, pramení i Žďárský potok, přítok Klíšského potoka, který se v Ústí nad Labem vlévá do řeky Bíliny. \n\n"}
{"id": "1246957", "url": "https://cs.wikipedia.org/wiki?curid=1246957", "title": "Victor Tatin", "text": "Victor Tatin\n\nVictor Tatin (1843–1913) byl francouzský průkopník letectví. V roce 1879 sestrojil \"Aéroplane\", první model letounu, který vzlétl vlastní silou po rozjezdu ze země.\n\nJednoplošný model o rozpětí křídel 1,90 m a hmotnosti 1,8 kg měl dvě vrtule a byl poháněn motorem na stlačený vzduch. Létal na kruhové dráze, upoután k sloupku v jejím středu. Pokusy probíhaly na vojenské základně v Chalais-Meudonu. Model dosáhl rychlosti 8 m/s. Dochovaný exemplář je vystaven v pařížském Musée de l'air et de l'espace. \n\nMezi roky 1890 až 1897 Tatin a Charles Richet experimentovali s modelem, poháněným parním strojem, s rozpětím 6,6 m, o hmotnosti 33 kg, s tažnou a tlačnou vrtulí. Podařil se jim let na vzdálenost 140 m při rychlosti 18 m/s. V letech 1902–1903 spolupracoval Tatin s Maurice Malletem na stavbě vzducholodi Ville de Paris pro Henri Deutsche de la Meurthe a roku 1905 navrhl vrtuli použitou Traianem Vuiou na jeho experimentálním letounu. V roce 1908 zkonstruoval neúspěšný jednoplošník s tlačnou vrtulí, který byl vystaven v letecké sekci pařížského autosalonu. \n\nRoku 1911 spolupracoval s Louisem Paulhanem na konstrukci Aéro-Torpille No.1, jednoplošníku s aerodynamicky tvarovaným torpédovitým trupem. Rotační motor Gnome Omega, uložený uvnitř trupu, poháněl dlouhým hřídelem tlačnou vrtuli, umístěnou za ocasními plochami. V únoru 1912 typ dosáhl rychlosti 150 km/h. \n\n\n"}
{"id": "1246960", "url": "https://cs.wikipedia.org/wiki?curid=1246960", "title": "Mantella baroni", "text": "Mantella baroni\n\nMantella baroni je druh žáby patřící do čeledi mantelovití (Mantellidae) a rodu mantela (\"Mantella\"). Popsal jej George Albert Boulenger v roce 1888 je pojmenována po P. Baronovi, který druh poprvé nasbíral. Vyskytuje se v částech středovýchodního Madagaskaru od oblastí Fierenana po Andringitru. Je zde široce rozšířena. Obývá řadu stanovišť, například deštné pralesy, přičemž může obývat i otevřenější stanoviště. Dává přednost nadmořským výškám 600 až 1 200 m n. m. Vhodným místem ke spatření je například v Národním parku Mantadia od listopadu do března.\n\n\"Mantella baroni\" měří 2,2 až 3 cm, vzhledem se podobá mantele madagaskarské (\"Mantella madagascariensis\"), lze je od sebe odlišit odlišnou barvou pánevní části končetin a modrou podkovovitou skvrnou na krku, kterou nevlastní. Zbarvení je černé na hlavě včetně krku, hřbetu a bocích, žlutá barva je na předních končetinách a stehenních kostech, přičemž se někdy může zabarvení na nohách spojit přes hřbet a podobné zbarvení má i pruh podél oka. Zadní končetiny jsou oranžové. V kůži této žáby se nachází jedovaté alkaloidy, které získává z potravy.\n\nTento druh je denní, živí se především různými členovci, přičemž loví větší kořist než ostatní žáby svého rodu; největší podíl potravy tvoří mravencovití. \"Mantella baroni\" se ozývá intenzivním krátkým voláním. Tímto voláním lákají samci samičky. Až 130 vajíček v jedné snůšce naklade samice na souš, pulci jsou pak deštěm spláchnuti do vodních toků.\n\nMezinárodní svaz ochrany přírody hodnotí druh \"Mantella baroni\" jako málo dotčený, úbytek může způsobit odlesňování případně obchod, který však nepatří mezi vážné hrozby. Druh je zapsán na druhé příloze Úmluvě o mezinárodním obchodu s ohroženými druhy volně žijících živočichů a rostlin.\n\n"}
{"id": "1246962", "url": "https://cs.wikipedia.org/wiki?curid=1246962", "title": "Tony Wilson", "text": "Tony Wilson\n\nTony Wilson, celým jménem Anthony Howard Wilson, (20. února 1950 – 10. srpna 2007) byl anglický podnikatel, zakladatel hudebního vydavatelství Factory Records (1978) a zakladatel a manažer nočního klubu The Haçienda. Byl úzce spjat s manchesterskou hudební scénou. Díky tomu byl označován jako „Mr Manchester“. Ve filmu \"24 Hour Party People\" (2002) jej ztvárnil Steve Coogan a v \"Control\" (2007) Craig Parkinson. Zemřel na infarkt ve věku 57 let.\n"}
{"id": "1246965", "url": "https://cs.wikipedia.org/wiki?curid=1246965", "title": "Salade niçoise", "text": "Salade niçoise\n\nSalade niçoise (výslovnost \"[salád nisuáz]\"), česky niceský salát, je salát z čerstvé zeleniny pocházející z francouzského města Nice, podle něhož dostal název (používaný také v italské podobě jako \"insalata nizzarda\").\n\nZákladní recept, který uvádí Auguste Escoffier již roku 1903, se skládá z nakrájených rajčat, okurek, paprik, cibule a česneku, celých černých oliv (pokud možno místní odrůdy Cailletier), ančoviček a dílků natvrdo uvařených vajec. Suroviny se promíchají, osolí, opepří a servírují se na lůžku z listů římského salátu, pokapané vinným octem a olivovým olejem. Může se přidat také ředkvička, srdíčka artyčoků, boby, řapíkatý celer, bazalka pravá, rozmarýn lékařský nebo kousky narychlo opečeného tuňáka. Salát se zapíjí provensálským vínem, ideálně růžovým z obce Bandol. Oblíbeným pouličním občerstvením v Nice je \"pan bagnat\", rozkrojená houska zvlhčená olejem a naplněná tímto salátem. \n\nRecept se z Azurového pobřeží rozšířil do světa a doznal celou řadu lokálních obměn, především Julia Childová ho přizpůsobila americkému vkusu. Původně se měl salát připravovat pouze ze syrové zeleniny, postupně se však začal vylepšovat vařenými bramborami, rýží, podušenými zelenými fazolovými lusky, kapary, majonézou nebo dijonskou hořčicí, tuňák i olivy se při nedostatku čerstvých surovin používají konzervované. \n\n"}
{"id": "1246966", "url": "https://cs.wikipedia.org/wiki?curid=1246966", "title": "Proganochelys", "text": "Proganochelys\n\nProganochelys (z řečtiny želva se šupinami dopředu) je jedna z nejstarších známých suchozemských želv. Žila v období svrchního triasu a její fosilie byly objeveny v Thajsku, v Německu a v Grónsku. \n\nJejí krunýř byl méně vyvinutý než u současných želv a nebyla schopna schovat hlavu do krunýře. Měla široký klenutý karapax a plochý kostěný plastron. Na krku a ocase měla ostny, které ji mohly chránit před predátory. Kostru měla stavěnou podobně jako některé současné želvy. Dosahovala délky kolem jednoho metru.\n\n"}
{"id": "1246968", "url": "https://cs.wikipedia.org/wiki?curid=1246968", "title": "Leatop Plaza", "text": "Leatop Plaza\n\nLeatop Plaza () je mrakodrap ve městě Kanton v Číně. Má 302,7 m, 66 pater a je postaven ve stylu moderní architektury. Konstrukce ze skla a oceli byla dokončena v roce 2012. Architektem je Francisco Gonzalez-Pulido.\n\n"}
{"id": "1246971", "url": "https://cs.wikipedia.org/wiki?curid=1246971", "title": "Seznam televizních seriálů vysílaných na UPN", "text": "Seznam televizních seriálů vysílaných na UPN\n\nSeznam televizních seriálů vysílaných na UPN uvádí přehled televizních seriálů, které byly premiérově uvedeny na americké stanici UPN, jež vysílala v letech 1995–2006. Některé seriály byly následně přesunuty do programu nástupnické stanice The CW.\n\nPokud byl seriál vysílán v Česku, je v samostatném sloupci uveden český distribuční název pořadu.\n\nV této sekci jsou uvedeny i komediálně dramatické seriály.\n"}
{"id": "1246973", "url": "https://cs.wikipedia.org/wiki?curid=1246973", "title": "Krematorium v Moravské Ostravě", "text": "Krematorium v Moravské Ostravě\n\nZaniklé Krematorium v Moravské Ostravě se nacházelo na zrušeném hřbitově v místech později založeného parku Dr. Milady Horákové. Bylo jedním z mála realizací architekta Vlastislava Hofmana na území Československa.\n\nJiž roku 1901 uvažovali zastupitelé města Ostravy o postavení krematoria. Žádali pomoc u sousedního pruského Slezska a později na zemském sněmu moravském díky německému starostovi Ostravy JUDr.Gustavu Fiedlerovi. Otázku pohřbívání řešili i ze zcela praktických důvodů, protože půda v okolí Ostravy byla pro pohřby do země problematická, nevyhovovala hygienickým předpisům (termíny pro střídání pohřbených na jednom místě se prodlužovaly z deseti na třicet let a plocha hřbitova se tím neúměrně zvětšovala).\n\nMěsto vypsalo soutěž roku 1920, které se zúčastnili i němečtí architekti. Bylo podáno 8 návrhů, nejúspornějším byl návrh dvojice Hofman - Mencl. Tento návrh byl však odložen pro narůstající ceny a oba architekti byli vyzváni, aby jej přepracovali. Nový návrh byl schválen roku 1922. Stavebních prací se ujal stavitel Rudolf Slezáček, pece dodala olomoucká firma Julia Schmalze. Při položení základního kamene byl uspořádán pochodňový průvod za účasti politických stran a různých spolků včetně Sokolské župy moravsko-slezské.\n\nPo přepracování projektu stála budova krematoria na kolmé křižovatce dvou hlavních cest a její půdorys tvořil osmiúhelník. Do obřadní síně se vcházelo z předsálí, ze kterého byl vstup i do dvou menších bočních místností. Hlavní sál zastřešovala kupole s kubisticky řešenou lucernou. Proti vstupu se nacházela pětiboká apsida s hrotitým triumfálním obloukem, pod kterým na vyvýšeném místě stál katafalk. Sál byl osvětlen barevnými okny, stěny a strop byly dekorovány krystalicky jehlancovými stříbrnými hvězdami na modrém pozadí. Tyto dekorativní obrazce představovaly metamorfózu ohně a vesmíru.\n\nKoncem 50. let bylo rozhodnuto zrušit městský hřbitov u tehdejší třídy 28. října a na jeho místě vybudovat sad Klementa Gottwalda. Následně roku 1979 bylo zbořeno i krematorium. Později bylo místo pietně upraveno a vznikl zde park Dr. Milady Horákové. V něm umístění krematoria připomíná plastika na hlavní cestě naproti krajskému úřadu v podobě rabata vytvořeného z vodního prvku. Nové krematorium se hřbitovem bylo otevřeno ve Slezské Ostravě roku 1970.\n\n\n\n"}
{"id": "1246974", "url": "https://cs.wikipedia.org/wiki?curid=1246974", "title": "Římskokatolická farnost Moravičany", "text": "Římskokatolická farnost Moravičany\n\nŘímskokatolická farnost Moravičany je územní společenství římských katolíků v děkanátu Zábřeh s farním kostelem svatého Jiří.\n\nFarní kostel byl postaven koncem 15. století. Byl upraven v roce 1615, před rokem 1753 a asi ve druhé polovině 18. století.\n\nOd února 2016 byl ustanoven administrátorem excurrendo P. Ing. arch. Mgr. Kristián Libant, CM. Od roku 2000 je farnost pod duchovní správou Misijní společnosti sv. Vincence z Pauly, která sídlí v Bratislavě.\n\nV devadesátých letech 20. století vypomáhal ve farnosti Moravičany Josef Olejník - katolický kněz, pedagog a skladatel liturgické hudby.\n\nNepravidelné bohoslužby se konají také v kapli Nejsvětější Trojice v Doubravici (červen) a v kapli sv. Josefa v Mitrovicích (květen).\n\nPobožnosti se konají u kaple sv. Cyrila a Metoděje v Moravičanech (5. červenec) a u kaple sv. Josefa v Doubravě (pouť k Joséfkovi - květen).\n\nPravidelné adorace jsou každý čtvrtek a modlitby růžence každou neděli, vždy půl hodinu přede mší svatou. V postní době se koná každou neděli odpoledne křížová cesta.\n\nV září 2017 se ve farnosti konaly lidové misie. Její součástí byla také ekumenická křížová cesta.\n\nNa území farnosti každoročně probíhá od roku 2000 Tříkrálová sbírka, v roce 2018 se vybralo 70 725 korun (obce Moravičany, Doubravice a Mitrovice).\n\nPro farnost, stejně jako další farnosti děkanátu Zábřeh, vychází každý týden Farní informace. Místní hody se konají na slavnost sv. Jiří (okolo 24. dubna)\n\nVe farnosti působí smíšená schola Jiřinky, ministranti a společenství pro děti a mládež. Pravidelně pořádáme adorace, mládežnické mše, poutě a další akce pro veřejnost. Farnost Moravičany pořádá mnoho akcí v průběhu celého roku: Živá křížová cesta ulicemi Moravičan, adorační dny, hodové mše, Noc kostelů, farní dny, koncerty a další.\n\nVe farnosti se pravidelně slaví Advent, Vánoce, Postní doba, Velikonoce i všechna Liturgické mezidobí s jednotlivými svátky.\n\n\"Moravská dědina ztratila by svůj milý ráz, kdyby byla zbavena kostelů. Kostelní věž shlíží s výšin na venkovské chalupy a její stín jakoby je zahaloval mlčenlivou posvátností. Nejde však jen o poezii. Často i prostý venkovský kostelík stojí uprostřed vesnice jako svědek uprchlého života minulých pokolení. Z jeho zdí, jeho oltářů, náhrobků, maleb a obrazů - třebas i neumělých - promlouvají mnohdy staletí. Na nich jakoby se chvěly stíny nepřehledné řady předků, kteří vstupovali na posvátnou půdu chrámu, aby v jeho uklidňujícím tichu rozsvěcovali duši a čerpali útěchu pro lopotný život. Není místa, kde by se tolik stýkala minulost s přítomností jako v chrámě. V kostele schází se žijící obec se svými zemřelými předky, jejichž prach setlel často - jak je tomu v Moravičanech - u samých zdí chrámových. Zvuky jejich řeči, kterou chválili Tvůrce všehomíra, chvějí se dosud jako nejdrahocennější odkaz v zbožných písních, jimiž shromážděný lid při bohoslužbě velebí Boha. Tichý, neslyšný šepot jejich zpěvu jakovy se zvedal při hře varhan a pojil se k písni potomků. Každý kámen chrámových zdí mohl by vypravovat o radostech i bolestech dávno zesnulých lidí, a kdyby se stal zrcadlem, viděli bychom v něm podoby zašlých dob. Kostel je však více než pouhým muzeem drahocenných památek. Je zřídlem skýtajícím duchovní posilu celé farnosti. Odtud vyvěrá síla a moc národa... Mdlí a upadá národ, jehož členové odvracejí se od chrámu a nechtějí slyšet hlasu jeho zvonů... V hmotných zájmech rozpadne se jednota národa. Kostely, jejichž štíhlé věže jako zkamenělé prsty Posvátnosti neustále ukazují k modrým výšinám nebe, jsou majáky světla, které ve změti a bouřích temných událostí udávají správou cestu lodičce lidského života. Majáky tohoto Světla, které po 33 let zářilo očima Bohočlověka...Čím je člověk starší, tím častěji zasní se nad svým úplným životem...I naše prosté kostelíky dumají nad svou minulostí...\" P. Josef Novák (1909 - 1993)\n\nNa území farnosti se nachází velké množství drobných památek, mnohé jsou chráněné. Péčí o církevní památky se zabývá obec Moravičany společně s farností. Na území se nachází tyto pamětihodnosti:\n\nVzdálenosti jsou měřeny od kostela svatého Jiří.\n\n\n\n\n"}
{"id": "1246976", "url": "https://cs.wikipedia.org/wiki?curid=1246976", "title": "Pokrutiště", "text": "Pokrutiště\n\nPokrutiště ( ) je vesnice v Pskovské oblasti v Ruské federaci. \n\nNachází se na břehu řeky Veliké (Великая), 17 km jihozápadně od města Pskova (Псков) a 8 km jihovýchodně od obce Tjamša (Тямша). Východně od něj se nachází vesnice Kuzněcovo.\n\nPočet obyvatel obce konci roku 2000 – 14 obyvatel, v roce 2010 – 24 osob.\n"}
{"id": "1246979", "url": "https://cs.wikipedia.org/wiki?curid=1246979", "title": "Dakota Access Pipeline", "text": "Dakota Access Pipeline\n\nDakota Access Pipeline (řídčeji Bakken Pipeline, ve zkratce též DAPL) je projekt podzemního ropovodu ve Spojených státech amerických.\n\nProduktovod se má táhnout v délce 1886 km (tj. 1172 mil) a přes čtyři americké státy – od naleziště u skalní formace Bakken poblíž městečka Stanley v Severní Dakotě, přes Jižní Dakotu a Iowu po ropné zásobiště u vesnice Patoka ve státě Illinois.\n\nV Severní Dakotě, u střetu s řekou Missouri měl původně vést severně od hlavního města Bismarck, tamní obyvatelé si ale vyjednali změnu trasy ropovodu. Ta nyní přes Missouri vede v místě, kde se řeka vlévá do jezera Oahe a též vede územím Siouxů (které jim nebylo postoupeno dle dohody z Fort Laramie z roku 1851) a zasahuje i do indiánské rezervace Standing Rock v ústí řeky Cannonball do Missouri.\n\nPotrubí o průměru 30 palců (76,2 cm) má být minimálně 48 palců (1,2 m) pod povrchem s 15metrovou okolní zónou. Kapacita ropovodu má přesahovat 450 tisíc barelů za den. \n\nProjekt plánuje společnost Dakota Access Pipeline, LLC, což je pobočka dallaské korporace Energy Transfer Partners, L.P. Ta vlastní 75 % hmotného zájmu na projektu, zbývajících 25 % pak společnost Phillips 66, jež má sídlo v Houstonu. V provozní fázi jej má řídit firma Sunoco Logistics Partners, L.P., která je od roku 2012 pobočkou Energy Transfer Partners.\n\nProjekt má rozpočet 3,7 miliardy dolarů (z toho 2,5 mld financovaný z úvěrů za účasti 17 bank).\n\nPráce vytvořily 8200–10 000 dočasných pracovních míst a 40 stálých. Ropa těžená z ropných polí Brakken má zahrnovat techniku frakování.\n\nPráce začaly roku 2014 a dle plánu má být ropovod dodán k 1. lednu 2017. K tomuto datu platí i některé smlouvy se subdodavateli, které mohou být znovu vyjednány se všemi podmínkami a podrobnostmi nebo dokonce odvolány, pokud nebude do toho data ropovod dokončen a operativní.\n\nProjektu tohoto rozsahu chybí posouzení na dopad na životní prostředí. Společnost Energy Transfer Partners stavbu činilo bez tohoto zhodnocení, které však zákon vyžaduje, aby měla. 5. prosince 2016 prezident Obama rozhodl, že projekt má stopku bez vypracování požadovaného dokumentu a zvážení jiných tras, které by nekřížily řeku Missouri. Vypracování zhodnocení na dopad na životní prostředí u tak velkého projektu trvá i několik měsíců a v současnosti je nepravděpodobné, že posouzení na dopad na životní prostředí získá.\n\n"}
{"id": "1246988", "url": "https://cs.wikipedia.org/wiki?curid=1246988", "title": "Brtníky (železniční zastávka)", "text": "Brtníky (železniční zastávka)\n\nBrtníky je železniční zastávka, jediná ve vsi Brtníky (místní část obce Staré Křečany). Zastávkou prochází trať 084 Rumburk – Panský – Mikulášovice. Nádražní budova pochází z roku 1902 a nachází se v nadmořské výšce 425 m. \n\nŽelezniční zastávka Brtníky (původně ') je v provozu od roku 1902, kdy byla dokončena stavba železniční trati Rumburk – Panský – Mikulášovice společnosti ' (česky Severočeská průmyslová dráha). Velkým podporovatelem výstavby železniční trati byl místní továrník a mecenáš Anton Klinger. Zastávka prošla úpravami v 70. letech 20. století. Během nich zanikla vedlejší kolej se skladem, několik změn zaznamenala i nádražní budova (nová okna, fasáda). V druhé dekádě 21. století přišla budova o přístřešek.\n\nBrtníky je průjezdná jednokolejná zastávka, původně nádraží se dvěma kolejemi a dvěma vedlejšími budovami (sklad a toalety). Zastávka nezajišťuje odbavení cestujících a není bezbariérově přístupná. Přibližně 50 metrů západním směrem křižuje trať na nechráněném přejezdu polní cesta.\n\nOd roku 2009 projíždí zastávkou vlaky linky U27 pouze o víkendech a během dnů pracovního klidu. Pravidelná osobní doprava přešla v pracovní dny na linkové autobusy, doprava na trati 084 má nadále převážně turistický charakter. Provoz na trati zajišťuje především motorová jednotka 844 (Regio Shark). Dopravcem jsou České dráhy.\n\nKolem zastávky prochází červená turistická trasa. Na jih a jihovýchod směřuje skrze křížovou cestu s kaplí Nejsvětější Trojice k Vlčí hoře (581 m n. m.). Severním směrem vede stezka k Zelenému kříži, Kunraticím a Šluknovu.\n\n"}
{"id": "1246992", "url": "https://cs.wikipedia.org/wiki?curid=1246992", "title": "Lhota (Polsko)", "text": "Lhota (Polsko)\n\nLhota (, ) je vesnice v jižním Polsku ve Slezském vojvodství v okrese Bílsko-Bělá v gmině Čechovice-Dědice. Leží na území Těšínského Slezska na soutoku Jilovnice, Jasenice a Vápenice. Ke dni 31. 12. 2014 zde žilo 4 702 obyvatel, rozloha obce činí 14 km².\n\nJedná se o poměrně velkou obec, která se skládá ze tří částí: vlastní Lhota \"(Ligota)\", Burzej a Miliardovice \"(Miliardowice\"). \"Lhota\", dále rozdělená na řadu osad, je historické centrum vesnice s kostelem a zámkem, v současnosti jižní část starostenství s  1 470 obyvatel (2014), tedy necelou třetinou celkového počtu. \"Burzej\" se nachází v severovýchodní části podél silnice do Čechovic-Dědic, bydlelo zde v roce 2014 1 038 obyvatel (22 %).\n\n46 % občanů Lhoty (2 205 osob) obývá \"Miliardovice\" – ležící na sever od řeky Jilovnice kompaktní sídliště rodinných domů založené ve 20. letech 20. století pro zaměstnance seřaďovacího nádraží \"Zabrzeg-Czarnolesie\". Název pochází z toho, že vzniklo na vykácených pozemcích odkoupených od velkostatkáře za miliardy během hyperinflace v roce 1923. Miliardovice mají vlastní farnost, školu nebo kulturní dům a objevují se snahy o jejich osamostatnění.\n\nLhota se nachází na území rybníkářské oblasti zvané \"Žabí kraj\". Dvě velké rybniční soustavy, včetně nějvětšího rybníku Hałcnowiec (47 ha), oddělují Burzej od zbytku obce.\n\nPrvní písemná zmínka o vesnici pochází z roku 1452. Od roku 1572 byla součástí bílského stavovského panství (později knížectví). K místním památkám patří zámeček Czaderských z konce 18. století a klasicistní kostel Boží prozřetelnosti postavený roku 1806.\n\nVeřejnou dopravu zajišťují tři autobusové linky MHD Čechovice-Dědice.\n\n\n"}
{"id": "1246993", "url": "https://cs.wikipedia.org/wiki?curid=1246993", "title": "Římskokatolická farnost Boušín", "text": "Římskokatolická farnost Boušín\n\nŘímskokatolická farnost Boušín je územním společenstvím římských katolíků v rámci náchodského vikariátu královéhradecké diecéze.\n\nVznik kostela na Boušíně se datuje do 12. století, přičemž od poloviny 13. století je zde doložena plebánie. Kostelík byl později barokně upraven, nová fara byla vystavěna v letech 1728–1730 na místě někdejšího šlechtického dvorce. V letech 1730–1947 byla vedena farní kronika. Duchovní správcové ve farnosti bydleli pouze do roku 1946. Boušín je samotou, zahrnující kostel, faru a čtyři domy.\n\nV lese pod kostelem se nachází kaple Panny Marie, připomínající zázračné uzdravení dcery místního zemana z roku 1464. O události se lze dočíst v \"Babičce\" Boženy Němcové. Na boušínskou faru umístil Alois Jirásek část děje své románové kroniky \"U nás\".\n\nFarnost je administrována ex currendo z Červeného Kostelce.\n\n"}
{"id": "1246994", "url": "https://cs.wikipedia.org/wiki?curid=1246994", "title": "Ligota", "text": "Ligota\n\nLigota nebo Lgota je polský zeměpisný název odpovídající českému \"Lhota\", například:\n"}
{"id": "1246995", "url": "https://cs.wikipedia.org/wiki?curid=1246995", "title": "Witterich", "text": "Witterich\n\nWitterich ( \"Witerico\", \"Viterico\") (565 - 610 Toledo) byl vizigotský král v Hispánii, Septimanii a Galicii v letech 603 až 610.\n\nPrvní zmínky o Witterichovi jsou z doby, kdy se spiknul s arianským biskupem Sunnou z Méridy, aby obnovil ariánství ve vizigótské říši. Za toto spiknutí byl biskup Sunna poslán do vyhnanství, co se stalo Witterichem není známo. V roce 602 bylo Witterichovi svěřeno velení armády k odražení Byzantinců, ale své pozice v čele vojsk využil k tomu, aby získal vlivné lidi z armády i z řad vizigótských šlechticů, kteří byli v opozici vůči Leovigildově dynastii. Na jaře roku 603, kdy mělo po zimním období dojít k vyhnání Byzantinců, tak s vojsky zaútočil na královský palác v Toledu, kde zajal mladého krále Liuvu II., uvěznil ho v toledské kobce, a nechal mu utnout pravou ruku, (podle vizigótské tradice, mohl vládnout jen tělesně zdravý král) Po té Witterich nechal Liuvu odsoudit a někdy mezi 12. červnem a 7. srpnem roku 603 popravit. Sám pak byl zvolen novým králem.\n\nZa jeho vlády Vizigóti bojovali z Byzantinci. Podle Isidora ze Sevilly za jeho vlády neměly vizigótské boje výrazné úspěchy. Ve dvanáctém roce své vlády, král Theuderich II. poslal biskupa Aridiuse Lyonse s konstáblem Eborinem požádat Wittericha o ruku jeho dcery Ermenbergy. Witterich vyslancům ruku své dcery přislíbil. V roce 606 Ermenberga přijela za Theuderichem do v Chalon-sur-Saône, ale regentka, královna a babička Brunhilda s Theuderichovou sestrou Teudilou (nebo Teudilanou) neměly Ermenbergu v oblibě a tak v roce 607 ji Theuderich zostudil tím, že ji posílal zpět bez jejího věna. Tím proti sobě popudil Wittericha, který sestavil alianci s Theudebertem II., Chlotharem II. a Agilulfem z kmene Langobardů k tažení proti Theuderichovi. Pro jejich vzájemnémý strach z Theudericha, jejich aliance neměla úspěch. Podle Fredegara \"\"Theuderich dostal vítr z této aliance, ale choval se k ní s naprostým opovržením.\"\"\n\nV dubnu 610 byl Witterich během banketu zavražděn frakcí katolických šlechticů. Jeho tělo táhli potupně ulicemi Toleda. Byl pohřben beze cti. Katoličtí šlechtici pak prohlásili novým králem Gundemara, vévodu z Narbonne.\n"}
{"id": "1247005", "url": "https://cs.wikipedia.org/wiki?curid=1247005", "title": "Římskokatolická farnost Velké Poříčí", "text": "Římskokatolická farnost Velké Poříčí\n\nŘímskokatolická farnost Velké Poříčí je územním společenstvím římských katolíků v rámci náchodského vikariátu královéhradecké diecéze.\n\nKostel ve Velkém Poříčí byl vystavěn v letech 1906–1910 a vysvěcen 8. září 1910 náchodským děkanem Františkem Antonínem Peckou. Fara v podobě vilky byla postavena v roce 1923.\n\nFarnost je administrována ex currendo z Hronova.\n\n"}
{"id": "1247010", "url": "https://cs.wikipedia.org/wiki?curid=1247010", "title": "Hejnický potok (přítok Jankovského potoka)", "text": "Hejnický potok (přítok Jankovského potoka)\n\nHejnický potok je pravostranný přítok Jankovského potoka v okresech Jihlava a Pelhřimov v Kraji Vysočina. Délka toku činí 11,6 km. Plocha povodí měří 37,2 km².\n\nPotok vytéká z malého rybníka, který se nachází na okraji lesa severovýchodně od Branišova v nadmořské výšce 674 m. V nejhornější části směřuje jihozápadním až jižním směrem. Napájí zde rybníky \"Hajnice\" a \"Stará Hajnice\". Celý tento úsek potoka s přilehlým okolím mezi Branišovem, Kalhovem a Šimanovem je chráněn. V dubnu 2012 zde byla vyhlášena přírodní památka Hajnice. Po opuštění chráněného území na zhruba 10,0 říčním kilometru teče potok západním směrem. O kilometr níže postupně mění směr na severozápad k obci Ústí. Jižně od Ústí přijímá zprava bezejmenný přítok protékající touto obcí a po několika stech metrech jej zleva posiluje \"Bukovský potok\" odvádějící vodu z okolí Dudína. Pod tímto ústím směřuje Hejnický potok severozápadním až severním směrem ke Krasoňovu. V této části toku přijímá dva větší pravostranné přítoky. Jsou to \"Hejšťský potok\", který pramení v Kalhově a \"Krasoňovský potok\" odvodňující okolí Krasoňova. Spolu s Krasoňovským potokem napájí Hejnický potok rybník, který je nazýván \"Sýkora\". Od hráze rybníka proudí potok na západ k osadě Vlčí Hory, kde se obloukem obrací na jih a protéká obcí Staré Bříště. Pod obcí se stáčí na jihozápad, podtéká silnici II/347 a po krátkém toku západním směrem se vlévá do Jankovského potoka.\n\n\nPrůměrný průtok Hejnického potoka u ústí činí 0,25 m³/s.\n"}
{"id": "1247011", "url": "https://cs.wikipedia.org/wiki?curid=1247011", "title": "Sulajmánské pohoří", "text": "Sulajmánské pohoří\n\nSulajmánské pohoří ( د سليمان غر ‎ \"de\" \"Sulajmán Ghar\", balúčsky کوه سليمان‎‎ \"Kóhe Sulajmán\") je horské pásmo v Afghánistánu a Pákistánu, dlouhé okolo 450 km, které je jižním pokračováním Hindúkuše. Je pojmenováno podle krále Šalomouna, který podle legendy vystoupil na horu Tacht-i-Sulajmán (Sulajmánův trůn), která se stala poutním místem. Nejvyšším vrcholem pohoří je Zarghun Ghar, který měří 3 578 metrů nad mořem. Východní svahy Sulajmánského pohoří strmě klesají do údolí řeky Indus, západní přecházejí pozvolna v Íránskou vysočinu. Horský hřeben tvoří hranici indického subkontinentu a brání vlhkému vzduchu od Indického oceánu v pronikání do asijského vnitrozemí. Typickou místní rostlinou je jalovec ztepilý, v údolích se pěstují mandloně a jabloně. Pohoří obývají paštunské a balúčské kmeny.\n\n"}
{"id": "1247015", "url": "https://cs.wikipedia.org/wiki?curid=1247015", "title": "Hapoel Beer Ševa FC", "text": "Hapoel Beer Ševa FC\n\nHapoel Beerševa Football Club (český přepis) známý také jako Hapoel Be'er Sheva Football Club (anglický přepis), v hebrejském originále מועדון הכדורגל הפועל באר שבע je izraelský fotbalový klub z města Beerševa založený roku 1949 hrající tamní nejvyšší soutěž Ligat ha'Al, kterou dokázal pětkrát vyhrát. Na domácí scéně je neúspěšnějším klubem posledních let. V sezónách 2016/17 a 2017/18 hrál základní skupinu Evropské ligy.\n\nCelkem pětkrát se klub radoval z mistrovského titulu, a to v sezónách 1974/1975, 1975/1976, 2015/16, 2016/17 a 2017/18. V sezóně 1996/1997 vyhrál izraelský fotbalový pohár. Z méně významných soutěží můžeme jmenovat tři vítězství v domácím superpoháru (1975, 2016 a 2017) a další tři v klubové soutěži zvané Pohár Toto (1988/1989, 1995/1996, 2016/17), jejíž obdobu v českém fotbale nenajdeme.\nNěkolikrát (především v 90. letech) se klub účastnil předkol Poháru UEFA (nyní Evropská liga) či Poháru Intertoto, žádný výraznější úspěch však nezaznamenal.\n\nZlom přišel v sezóně 2016/17, kde Hapoelu jen o jeden gól utekl postup do Ligy mistrů UEFA. Díky vítězství v domácí soutěži v sezóně měl právo startovat ve 2. předkole Ligy mistrů, kde vyřadil moldavský Šerif Tiraspol (3:2 doma, 0:0 venku). Ve 3. předkole porazil i řecký Olympiakos Pireus (1:0 doma, 0:0 venku). V posledním předkole, ze kterého už se postupuje do hlavní soutěže, však padl se skotským Celtikem Glasgow (2:0 doma, 2:5 venku).\n\nKluby vypadnuvší z posledního předkola Ligy mistrů UEFA automaticky získávají právo startovat v základní skupině Evropské ligy. Pro klub to byl vůbec první postup do hlavní soutěže evropského poháru. Do základní skupiny K mu byli nalosováni Inter Milán (Itálie), Southampton (Anglie) a Sparta Praha (Česko). V ní porazil dvakrát Inter (2:0 a 3:2), dvakrát remizoval se Southamptonem (0:0, 1:1) a dvakrát prohrál se Spartou (0:1, 0:2). S 8 body obsadil v tabulce druhé místo a postoupil do jarní fáze soutěže, kde se střetl s tureckým Beşiktaşem Istanbul. Ten byl však nad jeho síly a po 2 prohrách (1:3 a 1:2) se se soutěží rozloučil.\n\nSvou pouť největší evropskou klubovou soutěží začal Hapoel i tentokrát úspěšně ve 2. předkole, kde vyřadil maďarský Honvéd (2:1 doma, 3:2 venku). Ve 3. předkole se utkal s Ludogorcem Razgrad, mistrem Bulharska a díky většímu počtu vstřelených gólu na hřišti soupeře dokázal postoupit. Stejné pravidlo ho však zastavilo v předkole čtvrtém, kdy soupeřem byl slovinský NK Maribor.\n\nVypadnutí ve 4. předkole Ligy mistrů znamenalo účast v základní skupině Evropské ligy. Soupeři byli česká Viktoria Plzeň, rumunská FCSB a švýcarské Lugano. V ní však klub pohořel a se ziskem pouhých 4 bodů obsadil poslední místo v základní skupině G.\n\nJakožto opětovný mistr Izraele vyrazil Hapoel do boje o základní skupinu Ligy mistrů, tentokrát však už od 1. předkola, kde pohodlně přešel přes estonskou Floru Tallin. Konec přišel už v předkole následujícím, kde nad síly týmu byl nejslavnější chorvatský tým Dinamo Záhřeb.\n\nPo vypadnutí z Ligy mistrů čekalo klub 3. předkolo Evropské ligy, kde však ihned vypadnul s kyperským APOELem. Tento rok si tedy na rozdíl od předešlých dvou sezón Hapoel základní skupinu evropského poháru nezahrál.\n\nJakožto čtvrtý tým domácí soutěže si Hapoel vysloužil účast v Evropské ligy. Svou pouť na cestě do základní skupiny úspěšně začal v 1. předkole s albánským KF Laçi, následovalo vyřazení kazašského Kajratu Almaty a ve 3. předkole švédského Norrköpingu. Tažení zastavil až v posledním předkole přesvědčivými výhrami dvakrát 3:0 nizozemský Feyenoord Rotterdam. Ani letos tedy klub do základní skupiny evropského poháru nepostoupil.\n\nV dosavadní historii se klub střetl s dvěma českými kluby. Při svém historicky prvním postupu do Evropské ligy v sezóně 2016/17 se potkal v základní skupině se Spartou Praha a o rok později ve stejné soutěži i s Viktorií Plzeň. Všechny dosavadní zápasy s českými týmy prohrál.\n\nVideo sestřihy: Hapoel - Sparta (ČT), Sparta - Hapoel (ČT), Plzeň - Hapoel (ČT), Hapoel - Plzeň (ČT)\n\n\n\n"}
{"id": "1247016", "url": "https://cs.wikipedia.org/wiki?curid=1247016", "title": "Kolonizace Kosova (Království Jugoslávie)", "text": "Kolonizace Kosova (Království Jugoslávie)\n\nKolonizace Kosova se uskutečnila v období existence meziválečné Jugoslávie (nejprve Království Srbů, Chorvatů a Slovinců a později Království Jugoslávie). Tehdejší jugoslávská vláda realizovala rozsáhlý program osídlení oblastí jihu země (kromě Kosova také i území dnešní Severní Makedonie, s cílem posílení srbského osídlení v uvedených oblastech. Považovala ji za náplast po turecké nadvládě a také za snahu lépe integrovat zemi, ve které dominovalo srbochorvatsky mluvící obyvatelstvo. \n\nKolonizace byla realizována na základě \"Nařízení o osidlování Jižních území\", které bylo schváleno dne 20. listopadu 1920 a \"Zákona o osidlování Jižních území\", který byl schválen dne 11. června 1931. Spontánně začala kolonizace již v roce 1918. Vzhledem k různorodosti dostupné literatury se však údaje o počtu kolonistů liší, a to i v řádech.\n\nKosovo připadlo Srbsku po první balkánské válce v roce 1912, spolu s územím dnešní Severní Makedonie. Přestože nedlouho po připojení zahájila bělehradská vláda program vystěhovávání kosovských Albánců z území jihosrbské oblasti, hustě osídlené Kosovo zůstalo i nadále převážně s albánskou většinou. Již v roce 1912 začalo tehdejší černohorské království přidělovat půdu na území západu dnešního Kosova černohorským kolonistům. Během První světové války byli tito první kolonisté nakrátko vyhnáni, aby se po roce 1918 navrátili.\n\nPo skončení konfliktu vyčerpané, ale sjednocené Království Srbů, Chorvatů a Slovinců iniciovalo rozsáhlý dosidlovací program. Po schválení potřebných zákonů a pozemkové reformy, která se snažila odstranit poslední pozůstatky osmanské společnosti a likvidovala převážně albánské velkostatkáře, se uvolnilo značné množství půdy, kterou mohl jugoslávský stát přidělit. Zůstaly také různé majetky po osmanských správcích, kteří odešli. To vše bylo přiděleno první vlně kolonistů.\nDo Kosova byli posíláni především bývalí vojáci, příslušníci četniků, policisté, pohraničníci a úředníci. Po první balkánské válce totiž páteř státní správy, kterou tvořili z velké části Turci, odešla zpět do své zmenšené vlasti. Jednalo se o takový počet lidí, že nedlouho po konfliktu se celková lidnatost Kosova snížila. \n\nSrbští kolonisté nicméně nepřicházeli do regionu, který by byl vůči nim vstřícný. Neklid trval v Kosovu ještě šest let po skončení první světové války, a ani poté situace nebyla klidná. Proto byli kolonisté pro případ povstání nebo nepokojů zásobeni zbraněmi. Kromě velkostatkářů, kteří byli přirozenou oporou Osmanské říši, a proto představovali pro jugoslávký stát nebezpečí, však byla půda také zabírána i méně majetným albánským sedlákům. Přestože toto zabírání mělo být kompenzováno, ne zřídkakdy k tomu nedocházelo. Některým albánským sedlákům mohlo zůstat pouze 0,4 ha na domácnost. Zabírání majetku bylo nakonec prováděno v nemalé míře, což vedlo k vzpourám celých vesnic a krajů, následkem čehož musela intervenovat jugoslávská armáda. Po 23 let existence meziválečného jugoslávského státu byla v Kosovu vojenská správa po dobu 18 let.\n\nV letech 1919–1926 bylo v Kosovu založeno 245 nových vesnic, ve kterých žili Srbové. Jen na podzim 1931 bylo na území západu Kosova dosídleno 1400 rodin. V oblasti Prizren–Đakovica–Peć obdrželi od státu půdu o rozloze 20 000 hektraů. Do konce roku 1935 vzniklo v Kosovu nových 11 273 domů kolonistů. Vláda v Bělehradě realizovala v druhé polovině 30. let kolonizaci i v odlehlých pohraničních oblastech s Albánií. Vedly ji k tomu dva důvody: jednak donutit albánské sedláky, aby odešli do sousední Albánie, jednak vytvořit v pohraničí s nepřátelským státem takovou strukturu obyvatelstva, která by v případě konfliktu byla dostatečně loajální. Kromě pohraničí byly osidlovány rovněž hlavní dopravní tahy, a to kvůli svému strategickému významu. Nové vesnice byly zakládány i v oblastech, jako např. Drenica, které patřily k nejodbojnějším částem Kosova, a kde žilo nejvíce tzv. kačaků, tedy albánských zbojníků.\nJen do konce roku 1929 bylo do Kosova dosídleno několik desítek tisíc lidí. Pro jejich potřeby muselo být zbudováno 12 689 domů, 46 škol a 32 kostelů. Většina tehdejšího obyvatelstva byla nevzdělaná; školní výuka probíhala navíc pouze v srbochorvatštině, nikoliv v albánštině.\n\nKromě Srbů, kterých se do Kosova až do roku 1941 nastěhovalo několik desítek tisíc, přišli na jih tehdejšího jugoslávského království také Chorvati, Slovinci a příslušníci dalších jugoslávských národů a národnostních menšin, mezi které patřili i Rusíni, nebo Němci. Nejvíce lidí přicházelo do obcí Dobruša, Vitomirica, Lumbarda, Novo Čikatovo a Obilić. Kolonisté byli převážně chudí, kterým bělehradská vláda slíbila lepší životní poměry, když se do odlehlého Kosova nastěhují. Zajistila jim finanční podporu pro výstavbu domů a pořídila vše potřebné pro obdělávání půdy. Tři roky nemuseli platit žádné daně. Při výstavbě vesnic však docházelo často ke krádežím stavebního materiálu a nadbytném šetření, což vedlo ke špatnému stavu domů nedlouho po jejich dokončení. Chudí kolonisté těžko získávali půjčky a další prostředky k hospodaření; zemědělská půda byla navíc velmi nevhodná k orbě nebo pastvě, neboť klíčovým faktorem pro osídlování byl především strategický význam lokality. \n\nNa území Kosova působila také Komunistická strana Jugoslávie, která prosazovala rovnoprávnost jednotlivých národů na území Kosova. Její vliv a moc však byly slabé. Kritizovala postup centrální vlády v Bělehradě, která chtěla místní Albánce vysídlit buď do Albánie, nebo do Turecka.\n\nOd konce 30. let, kdy se ukazovalo, že kolonizační program nepomohl Albánce z Kosova vypudit, navíc sílily mezi některými radikálními srbskými politickými představiteli názory, že bude efektivnější albánské obyvatelstvo vysídlit násilím (k tomuto závěru se klonil např. Vaso Čubrilović). V tehdejší jugoslávské společnosti se rozšířil názor, že kolonizace skončila velkým neúspěchem. První osobou, která tento názor otevřeně vyjadřovala, byl Vasa Šaletić ze Svazu zemědělských družstev.\n\nJugoslávský stát se pokusil prostřednictvím kolonizace změnit etnické složení Kosova. Kosovo, které bylo nerozvinuté, kde byla velmi nízká životní úroveň, a kde neexistoval téměř žádný průmysl ani moderní infrastruktura, bylo osídlené poměrně řídce (v porovnání s obdobím po druhé světové válce) a byl zde velký podíl neobdělávané půdy. Navíc zde existovala potřeba vytvoření moderní státní správy. Většinové albánské obyvatelstvo považovalo jugoslávské království za nepřátelský stát a kolonizaci za katastrofu. Srbové, kteří žili v Kosovu dlouhodobě, nebyli rovněž k dosídlencům příliš nakloněni. Kolonisté přicházeli do kulturně odlišného prostředí; neznali místní poměry, ani albánský jazyk, a jen stěží dokázali do nových poměrů odlehlého Kosova zapadnout.\n\nPo vypuknutí druhé světové války, kdy byla většina území Kosova přičleněna k Albánii, byli kolonisté násilně vyhnáni do Černé Hory a do zbytkového Srbska, mnozí po cestě byli také zabiti. \n\nPo skončení konfliktu se někteří z nich začali vracet, což rozdmýchalo původní konflikt. Protože jugoslávští komunisté, kteří získali během války moc, chtěli zastavit mezietnické konflikty mezi jednotlivými etnickými skupinami země, zakázali návrat části kolonistů do Kosova. Albánská většina toto rozhodnutí přivítala, zatímco obyvatelstvo srbské národnosti a kolonisté samotní, se cítili zrazeni. Konec kolonizace je proto mezi srbskými nacionalistickými kruhy považován za symbol protisrbských nálad a protisrbské orientace komunistické vlády, která se v roce 1945 dostala v zemi oficiálně k moci.\n\n"}
{"id": "1247017", "url": "https://cs.wikipedia.org/wiki?curid=1247017", "title": "Julija Abramčuková", "text": "Julija Abramčuková\n\nJulija Abramčuková (: Юлия Абрамчук, * 21. října 1982 Petrohrad) je ruská reprezentantka ve sportovním lezení, mistryně světa v boulderingu, Mistryně Ruska.\n\n\n"}
{"id": "1247021", "url": "https://cs.wikipedia.org/wiki?curid=1247021", "title": "Česká lakrosová unie", "text": "Česká lakrosová unie\n\nČeská lakrosová unie (ČLU, : \"Czech Lacrosse Union\"), je členský svaz Mezinárodní lakrosové federace (FIL) a Evropské lakrosová federace (ELF). Organizuje lakros v České republice a je členem České unie sportu (ČUS).\n\nUnie organizuje juniorské a seniorské soutěže žen a mužů ve fieldlakrosu, boxlakrosu a interkrosu. Vysílá také mužské a ženské reprezentace na Mistrovství světa v boxlakrosu, Mistrovství světa ve fieldlakrosu and Mistovství světa žen v lakrosu.\n\n\n\n\n\n\n"}
{"id": "1247023", "url": "https://cs.wikipedia.org/wiki?curid=1247023", "title": "Rząśnik (gmina Świerzawa)", "text": "Rząśnik (gmina Świerzawa)\n\nRząśnik (německy \"Schönwaldau\", jinými názvy též \"Schiwale\", \"Sonewald\", \"Kseniówka\" či \"Stalowa Wola\") je obec v polském Dolnoslezském vojvodství. Nachází se v okrese Złotoryja a je součástí gminy Świerzawa.\n\nRząśnik leží na území severního předhůří Kačavských hor. Vesnická zástavba je protažena v délce 3,1 km podél horního toku Czermnice až k oblasti jejího prameniště na severovýchodním úbočí Severního hřebene Kačavských hor. Obec ke obklopena kopci s vrcholy v nadmořské výšce mezi 400 a 500 metry. Na jihozápadě je to vrch Skala (485 m n. m.), na západě Szeroka (467 m n. m.) a Miesek (466 m n. m.), na severu Rawka (427 m n. m.) a na východě Sokołowskie Wzgórza (452 až 474 m n. m.). O něco dále od Rząśniku směrem na jihovýchod se zvedá masív Okole (718 m n. m.) s nižším vrcholem Leśniakem (677 m n. m.). Součástí obce, která má statut starostenství, jsou osady Orzechowice, Posepsko a Sądrecko.\n\nZ okolí Rząśniku pocházejí archeologické nálezy, které dokazují, že oblast byla osídlena již v období paleolitu. Pokud jde o založení vesnice, existence románského kostela ze 13. století a způsob zástavby, odpovídající charakteru lesní lánové vsi, svědčí o tom, že obec vznikla v době středověké kolonizace podhorských a horských oblastí Slezska.\n\nV roce 1734 byl v Rząśniku vybudován barokním architektem Martinem Frantzem z estonského Tallinnu velký zámek se třemi rizality a dvěma postranními křídly. Zámek byl na počátku 19. století modernizován a přestavěn, v té době byl u něj také vybudován přilehlý zámecký park. Rząśnik byl v 18. a 19. století prosperující obcí - m. j. zde byly dva vodní mlýny, pila, vápenka a cihelna.\n\nPo vysídlení německého obyvatelstva v roce 1945 se Rząśnik stal součástí polského Dolního Slezska. V letech 1975 –1998 obec náležela do Jeleniogórského vojvodství. Po druhé světové válce používalo zámek a přilehlý areál hospodářských budov místní zemědělské družstvo. Zemědělci opustili budovu kvůli jejímu špatnému technickému stavu v roce 1985. Od konce 80. let 20. století zámek dále pustl a proměnil se v ruiny.\n\nNa seznamu Národního ústavu dědictví (\"Narodowy Instytut Dziedzictwa\") polského Ministerstva kultury je v Rząśniku zapsáno několik architektonických a historických památek:\n\n\nV dubnu roku 1945 příslušníci německé baterie, kteří sídlili v rząśnickém zámku, objekt podpálili a prchli odtud směrem k Jelení Góře. Mezi místními obyvateli se tradovalo, že ve sklepeních zůstaly ukryty poklady, protože už v průběhu roku 1944 do zámku často přijížděla nákladní auta i koňské povozy s nákladem. Později byly tyto spekulace rozšířeny o pověst, že u knížecí věže v Siedlęcině je vchod do tunelu, který vede až do sklepení pod rząśnickým zámkem, kde jsou ukryty poklady, které sem navezli Němci na sklonku války. Tyto pověsti ještě přiživila skutečnost, že v roce 1946 lesy v okolí Rząśniku obsadili sovětští vojáci a několik měsíců intenzívně prohledávali celé okolí.\n\n\n"}
{"id": "1247024", "url": "https://cs.wikipedia.org/wiki?curid=1247024", "title": "Krematorium ve Slezské Ostravě", "text": "Krematorium ve Slezské Ostravě\n\nKrematorium ve Slezské Ostravě se nachází v ulici Těšínská na hřbitově.\n\nMěsto Ostrava založilo nový ústřední hřbitov roku 1961 jako náhradu za rušený hřbitov v městské části Moravská Ostrava. Hřbitov vznikal na poddolovaném území a navazoval na starý místní hřbitov s kostelem svatého Josefa. Současně bylo rozhodnuto o výstavbě nového krematoria, které mělo nahradit původní ostravské krematorium (autor Vlastislav Hofman). Výstavba byla přerušována kvůli různým potížím, zejména pro poddolování celé oblasti, a trvala tak devět let. Krematorium bylo otevřeno v listopadu roku 1970.\n\nVstupní část má široké diagonální schodiště. Stavební sloh vychází z abstraktních forem internacionálního stylu. Využívá ocelové konstrukce, sklo a nové materiály. Obřadní budova na obdélném půdorysu je vysoká a má mírně zkosené boční hrany. Ty jsou obloženy plechovými šablonami. Průčelí obřadní síně je proskleno zcela. Interiér je obložen dřevem a osvětlen bočními okny s abstraktními barevnými vitrážemi. V podélném nižším křídle je umístěna čekárna a ve vyšším křídle technická část. Ta zde byla vybudovaná z původní menší obřadní síně v 80. letech 20. století, kdy proběhly stavební úpravy areálu. Správní budovy se nacházejí na terase a dominuje jim vysoká plastika z mušlového vápence \"\"Hřbitovní stéla\"\" (sochař Vladislav Gajda). Vstupní schodiště doplňují umělecká díla - mozaika (Míra Haberová) a sousoší z pohledového betonu \"\"Řečtí andělé\"\" (sochař Josef Jankovič).\n\n\n\n"}
{"id": "1247025", "url": "https://cs.wikipedia.org/wiki?curid=1247025", "title": "Třída Padma", "text": "Třída Padma\n\nTřída Padma jsou hlídkové lodě bangladéšského námořnictva. Pro námořnictvo bylo do roku 2019 objednáno 10 jednotek této třídy. Další tři získala pobřežní stráž země jako třídu Sonar Bangla.\n\nVšech pět plavidel této třídy postavila bangladéšská loděnice Khulna. Objednány byly roku 2010 a do služby byly všechny přijaty roku 2013. V červnu 2019 loděnice dodala pobřežní stráži trojici hlídkových lodí odvozených od třídy \"Padma\". V lednu 2020 loděnice zahájila stavbu druhé pětikusové série třídy \"Padma\" určené pro bangladéšské námořnictvo.\n\nJednotky třída \"Padma\":\nPlavidla námořnictva jsou vyzbrojena dvěma 37mm kanóny a dvěma 20mm kanóny. Pohonný systém tvoří dva diesely pohánějící dva lodní šrouby. Nejvyšší rychlost dosahuje 23 uzlů. Autonomie je 7 dní.\n\nPlavidla pobřežní stráže a druhé série třídy \"Padma\" jsou vyzbrojeny 30mm kanónem v dálkově ovládané zbraňové stanici, jedním 12,7mm kulometem a přenosnými protiletadlovými raketovými komplety.\n"}
{"id": "1247029", "url": "https://cs.wikipedia.org/wiki?curid=1247029", "title": "The Heliocentrics", "text": "The Heliocentrics\n\nThe Heliocentrics je anglická hudební skupina, jejíž základní sestavu tvoří bubeník a producent Malcom Catto, basista Jake Ferguson, kytarista Adrian Owusu a multiinstrumentalista Jack Yglesias. Ve své tvorbě kombinuje prvky jazzu a hip hopu. Své první album nazvané \"Out There\" kapela vydala v roce 2007. Svou druhou desku s názvem \"13 Degrees of Reality\" vydala o šest let později. Kromě vlastních nahrávek kapela spolupracovala i s dalšími hudebníky, mezi něž patří například Mulatu Astatke a DJ Shadow.\n\n"}
{"id": "1247048", "url": "https://cs.wikipedia.org/wiki?curid=1247048", "title": "Yoktometr", "text": "Yoktometr\n\nYoktometr je jednotka délky. Její velikost se rovná 10 metru, jeho značka je ym. Je to nejmenší pojmenovaná fyzikální jednotka délky v soustavě SI. Velikost yoktometru je menší než rozměr atomu.\n\n\n"}
{"id": "1247049", "url": "https://cs.wikipedia.org/wiki?curid=1247049", "title": "Durs Grünbein", "text": "Durs Grünbein\n\nDurs Grünbein (* 9. října 1962, Drážďany) je německý spisovatel. V roce 1995 se stal laureátem ceny Georga Büchnera.\n\nStudoval divadelní vědu na Humboltově univerzitě v Berlíně, studium avšak roku 1987 přerušil. Zabýval se také např. kvantovou fyzikou, neurologií, filozofií (např. Ludwigem Wittgensteinem, francouzskými strukturalisty, či Frankfurtskou školou). \n\nJeho ženou je Eva Sichelschmidt.\n\n\n\n\n"}
{"id": "1247054", "url": "https://cs.wikipedia.org/wiki?curid=1247054", "title": "Dolgoprudnyj", "text": "Dolgoprudnyj\n\nDolgoprudnyj () je město v Moskevské oblasti v Ruské federaci. Při sčítání lidu v roce 2010 měl přes devadesát tisíc obyvatel.\n\nDolgoprudnyj leží přibližně dvacet kilometrů severně od centra Moskvy, hlavního města celé Ruské federace. Jeho centrum je vzdáleno zhruba čtyři kilometry severně od Moskevského dálničního okruhu, s kterým katastrálně přímo sousedí.\n\nV jižní části je Dolgoprudnyj na západě ohraničen Moskevským průplavem a na východě železniční tratí vedoucí z moskevského Savjolovského nádraží do Dmitrova.\n"}
{"id": "1247057", "url": "https://cs.wikipedia.org/wiki?curid=1247057", "title": "Krev šampiona", "text": "Krev šampiona\n\nKrev šampiona (v anglickém originále Bleed for This) je americký životopisný film z roku 2016. Režie a scénáře se ujal Ben Younger. Film je inspirován životem bývalého světového šampiona v boxu Vinnyho Pazienzy.Hlavní role hrají Miles Teller, Aaron Eckhart, Katey Sagal, Ciarán Hinds a Ted Levine.\n\nFilm měl premiéru na Filmovém festivalu v Telluride 2. září 2016 a do kin byl oficiálně uveden 18. listopadu 2016.\n\nFilm vydělal k 27. listopadu 2016 3,6 milionů dolarů. Rozpočet filmu činil 6 milionů dolarů. V Severní Americe byl oficiálně uveden 18. listopadu 2016, společně s filmy \"Fantastická zvířata a kde je najít\" a \"Hořkých sedmnáct\" a s filmy \"Moonlight\" a \"Ulička slávy\", které byly rozšířeny do více kin. Byl předpokládán výdělek 5 milionů z 1 549 kin. Nicméně film vydělal za první den 900 tisíc dolarů a za první víkend docílil osmé nejvyšší návštěvnosti, kdy vydělal 2,4 milionů dolarů.\n\nFilm získal obecně pozitivní recenze od kritiků. Na recenzní stránce Rotten Tomatoes získal ze 77 započtených recenzí 65 procent s průměrným ratingem 5,9 bodů z deseti. Na serveru Metacritic snímek získal z 30 recenzí 62 bodů ze sta. CinemaScore udělil filmu známku 1-.\n"}
{"id": "1247058", "url": "https://cs.wikipedia.org/wiki?curid=1247058", "title": "Ostrov (tvrz)", "text": "Ostrov (tvrz)\n\nOstrov je zaniklý sídlištní celek, který sestává ze zaniklé vsi a tvrze, nacházející se asi tři kilometry jihozápadně od obce Jedomělice v okrese Kladno. V roce 1967 byly jejich pozůstatky zapsány jako kulturní památky. Na jižním okraji sídliště je přírodní památka Ostrov u Jedomělic.\n\nPrvní písemná zmínka o Ostrovu je z roku 1395, ale vesnice s tvrzí vznikla pravděpodobně již na počátku 14. století. Na přelomu 14. a 15. století zde sídlil rychtář Jakub ze Slaného, po němž tvrz zdědila jeho manželka Anna. Po její smrti majetek připadl jako odúmrť králi, který ho přenechal podkomořímu Hájkovi z Hodětína uváděnému okolo roku 1413. Poslední zmínka o vesnici je z roku 1435 a na počátku 17. století se uvádí jako pustá.\n\nTvrziště se nachází na ostrožně nad soutokem dvou malých potoků, zatímco vesnice se rozkládala asi o padesát metrů dále na východ o něco níže ve svahu.\n\nTvrziště má okrouhlý půdorys, který vymezovala obvodová zeď dlouhá 55 metrů. Uvnitř stála pravděpodobně věž se čtvercovým půdorysem, jejíž spodní část byla kamenná a vyšší patra nejspíš roubená. Jádro tvrze odděloval od zbytku ostrožny na západě příkop, před kterým se nacházel lichoběžníkový hospodářský dvůr obklopený nízkým valem z opuky. Jediným pozůstatkem jeho zástavby je relikt stavby v místě předpokládaného vstupu. Její část byla kamenná a mohla sloužit jako špýchar, ale mohla mít také obrannou funkci.\n\nVesnici tvořilo pět usedlostí na parcelách širokých 14–27 metrů, z nichž čtyři se nacházely na severní straně návsi a jedna na jižní straně. Jižní usedlost měla budovy uspořádané ve tvaru písmene L, zatímco ostatní byly řadového typu s průjezdním dvorem nebo měly dvůr obestavěný ze tří stran. Dochované zbytky zdí jednotlivých domů jsou široké 60–70 cm a podle množství destruovaného zdiva je možné, že byly postavené celé z kamene (Archeologickým výzkumem byly celokamenné usedlosti podrobně zdokumentovány na nedaleké soudobé zaniklé vsi Svídna). Na západním okraji vesnice stála stavba nejasného účelu. V okolí vesnice se nachází několik menších těžebních jam, ve kterých se lámal kámen a velká jáma na východním okraji je pozůstatkem těžby uhlí.\n\nNa lokalitu nevede žádná turisticky značená trasa. Přístupná je po polních a lesních cestách z Jedomělic nebo z Mšece.\n\n\n"}
{"id": "1247059", "url": "https://cs.wikipedia.org/wiki?curid=1247059", "title": "Out There (album, The Heliocentrics)", "text": "Out There (album, The Heliocentrics)\n\nOut There je první studiové album anglické skupiny The Heliocentrics. Vydáno bylo v září roku 2007 společností Now-Again Records. Roku 2014 byla vydána reedice desky. Producenty alba byli Malcolm Catto, Mike Burnham a Jake Ferguson. Píseň „Winter Song“ je coververzí písně od zpěvačky Nico z jejího prvního alba \"Chelsea Girl\" (1967). Autorem písně je John Cale.\n\n"}
{"id": "1247060", "url": "https://cs.wikipedia.org/wiki?curid=1247060", "title": "Out There", "text": "Out There\n\nOut There může být:\n\n"}
{"id": "1247062", "url": "https://cs.wikipedia.org/wiki?curid=1247062", "title": "Ferhat Draga", "text": "Ferhat Draga\n\nFerhat Draga (1873 Kosovska Mitrovica, Osmanská říše – 2. prosince 1944 Kralan, okres Đakovica, Albánské království/Jugoslávie) byl jugoslávský politik albánské národnosti. V letech 1919–1925 byl předsedou strany Džemijet. \n\nDraga byl politicky aktivní již během rakousko-uherské okupace Srbska (1915–1918). Podunajská monarchie v tomto čase získala kontrolo i nad Kosovem a Draga pomáhal nové správě získávat dobrovolníky pro boj na východní frontě proti Rusku. \n\nPo skončení války se svým bratrem Nexhipem Dragou dostal do čela strany Džemijet. V roce 1925 byl po rozporu s tehdejším premiérem Nikolou Pašićem uvězněn a stranu postihl úřední zákaz. Po propuštění z vězení se aktivně věnoval boji proti vystěhovávání Albánců z Kosova do Albánie a Turecka. Po nějakou dobu byl také starostou Kosovské Mitrovice. \n\nBěhem druhé světové války oponoval nástupu komunistů k moci. Podporoval naopak italskou okupaci Albánie (1939–1943) a po dubnové válce 1941 příchod fašistů do Kosova. Když Itálie roku 1943 kapitulovala, Kosovo zabrali Němečtí nacisté (1943–1944).\n"}
{"id": "1247065", "url": "https://cs.wikipedia.org/wiki?curid=1247065", "title": "Cena Samuela Bogumila Lindeho", "text": "Cena Samuela Bogumila Lindeho\n\nCena Samuela Bogumila Lindeho (polsky \"Nagroda im. Samuela Bogumiła Lindego\"; německy \"Samuel-Bogumil-Linde-Preis\") je literární ocenění, jehož patrony jsou od roku 1996 polské město Toruň a německé město Göttingen. \n\nJe pojmenována po významném polském jazykovědci Samuelu Bogumiłu Lindemu. Je udělována každoročně německým a polským autorům, kteří se zasloužili o vzájemné porozumění, smíření a přátelství k jednomu ze dvou sousedů.\n\nOcenění je honorováno částkou ve výši cca 5.000 Euro (k roku 2012) a je střídavě udělováno každý rok v jednom ze dvou těchto měst.\n\nRočníky (polský a německý laureát) \n\n"}
{"id": "1247066", "url": "https://cs.wikipedia.org/wiki?curid=1247066", "title": "Míla Spazierová-Hezká", "text": "Míla Spazierová-Hezká\n\nMíla Spazierová-Hezká, rozená Heská (1. září 1901, České Budějovice – 27. července 1953, České Budějovice), byla česká zpěvačka, herečka a výtvarnice. \n\nNarodila se v Českých Budějovicích (pokřtěna byla jako Milada Ludmila Heská) v rodině advokáta JUDr. Josefa Heského a jeho manželky Marie, rozené Reidlové. Měla mladšího bratra Vladimíra (1903), a sestru Zdenku (1905). V rodném městě nedostudovala dívčí lyceum, vystudovala pražskou UMPRUM (krajkářství). Hrála amatérsky na klavír, ale zpěvu se nikdy neučila.\n\nDne 27. prosince 1932 se v Českých Budějovicích provdala (civilní sňatek) za ing. Antonína Spaziera (1903), konstruktéra a syna ředitele Škodových závodů na Smíchově. Manželství bylo později rozvedeno a v roce 1934 rozloučeno. Poté žila v bytě v Praze v Podolí.\n\nZpívala a hrála menší role ve filmech, gramofonové nahrávky pořizovala ještě počátkem 50. let 20. století. Zemřela na srdeční slabost v necelých 52 letech.\n\n\nCelkem vytvořila asi čtyřicet gramofonových nahrávek.\n\nByla členkou Kruhu výtvarných umělkyň. Její výtvarná díla se prozatím nepodařilo dohledat.\n\nVystupovala v těchto filmech:\n\nDále nazpívala písně ve filmech Sobota (1944), Bláhový sen (1943), Tanečnice (1943), Valentin Dobrotivý (1942), Noční motýl (1941 za Hanu Vítovou), Pro kamaráda (1941), Rukavička (1941), Minulost Jany Kosinové (1940, za Vlastu Matulovou), Okénko do nebe (1940), Klapzubova jedenáctka (1938), Dvojí život (1924)\n\nPísně z filmů Minulost Jany Kosinové a Noční motýl vydalo vydavatelství Panton v roce 1981 v albu Perličky stříbrného plátna.\n\nBadatelům, kteří se osobností Mily Spazierové-Hezké zabývali, se dlouho nedařilo určit příběh jejího druhého příjmení a její případné svatby. Spisovatel a rozhlasový publicista dr. Jan Wenig, který byl zpěvaččiným osobním přítelem, hovořil v rozhlasové vzpomínce, později otištěné v deníku Lidová demokracie, o lásce ke krásnému myslivci, který předčasně zemřel. Ani on však časové detaily a jméno neuvedl. \n\n\n"}
{"id": "1247069", "url": "https://cs.wikipedia.org/wiki?curid=1247069", "title": "Trepča", "text": "Trepča\n\nTrepča (v srbské cyrilici Трепча, albánsky Trepça) je hornicko-průmyslový komplex na severu Kosova, severně od Kosovské Mitrovice, v údolí řeky Ibar. Zpracovávány v něm jsou olověné a zinkové rudy. Ve své době patřil k největším zaměstnavatelům a průmyslovým podnikům na území socialistické Jugoslávie i Kosova. \n\nNa místě, kde byly rudy těženy již v dobách existence středověkého srbského státu, byl moderní důl vybudován během 20. a 30. let za pomocí investice z Velké Británie. Společnost \"Trepca Mines Limited\" vybudovala nové štoly v nedaleké blízkosti středověkých dolů. V kombinátu bylo ročně zpracováno 600–700 tisíc tun rud ročně. \n\nRoku 1936 se uskutečnila v Trepči stávka, kterou zorganizovaly místní buňky komunistické strany. \n\nBěhem druhé světové války byl podnik klíčovým pro německé válečné úsilí a nebyl předán na rozdíl od většiny kosovského území okupované Albánii. Byly zde vyráběny akumulátory pro německé ponorky.\n\nPo roce 1945 byl původní podnik znárodněn a značně rozšířen. Původní kombinát dostával suroviny z celkem devíti dolů, které se nacházely v jeho blízkosti. Nové slévárny pak byly zbudovány ve Zvečanu a Kosovské Mitrovici. Pro jugoslávskou vládu, která během prvního pětiletého plánu zamýšlela zprůmyslnit celou zemi, byl podnik v nerozvinutém Kosovu přímo klíčový. Po jistou dobu představoval jeho ekonomický výkon až 70 % hrubého domácího produktu celé autonomní oblasti. Před rozpadem země zaměstnávala Trepča 22 000 lidí.\n\nRoku 1989 zde došlo ke stávce horníků, která se jako generální stávka rozšířila na území celého Kosova. Následně federální vláda rozhodla o vyhlášení výjimečného stavu. \n\nPo vyhlášení nezávislosti Kosova v roce 2008 se důl stal předmětem sporů mezi vládou v Bělehradě a vládou v Prištině. Po jistou dobu byl rozdělen mezi dvě firmy; Trepča sever, který spravovali Srbové, a Trepča jih, který měl albánské vedení. Celý komplex trpí zastaralostí používaného vybavení a poškozuje životní prostředí v povodí řeky Ibar. \n"}
{"id": "1247072", "url": "https://cs.wikipedia.org/wiki?curid=1247072", "title": "Julian Green", "text": "Julian Green\n\nJulian Wesley Green (* 6. červen 1995, Tampa, USA) je německo-americký fotbalový útočník, od ledna 2017 hráč klubu VfB Stuttgart, kam přestoupil z FC Bayern Mnichov. V mládežnických kategoriích reprezentoval Německo i USA, na seniorské úrovni obléká dres Spojených států amerických.\n\nNastupoval za německé mládežnické reprezentace U16, U17 a U19.\n\nNastupoval za mládežnické reprezentace USA U18 a U23.\n\nV A-mužstvu USA debutoval v roce 2014. Zúčastnil se Mistrovství světa ve fotbale 2014 v Brazílii.\n\n"}
{"id": "1247078", "url": "https://cs.wikipedia.org/wiki?curid=1247078", "title": "Brimstone", "text": "Brimstone\n\nBrimstone je řízená střela typu vzduch-země určená k ničení opancéřovaných pohyblivých cílů jako jsou tanky, obrněná vozidla nebo samohybné houfnice. Jde o radarem naváděnou střelu, která vznikla na základě požadavku Royal Air Force. Původně mělo jít o raketu typu \"vystřel a zapomeň\", tzn., že se měla sama navádět během celého letu, aby se mohl pilot věnovat další bojové činnosti nebo provést únikový manévr. Dodatečně však byla vybavena ještě laserovým naváděním, které vyžaduje, aby byl cíl ozařován laserovým značkovačem, dokud nedojde k jeho zásahu.\n\nRaketa je od roku 2005 součástí výzbroje letadel Tornado GR4, zároveň však probíhá její integrace i do stíhaček Typhoon a vrtulníků Apache.\n\nV roce 1982 byl vydán doklad Staff Requirement (Air) 138 s technickými požadavky na novou střelu, která by nahradila kazetové pumy BL755 a RBL755. Při návrhu rakety se počítalo s masivním nasazením ve střední Evropě proti obrněné technice států Varšavské smlouvy. BL755 byla účinná zbraň, ale její účinnost proti novějšímu pancéřování byla sporná. Po skončení studené války však přehodnotila RAF své požadavky a financování bylo zastaveno. Krátce na to zkušenosti z války v Zálivu v roce 1991 ukázaly, že stíhací piloti se bez moderní protipancéřové střely neobejdou a projekt byl znovu vzkříšen.\n\nV roce 1994 byl vydán doklad Staff Requirement (Air) 1238, známý také jako Advanced Anti-Armour Weapon (AAAW), t.j. pokročilá protipancéřová zbraň. Požadavky obsažené v dokumentu byly velmi vysoké a vyžadovaly zcela autonomní střelu. Raketa měla mít systém, který by ji navedl na cíl za každého počasí, ve dne i v noci. Také měla být schopna prorazit každou známou balistickou ochranu tehdejších pancéřových vozidel. Jelikož se očekávalo nasazení střely na bojišti s hustou protivzdušnou obranou, musela být schopna odpalu při letu nadzvukovou rychlostí ve střední nebo nízké výšce a z dostatečně bezpečné vzdálenosti. Posledním požadavkem byla jednoduchá logistická podpora a údržba.\n\nSvé návrhy na novou střelu podalo pět firem: Thorn EMI, Hunting Engineering, Texas Instruments, British Aerospace Dynamics a GEC Marconi. Společnost GEC-Marconi představila raketu, která vycházela ze střely Hellfire, ale kvůli splnění náročných požadavků se skládala z množství nových komponentů. V červenci 1996 bylo ohlášeno, že GEC-Marconi se stala vítězem soutěže a v následujícím roce podepsala smlouvu na vývoj nové řízené střely Brimstone. GEC Marconi se později stala součástí Alenia Marconi Systems a následně byla začleněna do společnosti MBDA Missile Systems.\n\nPrvní letové testy se uskutečnily v roce 1998 ao rok později proběhly v USA i střelecké testy. Původně se plánovalo, že střela bude zařazena do výzbroje v roce 2001. Technické problémy, se kterými se konstruktéři během vývoje potýkali, však posunuly tento termín až na 31. březen 2005. Náklady na vývoj rakety Brimstone se vyšplhaly na 370 mil. britských liber.\n\nPřestože byly rakety Brimstone vynikající zbraní proti potenciálním četným jednotkám obrněné techniky, války v Afghánistánu a Iráku ukázaly, že moderní asymetrické konflikty vyžadují jiný typ zbraně. Aby nedocházelo k velkým ztrátám civilistů, bylo třeba vyvinout řízenou střelu s vysokou přesností, ale s omezenou ničivou silou. Během těchto konfliktů používali sice piloti řízené střely Maverick, ty však měly velkou bojovou hlavici a příliš velký ničivý účinek. Proto byl v roce 2007 vznesen naléhavý operační požadavek, aby byla raketa Brimstone vybavena dodatečným naváděcím systémem. Tato nová raketa byla nazvána Dual Mode Brimstone a dodatečné náklady na její vývoj činily 10 mil. britských liber. Nová raketa disponovala mimo radarového naváděcího systému i přídavným laserovým naváděním. K jejímu prvnímu bojovému nasazení došlo v prosinci 2008 během války v Iráku.\n\nV roce 2011 byla Dual Mode Brimstone vybrána jako základ pro vývoj nové rakety s delším doletem v rámci programu Selected Precision Effects at Range (SPEAR) Capability 2. Tato moderní řízená střela typu vzduch-zem byla nazvána Brimstone 2 a měla být zavedena do služby v roce 2013. Práce na vývoji se však zpozdily o tři roky a tak se do výzbroje letadel Tornado GR4 dostala až v červenci 2016.\n\nDalší platformou pro střely Brimstone by mohl být i bezpilotní letoun Reaper, který podstoupilo počáteční střelecké testy v období od prosince 2013 do ledna 2014. Tato série testů prokázala, že i na dálku řízené letadlo dokáže prostřednictvím rakety Brimstone úspěšně ničit stacionární a pohyblivé pozemní cíle. Konečné rozhodnutí o integraci střely do drone Reaper však zatím nepadlo.\n\nV únoru 2015 byla podepsána smlouva v hodnotě 200 mil. eur, na jejímž základě by střely Brimstone 2 měly být integrovány do letadel Eurofighter Typhoon. Britské stíhačky Typhoon by tak měly být do konce roku 2018 vyzbrojené 6 raketami tohoto typu.\n\nV červnu 2016 byla zveřejněna informace, že první střelby raketami Brimstone má úspěšně za sebou i americký bojový vrtulník Apache. Jak se ukázalo o měsíc později, tyto testy hrály důležitou roli v rozhodování britské armády o budoucích nákupech vojenské techniky. 11. července byla totiž podepsána smlouva na nákup 50 vrtulníků AH-64 Apache.\n\nAčkoliv Brimstone původně vycházela z rakety Hellfire, nemá s ní, až na podobné řídící plochy, téměř nic společného. Raketový motor akceleruje na nadzvukovou rychlost (max. Mach 1,3) za méně než tři sekundy. Raketa může být vystřelena v jakékoliv výši, včetně extrémně nízkých nadmořských výšek. Různé odhady se shodují, že její dolet je přibližně 32 km.\n\nLetadlo Tornado má čtyři závěsníky, na kterých může nést po 3 střelách Brimstone. Při délce 1,8 m, průměru 17,8 cm a hmotnosti 48,5 kg se jedná o velmi kompaktní zbraň, schopnou prorazit i reaktivní pancéřování. V hlavici se nachází naváděcí systém, za kterým je kumulativní bojová část s hmotností 6,2 kg. Radiolokační systém navádění pracuje v pase milimetrových vln na frekvenci 94 GHz. Radar poskytuje obraz cíle ve velmi vysokém rozlišení, který je následně srovnáván se záznamy z digitální knihovny cílů. Díky množství sofistikovaných algoritmů dokáže Brimstone rozpoznat, o jaký typ vojenské techniky jde. Radiolokátor střely sleduje cíl pomocí vyzařování pouze velmi úzkého paprsku, díky čemuž je Brimstone protivníkem poměrně obtížné zjistitelná a minimalizuje se tím i možnost rušení. Raketa je po vystřelení navedena inerciálním systémem do určeného prostoru a následně se zapne radar, který vyhledá možné cíle v dané oblasti. Jakmile jsou všechny cíle rozeznány, určí se jejich priorita a nejdůležitější cíl je na radaru zamčený. Brimstone má naprogramováno množství způsobů vedení útoku. Pokud jsou cíle rozmístěny na větší ploše je možné vystřelit najednou několik střel, které letí vedle sebe a dopadnou na všechny cíle současně. V případě, že cílem je například kolona obrněných vozidel, rakety poletí jedna za druhou a znovu se synchronizují, aby dopadly na cíle současně. Pro zajištění větší flexibility použití těchto střel může Brimstone přijímat informace o cílech i z jiných platforem (např. z průzkumného letadla Sentinel R1).\n\nDual Mode Brimstone má duální systém navádění, který kombinuje původní radar s poloaktivním laserovým naváděním. V říjnu 2013 se uskutečnily s raketou Dual Mode Brimstone střelecké testy, které prokázaly, že pět raket dokáže úspěšně zasáhnout kolonu vozidel, pohybujících se rychlostí 112 km/h. Zkušenosti z bojů v Afghánistánu a Libyi prokázaly, že střela Dual Mode Brimstone dosahuje až 98 procentní úspěšnost při zasahování pozemních cílů.\n\nNejmodernější verze, nazvaná Brimstone 2, má vylepšený systém navádění a také bojovou hlavici. Kromě toho získala výkonnější motor a její dolet se zvýšil o více než 200%.\n\nV roce 2003 vstoupila vojska koalice vedená USA do Iráku a zahájila válku proti režimu Saddáma Husajna. Zúčastnilo se jí i všech 5 letek britských Tornado GR4, které 18. prosince 2008 poprvé bojově nasadily střely Brimstone.\n\nBěhem operace Herrick v Afghánistánu bombardovaly britská Tornada pozice Talibanu nejen pumami Paveway IV, ale i střelami Brimstone.\n\nV roce 2011 se 16 britských letadel Panavia Tornado GR4 zúčastnilo vojenské intervence v Libyi. Kromě naváděných pum Paveway IV a střel s plochou dráhou letu Storm Shadow vystřelily celkem 230 raket Brimstone. Ty byly použity hlavně na ničení mobilních cílů, jakými byli vojenská vozidla Kaddáfího jednotek.\n\n29. září 2014 zaútočily britské stíhačky Tornado GR4 poprvé na pozice Islámského státu v Iráku. Letadla bombardovala dělostřelecké pozice laserem naváděnými pumami Paveway IV a jedno ozbrojené vozidlo zničila řízenou střelou Brimstone. V noci 2. prosince 2015 schválil britský parlament rozšíření náletů královského letectva proti radikálům z Islámského státu i na území Sýrie. Poprvé použilo britské letectvo proti Isis v Sýrii střelu Brimstone, když s její pomocí zničilo nákladní auto, vezoucí zásoby pro ozbrojence. Útoku se zúčastnily i drony Reaper, z nichž jeden zničil pozemní cíl střelou Hellfire.\n\n\n Saúdská Arábie\n\n"}
{"id": "1247079", "url": "https://cs.wikipedia.org/wiki?curid=1247079", "title": "Pavle Gregorić", "text": "Pavle Gregorić\n\nPavle Gregorić(18. října 1892, Zlatar, Rakousko-Uhersko – 23. března 1989, Záhřeb, SFRJ), známý též pod přezdívkou \"Brzi\" (rychlý) byl jugoslávský partyzán z Chorvatska. Bojoval v I. čs. brigádě Jana Žižky z Trocnova spolu s Josefem Vojáčkem. Byl členem AVNOJe a po skončení války zastával řadu politických funkcí v zemi.\n\nGregorić studoval nejprve v Záhřebu a poté lékařství v Grazu. Během studií na vysoké škole však vypukla první světová válka, a Gregorić byl proto poslán do rakousko-uherské armády. V roce 1916 přešel do dobrovolnického sboru srbského vojska, kde bojoval proti ústředním mocnostem na území dnešní Dobrudži. Po říjnové revoluci v Rusku v roce 1917 přešel do ruské armády, kde působil v rámci jugoslávského korpusu. Umístěn byl nejprve v Kyjevě, a poté na Sibiři, v jednotce, která nesla název po Matiji Gubcovi. \n\nV roce 1919 vstoupil do ruské komunistické strany (bolševické) a spolu s ním i celý pluk. Roku 1921 se vrátil do vlasti, kde se podílel na činnosti komunistické strany. Působil v ilegalitě, neboť bělehradská vláda komunisty zakázala. Po určitou dobu během 20. let působil jako lékař a navštěvoval různá místa po celé tehdejší zemi. V letech 1932 a 1934 byl souzen Státním soudem na ochranu státu, který byl zřízen po roce 1929 ve snaze o likvidaci radikálních politických sil. V 30. letech bojoval Gregorić v španělské občanské válce na straně Interbrigád. \n\nNa ustavujícím zasedání Svazu komunistů Chorvatska v roce 1937 byl Gregorić zvolen do vedení strany. V letech 1939–1940 byl také ještě jeden rok vězněn; znovu měl být internován ještě v roce 1941, ale jen několik dní před vypuknutím války na území Království Jugoslávie z vězení utekl. Po vypuknutí války začal okamžitě shromažďovat zbraně ze skladů královské armády pro potřeby povstání.\n\nV roce 1942 organizoval ozbrojené povstání proti chorvatským fašistům v Moslavině a Slavonii. Na krátko působil také i v oblasti Liky, kde se dařilo partyzánům poměrně úspěšně bojovat proti fašistům. Nacházel se tam také hlavní štáb partyzánského vojska. Gregorić byl také členem Zemské antifašistické rady národního osvobození Chorvatska a účastnil se prvního i druhého zasedání AVNOJe. Ve Slavonii bojoval po boku s partyzáni české národnosti proti fašistům. Gregorić spolupracoval s Václavem Vostřelem v hledání nových bojovníků pro partyzánské oddíly v okolí města Daruvar; společně obcházeli jednotlivé vesnice. Pomáhal zformovat partyzánské vojsko v pohoří Papuk ve střední části Slavonie.\n\nPo skončení války získal Gregorić různé politické funkce. Byl členem Svazové vlády, předsedou Kontrolní komise Chorvatska (1946–1948), předseda Rady pro národní zdravotnictví a sociální politiku FNRJ (1948–1953), velvyslanec Jugoslávie v Itálii (1953–1955), člen Svazové výkonné rady) apod. V roce 1970 odešel z politických funkcí. \n"}
{"id": "1247080", "url": "https://cs.wikipedia.org/wiki?curid=1247080", "title": "Mamej", "text": "Mamej\n\nMamej (\"Mammea\") je rod rostlin z čeledi kalabovité. Jsou to stromy s tuhými jednoduchými listy a květy vyrůstajícími často na starších větvích. Květy obsahují mnoho tyčinek a mohou mít různý počet korunních lístků. Plodem je velká bobule připomínající peckovici. Rod zahrnuje asi 80 druhů a je rozšířen v tropech všech kontinentů, nejvíce v Asii. Největší význam má mamej americká, druh pocházející z Karibiku a pěstovaný v tropech pro ovoce připomínající plody pouterie sapoty.\n\nMameje jsou stromy s tuhými, jednoduchými, vstřícnými a celokrajnými listy bez palistů. Žilnatina je zpeřená, s hustými, paralelními postranními žilkami téměř kolmými na hlavní žilku. Terciární žilnatina je tvořená rovnoměrně uspořádanými síťkovitými žilkami, ve dvůrcích (areolách) jsou průsvitné žlázky. Rostliny jsou obvykle polygamní. Květy jsou jednopohlavné nebo oboupohlavné, jednotlivé nebo ve svazečcích a vyrůstají na starších větévkách. Kalich je v poupěti celistvý a při rozvoji květu se štěpí na 2 nebo 3 kališní lístky. Korunních lístků je nejčastěji 4 až 6. Tyčinek je mnoho, s tenkými nitkami. Semeník většinou obsahuje 2 komůrky, v každé z nich je po 2 vajíčkách, řidčeji je komůrek více a pouze s 1 vajíčkem. Čnělka je velmi krátká a nese laločnatou bliznu. Plodem je poměrně velká bobule připomínající peckovici a obsahující 1 až 4 velká semena.\n\nRod mamej zahrnuje asi 80 druhů. Je rozšířen zejména v tropické Asii a na Madagaskaru, v menší míře i v subsaharské Africe (3 druhy), Střední Americe včetně Karibských ostrovů (2 druhy), Austrálii (1 druh) a Tichomoří (3 druhy).\n\nRod \"Mammea\" je v současné taxonomii řazen do čeledi \"Calophyllaceae\" (kalabovité), která byla v systému APG III z roku 2009 vyčleněna z čeledi \"Clusiaceae\" (klusiovité). Někdy je do tohoto rodu vřazován rod \"Ochrocarpos\".\n\n\nMamej americká je v tropech pěstována pro ovoce s chutnou a sladce vonnou dužninou. Plody vzhledově poněkud připomínají plody pouterie sapoty, chuť dužniny je přirovnávána k chuti manga či meruněk. Plody mohou být až 20 cm velké. Semena a oplodí jsou hořké a jedovaté a je nutno je při konzumaci pečlivě odstranit. V Karibiku se z plodů mj. připravuje likér. Strom pochází pravděpodobně z oblasti Karibiku, do Jižní Ameriky se však dostal již dávno a je pěstován napříč Amazonií. Vysazuje se též ke zpevnění půdy, jako stínící dřevina a do větrolamů. Je těžen pro pevné a dobře opracovatelné dřevo načervenalé až červenohnědé barvy. Rostlina má insekticidní účinky, odvar ze semen a latexová šťáva z kmene se používají k hubení vší, písečných blech a podobně. Z rostliny byla izolována kumarinová látka mammein s protirakovinným účinkem, některé další kumariny působí proti \"Trypanosoma cruzi\", původci Chagasovy choroby. Místně významnou ovocnou dřevinou je také \"Mammea africana\" v rovníkové Africe. Dřevo tohoto druhu je tmavě hnědočervené a vyzrává až do mahagonové barvy.\n\n"}
{"id": "1247081", "url": "https://cs.wikipedia.org/wiki?curid=1247081", "title": "Marc-André Hamelin", "text": "Marc-André Hamelin\n\nMarc-André Hamelin (* 5. září 1961 Montréal) je frankokanadský klasický klavírista a hudební skladatel. Studoval ve Filadelfii, kde jeho učitali byli Yvonne Hubertová, Harvey Wedeen a Russell Sherman. Je znám tím, že vedle obvyklého repertoáru často uvádí díla málo známých skladatelů 19. a 20. století; hraje i mimořádně technicky náročné skladby autorů jako byli Godowsky, Ornstein, Roslawetz, Catoire, Ives, Sorabji, Alkan a Dukas. Pořídil velkou řadu nahrávek pro značku Hyperion Records a za svou hru získal množství ocenění. Je i autorem klavírní hudby, například \"12 etud na všechny mollové tóniny\" (\"12 Études in all the minor keys\", dokončeno 2009) nebo \"Variace na Paganiniho téma\" (\"Variations on a theme of Paganini\", 2011). \n"}
{"id": "1247086", "url": "https://cs.wikipedia.org/wiki?curid=1247086", "title": "Isobutanol", "text": "Isobutanol\n\nIsobutanol systematický název 2-methylpropan-1-ol; je alkohol, jeden z izomerů butanolu. Jedná se o bezbarvou hořlavou kapalinu s charakteristickým zápachem používanou hlavně jako rozpouštědlo. Ostatní izomery butanolu jsou také průmyslově významné.\n\nIsobutanol se vyrábí mimo jiné karbonylací propenu. Častěji se ovšem používá hydroformylace, při níž vznikne směs aldehydů, které se následně hydrogenují na alkoholy a ty se pak oddělí.\n\nIsobutanol vzniká jako meziprodukt rozkladu sacharidů a jiných organických látek, ovšem průmyslově se vyrábí pomocí bakterií, jako například E. coli a Clostridium. Do roku 2008 nebyl znám žádný způsob získávání tohoto alkoholu z obnovitelných zdrojů, v tomto roce se podařilo jej vyrobit prostřednictvím E. coli z glukózy.\n\nIsobutanol a další alkoholy s rozvětveným řetězcem nejsou tak těkavé jako ethanol a neabsorbují snadno vodu a mají rovněž vyšší oktanové číslo.\n\nIsobutanol má řadu způsobů technického a průmyslového využití:\n\n\nIsobutanol je jeden z nejméně toxických izomerů butanolu, smrtelná dávka je 2,46 g/kg (krysa, orálně)\n"}
{"id": "1247089", "url": "https://cs.wikipedia.org/wiki?curid=1247089", "title": "Kolonica", "text": "Kolonica\n\nKolonica je obec na Slovensku v okrese Snina.\n\nNejnovější historické výzkumy datují vznik obce do roku 1549, kdy je obec zmíněna v souvislosti s majetkovým sporem. Obyvatelé se živili úrodou ze skromných polí. Řeckokatolická cerkev z roku 1844, která se v obci nachází, byla postavena na místě původní dřevěné cerkvy.\n\n\nFedor Hlavatý byl rodákem z obce Ruská Volová. Byl vůdcem mnoha loupežnických družin v 15. století. Velký význam v období po potlačení hnutí bratříků uherským králem Matyášem Korvínem nabyla právě jeho družina, která byla na tehdejší podmínky dobře organizovaná. V družině působily i jeho bratři Danko a Vasko. Fedor jako kapitán dokázal vést téměř padesátičlennou družinu. Později byl chycen a popraven v Trebišově.\n"}
{"id": "1247094", "url": "https://cs.wikipedia.org/wiki?curid=1247094", "title": "Enrico dal Covolo", "text": "Enrico dal Covolo\n\nProf. Mons. Enrico dal Covolo SDB (* 5. října 1950, Feltre) je italský řeholník, teolog, biskup a v letech 2010-2018 rektor Lateránské univerzity.\n\n"}
{"id": "1247096", "url": "https://cs.wikipedia.org/wiki?curid=1247096", "title": "AGM-158 JASSM", "text": "AGM-158 JASSM\n\nAGM-158 JASSM je řízená střela s plochou dráhou letu typu vzduch-země. Tuto střelu dlouhého dosahu vyvinula a vyrábí společnost Lockheed Martin. Je určena k ničení dobře chráněných pozemních cílů vysoké hodnoty.\n\nStřela se vyrábí ve dvou variantách - počáteční produkční verze AGM-158A JASSM a verze s prodlouženým doletem AGM-158B JASSM-ER. Jednotková cena JASSM je asi 1 mil. USD a jednotková cena JASSM-ER je v současnosti 1,75 mil. USD.\n\nStřela JASSM může být nesena strategickými bombardéry B-1B, B-2A, jakož i stíhačkami F-16C/B Block 50/52, F-15E, F/A-18C/D Hornet a F/A-18E/F Super Hornet. V srpnu 2016 začala integrace JASSM i do bombardérů B-52H. V budoucnu by měla být leteckou platformou pro JASSM i nová stealth stíhačka F-35, ale s její integraci se počítá až po roce 2020. Navíc bude muset být nesena externě, protože je příliš velká k zavěšení ve vnitřních šachtách F-35.\n\nPočátkem 90. let probíhal vývoj protizemní střely s dlouhým doletem AGM-137 TSSAM (Tri-Service Standoff Attack Missile). Tento program byl však v roce 1994 kvůli vysokým nákladům zrušen. V návaznosti na to byl v roce 1995 spuštěn program JASSM (Joint Air-to-Surface Standoff Missile). V červnu 1996 byly definovány základní požadavky, na základě kterých měla být vyvinuta řízená střela dlouhého dosahu s obtížnou dohledatelnosti a výrazně nižšími jednotkovými náklady jako u programu TSSAM. Soutěže se zúčastnily dvě společnosti, Lockheed Martin a McDonnell Douglas, které začaly pracovat na vývoji prototypů svých střel s označením AGM-158A a AGM-159A. Smlouvu na vývoj této moderní řízené střely získala v dubnu 1998 firma Lockheed Martin.\n\nPrvní test JASSM byl úspěšně proveden v lednu 2001 a o pár měsíců později, v dubnu 2002, byly americkému letectvu předvedeny operační způsobilosti střely. V září téhož roku dokázala své schopnosti i v prostředí elektronického rušení. V říjnu 2003 na základě splnění počátečních požadavků a operační způsobilosti byla střela certifikována, ale k jejímu zařazení do výzbroje USAF došlo až v roce 2009.\n\nV říjnu 2012 spustil Lockheed Martin letové zkoušky nové verze střely s prodlouženým doletem, nazvané JASSM-ER. V prosinci 2014 střela úspěšně prošla počátečními operačními testy a hodnocením. Z celkových 21 výstřelů bylo 20 úspěšných. Celkové náklady na vývoj střel AGM-158 JASSM dosáhly 8 mld. USD.\n\nJASSM je dlouhá 4,27 m a má celkovou hmotnost 1 021kg. Střela je vybavena bojovou částí WDU-42/B o hmotnosti 450kg, která dokáže proniknout i k hlouběji umístěným a lépe chráněným cílům. WDU-42/B obsahuje 109 kg výbušné směsi látek, označenou jako AFX-757. Ta je méně citlivá na mnoho fyzikálních jevů, které by mohly vyvolat nežádoucí explozi. AFX-757 má lepší explozivní vlastnosti, používá méně nákladné přísady a je jednodušší na zpracování jako aktuálně používané výbušné výplně typu Tritonal a PBXN-109. Střela je vybavena elektromechanickým zapalovačem FMU-156/B.\n\nJASSM je poháněna proudovým motorem Teledyne J402-100 o tahu 2,9 kN. Střela letí podzvukovou rychlostí a její maximální dosah je podle některých zdrojů údajně až 370 km. To umožňuje její odpálení mimo dosah protivníkovy protivzdušné obrany a zvyšuje tak bezpečnost letadla a posádky. Je obtížné zjistitelná, protože dokáže letět nízko nad terénem a díky speciálnímu tvaru odráží minimum radiolokačních vln.\n\nStřela je v počáteční a střední fázi letu naváděná inerciálním navigačním systémem a GPS systémem odolným vůči rušení. Přibližně 8 sekund před dopadem se zapíná infračervený senzor. Může tak být nasazena během dne i noci a za jakéhokoliv počasí.\nJASSM-ER na rozdíl od varianty \"A\" je schopna zasáhnout pozemní cíle na vzdálenost 1000 km. V současnosti je jediným letadlem, které má integrované tyto střely, bombardér B-1B. V budoucnu by se JASSM-ER měla stát součástí výzbroje bombardérů B-52H, ale i stíhaček F-16 a F-15E.\n\n Austrálie\n\n"}
{"id": "1247101", "url": "https://cs.wikipedia.org/wiki?curid=1247101", "title": "Odvážná Vaiana: Legenda o konci světa", "text": "Odvážná Vaiana: Legenda o konci světa\n\nOdvážná Vaiana: Legenda o konci světa (v anglickém originále Moana) je americký animovaný muzikálový film z roku 2016, produkovaný studiem Walt Disney Animation Studios. Je to 56. animovaný Disney film. Režie se ujali Ron Clements a John Musker, spolu-režírovali Don Hall a Chris Williams. Na hudbě k filmu se podíleli Lin-Manuel Miranda, Opetaia Foa'i a Mark Mancina. Své hlasy ve filmu poskytli Auli'i Cravalho, Dwayne Johnson, Rachel House, Temuera Morrison, Jemaine Clement, Nicole Scherzinger a Alan Tudyk.\n\nFilm byl oficiálně do kin uveden 23. listopadu 2016. Film získal velmi pozitivní recenze od kritiků a za první tři dny v kinech vydělal 47 milionů dolarů.\n\nPříběh začíná na ostrově Motunui, na kterém žijí lidé podle staré, havajské kultury. Náčelníkova dcera Vaiana (Moana - havajsky \"moře\") od malička vyrůstá na příbězích své babičky, ve kterých polobůh Maui uloupil bohyni života a rostlin Te Fiti její srdce. Domníval se, že kdo srdce bude mít, získá moc tvořit. Pak se však střetl v líté bitvě s démonem lávy jménem Te Ka, přišel o srdce Te Fiti, o svůj magický hák a byl vypovězen na pustý ostrov do zapomnění. Jednou prý však někdo z lidu Motunui vypluje jako první po generacích za útesy ostrova, najde poloboha Mauiho, převeze ho přes oceán, vrátí Te Fiti její srdce a zachrání svět od kletby Te Ka.\n\nMaličká Vaiana je legendami unešena a ze srdce jim věří. A když se pak jednoho dne přes zákaz rodičů vypraví na břeh a spatří překrásnou mušli, aby zachránila z ptačích spárů malou želvičku, nechá mušli uplavat. Oceán tak spatří její dobrou duši a svěří jí srdce Te Fiti. Ani ne čtyřletá Vaiana ho však ztratí a nevědomky ho tak svěří do opatrování své moudré babičce, matce náčelníka.\n\nOd té chvíle Vaianě v mysli zakořenila myšlenka na oceán za útesy ostrova Motunui, na místo všem z lidu zapovězené. V jejím podvědomí stále zůstává vzpomínka na oživlý a laskavý oceán, jenž jí předal mnoha příšerami usilovně hledané srdce Te Fiti. Nakonec se Vaiana prostě smíří s myšlenkou na to, že ji volá obzor a oceán, a že na lákavé krásné plachetnice zkrátka nesmí.\n\nKdyž ale následnice trůnu Motunui dospěje, udeří na ostrov kletba Te Ka. Ryby se z moře vytratí a rostliny začnou usychat a černat. Přežití lidu visí na vlásku. Nyní je už konečně na čase, aby se téměř dospělá Vaiana dozvěděla vše o svých odvážných prapředcích mořeplavcích, o tom, kdo má srdce Te Fiti, o tom, co se děje s ostrovem, o bájných schopnostech oceánu i o svém vlastním poslání. A to vše jí může říci pouze jediná osoba, a tou je babička Tala. Na ní teď je, aby si uvědomila včas co se děje a svěřila Vaianě dávné tajemství, než přijde její čas.\n\nA tak se mladá dívka s obrovským břímě na bedrech vydává za útes, najít poloboha Mauiho a vrátit bohyni Te Fiti její srdce dříve, než bude pozdě.\n\nDo češtiny film přeložil Vojtěch Kostiha a režie českého znění se ujal Zdeněk Štěpán.\n\nTexty k českým verzím písní napsal Robin Král a hudební režii provedl Ondřej Izdný.\n\nFilm byl oficiálně uveden do kin o víkendu po Dni díkuvzdání. Hrál se ve 3 875 kinech, ze kterých 80% bylo promítáno ve 3D. Za první tři dny byl plánován výdělek 50 milionů, za pět dní 75–85 milionů dolarů. Největší výzvou byl film \"Fantastická zvířata a kde je najít\", kde projektovali výdělek za druhý víkend tu samou částku. První promítací den vydělal 15,68 milionů dolarů, což je nový rekord pro Walt Disney Animation Studios při premiéře ve středu (zlomil rekord filmu Ledové království). Na Den Díkuvzdání film získal 9,9 milionů dolarů a na Černý pátek 21,8 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal z 120 započtených recenzí 98 procent s průměrným ratingem 8 bodů z deseti. Na serveru Metacritic snímek získal z 41 recenzí 81 bodů ze sta. CinemaScore snímku udělil známku 1 na škále 1+ až 5. Na Česko-Slovenské filmové databázi snímek získal 83%.\n"}
{"id": "1247105", "url": "https://cs.wikipedia.org/wiki?curid=1247105", "title": "Juan Jesus", "text": "Juan Jesus\n\nJuan Guilherme Nunes Jesus známý jako Juan Jesus (* 10. června 1991, Belo Horizonte, Brazílie) je brazilský fotbalový obránce a reprezentant, v současnosti hráč italského klubu Inter Milán od roku 2016 na hostování v AS Řím.\n\n\nHrál za brazilské mládežnické reprezentace. Představil se v dresu brazilské reprezentace U20 na Mistrovství světa hráčů do 20 let 2011 v Kolumbii, kde Brazílie získala titul po finálové výhře 3:2 v prodloužení nad Portugalskem.\nNa LOH 2012 v Londýně získal s brazilským týmem do 23 let stříbrnou medaili.\n\nV A-mužstvu Brazílie debutoval v roce 2012.\n\n"}
{"id": "1247106", "url": "https://cs.wikipedia.org/wiki?curid=1247106", "title": "Ventilace", "text": "Ventilace\n\nVětrání neboli ventilace (latinské \"ventilatio\" pochází z \"ventus\", vítr) znamená výměnu vzduchu, např. s nižším obsahem kyslíku (tzv. vydýchaného) nebo znečištěného za čerstvý vzduch. Slouží k výměně vzduchu v interiéru budov či jiných staveb (dopravních, důlních, vodohospodářských...) za čerstvý vzduch.\n\nBěžné větrání bytů a domů je zajištěno otevíráním oken, také ventilačními otvory, šachtami a světlíky (s využitím komínového efektu).\n\nNucenou výměnu vzduchu lze řešit pomocí ventilátoru. Ventilátor vhání do větraného prostoru (např. v automobilu) čerstvý vzduch, odvětrává z prostoru pachy a vodní páry (laboratoře, koupelny, záchody aj.).\n\nSystém přívodu čerstvého a odtahu použitého vzduchu uvnitř staveb včetně tunelů, dolů aj. se nazývá vzduchotechnika.\n\n"}
{"id": "1247107", "url": "https://cs.wikipedia.org/wiki?curid=1247107", "title": "Markéta Davidová", "text": "Markéta Davidová\n\nMarkéta Davidová (* 3. ledna 1997 Jablonec nad Nisou) je česká biatlonistka, juniorská mistryně světa ve stíhacím závodě a stříbrná medailistka ve sprintu z juniorského mistrovství světa v roce 2018 v estonském Otepää. Je dvojnásobnou medailistkou z Mistrovství světa juniorů v biatlonu 2016 v rumunském Cheile Grădiştei v závodech dorostenců. Na mistrovství Evropy juniorů v Novém Městě na Moravě zvítězila ve sprintu na 7,5 km a ve stíhacím závodu na 10 km a skončila 3. ve vytrvalostním závodu na 12,5 km.\n\nVystudovala \"Zoorehabilitaci a asistenční aktivity se zvířaty\" na Fakultě agrobiologie, potravinových a přírodních zdrojů České zemědělské univerzity v Praze. V roce 2019 obhájila svou bakalářskou práci na tému \"Kineziotejping jako metoda ve fyzioterapii koní\" a získala titul bakalář.\n\nMarkéta Davidová žije v Janově nad Nisou. V roce 2010 začíná s biatlonem. Maminka hrávala volejbal a tatínek basketbal. V mládí vyhrávala závody v běhu na lyžích. Studuje na České zemědělské univerzitě v Praze, obor rehabilitace a asistenční práce se zvířaty. Má ráda zvířata a hlavně koně. Je členkou oddílu SKP Kornspitz Jablonec.\n\nNejvětšího úspěchu mezi dospělými dosáhla, když zvítězila ve sprintu na 7,5 km v závodě IBU cupu v Beitostolenu 27. listopadu 2016.\n\nByla nominována do sprintu v závodu světového poháru v Novém Městě na Moravě 16. prosince 2016. Trenér reprezentace Ondřej Rybář zdůraznil, že to pro ni má být „příležitost si vyzkoušet, jak vypadá velký biatlon“. Nakonec se umístila na 69. místě.\n\nDavidová se pak představila i v německém Ruhpoldingu, kde běžela druhý úsek ženské štafety. Ve sprintu se umístila na 28. místě, což znamenalo její první body ve světovém poháru. V následném stíhacím závodě obsadila 48. pozici.\n\nVe II. kole Světového poháru v rakouském Hochfilzenu byla na třetí pozici ženské štafety 4x6 km. Štafetu převzala od Jessicy Jislové. První střeleckou položku v leže odstřílela za 34 sekund bez nutnosti dobití. Ze střelnice odjíždí na 8. místě. Další střelba ve stoje je s jedním dobitím. Celkově štafeta ve složení Eva Puskarčíková, Jessica Jislová, Markéta Davidová a Veronika Vítková získala 6. místo.\n\nVe třetí části Světového poháru ve francouzském Annecy jela v sobotním stíhacím závodu pod startovacím číslem 35. Při první střelbě v leže musela na tři trestná kola. Další střelba byla také se třemi chybami. Následná střelba ve stoje ze neobešla bez chyb a musela na dvě trestná kola. U poslední střelecké položky navštívila dvakrát trestné kolo. Ve stíhacím závodě dojela na 58. místě.\n\nByla pak nominována na Zimní olympijské hry 2018, kde ve sprintu dojela díky jen jedné chybě na střelnici a solidnímu běhu na 15. místě.\n\nSezona 2018/2019 je pro Markétu Davidovou zlomová. 6. prosince 2018 ve slovinské Pokljuce udělala jednu nepřesnost na střelnici ve vytrvalostním závodě na 15 kilometrů a díky rychlému běhu skončila třetí. Nestačila pouze na Ukrajinku Juliju Džymovou a Polku Moniku Hojniszovou.\n\nO měsíc později v německém Oberhofu získala další bronzovou medaili ve světovém poháru. Štafetu rozjížděla Lucie Charvátová, která kvůli chybám na střelnici dokončila svůj úsek na 14. místě. Za ní jedoucí Veronika Vítková předávala na 12. místě Markétě Davidové, která předvedla dvě čisté střelby a na třetím úseku byla ze všech závodnic nejrychlejší. Českou štafetu tím Davidová dotáhla do boje o medaile a Evě Puskarčíkové předala na 4. místě. Ta se dostala před Francouzku Anaïs Bescondovou a odolala Norce Tiril Eckhoffové, která se Puskarčíkové rychle přibližovala. Češky téměř po dvou letech skončily na bronzové příčce.\n\nSvůj životní závod Davidová zajela v italské Anterselvě. Do sprintu na 7,5 kilometru dne 24. ledna 2019 vyrážela pátá. Díky rychlému běhu a přesné střelbě dokončila závod s časem 21:40,7. V závodě se k Davidové nejvíce přiblížila Finka Kaisa Mäkäräinenová, která na Davidovou nestačila o 1,7 sekundy. Třetí místo obsadila Norka Olsbuová Røiselandová, která ztratila na vítěznou Davidovou 3,5 vteřiny. Ve stejném podniku pak přidala druhé místo v závodě s hromadným startem, kdy nestačila jen na Němku Lauru Dahlmeierovou.\n\nDalší individuální medaili získala v kanadském Canmore, kde ve zkráceném vytrvalostním závodu jako jedna z mála čistě střílela. Předstihla ji jen Norka Eckhoffová, která udělala jednu chybu při střelbě, ale běžela výrazně rychleji než Davidová. Tímto druhým místem se dostala s náskokem do čela celkového hodnocení vytrvalostních závodů.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\nSezóna 2016/17\nSezóna 2017/18\nSezóna 2018/19\nSezóna 2019/20\n"}
{"id": "1247112", "url": "https://cs.wikipedia.org/wiki?curid=1247112", "title": "HC Valpellice", "text": "HC Valpellice\n\nHockey Club Valpellice Bulldogs, zkráceně \"La Valpe\", je italský klub ledního hokeje z městečka Torre Pellice nedaleko Turína. Domácím stadionem je Palaghiaccio olimpico di Torre Pellice Giorgio Cotta Morandini pro 2500 diváků, klubové barvy jsou červená a bílá.\n\nKlub založili v roce 1934 bratři Giorgio a Giuseppe Cotta Morandini pod názvem Valpellice Sporting Club. V roce 1955 poprvé v historii postoupil do nejvyšší soutěže, ale v roce 1957 zkrachoval a činnost obnovil až v roce 1962. V letech 1976 až 1983 byl opět účastníkem první ligy, následovalo období finančních problémů, v letech 1992-1996 klub vůbec nehrál, protože jeho stadion byl uzavřen jako nevyhovující. \n\nV roce 2000 se Valpellice sloučilo s HC Torino a vytvořili HC All Stars Piemonte, který hrál v sezóně 2003/04 nejvyšší soutěž, ale v roce 2008 se rozpadl. Mezitím obnovilo činnost původní Valpellice, které se roku 2009 vrátilo do ligy a v roce 2013 hrálo finále play-off. V letech 2013 a 2016 Valpellice vyhrálo italský pohár. V roce 2016 byla založena Alpská hokejová liga, do které přešly nejlepší italské kluby. HC Valpellice se do této soutěže z finančních důvodů nepřihlásilo a v sezóně 2016/17 hraje Serii C.\n\nTrenérem Valpellice byl Tom Barrasso, hráli zde Brian Ihnacak, Stefan Della Rovere, Luca Felicetti, Ladislav Benýšek nebo Agris Saviels.\n\n"}
{"id": "1247115", "url": "https://cs.wikipedia.org/wiki?curid=1247115", "title": "Gerson Santos da Silva", "text": "Gerson Santos da Silva\n\nGerson Santos da Silva známý jako Gerson (* 20. května 1997, Rio de Janeiro, Brazílie) je brazilský fotbalový záložník a mládežnický reprezentant, od roku 2016 hráč italského klubu AS Řím.\n\n\nV dresu brazilské reprezentace do 20 let debutoval v srpnu 2014.\n\n"}
{"id": "1247116", "url": "https://cs.wikipedia.org/wiki?curid=1247116", "title": "Prusa Research", "text": "Prusa Research\n\nPrusa Research je česká firma vyrábějící 3D tiskárny, v současnosti druhý největší výrobce světa. Byla založena v roce 2012 Josefem Průšou, vývojářem v RepRap projektu. Významným v současnosti (2020) vyráběným modelem je Prusa i3 MK3S. Všechny tiskárny produkované společností jsou open source – jejich konstrukční plány jsou plně k dispozici online a kdokoliv je může použít a tak např. vylepšit stávající tiskárnu.\n\nFirma byla založena v roce 2009. První model se jmenoval Prusa Mendel a na trh se dostal v roce 2010. Druhá iterace Prusa Mendel byla na trh uvedena roku 2011. V květnu 2012 Průša uvedl zcela novou tiskárnu – Prusa i3. V roce 2016 byla uvedena druhá verze – Prusa i3 MK2.\n"}
{"id": "1247119", "url": "https://cs.wikipedia.org/wiki?curid=1247119", "title": "Mari Laukkanenová", "text": "Mari Laukkanenová\n\nMari Ederová, za svobodna Laukkanenová (* 9. listopadu 1987 Eno, Finsko) je finská reprezentantka v biatlonu a v běhu na lyžích. Mezi její největší úspěchy patří zlatá medaile z mistrovství světa v letním biatlonu, konaného v roce 2016 v estonském městě Otepää.\n\nVe biatlonovém Světovém poháru ovládla dva individuální závody, když v sezóně 2016/17 triumfovala ve sprintu a stíhacím závodu konaném v norském Oslu. Ve sprintu ještě skončila v závodě světového poháru v roce 2014 v domácím prostředí v Kontiolahti třetí.\n\nV běhu na lyžích se specializuje na sprinty. Jejími nejlepšími výsledky ze Světového poháru jsou pátá místa z individuálního sprintu v Soči v roce 2013 a ze sprintu dvojic v Toblachu v roce 2017. Na Zimních olympijských hrách 2014 v ruském Soči skončila v individuálním sprintu na 15. místě.\n\nNa konci července v roce 2018 se vdala za dlouholetého partnera Benjamina Edera, se kterým momentálně žije v Rakousku.\n\n"}
{"id": "1247121", "url": "https://cs.wikipedia.org/wiki?curid=1247121", "title": "Vévodství Apulie a Kalábrie", "text": "Vévodství Apulie a Kalábrie\n\nVévodství Apulie a Kalábrie, v prvních letech existence Hrabství Apulie a Kalábrie, byl normanský politický útvar v jižní Itálii. Založil ho roku 1042 Vilém I. z Hauteville na území regionů Gargano, Capitanata, Apulie, Kampánie a Vulture. Vilémův nástupce Drogo z Hauteville se na základě rozhodnutí Jindřicha III. roku 1047 stal leníkem přímo císaře. Vévodský titul získal hrabě Robert Guiscard od papeže Mikuláše II. roku 1059. Vévodství jako politický útvar zaniklo sloučením se Sicílií roku 1130 za vlády Rogera II., který získal královský titul a založil tím Sicilské království. Titul vévody apulského se však v království ještě nějakou dobu používal pro následníka trůnu.\n"}
{"id": "1247125", "url": "https://cs.wikipedia.org/wiki?curid=1247125", "title": "Smrt ve tmě", "text": "Smrt ve tmě\n\nSmrt ve tmě (v anglickém originále Don't Breathe) je americký hororový film z roku 2016. Režie se ujal Fede Alvarez, který také spolupracoval na scénáři s Rodo Sayaguesem. Hlavní role hrají Jane Levy, Dylan Minnette, Daniel Zovatto a Stephen Lang.\n\nFilm měl premiéru na festivalu South by Southwest 12. března 2016 a do kin byl oficiálně uveden 26. srpna 2016 Film získal pozitivní recenze od kritiků a vydělal přes 152 milionů dolarů.\n\nFilm vydělal 89 milionů dolarů v Severní Americe a 63,6 milionů dolarů v ostatních oblastech, celkově tak vydělal 152,7 milionů dolarů po celém světě. Rozpočet filmu činil 9,9 milionů dolarů. V Severní Americe byl oficiálně uveden 26. srpna 2016. Za první víkend docílil nejvyšší návštěvnosti, kdy vydělal 26,4 milionů dolarů.\n\nVe Spojeném království vydělal 1,3 milionů dolarů, v Německu 1,3 milionů dolarů, v Brazílii 1,2 milionů dolarů, v Mexiku 1,2 milionů dolarů a v Austrálii 1 milion dolarů. Film se stal třetím nejnavštěvovanějším hollywoodským filmem v Jižní Koreji, kde vydělal 4,5 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 174 započtených recenzí 87 procent s průměrným ratingem 7,1 bodů z deseti. Na serveru Metacritic snímek získal z 38 recenzí 71 bodů ze sta. Na Česko-Slovenské filmové databázi snímek získal 76%.\n"}
{"id": "1247126", "url": "https://cs.wikipedia.org/wiki?curid=1247126", "title": "Moravské dvojzpěvy", "text": "Moravské dvojzpěvy\n\nMoravské dvojzpěvy od Antonína Dvořáka je název cyklu zhudebněných 23 textů moravských lidových poezie pro dva hlasy s doprovodem klavíru.\n\nSkladby vznikly v letech 1875 až 1881. Dvojzpěvy, vydané ve třech svazcích, op. 20 (B. 50), op. 32 (B. 60 a 62), a op. 38 (B. 69), zaujímají významné místo mezi ostatními Dvořákovými skladbami. Patnáct duetů z op. 32 je z celého cyklu nejznámější. Všeobecný zájem o \"Moravské dvojzpěvy\" byl rozhodující pro další Dvořákovu práci, která mu přinesla mezinárodní uznání.\n\n\n\n"}
{"id": "1247127", "url": "https://cs.wikipedia.org/wiki?curid=1247127", "title": "Barkas V 901/2", "text": "Barkas V 901/2\n\nBarkas V 901/2 byl malý užitkový automobil, vyráběný v Německu (NDR), v letech 1954 až 1961 podnikem VEB Barkas-Werke Karl-Marx-Stadt. Do roku 1956 byl výrobcem podnik Framo v Haininchenu. Podle názvu původního výrobce se automobil původně jmenoval Framo V 901/2. Vozidlo s nosností přibližně třičtvrtě tuny bylo v automobilové produkci někdejší NDR nejmenším užitkovým vozidlem, ještě menším než Phänomen Granit. Předchůdcem byl typ Framo V 901, nástupcem Barkas B 1000.\n\nVůz si sice zachoval koncepci svého předchůdce Framo V 901, ale byl v roce 1954 důkladně překonstruován. Budka řidiče byla významně zvětšena a tvary přizpůsobeny módě začátku padesátých let dvacátého století. Vůz byl dodáván s různými nástavbami, i když nejčastější provedení byl malý valník. Mezi často dodávané nástavby patřily ty pro policii, poštu nebo maloobchodní podniky. Různé nástavby vznikaly také v karosárnách v Halle a Döbeln. Skříňové nástavby vyráběla karosárna v Baalberge. \nNejvyšší rychlost dosahovala podle zatížení a druhu nástavby 75 až 82 km/h.\nOznačování jednotlivých vývojových verzí nebylo u vozu Framo V 901/2 důsledné. V roce 1956 se objevil typ V 901/3 s rozvorem prodlouženým na 3,3 m. Ten byl ale vyráběn jen krátkou dobu. Mezitím byl zaveden do výroby typ V 901/2-Z, který byl s rozvorem 2,8 nebo volitelně 3,1 m delší, než původní provedení. Současně byla zavedena další technická vylepšení. Výkon motoru stoupl z 18 na 21 kW a byly posíleny brzdy. V roce 1958 byla nádrž zvětšena z 32 na 42 litrů. Provedení kombi, mikrobus a sanitní byla vybavena topením. Písmeno Z v označení znamenalo mezityp (Zwischentyp) a rozhodně se nepočítalo s výrobou ještě v roce 1961. \nVozy byly exportovány do Nizozemí, Belgie, Finska a Maďarska. Několik set kusů bylo dovezeno také do tehdejšího Československa. Vzhledem k velké poptávce přímo v NDR ale mohly být exportní potřeby jen stěží uspokojeny. Protože v NDR nebylo dostatek nových vozidel, bylo možné ještě koncem osmdesátých let 20. století vidět některé Barkasy V 901/2 v běžném silničním provozu. Zásluhou rámové konstrukce a stále běžící výroby náhradních dílů nebylo těžké jednotlivé kusy dlouhodobě udržet v provozu. Teprve po sjednocení Německa, kdy bylo dostatek nových vozidel, zmizely Barkasy z provozu. Nyní se vyskytují jako veterány. \nCelkem bylo vyrobeno 25 604 kusů různých provedení.\n\n"}
{"id": "1247129", "url": "https://cs.wikipedia.org/wiki?curid=1247129", "title": "Kulturní asimilátor", "text": "Kulturní asimilátor\n\nKontakt mezi různými osobami patřícími do jiných kulturních skupin a jejich snahy o politickou a hospodářskou integraci, mezinárodní spolupráci a technickou pomoc jsou čím dál více častější. I přesto tato interakce způsobuje bariéry a ty vytvářejí velké potíže. Proto byla v roce 1969 Wightem vytvořena kniha Handbook of cross-cultural training, která měla tyto problémy a potíže vyřešit a překonat. Jedna z těchto metod, která se zdála být nejúčinnější je právě kulturní asimilátor.\n\nKulturní asimilátor jako metoda je velmi často používán při přípravě zaměstnanců různých firem, které jednají se zahraničními partnery či kohokoli, kdo vyjíždí na delší pobyt do cizí země. Tahle metoda je podle mnoha studií velice efektivní. Avšak samotný název – kulturní asimilátor – může mást, jelikož to není přesný název. Kulturní asimilátor je především proces přizpůsobení se do jiné kultury. Hlavním cílem tohoto směru je schopnost člověka pochopit kulturu hostitelské země z pohledu domorodců.\n\nVelkou výhodou toho tréninku je zejména jeho časová nenáročnost. Jak již bylo řečeno, protože se tahle metoda velice osvědčila, existuje ohromné množství různých programů, které jsou určeny pro manažery, obchodníky, ale také pro studenty. Dalším kladem tréninku je zvyšující se vnímavost člověka během komunikace s příslušníky cizí kultury a to je jeden z nejzásadnějších aspektů pro rozvoj interkulturní kompetence.\n\nKulturní asimilátory tohoto typu se začaly vytvářet na začátku šedesátých let. Byly tvořeny zejména psychologem H. Trianadisem ve Spojených státech. Tyto asimilátory byly představeny a sloužily Američanům při přípravě na jejich pobyty v cizích státech, které měly odlišnou kulturu. Díky úspěšnosti se v 80. letech začal kulturní asimilátor rozvíjet dvěma způsoby.\n\nKulturní asimilátor se začal používat jako kulturně specifický asimilátor a kulturně univerzální asimilátor. Oba dva asimilátory jsou založené na stejných principech. Kulturně univerzální asimilátor se používá při přípravě na dlouhodobý pobyt v libovolné cizí kultuře. Kulturně specifický asimilátor se soustředí na situace, kde se střetávají dvě kultury, příkladem mohou být američtí obchodníci, kteří jednají se zástupci arabskými zemí. Také existují varianty v podobě počítačových asimilátorů.\n\nKulturně univerzální asimilátor využívá stejné principy jako asimilátor kullturně specifický. Struktura se skládá z celkem 110 kritických situací, a ty obsahují 18 domén, které jsou důležité pro zvýšení kulturní senzitivnosti. Příkladem můžou být předsudky, úzkost a její projevy nebo egocentrismus. Fakt, že byl kulturně univerzální asimilátor úspěšný dokazuje řada studií – Cushner and Brislin, 1996 nebo Cushner, 1989. Hojně využíván je například ve Spojených státech amerických a v anglicky mluvících zemích.\n\nKulturně specifický asimilátor využívá při tréninku mnoho situací ze života a to zejména mnoho nejednoznačných a také konfliktních situací. Během toho dochází  ke střetu domácí (hostitelské) kultury a kultury návštěvníků. Úkolem trénovaného je porozumět scénáři, který dostal a vybrat z nabízených možností správné vysvětlení nedorozumění a zjistit příčiny, kvůli kterým konflikt nastal. Ze všech odpovědí, které jsou nabízené je pouze jediná správná a ta popisuje vysvětlení situace typické pro příslušníka cizí kultury a zbylé tři odpovědi souvisejí se znaky kultury trénovaného. Situace jsou vybírány zejména kvůli tomu, aby se zde ukázaly nejtypičtější a velmi významné rozdíly mezi sledovanými kulturami. Příkladem jsou situace, kterých se návštěvníci bojí po příjezdu do určité země – konfliktní situace. Další důležitým faktorem je získat z modelové situace co nejvíce informací o kultuře. Jedná se zejména o zvyky, zvláštnosti v případě neverbální komunikace nebo třeba rozdíly v sociálních rolích. Inspirace je čerpána například z historické literatury, vlastního pozorování nebo ze zážitků už zúčastněných v tréninku. Důraz se také klade na rozdíly individualistických a kolektivistických kultur. V případě, že trénovaný nevybere tu jedinou správnou, ale jednu ze tří špatných odpovědi, má za úkol znovu vyhledat správnou interpretaci.\n\nJako příklad lze uvést následující situaci:\n\nThajský administrátor měl sjednanou schůzku se dvěma asistenty. Oba dva na něj čekali přes hodinu v meetingové místnosti. Když administrátor přišel, ani se neomluvil a choval se jako kdyby přišel včas. Asistenti byli samozřejmě velice naštvaní, ale začali beze slov společně pracovat na projektu, kvůli kterému se sešli.\n\nJak už bylo zmíněno, situace má celkem 4 odpovědi a pouze jedna je správná.  Každá odpověď by měla být také popsána, neboť je důležité vysvětlit správnosti a  nesprávnosti odpovědi a  pomoct tak trénovanému vytvořit základní strukturu pro zvládání podobných situací.\n\nOtázka tedy zní: Vezmeme-li v úvahu výše popsanou situaci asistentů a jejich schůzky s administrátorem, jakou z uvedených možností, která popisuje hlavní význam chování zapojených byste vybrali?\n\n1. odpověď – chování asistentů bylo zdvořilé, neboť neprojevili své rozhořčení a neprojevili své emoce.\n2. odpověď – administrátor si pravděpodobně nebyl vědom toho, že přišel pozdě.\n3. odpověď – v Thajsku je zvykem chovat respekt a úctu k nadřízeným, a to pokud možno za jakékoli situace.  \n4. odpověď- Neboť nikdo z účastníků schůzky nekomentoval pozdní příchod administátora, bude celá situace brána jako standardní, tedy v pořádku.\n\nPo výběru jedné z odpovědí následuje vysvětlení:\n\n1. odpověď - chování asistentů bylo zdvořilé, neboť neprojevili své rozhořčení a neprojevili své emoce.\nPro Thajce je přirozené zůstat zdrženliví a odměření za každé situace. Umí-li člověk dobře nedávat najevo své pocity, často ani nepoznáme, zdali je jeho chování upřímné.\n\n2. odpověď - administrátor si pravděpodobně nebyl vědom toho, že přišel pozdě.\nTohle je velice chabá odpověď. Pokud se administrátor choval, jako že si není vědom svého pozdního příchodu a to i po zkontrolování času, můžeme jej podezírat, že to pouze hrál.\n\n3. odpověď -  v Thajsku je zvykem chovat respekt a úctu k nadřízeným, a to pokud možno za jakékoli situace. Tato třetí možnost je ta správná. Chování úcty k nadřízenému se najde všude na světě, ale porovnáváme-li Thajsko a například Spojené státy americké, Thajsko je v tomto směru mnohem více striktní než USA.\n\n4. odpověď - Neboť nikdo z účastníků schůzky nekomentoval pozdní příchod administátora, bude celá situace brána jako standardní, tedy v pořádku.\nPro Thajce je toto chování typické, nicméně asistenti byl velmi rozhořčení. Nyní se naskýtá otázka, proč přesto mlčeli.\n\n"}
{"id": "1247131", "url": "https://cs.wikipedia.org/wiki?curid=1247131", "title": "Gmina Čechovice-Dědice", "text": "Gmina Čechovice-Dědice\n\nGmina Čechovice-Dědice ( Gmina Czechowice-Dziedzice) je gmina v jižním Polsku ve Slezském vojvodství v okrese Bílsko-Bělá. Skládá se z:\na tří vesnic:\nDohromady má celá gmina rozlohu 66,9 km² (14,5 % území okresu) a v roce 2016 zde žilo 45 075 obyvatel (27,8 % obyvatelstva okresu).\n\nSousedí s Goczałkowicemi-Zdrój na severu, gminou Bestwina na východě, gminou Chyby na západě, gminou Jasenice a městem Bílsko-Bělá na jihu. Přes blízkost Bílska-Bělé a silné s ním vztahy, nepatřilo území gminy mezi lety 1975 až 1998 k Bílskemu vojvodství, nýbrž Katovickému, což souviselo s černouhelným dolem \"Silesia\" v Čechovicích-Dědicích a tehdejší snahou zahrnout celý hornický průmysl polského Horního Slezska a západního Malopolska do jednoho správního celku.\n\nGmina leží na severovýchodním okraji Těšínského Slezska, její severní hranice – řeka Visla – je historickou hranicí mezi pruským a rakouským státem, zatímco východní – řeka Bělá – odděluje Slezsko od Haliče, resp. Malopolska.\n\nČechovice-Dědice jsou významným průmyslovým střediskem (důl \"Silesia\", ropná rafinerie \"Czechowice\", válcovna kovů \"Dziedzice\", továrna na zápalky Czechowice, továrna na elektrické součástky \"Kontakt-Simon\" a další) a železničním uzlem (magistrála Krakov–Bohumín–Vídeň a trať Katovice–Bílsko-Bělá–Čadca). Se železnicí je spjat i život Zábřehu, nachází se tam seřaďovací nádraží \"Zabrzeg-Czarnolesie\". U Zábřehu se nachází Goczałkowická přehrada a Černý les s chráněným rašeliništěm \"Rotuz\". Lhota a Brúnov si do značné míry ještě uchovávají venkovský ráz. Neodmyslitelnou součástí místní krajiny jsou četné rybníky, jedná se totiž o část rybníkářské oblasti zvané \"Žabí kraj\".\n\nV současnosti území gminy patří k suburbánní zóně Bílska-Bělé.\n\n"}
{"id": "1247132", "url": "https://cs.wikipedia.org/wiki?curid=1247132", "title": "Master of Orion: Conquer the Stars", "text": "Master of Orion: Conquer the Stars\n\nMaster of Orion: Conquer the Stars je tahová strategická počítačová hra typu 4X od společnosti NGD Studios a vydaná společností Wargaming. Hra byla na Steamu pro předběžný přístup uvolněna 26. února 2016, plné vydání pro operační systém Microsoft Windows proběhlo 25. srpna 2016, vydání pro Mac OS X a Linux je plánováno do konce roku 2016. „Master of Orion: Conquer the Stars“ je nepřímým pokračováním úspěšné série Master of Orion od společnosti Atari, která zahrnuje Master of Orion, a Master of Orion III.\n\n2. srpna 2013 společnost Wargaming oznámila, že koupila značku \"Master of Orion\" of. Vývoj hry byl oficiálně oznámen 3. června 2015. Rovněž bylo ohlášeno vydání sběratelské edice, která obsahovala \"Master of Orion\", \"\" a \"Master of Orion III\", nové rasy, artbook a soundtrack. Navíc ti, kdo si sběratelskou edici pořídili, dostali přístup ke hře dříve, než ostatní hráči.\n\n18. února 2016 Wargaming odhalil jména herců, kteří propůjčili své hlasy některým rasám, patřili k nim Mark Hamill, Michael Dorn, Dwight Schultz, John de Lancie, Alan Tudyk, Kat Cressida, John Kassir nebo Robert Englund. Wargaming rovněž ohlásil datum vydání early access verze na 26. února 2016. 11. srpna 2016 Wargaming oznámil, že hra oficiálně vyjde 25. srpna 2016.\n\nHráč si před začátkem hry vybere jednu z deseti nabízených ras a jeho cílem je vybudování mezihvězdného impéria tak, aby jako první dosáhl vítězství. Hráč pokaždé začíná s jednou planetou a kolonizační lodí, postupem času svou říši rozšiřuje, potýká se s jinými civilizacemi, buduje infrastrukturu, a podporuje vědecký vývoj a výrobu. Hra je rozdělena na tahy, přičemž během tohoto jednoho tahu je možné provést jen omezené množství akcí (pohyb jednotek i stavba vylepšení na planetách). Hru je možné vyhrát pěti způsoby:\n\n\nCelá mapa je rozdělena na jednotlivé planetární soustavy, ve kterých se nachází jedna až pět planet, nebo asteroidových polí. Cestovat mezi soustavami lze pouze warpovými koridory, v pozdějších fázích hry i pomocí warpových bran, které vedou přímo napříč soustavami i volným vesmírem. Základní jednotkou každé říše ve hře je planeta. Další planety lze obsadit pouze kolonizační lodí, nepřátelskou planetu je možno dobýt a obsadit vojenskými jednotkami, nebo ji získat v rámci válečných reparací. Kromě planet lze i obsadit asteroidová pole, která lze využít k tvorbě peněz, výzkumu nebo později je přeměnit na planety. Dalšími ukazateli stavu říše jsou:\n\nKaždá planeta se liší šesti údaji: velikostí, biomem, bohatstvím přírodních minerálů, gravitací, maximálním počtem obyvatel a speciálním bonusem.\n\nKaždého obyvatele planety je třeba přidělit k jedné ze tří funkcí: výzkum, výroba a produkce potravin, čímž tento obyvatel danou funkci vylepší. Výzkum je třeba k rychlejšímu vynalézání nových technologií a v některých případech léků. Produkce potravin zajišťuje růst kolonie, což vede ke zvýšení počtu obyvatel, které lze pak dále rozmisťovat. Výroba slouží ke stavbě budov na povrchu i orbitě planety, a vesmírných plavidel. Každou z těchto tří funkcí lze rozšířit stavbou specializovaných budov. Dále lze stavět budovy vojenské (útočné i obranné), bezpečnostní, ekonomické, diplomatické a environmentální. Jakoukoliv budovu i jednotku lze koupit okamžitě a kdykoliv, ale pouze jednou za kolo na každé planetě.\n\nNezbytná součást politiky. Pomocí ní lze vyhlašovat válku, uzavírat mír, strategické aliance, získat mapy Galaxie a podobně. Při jednáních mezi rasami se každá strana chová podle své vojenské síly a psychologického profilu. Poté, co se všechny rasy v Galaxii seznámí navzájem, vznikne galaktická rada, na které se vybírá světový vůdce. Diplomacií (a také díky penězům) lze získat potřebný vliv na ostatní rasy a dosáhnout diplomatického vítězství.\n\nVšechny vojenské jednotky lze rozdělit na pohyblivé a stacionární, které se po postavení již nemůžou přesouvat. Všechny rasy mají pět typů lodí, jenž se liší pouze designem, jejich schopnosti a vybavení jsou stejné. Jsou to fregata, torpédoborec, bitevní loď, křižník a Hvězda smrti. Tyto plavidla se po postavení a vyzkoumání dalších technologií dají vylepšovat, a to buď automaticky, nebo si je hráč může upravit ručně.\n\nBoje probíhají na speciální obrazovce v reálném čase, ale lze je kdykoliv zastavit a znovu spustit, nebo zrychlit. Celý souboj je možné přeskočit a výsledek nechat stanovit počítač, zejména u vyrovnaných soubojů se to však nedoporučuje.\n\nJinou situací je bombardování a obsazování planety. Nejprve je třeba zlikvidovat veškerou obranu na orbitě, poté vybombardovat planetární štít (pokud je přítomen) a soupeřovy jednotky, a následně provést výsadek. K tomuto účelu slouží plavidlo vojenský transport. Poté, co je planeta dobyta, trvá několik kol, než se původní obyvatelé uklidní a začnou plně spolupracovat. Do té doby zůstává produkce planety ve všech směrech poloviční.\n\nVe hře se objevují tři typy soupeřů: piráti, nezávislé národy a cizí rasy. Jejich možnosti a chování se zásadně liší.\n\nPo mapě jsou roztroušeny planety, na kterých se nacházejí pirátské kolonie. Ty produkují jednotky až do chvíle, než jsou zničeny. Piráti nemají dostatek síly k dobytí planety, ale můžou snadno zničit průzkumná plavidla a nechráněné transporty.\n\nOkupují pouze jednu planetu v systému a nemají ambice se dále rozšiřovat. Hráč může plnit úkoly zadané těmito národy, čímž si zvýši jejich přízeň. Poté, co přízeň dosáhne maxima, je národu nabídnuto, že se může k dané rase připojit. Každý národ rovněž hlasuje v galaktické radě. Těmito nezávislými národy jsou:\n\nFungují stejně jako hráčova říše. Zničením nebo anektování všech měst lze dosáhnout vojenského vítězství. Seznam národů ve hře:\n\n1. prosince 2016 vyšel pro hru Master of Orion: Conquer the Stars datadisk s názvem Revenge of Antares. V něm se objevuje čtveřice nových ras, z toho tři hratelné. Eleriané jsou izolacionalisté, kteří se sice nebrání obchodování s jinými rasami, ale chovají k nim vrozenou nedůvěru a při pokusu o vměšování se nemají problém vytáhnout do války. Gnolamové a jejich společnosti stojí na pilířích postavených ze silné ekonomie. Třetí rasou jsou Trilariané, podmořská rasa, která je v jádru mírumilovná, ale ve chvíli, kdy ji ohrozíte, dokáže se překvapivě efektivně postavit na odpor. Čtvrtou, nehratelnou, jsou Antařané, militarizovaná, despotická rasa, která nehledá kompromis, ale jen další obětí své expanze. Spolu s ní do hry přibyla nová možnost vítězství.\n\n\n"}
{"id": "1247134", "url": "https://cs.wikipedia.org/wiki?curid=1247134", "title": "Emerson Palmieri", "text": "Emerson Palmieri\n\nEmerson Palmieri dos Santos známý jako Emerson Palmieri (* 3. srpna 1994, Santos, Brazílie) je brazilský fotbalový obránce a mládežnický reprezentant, od roku 2018 hráč Chelsea FC. Hraje na levé straně obrany.\n\n\nNastupoval za brazilskou reprezentaci do 17 let.\n\n"}
{"id": "1247138", "url": "https://cs.wikipedia.org/wiki?curid=1247138", "title": "Jorge O. Calvo", "text": "Jorge O. Calvo\n\nJorge Orlando Calvo (* 27. dubna 1961 Córdoba) je argentinský paleontolog a geolog, pracující pro univerzitní instituci \"Centro de Investigaciones Paleontológicas Lago Barreales\". Narodil se ve městě Córdoba. Je specialistou na dinosaury a druhohorní ekosystémy Patagonie. Do roku 2016 publikoval asi 88 vědeckých prací a k tomu 60 studií v nevědeckých periodikách. Na konferencích již vystoupil se 135 příspěvky. V současnosti patří k nejaktivnějším argentinským paleontologům.\n\n"}
{"id": "1247142", "url": "https://cs.wikipedia.org/wiki?curid=1247142", "title": "Krematorium v Mělníce", "text": "Krematorium v Mělníce\n\nKrematorium v Mělníce se nachází severozápadně od centra města v lokalitě Na Ráji.\n\nKrematorium nemá vlastní obřadní síň, slouží ke kremacím pro obřadní síně ostatních měst včetně Prahy. Obklopuje jej pozemek koncipovaný pouze jako rozptylová loučka, bez náhrobků a bez urnových hrobů. Město Mělník jej pronajalo soukromé společnosti.\n\nSeverně od krematoria se nachází malý místní hřbitov Na Ráji s kaplí.\n\n\n"}
{"id": "1247143", "url": "https://cs.wikipedia.org/wiki?curid=1247143", "title": "Třída Fogas", "text": "Třída Fogas\n\nTřída Fogas byla třída dvou říčních hlídkových lodí () rakousko-uherského námořnictva. Skládala se z jednotek \"Fogas\" a \"Csuka\" postavených v budapešťské loděnici Ganz & Danubius a zařazených do služby v prosinci 1915 a v březnu 1916. Jejich hlavním určením měl být doprovod větších a průzkum na Dunaji a jeho přítocích, ale v létě 1918 působily i jako minolovky na Černém moři. Obě jednotky se zúčastnily bojů první světové války a \"Fogas\" roku 1919 zasáhl i do bojů na Slovensku. Roku 1920 byly rozděleny mezi Rakousko a Maďarsko. Rakušané ale roku 1927 prodali \"Fogas\" Maďarsku, kde obě jednotky sloužily pod jmény \"Gödöllő\" (ex \"Fogas\") a \"Siófok\" (ex \"Csuka\"). Roku 1929 byl \"Siófok\" předán Rakousku, kde sloužil pod jménem \"Birago\" a po anšlusu jej získala Kriegsmarine.\n\nNa počátku druhého desetiletí 20. století disponovala rakousko-uherská dunajská flotila () celkem osmi malými nepancéřovanými říčními hlídkovými čluny (označenými písmeny \"a\" až \"h\") o výtlaku 12 až 39 tun, které byly vyzbrojeny kulomety (v případě člunů \"f\" až \"h\" navíc 37mm kartáčovnicí). Tyto čluny byly většinou postaveny v prvním desetiletí 20. století (člun \"a\" pamatoval ještě 19. století) a od roku 1912 začaly být postupně vyřazovány. Jejich nástupci měly být větší, lehce pancéřované a silněji vyzbrojené.\n\nTřída \"Fogas\" byla první dvojicí plavidel, která měla nahradit staré čluny. Při konstrukčním výtlaku 60 tun a celkové délce 36,0 metrů nesly hlídkové lodě na přídi jeden 66mm kanón Škoda s délkou hlavně 26 ráží (t.j. 1716 mm) v uzavřené dělové věži. Výzbroj doplňovaly 8mm kulomety Schwarzlose M7/12 – Pawlik & spol. uvádí, že \"Fogas\" nesl dva kulomety a \"Csuka\" jeden. Podle Tvrdého ale i \"Csuka\" nesla dva. Nad jednoduchým můstkem se nacházel stěžeň se strážním košem a světlometem. Páru pro parní stroje generovaly dva naftové kotle \"Yarrow\" a jejich zplodiny odváděl jeden společný komín na vyvýšené středolodní nástavbě za můstkem. Za komínem bylo na nástavbě vyústění větrání strojovny a prostor pro pramici. Dále k zádi byla zadní kormidelna a sklopný zadní stěžeň.\n\nJeště než byly obě jednotky třídy \"Fogas\" spuštěny na vodu, byla zahájena stavba ještě větších jednotek následující třídy \"Wels\"…\n\nObě jednotky postavila loděnice Ganz & Danubius v Budapešti. Budoucí \"Fogas\" byla dokončena jako S.M. Patrouillenboot \"i\" a teprve v roce 1916 přejmenována na \"Fogas\". Jako S.M. Patrouillenboot \"k\" stavěná \"Csuka\" byla přijata do služby již rovnou pod novým jménem.\n\n\n"}
{"id": "1247147", "url": "https://cs.wikipedia.org/wiki?curid=1247147", "title": "Infinite", "text": "Infinite\n\nInfinite může být:\n\n"}
{"id": "1247149", "url": "https://cs.wikipedia.org/wiki?curid=1247149", "title": "Nojabrsk", "text": "Nojabrsk\n\nNojabrsk () je město v Jamalo-něneckém autonomním okruhu v Ruské federaci. Při sčítání lidu v roce 2010 měl přes 110 tisíc obyvatel.\n\nDějiny Nojabrsku začínají až v sedmdesátých letech dvacátého století, kdy zde bylo započato s těžbou ropy. Oficiálně byl Nojabrsk založen v roce 1976 a městem se stal v roce 1982.\n"}
{"id": "1247150", "url": "https://cs.wikipedia.org/wiki?curid=1247150", "title": "West Hollywood", "text": "West Hollywood\n\nWest Hollywood je město v západní části okresu Los Angeles. Je domovem bulváru Sunset. Město bylo založeno pod původním názvem Sherman již roku 1886. Ke změně jména na West Hollywood došlo 29. listopadu 1984. V roce 2010 čítalo obyvatelstvo West Hollywood 34 399 lidí. Je to také město s vysokým počtem homosexuálně orientovaných obyvatel.\n\nPřed příchodem Španělů žilo v této oblasti přes 5000 obyvatel kmene Tongva. Od konce 18. století byl tento kmen decimován cizími nemocemi, jež k nim přinesli Evropané.\n\nK roku 1780 zde byla vybudována cesta, která byla hlavní dopravní tepnou mezi El Pueblo de Los Angeles (budova v nejstarší čtvrti Los Angeles), a ranči rozprostřenými podél celého jihozápadního pobřeží. Po dalších 100 let půda měnila mnohokrát své majitele, a byla nazývána mnoha jmény. Mezi ně patřily například “La Brea“, či “Plummer“.\n\nBěhem posledních dekád 19. století zde začala stavět velká stavební a železniční společnost Los Angeles Pacific Railroads město, ze kterého později vzešlo West Hollywood. Tohle město se jmenovalo “Sherman“, a bylo pojmenováno podle svého zakladatele Mosese Shermana. Sherman bylo domovem hlavních železničních obchodů, velkého depa, a seřazovacího nádraží. Za prací na železnici sem přišlo mnoho lidí. Byla to také doba, kdy pozvolna reputace města klesala. Během prohibice se zde dalo relativně snadno dostat k alkoholu. Město bylo také proslulé svými výstřednímy obyvateli. Navzdory pokusům město připojit k Los Angeles, se město nikdy k této metropoli nepřipojilo. Roku 1925 se začalo městu přezdívat jeho současným jménem, nicméně oficiálně bylo město přejmenováno až roku 1984. Po mnoho let bylo město ze všech stran obklopeno městem Los Angeles. Během 20. let 20. století vyrostlo ve městě hodně kasín, nočních klubů, či barů. Proč zrovna zde je dobrá otázka; ačkoli byl v okresu Los Angeles hazard povolen, nebylo tomu tak ve městě Los Angeles. Většina lepších podniků se soustředila podél bulváru Sunset. Jelikož West Hollywood bylo, a stále je samostatné město, nemohli zde zasahovat policisté Los Angeles Police Department.\n\nNetrvalo dlouho, a toto volnomyšlenkářské a méně upjaté místo si oblíbili lidé z tehdy velmi rychle rostoucího filmového průmyslu. V následujících letech zde bylo postaveno velké množství osobitých staveb, hotelů, či apartmánů.\n\nPostupem času začala popularita města West Hollywood pozvolna klesat. Bary a noční podniky na Sunset Strip (část Sunset Boulevard, která protíná West Hollywood) zůstaly nadále turisticky atraktivní. Během bouřlivých 60. let se Sunset Strip změnil na centrum hippie kultury jižní Kalifornie.\n\nNejnovější imigrační vlna dorazila do města West Hollywood po rozpadu Sovětského Svazu, kdy se sem přistěhovali tisíce ruských Židů. Zajímavostí je, že po New Yorku je ve West Hollywoodu nejpočetnější rusky hovořící komunita v USA. \n\nSunset Strip je téměř 2,5 km dlouhý úsek bulváru Sunset, jež prochází skrze West Hollywood. Podél stripu se nachází ohromné množství butiků, restaurací, hudebních klubů, nočních podniků, či barů. Sunset Strip je také znám pro své pestrobarevné billboardy.\n\nPacific Design Center je víceúčelová koncertní hala. Budově se také přezdívá “Modrá velryba“, jelikož k okolním budovám je tato stavba gigantických rozměrů, a její fasáda se skládá z modrého skla.\n\nLuckman Plaza je starý název velké kancelářské budovy, jejíž současné jméno je 9200 Sunset. Budova se nachází na Sunset Stripu, a celkový projekt zahrnuje dvě kancelářské budovy s restaurací, které jsou propojeny přes společnou vstupní halu.\n\nBudova byla postavena roku 1964, a svého času sloužila jako centrála stavitelské společnosti Charles Luckman and Associates. S toho je také odvozen její starý název. Roku 2009 prošla budova celkovou renovací.\n\nHouse of Blues byla slavná koncertní hala a restaurant na Sunset Stripu. Otevřena byla roku 1992, jako první, z dnes početných koncertních hal House of Blues. Dnes si však v House of Blues ve West Hollywoodu žádný interpret již nezahraje. Koncertní hala byla totiž roku 2015 zavřena.\n\nWhisky a Go Go je název proslulého nočního klubu na Sunset Stripu. Klub byl odrazovým můstkem pro taková jména, jakými byly například The Doors, Buffalo Sprinfield, Van Halen, Steppenwolf, nebo Guns N‘ Roses. Místo bylo roku 2006 přidáno na čestné místo Rock and Roll Hall of Fame.\n\nWest Hollywood leží v subtropickém klimatu s celoročním teplým počasím. Nejtepleji tu je v srpnu; průměrná teplota se v tomto měsíci pohybuje okolo 23 °C. Rekordní maximální teplota 43 °C zde byla naměřena roku 26. listopadu 1963. Naopak rekordní teplotní minimum se zde naměřilo 4. ledna 1949. Naměřenou teplotou tehdy bylo -4 °C. Prší zde vzácně a především v zimním období.\n\nK roku 2010 zde žilo 34,399 obyvatel. Hustota obyvatel je 7039 osob/km. Rasová pestrost je následující:\n"}
{"id": "1247170", "url": "https://cs.wikipedia.org/wiki?curid=1247170", "title": "Spojenci (film)", "text": "Spojenci (film)\n\nSpojenci (v anglickém originále Allied) je americký romantický thriller z roku 2016. Režie se ujal Robert Zemeckis a scénáře Steve Knight. Hlavní role hrají Brad Pitt, Marion Cotillard, Jared Harris, Lizzy Caplan a Simon McBurney. Film byl do kin byl oficiálně uveden 23. listopadu 2016. V České republice bude mít film premiéru 26. ledna 2017.\n\n6. února 2015 studio Paramount Pictures a produkční společnost New Regency oznámily nový projekt, který se bude odehrávat v období druhé světové války s Bradem Pittem v hlavní roli a Robertem Zemeckisem jako režisérem. Natáčení začalo v únoru roku 2016 v Londýně. V květnu se některé scény točily v Casablance a v Grand Canaria na Kanárských ostrovech.\n\nV Severní Americe byl oficiálně uveden 23. listopadu 2016, společně s filmy \"\", \"Pravidla neplatí\" a \"Santa je pořád úchyl\". Výdělek za první den byl plánovaný 15 milionů, film však získal pouze 2,6 milionů dolarů.\n\nNa recenzní stránce Rotten Tomatoes získal ze 114 započtených recenzí 63 procent s průměrným ratingem 6,4 bodů z deseti. Na serveru Metacritic snímek získal z 43 recenzí 60 bodů ze 100. CinemaScore ohodnotil známkou B na škále A+ až F.\n"}
{"id": "1247172", "url": "https://cs.wikipedia.org/wiki?curid=1247172", "title": "Římskokatolická farnost Hronov", "text": "Římskokatolická farnost Hronov\n\nŘímskokatolická farnost Hronov je územním společenstvím římských katolíků v rámci náchodského vikariátu královéhradecké diecéze.\n\nPůvodně gotický kostel Všech svatých v Hronově, poprvé připomínaný již v roce 1359, byl barokně přestavěn v letech 1713–1717.\n\n\nFarnost má sídelního duchovního správce, který je zároveň administrátorem ex currendo ve farnosti Velké Poříčí. Po roce 2005 byla k Hronovu přičleněna zrušená farnost \"Stárkov\".\n\n"}
{"id": "1247177", "url": "https://cs.wikipedia.org/wiki?curid=1247177", "title": "Bischofswerda", "text": "Bischofswerda\n\nBischofswerda (, ) je velké okresní město v německé spolkové zemi Sasko. Nachází se v zemském okrese Budyšín a má obyvatel.\n\nBischofswerda leží na okraji Horní Lužice, proto je také nazývána „Brána do Horní Lužice“. Nejvyšším vrcholem je Butterberg (384 m n. m.). Městem protéká řeka Wesenitz, pravý přítok Labe. Bischofswerdou prochází železniční trati Drážďany – Zhořelec a Bischofswerda – Žitava.\n\nBischofswerda se dělí na 9 místních částí (v závorce je uveden hornolužický název, počet obyvatel je k roku 2011):\n\n\n\n"}
{"id": "1247178", "url": "https://cs.wikipedia.org/wiki?curid=1247178", "title": "Alfa Scuti", "text": "Alfa Scuti\n\nAlfa Scuti je proměnná hvězda, nejjasnější v souhvězdí Štítu. Jde o oranžového obra spektrální třídy K3. Od Země je vzdálen asi 200 světelných let.\n"}
{"id": "1247179", "url": "https://cs.wikipedia.org/wiki?curid=1247179", "title": "Zastupitelstvo Kraje Vysočina", "text": "Zastupitelstvo Kraje Vysočina\n\nZastupitelstvo Kraje Vysočina je zastupitelstvem kraje, ve kterém dle zákona o krajích (č. 129/2000 Sb.) zasedá 45 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí devítičlennou krajskou radu.\n\n\nKoalici v Radě kraje tvoří ČSSD, ANO, ODS a Starostové a nezávislí (dohromady 29 zastupitelů v zastupitelstvu). Hejtmanem Kraje Vysočina se v tomto volebním období stal Jiří Běhounek, který kandidoval jako nestraník za ČSSD.\n"}
{"id": "1247182", "url": "https://cs.wikipedia.org/wiki?curid=1247182", "title": "Důl Mauritius", "text": "Důl Mauritius\n\nDůl Mauritius je zaniklý cínový důl u Hřebečné nedaleko Abertam v okrese Karlovy Vary. V provozu byl od šestnáctého století do čtyřicátých let dvacátého století. Od roku 1964 je chráněn jako kulturní památka a v roce 2014 byl zapsán na seznam národních kulturních památek. Od stejného roku je část dolu zpřístupněna veřejnosti.\n\nLožisko cínové rudy bylo těženo od šestnáctého století soustavou mělkých šachet, které se později staly součástí dolu Mauritius, který se v té době jmenoval podle prvního majitele Behrův důl. Šachta dolu postupně dosáhla hloubky 84 metrů, kde na ni navazovala dědičná štola Blasius, které zajišťovala odvodňování dolu. Na povrchu na šachtu navazovaly drtírny rudy, cínová a arsenová huť, kovárna a další provozy. \n\nDo počátku sedmnáctého století se v dole vytěžilo nejméně 8 000 tun cínu. Po třicetileté válce došlo k poklesu těžby, ale na rozdíl od jiných dolů v okolí těžba pokračovala a v období 1751–1810 zde bylo získáno 1 200 tun cínu. Po roce 1795 však roční produkce poklesla na pouhých pět až deset tun cínu ročně. V roce 1878 bylo zmodernizováno vybavení a zavedena elektřina, přesto však výsledky těžby nesplnily očekávání a roku 1891 byl pravidelný provoz dolu ukončen. V následujících desetiletích probíhalo pouze zmáhání starých děl a průzkumné práce. V roce 1936 prodalo Abertamské těžařstvo důl Mauritius britské společnosti British Continental Mining. Ta jej však musela po připojení Sudet k nacistickému Německu postoupit německé těžařské společnosti. Teprve během druhé světové války byla v letech 1941–1944 jáma Mauritius prohloubena do hloubky 145 metrů, ale k znovuzahájení těžby již nedošlo a práce byly ukončeny v listopadu 1944. Podle poválečného geologického průzkumu představují nevytěžené zásoby asi 26 tisíc tun rudy s průměrným obsahem 0,79 % cínu, ze kterých by bylo možné získat 200 tun čistého kovu. Rudy těžené v minulosti však obsahovaly 2–4 % a ve výjimečných případech, tzv. handštánech, až 20 % cínu.\n\nRoku 2008 začalo město Abertamy odkrývat ústí štoly Kryštof a o dva roky později začalo s pracemi, které ji umožnily zpřístupnit veřejnosti. V podzemí je možné pozorovat ručně raženou štolu a stopy odlamování horniny metodou sázení ohněm. Štola je dlouhá 272 metrů a ústí do rozsáhlé komory dlouhé 65 metrů, široké 4–9 metrů a vysoké 15–25 metrů. Na povrchu na ni navazuje Schneppova pinka. Ústí štoly Kryštof leží na červeně značené turistické trase z Hřebečné do Božího Daru.\n\n"}
{"id": "1247183", "url": "https://cs.wikipedia.org/wiki?curid=1247183", "title": "The Pinnacle", "text": "The Pinnacle\n\nThe Pinnacle () je mrakodrap ve městě Kanton v Číně. Je 360 m vysoký, má 60 pater a byl dokončen v roce 2012. Jeho podlahová plocha je 118 452 m². Tato budova je důležitým obchodním centrem ve městě Kanton. Nachází se v ní také hotel.\n\n"}
{"id": "1247185", "url": "https://cs.wikipedia.org/wiki?curid=1247185", "title": "Giuseppe Arena", "text": "Giuseppe Arena\n\nGiuseppe Arena (1713 Malta – 6. listopadu 1784 Neapol) byl italský varhaník a hudební skladatel narozený na Maltě.\n\nOd roku 1725 do 1735 studoval na neapolské konzervatoři \"Conservatorio dei Poveri di Gesù Cristo\". Jeho učiteli byli Gaetano Greco a Francesco Durante. Mezi jeho spolužáky byl později slavnější Giovanni Battista Pergolesi. Svou první operu, \"Achille in Sciro\", uvedl v Římě v Teatro delle Dame v roce 1738. Další díla se pak hrála v Turíně, Benátkách a v Neapoli. V Neapoli také působil jako varhaník v kostele \"San Filippo Neri\".\n\n\n\n"}
{"id": "1247186", "url": "https://cs.wikipedia.org/wiki?curid=1247186", "title": "Seznam televizních seriálů vysílaných na The CW", "text": "Seznam televizních seriálů vysílaných na The CW\n\nSeznam televizních seriálů vysílaných na The CW uvádí přehled televizních seriálů, které byly premiérově uvedeny na americké stanici The CW, jež vysílá od roku 2006. Některé seriály byly do jejího programu přesunuty z rušených stanic The WB (seznam seriálů) a UPN (seznam seriálů). Pokud byl seriál vysílán v Česku, je v samostatném sloupci uveden český distribuční název pořadu.\n\nV této sekci nejsou uvedeny sitcomy.\nV této sekci jsou uvedeny hrané a animované webové seriály premiérově vysílané na internetové platformě CW Seed. Výčet není kompletní.\n"}
{"id": "1247192", "url": "https://cs.wikipedia.org/wiki?curid=1247192", "title": "Ćwiklice", "text": "Ćwiklice\n\nĆwiklice (něm. \"Cwiklitz\") je vesnice v Polsku ve Slezském vojvodství, okres Pszczyna, gmina Pszczyna.\n\nNázev, podle německého jazykovědce Heinricha Adamy, pochází od polského pojmenování červené řepy – \"ćwikły\" – \"von ćwikla\" = \"Runkelrübe\". Ve svém díle o místních názvech na Slezsku vydaném v roce 1888 ve Vratislavi jmenuje tuto vesnici jako nejstarší místní název Cwiklice, kdy vysvětloval tento název \"Runkelrübendorf\" čili polsky \"Wieś buraków, ćwikły.\" Původní název byl později Němci germanizován na Cwiklitz\".\" Ćwiklice jsou uvedeny na mapě \"Abrahama Orteliuse\" z roku 1603 pod staropolským názvem Czwiklicze. Geografický slovník Polského království, který byl vydán koncem 19. století uvádí název vesnice \"Ćwiklice\" a německý název \"Cwiklitz\".\n\nPrvní zmínky o vesnici o názvu \"Czviclicz\" jsou ve spise \"Svatopetrský halíř\" farnosti osvětimského děkanátu krakovské diecéze z roku 1326.\n\nV letech 1973–1975 vesnice byla začleněna pod Gmine Goczałkovice-Zdrój, v letech 1975–1998 byla částí Pszczyny a od roku 1998 je v gmině Pszczyna.\n\nV roce 1869 bydlelo ve vesnici 613 katolíků, 10 evangelíků a 5 Židů.\n\nV roce 2011 ve vesnici žilo 2757 obyvatel.\n\n"}
{"id": "1247194", "url": "https://cs.wikipedia.org/wiki?curid=1247194", "title": "Protestní píseň", "text": "Protestní píseň\n\nProtestní píseň (z angličtiny též Protestsong) je píseň komponovaná jako protest proti autoritě nebo problému ve společnosti.\n\nProtestní píseň má primárně politickou a poučnou funkci a následně provokativní charakter. Jejím smyslem je agitovat, mobilizovat, solidarizovat a zamyslet se nad politickými nebo sociálními konflikty. Z toho vyplývá, že je kladen důraz zejména na text.\n"}
{"id": "1247195", "url": "https://cs.wikipedia.org/wiki?curid=1247195", "title": "Nesmrtelnost (taoismus)", "text": "Nesmrtelnost (taoismus)\n\nCharakteristickým rysem taoismu a čínské tradice je myšlenka o možnosti dosažení nesmrtelnosti. Nauce o nesmrtelnosti a způsobům, jak dosáhnout nesmrtelnosti, je věnováno mnoho knih. Recepty na dosažení nesmrtelnosti vznikaly po tisíce let, už od starověku. V taoistické literatuře lze najít popisy lidí žijících dlouho a/nebo na nebesích, téma nesmrtelnosti se objevuje v mýtech a legendách, výzkum zaměřený na dosažení nesmrtelnosti se prováděl od velmi dávných dob, císaři snažili se snažili dosáhnout nesmrtelnosti mnoha způsoby. Známé je především pátrání po nesmrtelnosti císaře Čchin Š’-chuang-ti.\n\nChápání nesmrtelnosti a její povahy se v průběhu staletí hodně měnilo. Pátrání po nesmrtelnosti vedlo k rozvoji čínské medicíny.\n\nV nápisech na bronzech období Západní Čou je nejpopulárnější formou přání všeho dobrého „dlouhý život“ (, \"šou\"); přičemž předkové v ne-pozemském světě byli společným aktivem rodu a sloužili jeho zájmům. V období Východní Čou (od 8. století př. n. l.) se objevil nový náboženský standard, který vyžadoval osobní úsilí k dosažení nesmrtelnosti a nevázal je k rodovému kultu. Podle mínění historika Wen I-tuoa, tento nový postup mohl být spojen s vírou Čchiangů, kteří v pohřebním kultu používali kremaci, netypickou pro obyvatele čínských centrálních států.\n\nDosažení osobní nesmrtelnosti bylo zpětně přičítáno vybraným historickým postavám. Tak se populární postavou taoistických legend stal Wang-c’ Čchiao (, princ východočouského období. Je příznačné, že chanský učenec Cchaj Jung ho neztotožňoval z nějakou historickou osobností, když tvrdil, že „byl dokonalým mužem (tj. nesmrtelným), ale neznámo v které době“.\n\nV období Jar a podzimů se pojem nesmrtelnosti široce rozšířil.\n\nNesmrtelnost hledali císaři i knížata. Císař Čchin Š’-chuang-ti se, podle \"Zápisků historika\" chanského historika S’-ma Čchiena, velmi obával hrozící smrti. Během svých cest se seznamoval s kouzelníky a čaroději (, \"fang-š’\") v naději, že od nich vyzví tajemství elixíru nesmrtelnosti. V roce 219 a 210 př. n. l. vypravil expedice na ostrovy nesmrtelných ve východních mořích pod vedením Sü Fua. Podle S’-ma Čchiena byly takové expedice organizovány už od 4. století. př. n. l., podnik Čchin Š’-chuang-tia se lišil pouze bezprecedentním rozsahem.\n\nS polemikou proti pátrání po nesmrtelnosti vystoupil v traktátu \"Sin jü\" (新語, „Nové řeči“) učenec Lu Ťia (240-170 př. n. l.), konfuciánský rádce prvního chanského císaře Kao-cu.\n\nZájem o dosažení nesmrtelnosti projevil i chanský císař Wu-ti (vládl 141–87 př. n. l.). Stejně jako Čchin Š’-chuang-ti vykonal rituál císařských obětí \"feng-šan\" (封禅), jehož jednou z částí byla prosba o nesmrtelnost. Podle \"Zápisků historika\" Wu-ti prohlásil, že opustí své manželky a děti, když mu bude dovoleno dostat se do nebe, tak jako Žlutému císaři. Přibližně v téže době se rozvíjí legenda, že Žlutý císař nebyl povznesen sám, ale byl doprovázen celou svou družinou, včetně harému o sedmdesáti ženách. Ještě živější obraz je spojen se sebevraždu chanského prince Liou Ana (179–122 př. n. l.), vyvolanou odhalením jeho spiknutí proti císaři Wu-ti. Podle legendy Liou An nezemřel, ale stal se nesmrtelným (\"sien\"), a s ním se na cestu do nebe vydali dokonce i psi a drůbež jeho dvora.\n\nPodle memoranda z roku 31 př. n. l. stálo v říši Chan 683 obětních síní určených pro setkání s bohy a obyvateli Nebes – takové setkání údajně zaručovalo nesmrtelnost. Spolu s rozšířením hranic říše se měnily způsoby hledání nesmrtelnosti: jestliže dříve byl zájem zaměřen na moře na východě, po dobytí západních zemí se rozšířila představa o nesmrtelnosti získávané na západní hoře Kchun-lun u Královny matky Západu (Si-wang-mu).\n\nTéma nesmrtelnosti má významné místo v raných taoistických pojednáních. O nesmrtelnosti se píše už v pojednání \"Tao te ťing\", jehož autor Lao-c’ je považován za nesmrtelného. Téma je rozvíjeno v podobenstvích Čuang-c’a, tématu nesmrtelnosti se v té či oné míře dotklo mnoho z filozofických pojednání té doby. Kromě filozofických pojednání je tematika nesmrtelnosti předmětem četných básní a legend.\n\nČuang-c’ popisuje přírodu jako kontinuální cirkulaci energie \"čchi\", která se přeměňuje a po smrti přechází do nových forem. Závěr vyvozený z představy o cyklickém přetrvávání \"čchi\" všech živých věcí byl, že pokud někdo bude žít v souladu s přirozenou podstatou přírody, můžete se neustále obnovovat bez umírání. Jen je nutné sledovat ty události, které jsou trvalé a vyhýbat se tomu, co zaniká. Je třeba se řídit přirozenými rytmy, aby nedošlo ke ztrátě životní energie; následování přirozených rytmů umožňuje čerpat sílu ze samotné přírody.\n\nNesmrtelní žijí v jiném čase, jeden den jejich života trvá mnoho let. Podle legend, nesmrtelní žijí na ostrově Pcheng-laj a dalších ostrovech, které jsou udržovány na hladině obří želvou ao, podle jiných představ – v dalekém západě na hoře Kchun-lun. Nesmrtelní se živí zvláštními pokrmy (například nebeskou rosou) a konzumují elixír prodloužení života.\n\nVnější alchymie se podílí na snaze dosáhnout nesmrtelnosti užíváním speciálně připravených léků. Vzhledem k tomu, že v povaze organických látek je nevyhnutelně začleněn rozklad, největší hodnotu pro přípravu elixírů měly minerální látky. Zvláště ceněné byly zlato a rumělka, jejichž slitina byla považována za elixír. Kombinace znaků pro zlato a rumělku (金丹) nakonec získala význam elixíru nesmrtelnosti (někdy překládaná jako „zlatý elixír“ nebo „zlatá pilulka“).\n\nPodrobnou kritickou analýzu metod a receptů vnější alchymie obsahuje pojednání \"Pao-pchu-c’\" taoisty ťinské éry Ke Chunga (283–343). Obtížnost získání elixíru spočívala v nutnosti získat velmi čisté materiály, dodržení technologie výroby pilulky, načasování začátku alchymických procesů, správných způsobů užívání pilulky. Pojednání posuzuje elixíry vyrobené s využitím nejrůznějších látek a minerálů a uvádí příběhy ze života nesmrtelných a také šarlatánů.\n\nPříprava elixírů byl populární až do 3.–5. století. Elixíry se podávaly také císařům, kteří proto umírali předčasně; moderního analýzy jejich pozůstatků ukázaly v jejich kostech na přítomnost arsenu, rtuti a dalších toxických minerálů. S vývojem taoismu byly staré taoistické spisy o vnější alchymii přehodnoceny, minerály a látky začaly být chápány jako symboly vnitřních procesů v těle, a začaly se rozvíjet metody vnitřní alchymie.\n\nVnitřní alchymie získala popularitu zvláště v tchangské a sungské éře. Z těchto období se zachovalo velké množství publikací, proto – podle mínění skeptiků – je vnitřní alchymie v rámci taoistické doktríny pozdním jevem. Jednotlivé prvky vnitřní alchymie lze vysledovat do chanské doby, takže existují i názory, že vnitřní alchymie byla praktikována od starověku a existovala paralelně k vnější. Jedním ze základních pojednání vnitřní alchymie je Wej Po-jangův spis \"Cchan-tchung čchi\" z 2. století.\n\nVnitřní alchymie je založena na myšlence, že nesmrtelnost lze dosáhnout prostřednictvím určitých procesů v těle, které jsou podporovány pomocí speciálních cvičení a meditace. Nauka o vnitřní alchymii má následující vlastnosti:\n\nSám sebe takovým způsobem zrodil Lao-c’ (doslova – staré dítě): jeho matka ho nosila 81 let a komentáře říkají, že jeho matka nebyl nikdo jiný než on sám.\n\nK pěstování zárodku bylo nutné neztrácení energii, ale naopak její udržení zvláštními způsoby – správnou výživou, nedávat najevo emoce. Zejména se nedoporučovalo ztrácet esence jin – například sperma a sliny. Proto díla vnitřní alchymie doporučovala polykání slin a vyhýbání se ejakulaci.\n\nOd určité doby bylo mnoho slavných taoistů považováno za nesmrtelné, kteří se „osvobodili od těla“. Věřilo se, že po fyzické smrti se jejich mrtvola výrazně zmenšila nebo dokonce zmizela, což sloužilo jako znamení, že se osvobodili a odletěli do nebes. Podle taoistické alchymie v okamžiku dosažení nesmrtelnosti zárodek vylétal vzhůru skrze temeno hlavy.\n\nV pozdější době byly za nesmrtelné považováni taoističtí mistři, kteří měli „nesmrtelné kosti“. Po obdržení titulu taoistického mistra, adept také získal „potvrzení o nesmrtelnosti“, které se vztahovalo už ne k nesmrtelnosti fyzického těla, ale k určité kvalitě kostí a ducha.\n\nPředstava o nesmrtelnosti ve fyzickém těle se dostala do konfliktu s buddhismem. Podle buddhistického názoru nekonečné udržování života ve stejném fyzickém těle nedává smysl, a vědomí přetrvává v nekonečném koloběhu znovuzrození.\n\nS rozvojem taoismu a pod vlivem buddhismu se taoistické představy o nesmrtelnosti sblížily s buddhistickými. Představy o nesmrtelnosti byly interpretovány jako přechod do jiné reality s odlišným životním cyklem a odlišným tokem času, snaha o zachování svého těla se změnila na snahu o duchovní sebezdokonalování. Pozdější taoistické školy kladly důraz na meditace, analogicky k buddhistům. Velký význam přitom měla síla koncentrace mysli dosahované během meditace.\n"}
{"id": "1247196", "url": "https://cs.wikipedia.org/wiki?curid=1247196", "title": "Spektrum Home", "text": "Spektrum Home\n\nSpektrum Home je jediným tematickým televizním kanálem pro kutily ve střední Evropě. Kanál se zaměřuje na ženy a muže zajímající se o bydlení, dům a zahradu, nebo ty, kteří hledají inspiraci, konkrétní rady a doporučení od odborníků, jak tyto úpravy provést vlastníma rukama. \n\nProgramovou náplň tvoří pořady a dokumenty vlastní i převzaté zahraniční produkce o bytových dekoracích, přestavbách, kutilství, budování zahrad, architektuře, designu a domácích pracích. Vlastní produkce se na obsahu podílí 50 procenty, z toho 20 procent připadá na českou a slovenskou produkci. .\n\n\"Spektrum Home\" vysílá v Maďarsku, České republice a na Slovensku v češtině a maďarštině. Vysílací čas je od 5:00 do 0:00 hodin. \n\nVysílání bylo zahájeno 15. dubna 2011, kdy byl původní kanál s názvem TV Deko nahrazen stanicí \"Spektrum Home\", čímž došlo k posílení značky Spektrum. Provozovatelem kanálu byla společnost Chello Central Europe. \n\nV dubnu 2013 byl kanál zařazen do balíčku \"rodinný 2\" slovenského IPTV operátora \"FiberTV\" od \"Orange\" a ke konci roku 2013 také do nabídky \"Komfort\" a \"Komfort HD\" slovenské kabelové televize \"Satro\" .\n\nHolandská společnost Liberty Global v únoru 2014 dokončila prodej aktiv společnosti Chellomedia, kterou za 750 milionů euro odkoupila americká společnost AMC Networks. Společnost \"Liberty Global\" si ponechala pouze holandské verze kanálů Sport 1 a Film 1. K přejmenování společnosti \"Chellomedia\" na AMC Networks International došlo 8. července 2014. Novým provozovatelem kanálu \"Spektrum Home\" se stala společnost AMC Networks International - Central Europe. \n\nProvozovatel kanálu spustil 1. srpna 2016 vysílání ve formátu . Zároveň má v plánu spuštění verze ve vysokém rozlišení (HD), konkrétní termín však neuvedl. \n\nV říjnu 2016 došlo k obměně a zatraktivnění grafických prvků a předělů ve vysílání. Loga zůstaly původní. \n\nNíže je uveden seznam kabelových sítí, ve kterých je nabízen program \"Spektrum Home\" .\n\n\n\nNíže je uveden seznam IPTV operátorů, ve kterých je nabízen program \"Spektrum Home\" .\n\n\n"}
{"id": "1247198", "url": "https://cs.wikipedia.org/wiki?curid=1247198", "title": "Talladega Superspeedway", "text": "Talladega Superspeedway\n\nTalladega Superspeedway je závodní dráha nachazející se severně od města Talladega ve státě Alabama v USA. \n\nOvál se začal stavět v roce 1968, stavba trvala rok a v roce 1969 byla trať otevřena. Pořádají se zde závody všech tří sérií NASCAR, Sprint Cupu (GEICO 500, Hellmann's 500), Xfinity Series (Sparks Energy 300) a Camping World Truck Series (Fred's 250). Pořádají se zde také závody série ARCA.\n\nKlopení v zatáčkách je přibližně 33 stupňů. Vozy v nejvyšší sérii NASCAR, Sprint Cupu zde dosahují rychlosti okolo 300 km/h a to i přes omezovače rychlosti. Délka tratě je 4,28km (2,66 míle). Kapacita tribun v Talladeze se pohybuje okolo 80 000 míst. \n\nV Talladeze má nejvíce výher Dale Earnhardt a to deset, jeho syn nastavil rekord v nejvyšším počtu výher v řadě se čtyřmi výhrami. Nejvyšší rychlost byla zaznamenána v roce 1987 kdy jel Bill Elliott rychlostí 342 km/h. Kvůli vysokým rychlostem a nehodám, které se zde staly využívá i Talladega SAFER bariéry. V Talladeze také vznikl pojem The Big One, označení pro velikou nehodu.\n"}
{"id": "1247202", "url": "https://cs.wikipedia.org/wiki?curid=1247202", "title": "Alisson Becker", "text": "Alisson Becker\n\nAlisson Ramses Becker známý jako Alisson (* 2. října 1992, Novo Hamburgo, Brazílie) je brazilský fotbalový brankář a reprezentant, od července roku 2018 hráč anglického klubu Liverpool FC.\n\n\nV roce 2018 se stal nejdražším přestupujícím brankářem historie, když za 62,5 mil. euro přestoupil, z AS Řím do Liverpoolu. Tím překonal dosavadní rekord Gianluigiho Buffona, který v roce 2001 přestoupil z Parmy do Juventusu za skoro 54mil. euro.\nV roce 2019 se stal s FC Liverpool vítězem Ligy mistrů.\n\nHrál za brazilské mládežnické reprezentace U17 a U21.\n\nV A-mužstvu Brazílie debutoval 14. 10. 2015 v kvalifikačním utkání na MS 2018 proti reprezentaci Venezuely (výhra 3:1).\nS brazilskou reprezentací se stal vítězem Copa América 2019.\n\n"}
{"id": "1247206", "url": "https://cs.wikipedia.org/wiki?curid=1247206", "title": "Hasičský výzkum", "text": "Hasičský výzkum\n\nHasičský výzkum či hasičský projekt () je druh sociologického výzkumu, pro který je charakteristický nedostatek času na přípravu a provedení. Stane-li se ve společnosti něco nečekaného, co by mohlo přinést pro výzkum významné informace, zvolí se strategie hasičského výzkumu. Ten se musí provést bezprostředně a v co nejkratším čase, aby nedošlo ke zkreslení vzpomínek, názorů a chování respondentů. Průběh je přizpůsoben nedostatku času, cílem je získat co nejvíce informací v co nejkratším čase. Bývá prováděn v týmu a mnohdy se jej účastní i dobrovolníci. Problémy může činit financování projektu, granty bývají uděleny až zpětně.\nTermín hasičský výzkum vychází podle Geoffrey Stockdala z obrazu hasičů, kteří klidně popíjejí kávu, než je vyhlášen poplach. V tu chvíli rychle sjíždějí po tyčích a připravují se do akce.\nTento druh výzkumu se často využívá v médiích, zkoumá se působení medií na recipienty po mimořádné události, například po zveřejnění událostí o teroristickém útoku 11. září 2001 v USA.\n\"Princeton Radio Project\" započal výzkumnou činnost roku 1937 v USA. U jeho zrodu stál Hadley Cantril z univerzity v Princetonu, řídil jej Paul Lazarsfeld. Byl to počátek empirického komunikačního výzkumu, který dal základ dnešním často prováděným \"bleskovým průzkumům.\" V rámci Princetonského projektu vznikly v letech 1938 a 1943 dva významné výzkumy. O prvním vyšla vědecká práce \"Invaze z Marsu\" (\"The Invasion from Mars\") a je považován za první tzv.hasičský výzkum provedený ve výjimečné situaci a poskytující neopakovatelná data. Druhý nese název \"Přesvědčování v masovém měřítku\" (\"The Mass Persuasion\"). Předmětem obou výzkumných sond je extrémní dopad rozhlasového vysílání na posluchače ve vypjatých situacích. Oba vznikly z iniciativy ředitele projektu Paula Lazarsfelda a pojí se ke specifikům válečného období - jedenkrát ke strachu z války a podruhé k vlastenectví a sounáležitosti s oběťmi druhé světové války. V těchto projektech se užívá kvalitativních výzkumných metod a speciálně vyvinutého způsobu hloubkového rozhovoru \"focused interwiev.\"\n\nVědecká monografie Invaze z Marsu z roku 1938 se zabývá panikou vyvolanou rozhlasovým vysíláním zdramatizované sci-fi novely Válka světů v rámci cyklu rozhlasových dramat \"Mercury Theatre on the Air\" na stanici Columbia Broadcasting System. Drama mělo formu reportáže, proto bylo velice autentické a věrohodné, pracovalo se zpravodajskými vstupy, rozhovory s odborníky i hudbou, jako by se jednalo o klasické vysílání. Příběh gradoval a stoupalo napětí, až někteří posluchači nedovedli oddělit realitu od fikce. Milion z 6 milionů posluchačů propadlo panice. Je nutné podotknout, že se tak stalo těsně před začátkem druhé světové války.\nVznik této unikátní situace hodné výzkumu nebyl předpokládaný. Rychlost provedení byla rozhodující kvůli působení médií a postupnému zapomínání posluchačů rozhlasu. Herta Herzeg provedla bezprostřední rozhovory, dalšího výzkumu se ujal Hadley Cantril a Hazel Gaudet. Užité metody byly kvalitativní i analytické, dále byly provedeny hloubkové rozhovory a dotazníková šetření. Princetonský tým dále provedl analýzu novinových zpráv a rozbor dopisů pro Columbia Broadcasting System.\n\nZ šetření vyplynulo, že 28 % posluchačů považovalo dramatizaci novely za skutečnost a 70 % z nich propadlo panice. Stalo se tak zejména kvůli realismu pořadu se zpravodajstvím, komentáři i hudbou, který mohl snadno zmást náhodné posluchače. Svou roli sehrála také důvěra v rozhlas a aktéry vysílání. 66 % recipientů neslyšelo pořad od začátku, anebo jim zavolali známí, že na CBS vysílají důležité zpravodajství. To, že někteří lidé byli schopni odlišit realitu od fikce a jiní ne, přisuzují autoři studie jejich schopnosti kritického posuzování dění, která souvisí s dosaženým vzděláním. Může však být oslabena například náboženstvím, konkrétními okolnostmi nebo důvěrou v člověka, který nám informace sdělil. Výzkum Herty Herzeg, Hadleyho Cantrila a Hazela Gaudeta dokazuje sílu působení významného masmédia na člověka, kterým byl dříve rozhlas a dnes televize nebo internet. Takto extrémní reakci však může vyvolat pouze za specifických okolností, podmíněných psychologicky a sociálně.\n\nDruhým z Princetonských projektů byl výzkum Roberta K. Mertona z roku 1943, jehož předmětem byl vliv rozhlasového vysílání v průběhu kampaně za finanční prostředky pro válečnou výrobu Spojených států amerických a pro válku v Pacifiku, severní Africe i Evropě. O výzkumu vyšla roku 1946 kniha \"Mass Persuasion\".\n\nVysílání se uskutečnilo v září 1943. Rozhlasovou kampaň vedla tehdejší hvězda, komentátorka a zpěvačka Kate Smith. Ta po celý den nabádala posluchače k nákupu válečných obligací. Investici prezentovala jako velice snadnou - stačilo jen zavolat operátorce. Nejprve se podařilo vybrat jeden milion dolarů, následně dva. Po třetí vedla Kate nejrozsáhlejší kampaň. Jednalo se o 62 vstupů od osmé hodiny ranní do dvou hodin v noci. Podařilo se jí prodat válečné obligace za 39 milionů amerických dolarů.\n\nJedinečnost situace spočívala v efektivitě přesvědčování, v emoční vypjatosti a citové angažovanosti v této situaci. Významné bylo pro studii také to, že výzkumníci znali obsah vysílání, a tak mohli provést obsahovou analýzu. Recipienti navíc pocházeli z různých prostředí, nejednalo se například o vysokoškoláky, kteří se rozhodli podstoupit experiment.\n\nS dotazovanými posluchači byl veden hloubkový rozhovor. V praxi to znamená, že jim nebyly kladeny přímé otázky, ale že hovořili o svých pocitech, myšlenkách, o tom co dělali při poslechu. Respondent později sám zavede řeč na situaci, vyloží ji a sdělí, co jej zaujalo. Tazatel pokládá doplňující otázky až poté. Posluchači kampaň hodnotili velmi pozitivně, jelikož v ní nebyl skryt osobní prospěch, nýbrž dobrá věc. Dotýkala se témat lidské oběti, sounáležitosti s vojáky i s jejich rodinami. Kate publikum pobízela také k určité soutěži, aby předčili minulý nákup obligací a vyzdvihovala, jak je nákup snadný. Posluchači s různými specifiky a predispozicemi potřebovali různou dobu k tomu aby je Kate Smith přesvědčila. Nicméně se shodovali v tom, že Kate pro ně symbolizuje vlastenectví, nikoliv showbyznys.\n\n"}
{"id": "1247207", "url": "https://cs.wikipedia.org/wiki?curid=1247207", "title": "Hýl boninský", "text": "Hýl boninský\n\nHýl boninský (\"Carpodacus ferreorostris\"; japonsky オガサワラマシコ) je již vyhynulý druh hýla, který se vyskytoval pouze na japonském ostrově Čičidžima.\n\nHýl boninský byl dlouhý 20 cm. Sameček měl krk a horní část hrudníku oranžové zbarvené, dolní část hrudníku byla bílá. Zbytek peří byl olivově hnědý. Zobák a nohy byly černé až hnědé. Samičky byly světle hnědé, s nažloutlou hlavičkou a tmavě hnědým peřím na bocích. Mezi dochovanými kožkami existují značné rozdíly. Je možné, že se jedná o exempláře z jiných ostrovů a představují jiné poddruhy či dokonce jiný druh.\n\nTento druh žil obvykle samotářsky nebo ve dvojicích. Jeho strava se skládala z ovoce a pupenů stromů a nízkých keřů. Jeho zpěv byl měkký, čistý a vysoký, podle situace ale mohl být i protáhlý, samostatný a v rychlém sledu.\n\nProkazatelně žil jen na ostrově Čičidžima. Existují nepodložené zprávy, že se mohl vyskytovat také na ostrovech Hahadžima, Anidžima a Ototodžima, Čičidžima je ale jediným místem, kde byl pozorován.\n\nHýl boninský byl objeven expedicí kapitána Beecheho na ostrovech v Tichém oceánu, která roku 1827 na ostrově Čičidžima získala dva exempláře. Následující rok získal Heinrich von Kittlitz několik dalších exemplářů. Největším problémem pro ptáky na ostrovech bylo, že ostrovy byly dobrým přístavem pro projíždějící velrybářské lodě. V roce 1854 ostrov Čičidžima navštívil přírodovědec William Stimpson, již zde ale žádného živého ptáka nenašel. Zato zde žili introdukovaní potkani, divoké kozy, ovce, psi, kočky a prasata. Nepotvrzené záznamy o existenci nicméně pocházejí z blízkého ostrova Hahadžima ještě z 80. let 19. století.\n\nZe vzorků, které byly dříve shromážděny, je stále k vidění 10 exemplářů ptáka v muzejních sbírkách.\n\n"}
{"id": "1247208", "url": "https://cs.wikipedia.org/wiki?curid=1247208", "title": "Alain Baroja", "text": "Alain Baroja\n\nAlain Baroja Méndez (* 23. října 1989, Caracas, Venezuela) je venezuelský fotbalový brankář a reprezentant, od roku 2016 hráč klubu Cádiz CF na hostování v uruguayském týmu Sud América.\n\n\nV A-mužstvu Venezuely debutoval v roce 2015.\n\n"}
{"id": "1247210", "url": "https://cs.wikipedia.org/wiki?curid=1247210", "title": "Ondřej Hýsek", "text": "Ondřej Hýsek\n\nOndřej Hýsek (* 16. října 1979 Brno) je moravský politik, historik a pedagog na škole Akademia Gymnázium, ZŠ a MŠ, jejímž je spolumajitelem, zástupcem ředitele a zabývá se především výukou moravských zemských dějin na gymnáziu. \n\nOd roku 2014 zastává funkci zastupitele brněnské městské části Královo Pole a je členem Školské komise a Redakční rady. V letech 2015-2018 byl předsedou Sociální komise a Školské komise Rady MČ Královo Pole. Od dubna 2015 do června 2017 byl předsedou politické strany Moravané. Ze strany vystoupil kvůli spolupráci členů s hnutím SPD ve volbách do PSP ČR 2017. V roce 2018 se podílel na vzniku Moravského zemského hnutí, jehož byl zvolen prvním předsedou. Je autorem a spoluautorem několika učebnic dějepisu pro střední a základní školy.\n\nV komunálních volbách v roce 2018 kandidoval jako člen Moravského zemského hnutí na 2. místě kandidátní listiny subjektu s názvem \"\"Smart moravská metropole\"\" (tj. sdružení Moravského zemského hnutí a nezávislých kandidátů), jejímž lídrem byl náměstek primátora města Brna Jaroslav Kacer.\n\nVe volbách do Evropského parlamentu v květnu 2019 kandidoval na 7. místě kandidátky Moravského zemského hnutí, ale zvolen nebyl.\n\n"}
{"id": "1247211", "url": "https://cs.wikipedia.org/wiki?curid=1247211", "title": "Darwen FC", "text": "Darwen FC\n\nDarwen FC (celým názvem: Darwen Football Club) byl anglický fotbalový klub, který sídlil ve městě Darwen v nemetropolitním hrabství Lancashire. Klubové barvy byly červená a bílá.\n\nZaložen byl v roce 1870 a patřil tak mezi průkopníky profesionalismu na severu Anglie. V roce 1891 přistoupil do Football League, tehdejší nejvyšší anglické profesionální soutěže. Ve Football League setrval až do roku 1899, kdy byl hlasováním vyloučen z elitní společnosti anglických profesionálních klubů. V pozdějších fázích existence klub účinkoval v čistě amatérských soutěžích (např.: Lancashire Combination nebo Cheshire County League). V roce 2009 byl kvůli dluhům poslán londýnským Vrchním soudem poslán do likvidace.\n\nSvé domácí zápasy odehrával na stadionu Anchor Ground s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1247212", "url": "https://cs.wikipedia.org/wiki?curid=1247212", "title": "Gephyrocapsa oceanica", "text": "Gephyrocapsa oceanica\n\nGephyrocapsa oceanica je druh patřící mezi kokolitky (Coccolithophyceae). Jedná se o typový druh řas rodu \"Gephyrocapsa\", který se pro vysokou citlivost na změny prostředí a výskyt v sedimentech stal důležitým pleistocénním biostratigrafickým indikátorem využívaným v paleoklimatologii a stratigrafii. \n\nNa vnějším povrchu cytoplazmatické membrány se usazují krystaly zvápenatělých šupinek, tzv. kokolity, jež jsou produkovány intracelulárními váčky a složeny z kalcitu. Kokolity pak okolo \"Gephyrocapsa oceanica\" vytvářejí radiální kokosféru o průměru 6–10 μm, často se agregující s dalšími kokosférami do ve větších shluků. Předpokládá se, že vzhledem k vlastnostem šupinek rozptylovat a odrážet světlo, zajišťují kokolity ochranu řas zejména před ultrafialovým zářením.\n\n\"Gephyrocapsa oceanica\" specificky reaguje na změny oxidu uhličitého v atmosféře, jehož zvýšená koncentrace se projeví vyšší kyselostí mořské vody a následnou rychlejší degradací ochranné organické vrstvičky na povrchu kokolitů. Pro udržení stálosti vnitrobuněčného pH pak buňka utlumuje kalcifikaci, tj. tvorbu zvápěnatělých šupin.\n\nDvoufázový životní cyklus začíná mobilní etapou haploidní buňky s bičíkem. Poté co dvě haploidní buňky splynou v jednu diploidní, nová buňka ztrácí schopnost pohybu a rozmnožuje se nepohlavně.\n"}
{"id": "1247213", "url": "https://cs.wikipedia.org/wiki?curid=1247213", "title": "C8", "text": "C8\n\nC8 byl kabelový a satelitní televizní kanál, který v roce 2014 nahradil původní kanál Animax. Programová náplň byla tvořena vybranými pořady z ostatních televizních kanálů provozovatele (konkrétně TV Paprika, Minimax, Spektrum Home, Spektrum, Megamax a další). Jednalo se tedy o pořady pro děti, anime, dokumenty o životním stylu, vaření, filmy a seriály, sportovní pořady a další.\n\nTelevize \"C8\" sdílela vysílací čas s dětským programem Minimax a vysílal v době od 20:00 do 0:00 hodin. Vysílání bylo ukončeno 30. prosince 2015 a od 1. ledna 2016 zahájil provozovatel nepřetržité vysílání \"Minimaxu\".\n\nPo ukončení vysílání česko-maďarské verze japonského anime kanálu Animax, jež se na shodné frekvenci střídal s dětským programem Minimax, byla nevyužita kapacita po 20:00 hodině, proto se provozovatel Chello Central Europe rozhodl tuto mezeru zaplnit vytvořením zcela nového programu s názvem \"C8\". Mělo se jednat o výstavní program, kde mělo být vysíláno to nejlepší z pořadů ostatních kanálů provozovatele.\n\nHolandská společnost Liberty Global v únoru 2014 dokončila prodej aktiv společnosti Chellomedia, kterou za 750 milionů euro odkoupila americká společnost AMC Networks. Společnost \"Liberty Global\" si ponechala pouze holandské verze kanálů Sport 1 a Film 1.\n\nVysílání maďarské verze kanálu bylo zahájeno 1. dubna 2014. Česká a rumunská verze se objevila až 5. května 2014.\n\nK přejmenování společnosti \"Chellomedia\" na AMC Networks International došlo 8. července 2014. Novým provozovatelem kanálu \"C8\" se stala společnost AMC Networks International - Central Europe.\n\nDne 30. prosince 2015 bylo vysílání ukončeno a s platností od 1. ledna 2016 došlo k zahájení nepřetržitého vysílání dětského programu Minimax.\n\nProgramové schéma maďarské a rumunské verze kanálu \"C8\" specifikované v licencích.\n\n\n\n\n\n\n\n\nNíže je uveden seznam kabelových sítí, které si televizní program \"C8\" nechaly zaregistrovat u \"Rady pro rozhlasové a televizní vysílání\". V závorkách jsou označení operátoři, kteří ve svých nabídkách nabízely \"Animax\", ale \"C8\" si u \"Rady pro rozhlasové a televizní vysílání\" nestihli zaregistrovat. Podle vyjádření \"AMC Networks Central Europe\" byl kanál nabízen tam, kde byl nabízen i anime program Animax.\n\nNíže je uveden seznam IPTV operátorů, ve kterých je nabízen program \"C8\". V závorkách jsou označení operátoři, kteří ve svých nabídkách nabízely \"Animax\", ale \"C8\" si u \"Rady pro rozhlasové a televizní vysílání\" nestihli zaregistrovat. Podle vyjádření \"AMC Networks Central Europe\" byl kanál nabízen tam, kde byl nabízen i anime program Animax.\n\nTelevizní kanál \"C8\" byl dostupný v níže uvedených lokalizovaných verzích se samostatně vydanými licencemi.\n\n\"Rada pro rozhlasové a televizní vysílání\" na základě zaslaného záznamu vysílání ze dne 31. srpna 2015 zjistila porušení licenčních podmínek, neboť na rumunské verzi kanálu \"C8 Romania\" převažovalo vysílání v češtině a angličtině. Podle licenčních podmínek měla být hlavním jazykem rumunština.\n\n"}
{"id": "1247214", "url": "https://cs.wikipedia.org/wiki?curid=1247214", "title": "Rin Tin Tin", "text": "Rin Tin Tin\n\nRin Tin Tin (také Rin-Tin-Tin nebo Rinty, září 1918 – 10. srpna 1932) byl pes, německý ovčák, který hrál ve 27 hollywoodských filmech.\n\nNarodil se ve Francii na konci první světové války. Americký voják Lee Duncan objevil 15. září 1918 ve vybombardované vesnici Flirey opuštěnou fenu německého ovčáka s pěti asi týden starými štěňaty. Vojáci si psy rozebrali, Duncan vzal s sebou domů do Los Angeles psíka, kterého pojmenoval podle tehdy populární francouzské písně o loutkách jménem Rin Tin Tin a Nannette. V té době účinkoval v amerických filmech populární německý ovčák Strongheart a Duncan se rozhodl vychovat z Rin Tin Tina jeho nástupce. Spolu se svým přítelem hercem Eugenem Pallettem psa cvičil a zúčastnil se s ním řady výstav, v roce 1922 uzavřel smlouvu se studiem Warner Bros., Rin Tin Tin se objevil v dobrodružném filmu \"The Man From Hell's River\" a když se osvědčil, dostal hlavní role ve filmech \"Where the North Begins\" a \"Stíny severu\". K popularitě Rin Tin Tina přispěly i scénáře, které psal začínající Darryl F. Zanuck.\n\nNa vrcholu slávy vydělával Rin Tin Tin šest tisíc dolarů týdně, majitel pro něj najal osobního kuchaře, starosta New Yorku psovi věnoval klíče od města. Filmová historička Susan Orleanová ve svém životopise Rin Tin Tina napsala, že když se v roce 1929 udělovaly první Oscary, získal Rin Tin Tin nejvíc hlasů v kategorii nejlepší herec, Akademie filmového umění a věd ve snaze předejít skandálu rozhodla, že cenu může získat pouze člověk. \n\nRin Tin Tin zemřel v roce 1932 a byl pohřben na Cimetière des Chiens et Autres Animaux Domestiques ve francouzském Asnières-sur-Seine. V roce 1960 získal svoji hvězdu na Hollywoodském chodníku slávy. Podle jeho životních osudů byly natočeny filmy \"Won Ton Ton, the Dog Who Saved Hollywood\" (1976) a \"Rin Tin Tin\" (2007). René Goscinny má ve svých komiksech postavu psa Rantanplan (v českém překladu Tramtabum). \n\nÚspěšným zvířecím hercem byl také jeho syn Rin Tin Tin Jr.\n\n"}
{"id": "1247220", "url": "https://cs.wikipedia.org/wiki?curid=1247220", "title": "Nathalia Santerová-Bjørndalenová", "text": "Nathalia Santerová-Bjørndalenová\n\nNathalia Santerová-Bjørndalenová (* 28. březen 1972 Innichen, Itálie) je belgická reprezentantka v biatlonu a běhu na lyžích. Mezi její největší úspěchy patří 3 zlaté, 3 stříbrné a 3 bronzové medaile ze světových pohárů z let 1992–2001.\n\nMezi lety 2006–2012 byla manželkou norského biatlonisty Ole Einara Bjørndalena.\n"}
{"id": "1247221", "url": "https://cs.wikipedia.org/wiki?curid=1247221", "title": "Góra (Slezské vojvodství)", "text": "Góra (Slezské vojvodství)\n\nGóra (něm. \"Guhrau\") je vesnice v Polsku ve Slezském vojvodství, okres Pszczyna, gmina Miedźna.\n\nNázev města v latinském tvaru \"Gora\" zmiňuje v letech 1470–1480 Jan Długosz v knize \"Liber beneficiorum dioecesis Cracoviensis. Góra je uvedene na mapě Abrahama Orteliuse z roku 1603 pod staropolským názvem Gora.\"\nGóra má rozlohu 968 ha a je nejlidnatější vesnicí gminy Miedźna. Na severu sousedí s Gilowicami i Frydkem. Na jihu a východě hranici tvoří Visla, která v tomto úseku silně meandruje. Její pravý břeh (východní hranice) tvoří hranici s obcemi Jawiszowice a Brzeszcze okresu Osvětim. Na jihu sousedí s Dankowicemi.\n\nV roce 1869 měla farní kostel sv. Barbory a katolickou školu, tři statky (dvory) a dva ovčíny. Byla v majetku knížete Pszczyny. \n\nV letech 1975–1998 vesnice byla začleněna pod vojvodství Katovice.\n\n31. prosince 2005 žilo ve vesnici 2554 obyvatel.\n\nV roce 2011 ve vesnici žilo 2752 obyvatel.\n\n"}
{"id": "1247223", "url": "https://cs.wikipedia.org/wiki?curid=1247223", "title": "Aphyllorchis", "text": "Aphyllorchis\n\nAphyllorchis je rod orchidejí. Jsou to nezelené pozemní byliny, vyživující se prostřednictvím symbiózy s houbou. Rod zahrnuje asi 30 druhů a je rozšířen v Asii a Austrálii. Největší areál má druh \"Aphyllorchis montana\".\n\nZástupci rodu \"Aphyllorchis\" jsou vytrvalé, pozemní, nezelené a mykotrofní orchideje. Oddenek je krátký, s dužnatými svazčitými kořeny. Stonek je přímý, dužnatý, nevětvený, obvykle světle hnědý, ve spodní části na uzlinách s řídkými pochvami, v horní části s šupinovitými nezelenými listeny. Květenstvím je vrcholový hrozen složený z několika až mnoha květů. Květy jsou drobné až středně velké, resupinátní (otočené o 180°), často s dlouhou stopkou a semeníkem. Kališní lístky jsou volné, podobného tvaru a velikosti. Korunní lístky se podobají kališním, jsou však kratší a užší. Pysk je přirostlý k bázi sloupku. Hypochil (bazální část pysku) je často křídlatý, epichil (koncová část pysku) je celistvý nebo laločnatý, často nazpět prohnutý. Sloupek je dlouhý a úzký. Andreceum se skládá ze 2 plodných tyčinek s velmi krátkými nitkami a 2 sterilních staminodií. Blizna je konkávní, umístěná poblíž vrcholu sloupku. Tobolky jsou obvykle převislé.\n\nRod \"Aphyllorchis\" zahrnuje asi 30 druhů. Je rozšířen v Asii a Austrálii. V Asii sahá areál od Himálaje a Číny po Japonsko a Novou Guineu. Největší počet druhů roste v tropické jihovýchodní Asii a Himálaji. Velký areál, sahající od Indie a Číny po Japonsko a Novou Guineu, má druh \"Aphyllorchis montana\". V Austrálii rostou 2 druhy, které jsou oba endemity Queenslandu.\n\nRod \"Aphyllorchis\" je v taxonomii čeledi \"Orchidaceae\" řazen do podčeledi \"Epidendroideae\" a tribu \"Neottieae\". Do tohoto tribu patří několik rodů vyskytujících se i v České republice. Ze zelených orchidejí je to okrotice (\"Cephalanthera\") a kruštík (\"Epipactis\"), z mykotrofních hnědenec (\"Limodorum\") a hlístník (\"Neottia\").\n\n"}
{"id": "1247228", "url": "https://cs.wikipedia.org/wiki?curid=1247228", "title": "Světový pohár v severské kombinaci 2016/2017", "text": "Světový pohár v severské kombinaci 2016/2017\n\nSvětový pohár v severské kombinaci 2016/17 byl 34. ročníkem závodů nejvyšší úrovně v severské kombinaci (skok na lyžích + běh na lyžích) mužů. Světový pohár se skládá z dvaadvaceti individuálních závodů a třech závodů družstev. Zahájen byl 26. listopadu 2016 ve finské Ruce a skončil 19. března 2017 závodem v německém Schonachu. Vítězství z minulého ročníku obhajoval Němec Eric Frenzel. \n\n"}
{"id": "1247229", "url": "https://cs.wikipedia.org/wiki?curid=1247229", "title": "Podfukáři 2", "text": "Podfukáři 2\n\nPodfukáři 2 (v anglickém originále Now You See Me 2) je americký thrillerový film z roku 2016. Režie se ujal Jon M. Chu a scénáře Ed Solomon. Hlavní role ve filmu hrají Jesse Eisenberg, Mark Ruffalo, Woody Harrelson, Dave Franco, Daniel Radcliffe, Lizzy Caplan, Jay Chou, Sanaa Lathan, Michael Caine a Morgan Freeman. Snímek je sequelem filmu \"Podfukáři\" z roku 2013.\n\nPokračování \"Podfukářů\" bylo potvrzeno 3. června 2013. Natáčení začalo v listopadu 2014 a skončilo v květnu 2015. Film měl premiéru v New Yorku 6. června 2016 a do kin byl oficiálně uveden 10. června 2016.\n\nDíky výdělečnému prvnímu filmu ředitel Lionsgate Jon Feltheimer potvrdil, že na začátku roku 2014 začne produkce sequelu. V září bylo potvrzeno, že Jon M. Chu nahradí na postu režiséra Louise Leterriera.V říjnu Michael Caine potvrdil v rozhovoru, že Daniel Radcliffe si zahraje ve filmu jeho syna.Film produkoval Lionsgate a Summit Entertainment. V říjnu 2014 bylo oznámeno, že Isla Fisher už si znovu roli Hanley Reeves nezahraje kvůli jejímu těhotenství a Lizzy Caplan byla obsazena do role Luly, nová členka Černých jezdců. 25. listopadu 2016 Mark Ruffalo přidal na facebook fotku ze začátku natáčení sequelu, film se natáčel v Londýně. 11. března 2015 se začalo natáčet v Číně, kde se natáčelo v Macao a v tamním vědeckém centru. Natáčení skončilo 12. května 2015 v New Yorku.\n\nFilm vydělal 65 milionů dolarů v Severní Americe a 269,8 milionů dolarů v ostatních oblastech, celkově tak vydělal 334,8 milionů dolarů po celém světě. Rozpočet filmu činil 90 milionů dolarů. V Severní Americe byl oficiálně uveden 10. června 2016, společně s filmy \"\" a \"V zajetí démonů 2\". Za první víkend docílil třetí nejvyšší návštěvnosti, kdy vydělal 22,3 milionů dolarů.\n\nFilm získal spíše negativní recenze od kritiků. Na recenzní stránce Rotten Tomatoes získal ze 149 započtených recenzí 34 procent s průměrným ratingem 4,9 bodů z deseti. Na serveru Metacritic snímek získal ze 33 recenzí 46 bodů ze sta. CinemaScore udělil známku A– na škále A+ až F. Na Česko-Slovenské filmové databázi snímek získal 63%.\n\nV květnu 2015 ředitel Lionsgate oznámil, že už začali plánovat třetí díl.\n"}
{"id": "1247239", "url": "https://cs.wikipedia.org/wiki?curid=1247239", "title": "Antonín Turner", "text": "Antonín Turner\n\nAntonín Turner, někdy též Anton Turner či Anton Thurner (3. října 1778 Přimda – 30. prosince 1855 Přimda) byl český stavitel. Působil ve službách tepelského kláštera a budoval tak například lázeňské pavilóny v Mariánských Lázních. Na nich spolupracoval s Václavem Skalníkem a Jiřím Fischerem. U budovaných mariánskolázeňských staveb dohlížel, aby respektovaly schválený zastavovací plán. Jeho posledním dílem pravděpodobně byl kostel Nanebevzetí Panny Marie, na němž spolupracoval s Josefem Ondřejem Krannerem z Prahy.\n"}
{"id": "1247240", "url": "https://cs.wikipedia.org/wiki?curid=1247240", "title": "August Hlond", "text": "August Hlond\n\nCtihodný August kardinál Hlond, SDB (5. července 1881, Brzęczkowice – 22. října 1948, Varšava) byl polský římskokatolický duchovní, kardinál-kněz.\n\nNarodil se roku 1881 nemajetným rodičům v Brzęczkowicích v Horním Slezsku. V roce 1896 vstoupil do noviciátu Salesiánů Dona Bosca v Itálii. Již o rok později složil sliby a ještě v témže roce zahájil univerzitní studium na Papežské Gregoriánské univerzitě v Římě, kterou úspěšně ukončil doktorátem roku 1900.\n\nV roce 1926 byl jmenován primasem polským. Roku 1946 přijal z jeho rukou biskupské svěcení Stefan Wiszyński. Dne 19. května 2018 byl papežem Františkem prohlášen za Ctihodného.\n\n\n"}
{"id": "1247255", "url": "https://cs.wikipedia.org/wiki?curid=1247255", "title": "Brassia", "text": "Brassia\n\nBrassia je rod orchidejí. Jsou to většinou epifyty s jednoduchými pahlízami a pohlednými květy s nápadně úzkými okvětními lístky. Rod zahrnuje přes 50 druhů a je rozšířen v Americe od Floridy po Bolívii.\n\nZástupci rodu \"Brassia\" jsou epifytní, řidčeji litofytní nebo pozemní orchideje. Oddenek je buď silně zkrácený nebo naopak dlouhý a tlustý. Listy vyrůstají po 1 až 3 z vrcholu jednoduché pahlízy. Pahlízy bývají spíše protáhlé, podlouhlé, vejcovité nebo elipsoidní, často ostře zploštělé, pokryté několika střechovitými pochvami. Listy jsou konduplikátní, většinou podlouhlé, podlouhle eliptické nebo podlouhle obvejčité, tence kožovité až poněkud dužnaté. Květenství jsou většinou hroznovitá nebo výjimečně latovitá, řídká nebo hustá, vyrůstající po 1 až 3 od báze pahlízy. Květy jsou obvykle nápadné a pohledné, často vonné, resupinátní (otočené o 180°), dlouho vytrvávající. Okvětní lístky jsou volné, dlouhé a úzké, na vrcholu zašpičatělé nebo dlouze protažené, většinou zbarvené v různých odstínech zelené, žluté nebo hnědé barvy a hnědě nebo purpurově skvrnité. Korunní lístky jsou podobné jako kališní ale často kratší. Pysk je celistvý, trojlaločný nebo houslovitý, kratší a širší než ostatní části okvětí, na vrcholu často zašpičatělý až ocasatý. Sloupek je krátký a tlustý, nekřídlatý. Prašník je vrcholový, se 2 polinii. Blizna je hřbetní, příčná, úzká.\n\nRod zahrnuje asi 50 až 66 druhů a je rozšířen výhradně v Americe. Areál jeho rozšíření sahá od Floridy a jižního Mexika po Brazílii a Bolívii.\n\nRod \"Brassia\" je v rámci čeledi \"Orchidaceae\" řazen do podčeledi \"Epidendroideae\", tribu \"Cymbidieae\" a podtribu \"Oncidiinae\".\n\nOrchideje rodu \"Brassia\" mají pohledné a zajímavé květy a jsou pěstovány ve sbírkách orchidejí. Byly vyšlechtěny hybridní kultivary a také celá řada různých mezirodových kříženců.\n\n"}
{"id": "1247257", "url": "https://cs.wikipedia.org/wiki?curid=1247257", "title": "Studie Marienthal", "text": "Studie Marienthal\n\nStudie Marienthal (v německém originále \"Die Arbeitslosen von Marienthal\") je název výzkumu provedeného v bývalé rakouské průmyslové vesnici Marienthal týmem Paula Felixe Lazarsfelda, Marie Jahodové a Hanse Zeisela. Studie byla provedena ve 30. letech v Rakousku v době velké hospodářské krize a jejím cílem bylo ukázat psychosociální důsledky dlouhodobé nezaměstnanosti v celém vesnickém společenství. Marienthalská studie objasnila, že dlouhodobá nezaměstnanost vede k pasivní rezignovanosti a apatii, nikoli však k odbojové reakci na strádání, jak bylo mnohými předpokládáno.\n\nMarienthal, vesnice nacházející se několik kilometrů od Vídně, vznikla společně se založením textilní továrny ve 30. letech 19. století. V okolí továrny se postupně začali usazovat námezdní dělníci a jejich rodiny, kteří vytvořili populaci obce. Továrna, zdroj obživy obce, se rozšiřovala a rostla až do roku 1860, kdy představovala velký textilní komplex. V létě roku 1929 však v důsledku hospodářské krize došlo k propuštění dělníků a uzavření průmyslového komplexu. \n\nTři čtvrtiny obyvatel Marienthalu se následně staly závislé na v té době neuvěřitelně nízkých dávkách a musely vyžít s životním minimem. Studie Marienthal rozlišila čtyři typy „reakce na strádání“ (německy die Haltung) vyjadřující čtyři různé postoje přibližně stovky rodin, které notně závisely na výši příjmů rodin. \n\nTypologie rodin vytyčená studií dle reakce na strádání:\n\nPřed ekonomickým poklesem se lidé v Marienthalu těšili širokému občanskému životu, po uzavření továrny se však život v obci zastavil. Lidé se přestali zúčastňovat společenských aktivit, ztratili zájem o společenské dění a chuť sdružovat se ve spolcích. Vzestup zaznamenaly pouze organizace, které nabízely svým členům nějaký finanční benefit.\n\nLazersfeld na počátku 30. let působil v Psychologickém ústavu Karla Bühlera na univerzitě ve Vídni. Dále založil a vedl výzkumné středisko pro aplikovaný komerční výzkum. Středisko se pod Lazarsefeldovým vedením zabývalo zejména komerčním výzkumem trhu a masových médií. K těmto tématům přibylo v době hospodářské krize téma zvláště aktuální - studium nezaměstnané komunity. Zájem o výzkum otázek nezaměstnanosti souvisí s Lazarsefeldouvou politickou angažovaností. a to již od mládí, ve vídeňském socialistickém hnutí. Také založil a vedl Spolek socialistických středoškoláků.\n\nProjekt vedený týmem kolem Jahodové a Lazarsfelda představuje významnou přelomovou událost v empirickém zkoumání. V rámci výzkumu byly aplikovány metody jak kvantitativní, tak i kvalitativní, které umožnily získat potřebné množství dat.\n\nPodnět k výzkumu dopadů ztráty práce vzešel od Otty Bauera, představitele Sociálně demokratické strany Rakouska. Výzkumné přístupy byly připravovány v Hospodářsko-psychologickém centru ve Vídni.\n\nPřípravné práce byly zahájeny na podzim roku 1931. Terénní práce zčásti vykonala Lotte Schenk Danzingerová, která žila v Marienthalu od začátku prosince 1931 až do poloviny ledna 1932. Její podíl na výzkumu je neoddiskutovatelný, dohromady provedla asi jednu třetinu celkové práce v terénu.\nV rámci výzkumu byly vedeny obsáhlé záznamy o každé ze 478 marienthalských rodin obsahující informace o rodinném životě, bytových podmínkách, vedení domácnosti nebo například záznamy rodinných jídelníčků a svačinových balíčků den před výplatou a den po výplatě a i záznámy o dárcích, které dostávaly děti k Vánocům. Také jsou záznamy dopodrobna rozřazeny do několika kategorií, jako například útrata v restauracích, u holiče, řezníka nebo obuvníka. Aby autoři studie získali k lidem v Marienthalu přístup, navázali výzkumníci kontakt s tamějšími politickými a společenskými seskupeními a spolky, ale pořádali rovněž také bezplatné sbírky oblečení, lékařské prohlídky, kurzy textilního návrhářství a gymnastiky a poradenství pro rodiče.\n\nLazarsfeldova původní myšlenka výzkumu byla inspirována americkými studiemi, které zjišťovali, jak si dělníci užívají svůj nově získaný volný čas (rakouské odbory vybojovaly zkrácení pracovního dne na pouhých 10 hodin). Když ale tento koncept přednesl Ottovi Bauerovi, tak se setkal se spíše odmítavou reakcí: “Co je to za parodii, zkoumat trávení volného času v zemi, která strádá chronickou desetiprocentní nezaměstnaností.\" \"Na místo zkoumání volného času,\" řekl, \"by měly být studovány sociální a psychologické důsledky dlouhotrvající nezaměstnanosti. A právě to jsme uskutečnili - v Marienthalu.” \n\nVýzkumný tým se zavázal přispět ke zlepšení života komunity a učinil tomu následujícími projekty: Výzkumní pracovníci rozdali několika občanům oblečení, dále jim zajistili kurzy šití, gymnastické kurzy pro dívky a zdarma obyvatelům poskytovali lékařské konzultace.\n\nNa příkladu obce Marienthal ukázali rakouští sociologové hluboké psychologicko-sociální dopady dlouhodobé nezaměstnanosti, jež nevedly k aktivní revoltě (jak se tehdy očekávalo), nýbrž k pasivní rezignaci. Masová nezaměstnanost přerušila veškerý společenský život ve vesnici. \nV důsledku ztráty zaměstnání byli najednou lidé konfrontováni s přemírou volného času, který neuměli smysluplně trávit. Čas ztratil na významu a lidé přestali strukturovat svůj den. \n\nV roce 1988 natočila režisérka Karin Brandauer částečně dokumentární televizní drama s názvem Einstweilen wird es Mittag oder Die Arbeitslosen von Marienthal vycházející z Marienthalské studie.\n\n\n"}
{"id": "1247259", "url": "https://cs.wikipedia.org/wiki?curid=1247259", "title": "Roberto Rosales", "text": "Roberto Rosales\n\nRoberto José Rosales Altuve (* 20. listopadu 1988, Caracas, Venezuela) je venezuelský fotbalový obránce a reprezentant, od roku 2014 hráč španělského klubu Málaga CF.\n\n\nV reprezentačním A-mužstvu Venezuely debutoval v roce 2007.\n\n"}
{"id": "1247290", "url": "https://cs.wikipedia.org/wiki?curid=1247290", "title": "Focke-Wulf Triebflügel", "text": "Focke-Wulf Triebflügel\n\nFocke-Wulf Triebflügel byl německý projekt stíhacího letounu kategorie VTOL, který měl být poháněn třemi náporovými motory systému Lorin.\n\nV roce 1940 předvedl přírodovědec prof. dr. von Holst během halové letecké soutěže model ornitoptéry se čtyřmi malými křídly, která se uváděla do pohybu v párech proti sobě. Následně nechal křídla rotovat kolem trupu a zhotovil na tomto principu řadu funkčních modelů Triebflügel (hnací křídlo). Na jaře 1944 předvedl von Holst své modely Vývojovému úřadu Focke-Wulf v Bad Eilsenu. Zde se konceptu ujali konstruktéři von Halem a H. Multhopp.\n\nProjekční práce stíhacího stroje Triebflügel byly ukončeny v září 1944. Letoun měl být poháněn trojicí nosných ploch umístěných v první třetině trupu, které kolem něho rotovaly jako rotor vrtulníku. Na jejich konci měly být instalovány náporové motory Lorin s raketovými motory Walter. Raketové motory měly sloužit pouze k uvedení křídla do pohybu a po dosažení vhodné rychlosti měly být zažehnuty náporové motory, které byly vícekrát úspěšně odzoušeny v aerodynamickém tunelu LFA v Braunschweigu. Celý systém zkonstruoval Otto Pabst ve Focke-Wulfově zkušebním středisku.\n\nTriebflügel měl stát na zemi ve vertikální poloze na čtyřkolovém zatahovacím podvozku, jehož nohy se nacházely na koncích každého ze čtyř stabilizátorů. Po kolmém vzletu měl stroj přejít do horizontálního letu. Pilot měl zaujímat místo v konvenčním kokpitu s kapkovitým krytem v přední části trupu.\n\nStřelecká výzbroj složená ze dvou kanónů MK 108 ráže 30 mm a dvou kanónů MG 151 ráže 20 mm měla být instalována v přídi společně s radarem.\n\nNákladnost projektu, požadované vysoce jakostní materiály a stávající výrobní zařízení z podzimu 1944 vedly k ukončení celého projektu Triebflügel.\n\nÚdaje dle\n\n\n"}
{"id": "1247295", "url": "https://cs.wikipedia.org/wiki?curid=1247295", "title": "Zastupitelstvo Pardubického kraje", "text": "Zastupitelstvo Pardubického kraje\n\nZastupitelstvo Pardubického kraje je zastupitelstvem kraje, ve kterém dle zákona o krajích (č. 129/2000 Sb.) zasedá 45 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí devítičlennou krajskou radu.\n\n\nKoalici v Radě kraje tvoří ČSSD, Koalice pro Pardubický kraj, ODS a STAN (dohromady 28 zastupitelů v zastupitelstvu). Hejtmanem Pardubického kraje se v tomto volebním období stal Martin Netolický, který kandidoval za ČSSD.\n"}
{"id": "1247302", "url": "https://cs.wikipedia.org/wiki?curid=1247302", "title": "Zastupitelstvo Moravskoslezského kraje", "text": "Zastupitelstvo Moravskoslezského kraje\n\nZastupitelstvo Moravskoslezského kraje je zastupitelstvem kraje, ve kterém dle zákona o krajích (č. 129/2000 Sb.) zasedá 65 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí jedenáctičlennou krajskou radu.\n\n\nKoalici v Radě kraje tvoří ANO, KDU-ČSL a ODS (dohromady 36 zastupitelů v zastupitelstvu). Hejtmanem Moravskoslezského kraje se v tomto volebním období stal Ivo Vondrák, který kandidoval jako nestraník za ANO.\n"}
{"id": "1247303", "url": "https://cs.wikipedia.org/wiki?curid=1247303", "title": "Raville-sur-Sânon", "text": "Raville-sur-Sânon\n\nRaville-sur-Sânon je francouzská obec v departementu Meurthe-et-Moselle v regionu Grand Est. V roce 2013 zde žilo 103 obyvatel.\n\nSousední obce jsou: Bauzemont, Bienville-la-Petite, Crion a Einville-au-Jard.\n\n\"Počet obyvatel\"\n\n"}
{"id": "1247304", "url": "https://cs.wikipedia.org/wiki?curid=1247304", "title": "Kastileja", "text": "Kastileja\n\nKastileja (\"Castilleja\") je rod rostlin z čeledi zárazovité. Jsou to zelené, poloparazitické byliny s jednoduchými střídavými listy a málo nápadnými trubkovitými květy. Celá řada druhů kvete velmi nápadně, neboť mají v květenství výrazně, jasně zbarvené listeny. Rod zahrnuje asi 200 druhů a je rozšířen výhradně v Americe. Největší počet druhů roste v západních oblastech USA. Jsou to velmi pohledné a nápadné rostliny, vzhledem k poloparazitickému způsobu života se však nepěstují. Druhy s červenými listeny v květenství jsou vesměs opylovány kolibříky.\n\nKastileje jsou jednoleté nebo vytrvalé byliny, v teplejších oblastech i keře. Jsou to poloparazitické rostliny, získávající živiny z kořenů hostitelských rostlin podobně jako např. světlík či černýš. Listy jsou střídavé, přisedlé, celistvé nebo zpeřeně laločnaté. Květenstvím je krátký či prodloužený hrozen nebo klas. Listeny v květenství jsou často velmi nápadně zbarvené a výraznější než samotné květy. Kalich je trubkovitý, dvou nebo čtyřlaločný. Koruna je dlouhá, trubkovitá, dvoupyská, zelená, v koncové části někdy zbarvená. Horní pysk koruny tvoří zoban ukrývající 4 tyčinky. Nitky tyčinek jsou přirostlé v polovině nebo nad polovinou korunní trubky. Blizna je hlavatá nebo lehce dvoulaločná. Plodem je vejcovitá nebo kulovitá, pouzdrosečná tobolka obsahující mnoho drobných semen.\n\nRod kastileja zahrnuje asi 200 druhů. Centrum rozšíření je v západních oblastech Severní Ameriky. Několik druhů se vyskytuje též na východě Severní Ameriky, ve Střední Americe, Karibiku, jihoamerických Andách a severní Asii. Druh \"Castilleja pallida\" zasahuje i do severovýchodní Evropy v oblasti Ruska. Na otevřených stanovištích v západní části USA jsou tyto rostliny dosti běžné. Některé druhy vystupují v horách i nad hranici lesa, např. \"Castilleja rupicola\"\n\nKastileje mají zajímavou biologii. Podobně jako jiné poloparazitické rostliny z čeledi zárazovité se přisávají prostřednictvím haustorií na kořeny hostitelských rostlin a čerpají z nich vodu a minerální látky. Spektrum jejich hostitelů je dosti široké, nejčastěji jsou to zástupci trav nebo bobovitých. Rostliny mohou růst i bez hostitele, mají však v takovém případě velmi sníženou vitalitu. Nevytvářejí alkaloidy, pokud však parazitují na rostlinách které je obsahují (např. lupina), mohou je druhotně obsahovat také.\nKastileje s nápadnými červenými listeny v květenství jsou přizpůsobeny opylování kolibříky. Méně nápadné druhy zpravidla opyluje hmyz, zejména čmeláci a včely. Na rostlinách se živí housenky řady druhů hnědásků rodů \"Euphydryas\", \"Chlosyne\" a \"Thessalia\".\n\nRod \"Castilleja\" byl v minulosti společně s řadou dalších poloparazitických rodů řazen do čeledi \"Scrophulariaceae\". V systému APG II z roku 2003 byly tyto rody v rámci reorganizace celého řádu \"Lamiales\" přeřazeny do čeledi \"Orobanchaceae\". Na základě molekulárních studií byla do rodu \"Castilleja\" přeřazena řada druhů z blízce příbuzného, severoamerického rodu \"Orthocarpus\".\n\nKastileje jsou v době květu velmi nápadné rostliny, které se často objevují na fotografiích americké horské přírody. Vzhledem k poloparazitickému způsobu života a závislosti na hostiteli se nepěstují.\n"}
{"id": "1247307", "url": "https://cs.wikipedia.org/wiki?curid=1247307", "title": "Aleksander Kakowski", "text": "Aleksander Kakowski\n\nAleksander kardinál Kakowski (5. února 1862, Dębiny, Mazovské vojvodství – 30. prosince 1938, Varšava) byl polský římskokatolický duchovní, od roku 1913 arcibiskup varšavský, v letech 1925–1938 primas Království Polského a posléze kardinál-kněz.\n\nStudoval katolickou teologii a filozofii na Varšavské univerzitě, v Petrohradě a Římě. Vysvěcen na kněze byl dne 30. května 1886. Roku 1913 jej jmenoval papež Pius X. arcibiskupem varšavským. V roce 1919 ho tehdejší papež Benedikt XV. jmenoval kardinálem-knězem.\n\nAleksander Kakowski byl pochován roku 1938 na varšavském hřbitově Bródno.\n\n\n"}
{"id": "1247309", "url": "https://cs.wikipedia.org/wiki?curid=1247309", "title": "Zastupitelstvo Jihočeského kraje", "text": "Zastupitelstvo Jihočeského kraje\n\nZastupitelstvo Jihočeského kraje je zastupitelstvem kraje, ve kterém dle zákona o krajích (č. 129/2000 Sb.) zasedá 55 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí jedenáctičlennou krajskou radu.\n\n\nKoalici v Radě kraje tvořila ČSSD, ANO a Jihočeši 2012 (dohromady 31 zastupitelů v zastupitelstvu). Hejtmanem Jihočeského kraje se stal Jiří Zimola, který kandidoval za ČSSD.\n\nV dubnu 2017 se však koalice rozpadla a byla utvořena nová, která se skládá z ČSSD, PRO JIŽNÍ ČECHY - Starostové, HOPB a TOP 09, KDU-ČSL a Jihočeši 2012 (dohromady těsná většina 28 zastupitelů v zastupitelstvu). Novou hejtmankou byla zvolena Ivana Stráská z ČSSD.\n\n"}
{"id": "1247317", "url": "https://cs.wikipedia.org/wiki?curid=1247317", "title": "Kostel svatého Václava (Předín)", "text": "Kostel svatého Václava (Předín)\n\nKostel svatého Václava je farní kostel římskokatolické farnosti Předín. Kostel se nachází v Předíně v centru obce na návsi. Kostel je klasicistvní stavbou z roku 1849, kdy byl přestavěn ze staršího zbořeného kostela. Jeho součástí je pravoúhlé kněžiště a původní středověká pozdně románská věž, která se z původního kostela dochovala. V kostele je hlavní oltář, jež je zasvěcen svatému Václavovi. Kostel je chráněn jako kulturní památka České republiky. \n\nKostel byl postaven na základech zbořeného původního kostela, v dnešní klasicistní podobě byl postaven v roce 1849. Původní kostel byl postaven havíři z místních dolů na stříbro, jeho součástí byla věž, která se zachovala i přes zboření kostela. Kostel se v obci nacházel asi již v roce 1366. Po bitvě na Bílé hoře byl kostel prázdný a Předín spadal pod farnost v Heralticích. V roce 1785 byla v Předíně zřízena lokálie a v roce 1859 byla zřízena farnost. Součástí věže je zvon z roku 1597.\n\n\n"}
{"id": "1247320", "url": "https://cs.wikipedia.org/wiki?curid=1247320", "title": "Donousa", "text": "Donousa\n\nDonousa (druhý pád \"Donousis\", ) je ostrov v Egejském moři, který je nejseverovýchodnější v souostroví Kyklady v Řecku. Nachází se ve vzdálenosti 16 km východně od Naxu a 23 km severně od Amorgu. Tvoří zároveň stejnojmennou obecní jednotku (bývalou obec) o rozloze 13,75 km². Nejvyšším bodem je Vardia s nadmořskou výškou 386 m.\n\nV roce 2011 žilo na ostrově 167 obyvatel. Celý ostrov tvoří jednu obecní jednotku a také jednu komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n"}
{"id": "1247324", "url": "https://cs.wikipedia.org/wiki?curid=1247324", "title": "Světlana Romašinová", "text": "Světlana Romašinová\n\nSvětlana Alexejevna Romašinová (, * 21. září 1989 Moskva, Sovětský svaz) je ruská reprezentantka v synchronizovaném plavání.\n\nZačínala jako baletka, od devíti let se věnovala synchronizovanému plavání a roku 2005 debutovala v reprezentaci. Těží z mimořádných fyzických dispozic, když dokáže zadržet dech na čtyři a půl minuty. Třikrát vyhrála olympiádu v soutěži družstev (2008, 2012 a 2016) a dvakrát v soutěži dvojic spolu s Nataljou Iščenkovou (2012 a 2016). Má osmnáct titulů mistryně světa a desetkrát se stala mistryní Evropy, dva zlaté medaile získala na Letní univerziádě 2013 v Kazani.\n\nVystudovala sportovní management na Moskevské státní univerzitě ekonomiky, statistiky a informatiky. Roku 2015 se provdala za jachtaře Nikolaje Zacharova.\n\nJe držitelkou Řádu přátelství (2009), Řádu Za zásluhy o vlast (2012) a Řádu cti (2016). Mezinárodní plavecká federace ji vyhlásila nejlepší synchronizovanou plavkyní světa v letech 2011, 2013 a 2015.\n\n"}
{"id": "1247325", "url": "https://cs.wikipedia.org/wiki?curid=1247325", "title": "Average Joe", "text": "Average Joe\n\nAverage Joe (průměrný Joe), obyčejný Joe, Joe Sixpack a Joe Lunchbucket, nebo Average Jane (průměrná Jane) a Plain Jane (prostá Jane) pro osoby ženského pohlaví, je termín označující v angličtině osobu, jejíž vlastnosti v dané oblasti, popřípadě ve všech oblastech, nejlépe odpovídají statistickému průměru. \n\nV češtině se je tento výraz považován za hovorový či slangový a neujal se; používají se spojení s přívlastky \"normální, obyčejný, průměrný\" bez křestního jména.\n\nTermín je nejčastěji používán k označení hypotetické osoby ve společensko-vědních oborech, jako je sociologie, ekonomie či politologie a v dalších vědách, kde se na jedince aplikují statistické metody, v populární kultuře i v běžném hovoru k označení existujících osob.\n\nNejstarším termínem pro průměrného člověka je francouzský \"homme moyen\", který poprvé používá belgický autor Adople Quetelet ve spise \"Rechcerches sur le penchant au crime aux differéns ages\". Myšlenku průměrného člověka zde použil jako abstrakci ke zkoumání různých sociálních prvků. Pojem pak dále rozvinul v článku \"Sur l’appréciation des documents statistiques et en particulier sur l’appréciation des moyennes\", kde se na základě údajů 8192 osob pokusil stanovit fyzickou konstituci průměrného člověka.\n\nVe většině jazykových mutací (average Joe) se pak pojem označující osobu blížící se statistickému průměru nejčastěji skládá ze slova „průměrný“ (average) a častého jména nebo jmenné kombinace vyskytující se v dané kultuře.\n\nRodina v sociologii značí solidární skupinu osob spjatých manželstvím, příbuzenstvím nebo adopcí, kteří spolu dlouhodobě žijí. Základní (nukleární) rodinu tvoří muž, žena a jejich děti, zatímco rozšířená rodina zahrnuje další příbuzné. Neúplnou rodinou rozumíme rodinu s pouze jedním rodičem. Domácnost jednotlivce pak tvoří právě jedna osoba. Níže uvedené údaje jsou počítány za domácnosti, nikoli za osoby.\n\n„V České republice bylo k 31. 12. 2013 zjištěno 10 512 419 osob. Ženy v populaci mírně převažovaly. Představovaly 51 % celkové populace. Svobodní převažovali nad ostatními rodinnými stavy v případě žen do 31 let věku. U mužů podíl svobodných poprvé klesl pod padesát procent ve 33. roce života. Nejvyšší počty svobodných žen i mužů byly zjištěny ve věku 22 let (což je dáno tím, že tento věk je nejvíce zastoupen). Ve věkové kategorii 30-34 let byly ještě dvě pětiny žen svobodné. Muži v tomto věku byli svobodní dokonce ze tří pětin. Ve věku 32 let byla více než polovina všech žen vdaných. Nejvyšší počet vdaných žen spadal do věku 39 let (58 730 žen). Nejvyšší podíl vdaných žen byl zaznamenán ve věku 55 let (66,5 % všech žen). Stejně jak v případě žen, také nejvyšší počty ženatých mužů připadaly na věk 39 let. Nejvyšší podíly ženatých mužů ovšem vykazovala pětiletá kategorie 70-74 let, kde více než 77 % mužů bylo ženatých. Ve věkové kategorii 40-44 let se svobodné ženy co do početnosti přesouvají na třetí místo (za vdané a rozvedené), svobodní muži zaujímají po ženatých druhou pozici. V tomto věku bylo svobodných 11,4 % žen a 22,2 % mužů. Nejvyšší počty rozvedených byly jak v případě žen, tak mužů zjištěny ve věku 49 let. Nejvyšší podíly rozvedených žen ze všech žen bylo možné pozorovat ve věku 45-46 let, u mužů potom o něco později, a to ve věku 48-49 let. Nejvyšší podíl rozvedených se vyskytuje u žen i mužů ve věkové kategorii 45-49 let. Rozvedení zde představovali okolo 27 % v případě žen a 23 % u mužů. Od věkové skupiny 50-54 let je patrný nárůst podílu ovdovělých žen. Pro srovnání, u mužů se ovdovělí přes pět procent dostávají až ve věku 65-69 let. Ve věku 65-69 let se podíl ovdovělých žen ze všech žen dostal na druhé místo, hned za vdané. U mužů k obdobnému trendu došlo až ve věku 70-74 let. Nadpoloviční většina žen žije v manželství do 70 let věku. Teprve od věku 88 let klesá u mužů podíl ženatých pod 50 %. Od 74 let věku je nadpoloviční většina žen ovdovělých.“\n\n\"„V roce 2013 bylo v čele domácností celkem přibližně 6 865,2 tisíc osob (myšleny jsou „hlavy domácnosti“ a jejich partnerky, neboť za hlavu domácnosti jsou považováni muži). Tři čtvrtiny všech domácností tvořily úplné rodiny. Vůbec nejvíce osob bylo v úplných rodinách bez dětí (40 %), na druhém místě potom figurovaly osoby v úplných rodinách s dětmi (35 %). Osoby, jež se nacházely v domácnostech jednotlivců, představovaly 17 % všech osob v čele domácností (případně jejich partnerek). Jak v případě domácností jednotlivců, tak neúplných rodin (zde bylo zjištěno 7 % všech osob v čele domácností), byla zřetelná převaha žen. V domácnostech jednotlivců činil podíl žen 60 %, v neúplných rodinách představovaly ženy téměř tři čtvrtiny všech osob v čele těchto domácností.\"“\"\"\n\"„Celkově mezi osobami v čele domácností jednotlivců převažují ženy. Důležitým faktorem je zde však věk. Od věku 25 do 54 let se v domácnostech jednotlivců vyskytují častěji muži. Ve věkové kategorii 35-44 let tvoří dokonce 78 % osob v čele domácností jednotlivců v tomto věku. Ženy naproti tomu v domácnostech jednotlivců převládají až v nejvyšším věku, 65 a více let.“\"\n\n\"„Počty nezaměstnaných žen převažují v celém sledovaném období (1993-2013) nad počty nezaměstnaných mužů. Nejvyrovnanější strukturu podle pohlaví měli nezaměstnaní v letech 2008 a 2009, kdy byl téměř stejný počet nezaměstnaných mužů jako žen. V současnosti je poměr žen a mužů mezi nezaměstnanými následující: 52, 5 % žen ku 47,5 % mužů. V letech 1996-2000 počty nezaměstnaných výrazně rostly, a to jak žen, tak mužů. V následujících letech, 2001-2005, počty nezaměstnaných kolísaly, do roku 2008 došlo k jejich poklesu. Klesající trend vykazovaly v letech 2005-2008 i počty osob dlouhodobě nezaměstnaných, nezaměstnaných mladistvých i osob ve věku 50 a více let. Od roku 2009 do roku 2010 vykazovaly počty nezaměstnaných opět rostoucí trend. V současnosti jejich počty kolísají. V roce 2013 bylo nezaměstnáno 193,6 tisíc žen a 175,3 tisíc mužů. Dlouhodobě nezaměstnané osoby představovaly 42 % nezaměstnaných žen a 40 % nezaměstnaných mužů. Podíl žen u dlouhodobě nezaměstnaných činí 54 %.“pov\"\n\"„Průměrné i mediánové mzdy žen i mužů v posledních letech rostly, ale pouze mírně. Mzdy žen vždy byly o něco nižší než mzdy mužů, a to bez ohledu na okolnost, zda šlo o mzdy průměrné či mediánové. Bereme-li v úvahu mediány, které nejsou náchylné na krajní hodnoty, vidíme, že Gender Pay Gap (absolutní rozdíl platu mužů stanoveného jako 100 % a podílu platu žen k platu mužů vyjádřeného v procentech) se prakticky vůbec nemění – a osciluje kolem hodnot v rozmezí 15,4 – 16,2 %\".\"“\"\n\n\"„U studentů středních škol bez maturity, odborných škol s maturitou a vyšších odborných škol se jedná o počty studií, nových přijetí a absolvování, nikoli údaje o fyzických osobách. Data za absolventy jsou zde za období 2012/13. Studenti vysokých škol jsou vyjádřeni ve fyzických osobách. Údaje jsou za rok 2013.“\"\nBMI je ve vztahu k pojmu average Joe a homme moyen jeden ze stěžejních prvků, jelikož již autor druhého ze zmíněných termínů využíval poměr váhy různých částí těla k výšce člověka k určení fyzických parametrů průměrného člověka.\n\n\"„Polovina dospělých v České republice má vyšší než normální hmotnost a tento podíl se nedaří snižovat, počet obézních osob od počátku 90. let dokonce stoupá. Také podíl dětí s vyšší než normální váhou narůstá, zejména chlapců – každý pátý chlapec má vyšší než normální váhu.Podle aktuálních údajů (Evropské výběrové šetření o zdravotním stavu v ČR – EHIS CR 2008) má hmotnost nad hranicí normální hmotnosti 54 % dospělé české populace, z toho 17 % trpí obezitou (BMI nad 30). K tak vysokému podílu populace s nadměrnou hmotností přispívají větší měrou muži, z hlediska věku pak starší lidé. V populaci je 63 % mužů a 46 % žen s vyšší než normální hmotností (BMI nad 25).\"“\"\n\nPojem average Joe a průměrný člověk se vyskytuje v literatuře, dramatu a filmu již od 15. století, kdy vzniklo moralitní drama Everyman. Od té doby se termín často užívá k pojmenování vedlejších i hlavních postav typických charakterů a vlastností.\n\nAmerický seriál Average Joe byl vysílán na stanici NBC od roku 2003.\n\nHudební album Average Joe hip-hopera Joey the Jerk bylo vydáno roku 2003 v produkci LA Symphony.\n\nVe filmu Absurdistán (v originále ) z roku 2006 vystupuje postava průměrného Joea.\n\nDalšími average Joey jsou například Homer Simpson v seriálu Simpsonovi, Arthur Dent v románu Douglase Adamse Stopařův průvodce po Galaxii, Ted Mosby z amerického seriálu stanice CBS Jak jsem poznal vaši matku nebo český pohádkový Hloupý Honza.\n\nPřestože Average Joe, Joe Sixpack, John Lunchbucket, Average Jane a Plain Jane jsou termíny používané především v USA, celosvětově existuje mnoho ekvivalentních termínů označení průměrných jedinců.\n\nV České republice jsou jako synonyma pro obyčejného Čecha někdy uváděna nejpoužívanější česká jména: Jan Novák, Pepa Novák či Franta Vomáčka. To však neplatí ve statistice.\n\nV Číně se jako označení průměrného jedince používá mnoho výrazů. 张三 znamená doslova trojlist, 李四 znamená doslova čtyři švestky, 王五 znamená doslova pět králů. Tyto tři výrazy byly používané spíše ve staré Číně. Dnes jsou používanější výrazy 小明 (doslova malý svit), 小华 (doslova malý Číňan), 小红 (doslova malý revolucionář), 小刚 (doslova malý silák) a 小亮 (doslova malý svit).\n\nVe Francii se jako ekvivalent výrazu Average Joe používá již zmíněný výraz \"homme moyen\" (to je česky \"průměrný člověk\".\n\nV Německu se pro označení průměrného člověka používá výraz Jedermann (doslova kdokoliv) a Jederfrau (ženská obdoba výrazu Jedermann).\n\nV Polštině je obdobou výrazu average Joe jméno Jan Kowalski.\n\nV Rakousku se výrazy pro popis průměrných jedinců liší od německých. Rakušané používají jména Hans Mayer, Max Mustermann a Herr Österreicher a Frau Österreicher (pan Rakušan, paní Rakušanová).\n\nVe Spojených státech amerických je popisován průměrný člověk výrazy average Joe, ordinary Joe, Joe Lunchbucket, Joe Sixpack, average Jane, plain Jane.\n\nV anglicky mluvících zemích se jako ekvivalent výrazu average Joe používá také pojem Everyman (každý, kdokoliv). Tento termín se používá zejména v literatuře a dramatu označující běžného jedince, se kterým se má čtenář snadno ztotožnit. Termín pochází z divadelní hry neznámého autora The Somonyng of Everyman z 15. století, na jejímž základě napsal Charles Frohman moderní hru Everyman, která byla poprvé uvedena v Británii roku 1901.\n\nHistorické pojmenování jedince, který není členem nobility ani kněžstva, také označení pro jedince z davu.\n"}
{"id": "1247336", "url": "https://cs.wikipedia.org/wiki?curid=1247336", "title": "Ferrarské vévodství", "text": "Ferrarské vévodství\n\nFerrarské vévodství (italsky \"Ducato di Ferrara\") byl suverénní stát ve střední Itálii v letech 1471 až 1597, jehož hlavním městem byla Ferrara a jehož vládci patřili k dynastii Este. Území původně náleželo ke Svaté říši římské, avšak roku 1471 se stalo lénem Papežského státu a Borso d'Este prvním vévodou. Jeho nástupce Ercole I. d'Este vedl válku proti Benátkám a jako významný patron renesančního umění zvelebil Ferraru. V roce 1597 vévodství zaniklo začleněním do Papežského státu, jelikož poslední vladař Alfonso II. d'Este nezanechal mužského dědice.\n"}
{"id": "1247348", "url": "https://cs.wikipedia.org/wiki?curid=1247348", "title": "Žerotínovo náměstí (Brno)", "text": "Žerotínovo náměstí (Brno)\n\nŽerotínovo náměstí, pojmenované po Karlu starším ze Žerotína (moravského pána a politika, podporovatele J. A. Komenského a Jednoty bratrské), je náměstí v Brně ležící severně od tramvajové zastávky \"Česká\" (významný dopravní uzel). Náměstí se nachází na pomezí čtvrtí Brno-město a Veveří, v městské čtvrti Brno-střed. Půdorys náměstí je ve tvaru trojúhelníku. Náměstí vzniklo po zbourání někdejších brněnských hradeb, neboť náměstí leží severním okraji historického jádra města.\n\nPrvní pojmenování s datací 24. 5. 1867 uvádí Radwitplatz, též Raduitplatz (Radwitovo, též Raduitovo náměstí)\n\nŽerotínovo nám. obklopují významné stavby z druhé poloviny 19. století a počátku 20. století.\n\n"}
{"id": "1247352", "url": "https://cs.wikipedia.org/wiki?curid=1247352", "title": "Tomás Rincón", "text": "Tomás Rincón\n\nTomás Eduardo Rincón Hernández (* 13. ledna 1988, San Cristóbal, Venezuela) je venezuelský fotbalový záložník a reprezentant, od ledna 2017 hráč klubu Juventus FC.\n\n\nV reprezentačním A-mužstvu Venezuely debutoval v roce 2008.\n\n"}
{"id": "1247359", "url": "https://cs.wikipedia.org/wiki?curid=1247359", "title": "Městský stadion (Přerov)", "text": "Městský stadion (Přerov)\n\nMěstský stadion je fotbalový a atletický stadion v Sokolské ulici v Přerově, na kterém hraje svá domácí utkání divizní 1. FC Viktorie Přerov. Vlastníkem a provozovatelem je TJ Spartak Přerov.\n"}
{"id": "1247360", "url": "https://cs.wikipedia.org/wiki?curid=1247360", "title": "Arquímedes Figuera", "text": "Arquímedes Figuera\n\nArquímedes José Figuera Salazar (* 6. října 1989, Cumaná, Venezuela) je venezuelský fotbalový obránce a reprezentant, od roku 2014 hráč venezuelského klubu Deportivo La Guaira.\n\n\nV reprezentačním A-mužstvu Venezuely debutoval v roce 2011.\n\n"}
{"id": "1247363", "url": "https://cs.wikipedia.org/wiki?curid=1247363", "title": "Tereza Hofová", "text": "Tereza Hofová\n\nTereza Hofová (* 24. listopadu 1979 Ostrov) je česká herečka. Žije střídavě v Praze a Reykjavíku. Do povědomí diváků se dostala díky roli Lenky Braunové v seriálu \"Dáma a Král\".\n\nVyrůstala v Karlových Varech a Praze. Po vystudování pražské DAMU působila jako herečka v pražském Švandově divadle či Činoherním studiu v Ústí nad Labem, v ostravském divadle Petra Bezruče.\n\n\nTereza Hofová je vdaná za Islanďana Orri Einarssona, bubeníka skupiny Dead Skeletons, s nímž má dceru Hannu.\n\n"}
{"id": "1247372", "url": "https://cs.wikipedia.org/wiki?curid=1247372", "title": "Ronald Vargas", "text": "Ronald Vargas\n\nRonald Alejandro Vargas Aranguren (* 2. prosince 1986, Guatire, Venezuela) je venezuelský ofenzivní fotbalový záložník a reprezentant, od roku 2015 hráč řeckého klubu AEK Atény.\n\n\nV reprezentačním A-mužstvu Venezuely debutoval v roce 2008.\n\n"}
{"id": "1247373", "url": "https://cs.wikipedia.org/wiki?curid=1247373", "title": "Polostrukturovaný rozhovor", "text": "Polostrukturovaný rozhovor\n\nPolostrukturovaný rozhovor (též \"rozhovor pomocí návodu, polostandardizovaný, částečně řízený rozhovor\", ) je metoda kvalitativního sociologického výzkumu. Patří do skupiny výzkumných rozhovorů (neboli interview). Stojí mezi dvěma základními druhy rozhovorů – nestrukturovaným a strukturovaným. Tvůrce rozhovoru má předem připravený návod, nemusí ho ale přesně dodržovat. Tato metoda je často využívaná, protože umožňuje tazateli měnit pořadí otázek a dle situace přidávat další. \n\nPolostrukturovaný rozhovor je verbální dialog dvou osob. Vyznačuje se tím, že jeho autor má připravený návod, neboli kostru témat a otázek, která chce během rozhovoru probrat. Tazatel má možnost se během rozhovoru odklonit od připravených okruhů a v reakci na odpověď zpovídaného se zabývat tím, co v dané chvíli považuje za důležité. Je proto nutné, aby tazatel měl široké znalosti k danému tématu a byl dobře připraven.\n\nTato metoda se pohybuje na pomezí strukturovaného a nestrukturovaného rozhovoru. Sociolog PhDr. Jiří Reichel, Ph.D., říká, že „kombinuje výhody a minimalizuje nevýhody obou krajních forem rozhovoru, tj. nestrukturovaného a strukturovaného.“ Na rozdíl od přísně strukturovaného rozhovoru nejsou všechny otázky předem dané a v neměnném pořadí. Od nestrukturovaného se liší tím, že si zpovídaný nemůže říkat úplně, co by chtěl a autor má šanci si některé otázky připravit dopředu.\n\nNávod jsou předem připravená témata a otázky, která je nutné během rozhovoru projít. Pomáhá vést linku rozhovoru a zajišťuje, aby se dostalo na všechny důležité otázky.\n\nHendl ve čtyřech bodech ukazuje vhodný postup k vytvoření návodu a dobré přípravě na interview:\n\nNa polostrukturované interview by měl mít tazatel připraven soubor otázek s otevřeným koncem, tedy otázek, na které musí dotazovaný poskytnout komplexní odpověď. Užívat takzvané ano/ne otázky není vhodné. Otázky by měly být dobře promyšlené, autor rozhovoru by měl mít popřípadě připraveno více forem jednoho dotazu.\n\nPro hladký průběh rozhovoru se ukazuje jako příhodné, pokud má tazatel předem připraveny úvodní otázky, nebo alespoň ty z nich, jež slouží prolomení ledů (tzv. icebreakers), neboť se z výzkumné praxe jeví jako velice důležité navození atmosféry, v níž se dotazovaný cítí nejen příjemně, ale také bezpečně. Jako nejvhodnějším způsob zaznamenávání polostrukturovaného rozhovoru je nahrávat jej, a simultánně k tomu vypracovávat poznámky, je však vždy třeba mít na paměti, že jakýkoli způsob záznamu, zejména pak ten spojený s audiovizuálním nahrávání dotazovaného může vést ke změnám a zkreslením v jeho výpovědi. Nahrávání umožňuje tazateli plné soustředění na dotazovaného a jeho odpovědi, neboť se může vždy k zaznamenanému materiálu vrátit. Tazatel však musí být před začátkem interview dotazovaného upozorně a doptán, zda mu nahrávání rozhovoru, jež je nutně spojeno i s jeho uchováváním a následným užitím ve výzkumné práci, nevadí. Tazatel při rozhovoru postupuje dle předem vytvořeného návodu, přičemž v případě potřeby přidává další otázky. Jako klíčové se ukazuje také správné ukončení interview správně tazatelem – Zorn například doporučuje ukončit rozhovor otázkou, jež dává dotazovanému prostor pro to, aby se zeptal, na jakoukoli otázku spojenou se zkoumaným tématem, případně k rozhovoru sám doplnit dle jeho názoru relevantní informace.\n\nVýhody polostrukturovaného rozhovoru jsou především flexibilita, možnost reagovat na subjekt a využít jeho osobnostních specifik. Verbální komunikace mezi tazatelem a subjektem je snadnější a přirozená. Rozhovor může jít značně do hloubky tématu, zároveň se ale drží předepsaných osnov a je proto přehledný. Je zde větší možnost zobecnění a následného aplikování poznatků na širší část populace než u rozhovoru nestrukturovaného.\n\nNevýhody jsou především časová a psychická náročnost. Tazatel musí dobře a podrobně znát téma a musí být schopný aktivně reagovat na subjekt. Při zobecňování poznatků a následné aplikaci je potřeba ověřit, že se u různých dotazovaných jedná o stejné skutečnosti (pouze vyjádřené jiným způsobem), je třeba zajistit srovnatelnost sledovaných kategorií.\n\nMetoda rozhovoru se používá při kvalitativním výzkumu například v těchto oborech: sociologie, psychologie, sociální psychologie, antropologie, pedagogika, andragogika, etnografie. Polostrukturovaný rozhovor je v kvalitativním výzkumu poměrně hojně využívaná metoda, je to optimální způsob získávání dat. Podle Bernarda (1988) je nejvhodnější použít tento typ interview, když se zpovídaným mluvím pouze jednou.\n\n"}
{"id": "1247374", "url": "https://cs.wikipedia.org/wiki?curid=1247374", "title": "Hells Bells", "text": "Hells Bells\n\n\"Hells Bells\" je první skladba australské skupiny AC/DC z alba \"Back in Black\", které bylo jejich prvním albem bez zpěváka Bona Scotta. Skladba byla první, kterou nazpíval Brian Johnson a na podzim 1980 byla vydána jako singl.\n\nSkladba začíná pomalým úvodem se zvukem zvonu, který následuje dvojitý kytarový zvuk hraný Anguse a Malcolmem Youngem. Později se přidali bicí hrané Philem Ruddem a basová kytara Cliffa Williamse.\n\n"}
{"id": "1247375", "url": "https://cs.wikipedia.org/wiki?curid=1247375", "title": "Loughborough FC", "text": "Loughborough FC\n\nLoughborough FC (celým názvem: Loughborough Athletic and Football Club) byl anglický fotbalový klub, který sídlil ve městě Loughborough v nemetropolitním hrabství Leicestershire. Založen byl v roce 1886. Do Football League přistoupil v roce 1895, přiřazen byl do tehdejší nejnižší divize – Second Division. Vyloučen z ní byl hlasováním v roce 1900, ve stejném roce klub ukončil svoji existenci. Klubové barvy byly černá, bílá a modrá.\n\nSvé domácí zápasy odehrával na stadionu Athletic Ground.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1247376", "url": "https://cs.wikipedia.org/wiki?curid=1247376", "title": "II. třída okresu Přerov", "text": "II. třída okresu Přerov\n\nII. třída okresu Přerov také Okresní přebor okresu Přerov oficiálně JANKUSPORT okresní přebor mužů je fotbalová soutěž, které se mají právo účastnit kluby z okresu Přerov. Spolu s dalšími II. třídami z jiných okresů představuje v hierarchii českých fotbalových soutěží 8. nejvyšší stupeň.\n\nVítěz postupuje do I. B třídy Olomouckého kraje, sestupující celky (jejich počet se může každou sezónu lišit) padají do III. třídy okresu Přerov.\n\nÚčastnických 14 mužstev se utká každý s každým dvakrát, jednou na domácím a jednou na soupeřově hřišti. Celkem každý tým sehraje za sezónu 26 zápasů.\n\n"}
{"id": "1247378", "url": "https://cs.wikipedia.org/wiki?curid=1247378", "title": "Gesta Danorum", "text": "Gesta Danorum\n\nGesta Danorum („Činy Dánů“) je latinsky psaná národní kronika dánského historika Saxona Grammatica z 12. století. Jedná se o nejvýznamnější literární pramen o raně středověkém Dánsku, ale obsahuje také řadu informací o dějinách Polabských Slovanů, Lotyšska a Estonska.\n\nSkládá se z šestnácti knih sepsaných na objednávku arcibiskupa Absalona. Z větší části se jedná o prozaické dílo, pouze občas se objevuje poesie. Prvních devět knih čerpá ze severské mytologie a končí vládou Gorma Starého, prvního historicky doloženého krále Dánska. Další knihy se již zabývají historickými událostmi a poslední tři popisují dánské dobytí jižního pobřeží Baltského moře během války proti Polabským Slovanům, jež byla součástí Severských křížových výprav.\n"}
{"id": "1247386", "url": "https://cs.wikipedia.org/wiki?curid=1247386", "title": "Middlesbrough Ironopolis FC", "text": "Middlesbrough Ironopolis FC\n\nMiddlesbrough Ironopolis FC (celým názvem: Middlesbrough Ironopolis Football Club) byl anglický fotbalový klub, který sídlil ve městě Middlesbrough v nemetropolitním hrabství North Yorkshire.\n\nZaložen byl v roce 1889 bývalými členy Middlesbrough FC, kteří chtěli působit na profesionální bází a to jim tehdy jejich bývalý amatérský klub neumožňoval. V letech 1890 až 1893 hráli Ironopolis v Northern League, tehdejší poloprofesionální soutěž, která se snažila konkurovat profesionální Football League. Po třech po sobě jdoucích vítězstvích byl klub přijat právě do Football League, ovšem vysoká finanční náročnost soutěže byla pro klub v konečném součtu likvidační. Zanikl hned po své první profesionální sezóně v roce 1894.\n\nSvé domácí zápasy odehrával na stadionu Paradise Ground s kapacitou 14 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1247390", "url": "https://cs.wikipedia.org/wiki?curid=1247390", "title": "New Brighton Tower FC", "text": "New Brighton Tower FC\n\nNew Brighton Tower FC (celým názvem: New Brighton Tower Football Club) byl anglický fotbalový klub, který sídlil ve městě New Brighton (dnes součást hrabství Merseyside) v nemetropolitním hrabství Lancashire.. Založen byl v roce 1896 vlastníky městské turistické atrakce stejného jména. Do profesionální Football League přistoupil v roce 1898, přesněji do její nejnižší divize – Second Division. Vysoká finanční náročnost profesionálního fotbalu nakonec donutila vlastníky v roce 1901 k rozpuštění mužstva a následné likvidaci klubu. Klubové barvy byly růžová, bílá a černá.\n\nSvé domácí zápasy odehrával na stadionu Tower Athletic Ground s kapacitou 100 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1247391", "url": "https://cs.wikipedia.org/wiki?curid=1247391", "title": "Blitzkrieg Bop", "text": "Blitzkrieg Bop\n\n\"Blitzkrieg Bop\" je skladba americké punkrockové skupiny Ramones. Byl vydán jako debutový singl skupiny v dubnu 1976 v USA. Je hlavním singlem debutového alba \"Ramones\", které vyšlo ve stejném měsíci.\n\nSkladbu napsali baskytarista Dee Dee Ramone (text) a bubeník Tommy Ramone (hudba a text).\n\nSkladba byla zařazena na 92. místo v seznamu Rolling Stone - 500 nejlepších písní všech dob magazínu \"Rolling Stone\". V březnu 2005 zařadil magazín \"Q\" skladbu na 31. místo v seznamu \"100 Greatest Guitar Tracks\" a v roce 2008 ji magazín \"Rolling Stone\" zařadil na 18. místo v seznamu \"Best Guitar Songs of All Time\". V roce 2009 se stala 25. nejlepší hardrockovou písní všech dob podle VH1.\n\n"}
{"id": "1247392", "url": "https://cs.wikipedia.org/wiki?curid=1247392", "title": "Pavel Smutný", "text": "Pavel Smutný\n\nPavel Smutný (* 17. října 1959 Hradec Králové) je český advokát, podnikatel, mecenáš a filantrop. Je společníkem advokátní kanceláře CÍSAŘ, ČEŠKA, SMUTNÝ, s.r.o., prezidentem Česko-izraelské smíšené obchodní komory, prezidentem nadačního fondu BOHEMIAN HERITAGE FUND a rovněž členem několika dalších mezinárodních obchodních komor. Ve své právní praxi se specializuje zejména na mezinárodní investiční vztahy a obchodní právo.\n\nPavel Smutný absolvoval v roce 1982 Právnickou fakultu Univerzity Karlovy v Praze, kde složil o rok později rigorózní zkoušku. Pokračoval jako aspirant na katedře mezinárodního práva této fakulty. Rovněž vykonával funkci předsedy Socialistického svazu mládeže celé univerzity. Na začátku devadesátých let působil jako interní aspirant na Ústavu státu a práva ČSAV. Byl rovněž externím expertem OECD pro program Nové demokracie a absolvoval roční studijní pobyt na pařížské Sorbonně.\n\nV roce 1993 založil se svými společníky JUDr. Jaromírem Císařem a prof. JUDr. Zdeňkem Češkou, CSc. vlastní advokátní kancelář CÍSAŘ, ČEŠKA, SMUTNÝ, s.r.o. Kancelář se vedle komplexního poradenství věnuje také otázkám spojeným se společenskou odpovědností a patří k lídrům tohoto tématu. Opakovaně byla oceněna titulem Právnická firma roku v oblasti pro bono a společenské odpovědnosti.\n\nPavel Smutný založil v roce 2009 se svými společníky nadační fond BOHEMIAN HERITAGE FUND. Pavel Smutný řadu let aktivně působí v mezinárodních obchodních komorách. Od roku 2009 je prezidentem Česko-izraelské smíšené obchodní komory a členem dalších komor – Francouzsko-české obchodní komory a Obchodní komory Švýcarsko – Česká republika.\n\nV roce 2011 inicioval založení Ceny Arnošta Lustiga, kterou Česko-izraelská smíšená obchodní komora každoročně uděluje jednomu z žijících českých občanů, který se obdobným způsobem jako Arnošt Lustig příkladně zasloužil o udržení a rozvoj celospolečenských hodnot. Těmi jsou zejména odvaha a statečnost, lidskost a spravedlnost.\n\nAktivně se angažoval v projektu nových varhan pro svatovítskou katedrálu. Stal se iniciátorem Společenství svatovítské katedrály, které vzniklo v návaznosti na Jednotu pro dostavbu Chrámu sv. Víta. Cílem bylo získat finanční prostředky ve výši 80 miliónů korun k realizaci projektu. Do projektu se zapojil také kardinál Dominik Duka.\n\nPavel Smutný je rovněž členem Rady Národního divadla, správní rady Mezinárodního operního festivalu Smetanova Litomyšl či Evropského výboru Operních nadací se sídlem v Bruselu (FEDORA).\n\nAdvokátní kancelář CÍSAŘ, ČEŠKA, SMUTNÝ, s.r.o. zastupovala například stát v kauze Čepro versus Krejčíř.\n\nDne 23. března 2016 obdržel v Nostickém paláci od ministra kultury Daniela Hermana Cenu ministerstva kultury za přínos k rozvoji české kultury, a to za svou celoživotní činnost pro podporu, ochranu a rozvoj národního kulturního dědictví ve všech oblastech kultury.\n\nDne 15. listopadu 2017 obdržel insignie rytíře francouzského Řádu umění a literatury. Ocenění předal osobně francouzský velvyslanec v České republice. Vyznamenání bylo uděleno za trvalou podporu a šíření francouzské kultury a ochrany národního kulturního dědictví a památek.\n\n"}
{"id": "1247393", "url": "https://cs.wikipedia.org/wiki?curid=1247393", "title": "Kevin Malpon", "text": "Kevin Malpon\n\nKevin Edwing Malpon (* 1. března 1996, Le Lamentin, Martinik, Francie) je francouzský fotbalový záložník a reprezentant Guadeloupe, od roku 2016 hráč klubu La Gauloise de Basse-Terre.\n\n\nV reprezentačním A-mužstvu Guadeloupe debutoval v roce 2014.\n\n"}
{"id": "1247397", "url": "https://cs.wikipedia.org/wiki?curid=1247397", "title": "Relační teorie sociálních nerovností", "text": "Relační teorie sociálních nerovností\n\nRelační teorie sociálních nerovností je teorie francouzského sociologa Pierra Bourdieu, v níž tvrdí, že vkus a estetika mohou za sociální nerovnosti ve společnosti; tedy nezáleží na statusu ve společnosti, ale záleží na estetické predispozici, kterou děti získávají ve velmi nízkém věku a tato predispozice děti vede k jejich správné sociální pozici a k chování, které je pro ně přirozené. Zároveň je též vede k averzi k odlišnému chování, než je jejich vlastní.\n\nBourdieu se ve své teorii snaží ukázat, že estetický soud není přirozený ani individuální u každého člověka, nýbrž je vytvořený na základě výchovy a třídního zařazení. Tato estetická predispozice je silně založena na prvních letech života dítěte, kde je ovlivňován sociálním původem. To znamená, že člověk, který se narodil do vyšší vrstvy, vstřebával toto estetické cítění během výuky, nebo z prostředí, které ho obklopovalo doma, například od rodičů a přátel. Dítě je vychováno v duchu, že tato schopnost je individuální. Právě třídní vrstva je kombinací sociálního, ekonomického a kulturního kapitálu. Proto Bourdieu trvdí, že tyto atributy jsou základem pro rozdělení společnosti. To znamená, že kdo nemá estetické cítění, je rovnou brán za něco méněcenného než člověk, který ho má.\n\nVe své knize \"Odlišení\" (\"La Distinction. Critique sociale du jugement\", 1979) se Bourdieu snažil o rozvinutí sociologické teorie vkusu a stylu života. Tato kniha je založená na francouzských průzkumech, pojednává o vlastním lidu, a tedy o tom, jaké jsou jejich estetické volby a rozhodnutí. Bourdieu věřil, že právě vkus a životní styl jednotlivých lidí je to, co společnost rozděluje do sociálních tříd. Podle něj \"„dominantní třída představuje relativně autonomní prostor, jehož struktura je definovaná rozdělením ekonomického a kulturního kapitálu mezi svými příslušníky.“\" Ti, kteří nemají dostatek sociálního, ekonomického nebo kulturního kapitálu, jsou protějškem k dominantní třídě, například umělec a na druhé straně měšťáci, kteří v jeho díle nenaleznou zalíbení.\n\nKulturní kapitál je jedním z rozhodujících faktorů při fragmentaci společnosti. Například volnočasové aktivity, se kterými se můžeme setkat v každodenním životě, rozdělují společnost do několika skupin. Pod kulturní kapitál lze zařadit konkrétně návštěvu muzea, kina nebo výstavu v galerii. Lidé, co takto svůj volný čas netráví, upřednostňují jiné aktivity, pozbývají kulturního ducha. Tímto dělením vzniká boj mezi elitou a běžným lidem neboli střední vrstvou, která elitu nazývá snoby.\n\nV jednotlivých skupinách/třídách mezi sebou lidé vytvářejí vztahy. Podle Bourdieuho estetické cítění není vrozené, je to něco, co člověk získává a čemu se učí již od útlého věku. Velkou roli tedy hraje to, do jaké rodiny se dítě narodí a jak je vychováváno. Každý den se pro něco rozhodujeme, tyto rozhodnutí z nás dělají to, kým jsme a kam ve společnosti patříme. Bourdieu po tom ve svém životě neustále navazoval na stejné téma a publikoval další práce o kulturních praktikách například \"Fotografie: Obyčejné umění\" a \"Láska k umění: Evropská umělecká muzea a jejich návštěvníci\".\n\n"}
{"id": "1247401", "url": "https://cs.wikipedia.org/wiki?curid=1247401", "title": "Mistrovství světa juniorů v orientačním běhu 2017", "text": "Mistrovství světa juniorů v orientačním běhu 2017\n\n28. Mistrovství světa juniorů v orientačním běhu proběhlo ve Finském městě Tampere ve dnech 9. až 15. července 2017. Centrum závodů JMS bylo v blízkém okolí jezera Näsiselkä. Arény závodů se nacházely v okolí Viitapohji, Pispaly a Särkänpery.\n\nZávodů se zúčastnilo celkem 330 závodníků (177 mužů a 153 žen) z 38 zemí.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\n\nPořadí zúčastněných zemí dané součtem umístění prvních tří závodníků dané země v každé kategorii ve finálových závodech.\nPořadí zúčastněných zemí podle získaných medailí v jednotlivých závodech mistrovství (tzv. olympijské hodnocení).\nČesko reprezentovalo 6 mužů a 6 žen.\n"}
{"id": "1247403", "url": "https://cs.wikipedia.org/wiki?curid=1247403", "title": "South Shields FC", "text": "South Shields FC\n\nSouth Shields FC (celým názvem: South Shields Football Club) byl anglický fotbalový klub, který sídlil ve městě South Shields v metropolitním hrabství Tyne and Wear. Založen byl v roce 1889. Do profesionální Football League přistoupil v roce 1919. Setrval zde až do svého zániku v roce 1930, kdy byl přesunut do nedalekého Gatesheadu.\n\nSvé domácí zápasy odehrával na stadionu Horsley Hill.\n\nZdroj: \n\n\nZdroj: \n\n\nZdroj: \n\n\n\nZdroj: \n\n"}
{"id": "1247404", "url": "https://cs.wikipedia.org/wiki?curid=1247404", "title": "Mélanie Sandoz", "text": "Mélanie Sandoz\n\nMélanie Sandoz (* 6. února 1987 Vesoul) je francouzská reprezentantka ve sportovním lezení, mistryně světa a mistryně Francie v boulderingu. Na mistrovství Evropy získala bronz.\n\n"}
{"id": "1247407", "url": "https://cs.wikipedia.org/wiki?curid=1247407", "title": "Seznam vrcholů v Tepelské vrchovině", "text": "Seznam vrcholů v Tepelské vrchovině\n\nSeznam vrcholů v Tepelské vrchovině obsahuje pojmenované tepelské vrcholy s nadmořskou výškou nad 700 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 700 m a prominencí alespoň 5 m. Celkem jich je 26, z toho 4 s výškou nad 800 m a 11 s výškou nad 750 m. Nejvyšší horou je Podhorní vrch s nadmořskou výškou 847 m, který se nachází v geomorfologickém okrsku Mariánskolázeňská vrchovina.\n\nSeznam vrcholů podle prominence obsahuje všechny tepelské vrcholy s prominencí (relativní výškou) nad 100 m bez ohledu na nadmořskou výšku. Celkem jsou 3. Nejprominentnějším vrcholem je Vladař (175 m) v geomorfologickém okrsku Vladařská vrchovina. Nejvyšší Podhorní vrch má prominenci pouze 90 m.\n\n"}
{"id": "1247408", "url": "https://cs.wikipedia.org/wiki?curid=1247408", "title": "LGBT práva v Texasu", "text": "LGBT práva v Texasu\n\nLesby, gayové, bisexuálové a translidé (LGBT) se v Texasu setkávají s právními komplikacemi a diskriminací, s nimiž ostatní nemají zkušenost. Stát odmítá respektovat právo gayů a leseb na sňatek s odvoláním se na svojí ústavu. 26. června 2015 shledal Nejvyšší soud USA v kauze \"Obergefell vs. Hodges\" tento ústavní zákaz nekompatibilním s federální ústavou. Navzdory tomuto Texas dosud tato omezení nezrušil. Texaské zákony proti zločinům z nenávisti zahrnují i sexuální orientaci. Nejsou známa žádná data o proběhlém trestním řízení. Na genderovou identitu tato legislativa nepamatuje. Neexistuje žádný celostátní zákon zakazující anti-LGBT diskriminaci. Některé lokality však mají své vlastní vyhlášky, které poskytují LGBT komunitě určité benefity a právní uznání. V praxi nejsou moc uplatňovány. \n\n\n"}
{"id": "1247410", "url": "https://cs.wikipedia.org/wiki?curid=1247410", "title": "Římskokatolická farnost Teplice nad Metují", "text": "Římskokatolická farnost Teplice nad Metují\n\nŘímskokatolická farnost Teplice nad Metují je územním společenstvím římských katolíků v rámci náchodského vikariátu královéhradecké diecéze.\n\nV Teplicích stával od 15. století dřevěný kostel. Na jeho místě dali Strakové z Nedabylic v roce 1724 postavit barokní zděný kostel sv. Vavřince.\n\n\nV Teplicích nad Metují v místní části Kamenec se nachází areál bývalé ivanitské poustevny s poutním kostelem Panny Marie Pomocné. Postaven byl v letech 1754–1763.\n\nFarnost je in materialibus administrována ex currendo z Broumova.\n\n"}
{"id": "1247411", "url": "https://cs.wikipedia.org/wiki?curid=1247411", "title": "Arnold Henry Guyot", "text": "Arnold Henry Guyot\n\nArnold Henry Guyot (28. září 1807 Boudevilliers – 8. února 1884 Princeton) byl americký geolog a geograf švýcarského původu.\n\nStudoval v Neuchâtelu, Stuttgartu a na berlínské univerzitě, kde se původně věnoval teologii, ale přešel na přírodní vědy a patřil k žákům Alexandra von Humboldta, v roce 1835 získal doktorát za práci o klasifikaci jezer. Přátelil se s Louisem Agassizem, s nímž sdílel vyhraněné kreacionistické názory. V roce 1838 podnikl na Agassizovu radu cestu do Alp, kde jako první provedl odborný výzkum tamních ledovců.\n\nRoku 1848 odešel do Spojených států, kde působil jako profesor fyzické geografie na Princetonské univerzitě a založil zde přírodopisné muzeum, byl autorem učebnice zeměpisu pro americké střední školy. Jeho meteorologická pozorování provozovaná pod záštitou Smithsonian Institution stála u zrodu National Weather Service v roce 1870. Provedl také topografický průzkum Catskill Mountains.\n\nJe podle něj pojmenována budova katedry geografie na Princetonu \"Guyot Hall\", Guyotův ledovec na Aljašce a kráter Guyot na Měsíci. Harry Hammond Hess zavedl roku 1949 na jeho počest označení guyot pro podmořskou stolovou horu, která je vysoká alespoň tři tisíce stop a její vrchol se nachází více než 200 metrů pod hladinou. \n\n"}
{"id": "1247420", "url": "https://cs.wikipedia.org/wiki?curid=1247420", "title": "LGBT práva v Kalifornii", "text": "LGBT práva v Kalifornii\n\nKalifornie je považována za jeden z nejliberálnějších států USA z hlediska práv leseb, gayů, bisexuálů a translidí (LGBT), která začala postupně celostátně uznávat již od 60. let 20. století. Stejnopohlavní sexuální aktivita je zde legální od r. 1976. Zákony proti homofobní a transfobní diskriminaci přijala Kalifornie v r. 2003. Veřejné školy mají ve svých osnovách zahrnutou historii LGBT komunity a transgender studenti mají právo si zvolit toalety a sportovní kluby odpovídající jejich genderové identitě. Poskytovatelé zdravotních služeb mají zakázáno praktikovat konverzní terapii na LGBT mládeži.\n\nKalifornie je prvním americkým státem, který přijal zákon o registrovaném partnerství párů stejného pohlaví v r. 1999. Stejnopohlavní manželství bylo legalizováno v r. 2008. Po pěti měsících jeho platnosti jej zrušil Návrh č. 8 přijatý plebiscitem v listopadu téhož roku. Poté, co odmítl Nejvyšší soud uznat právní postavení oponentů stejnopohlavního manželství 26. června 2013, nebyl tento zákaz již nadále vymáhán a páry stejného pohlaví 28. června znovu získaly právo na uzavření sňatku. Homoparentální osvojení je zde možné od r. 2003 s možností adopce dítěte druhého partnera i společné adopce.\n\nV r. 2014 se Kalifornie stala prvním americkým státem, který oficiálně zakázal užívání gay a trans paniky ve věcech spáchání trestného činu vraždy. V r. 2015 se Kalifornie stala prvním americkým státem, který hradí translidem z veřejného rozpočtu operativní změnu pohlaví. LGBT práva jsou nejvíc podporována ve velkých aglomeracích, jakými jsou Los Angeles, San Diego a San Francisco, a městech při pobřeží Tichého oceánu. Podle nejaktuálnějších výzkumů většina obyvatel Kalifornie podporuje stejnopohlavní manželství.\n\nV r. 1974 se kalifornští voliči rozhodli pro dodatek státní ústavní deklarace práv o tzv. \"nezadatelná práva\", mezi něž patří \"právo na život, svobodu a nedotknutelnost vlastnictví, jakož i bezpečnost a soukromí.\" Zákon o konsensuálním pohlavním styku osob starších 18 let, který omezoval platnost existujících zákonů proti sodomii nebo orálnímu sexu homosexuálních i heterosexuálních párů byl přijat v květnu 1975.\n\n"}
{"id": "1247424", "url": "https://cs.wikipedia.org/wiki?curid=1247424", "title": "Guyot", "text": "Guyot\n\nGuyot [\"gyjo\"] může znamenat: \n\n\n"}
{"id": "1247428", "url": "https://cs.wikipedia.org/wiki?curid=1247428", "title": "Ufuk Budak", "text": "Ufuk Budak\n\nUfuk Budak (* 26. května 1990, Heidenheim an der Brenz, Západní Německo) je ázerbájdžánský fotbalový záložník a reprezentant tureckého původu, od roku 2016 hráč klubu tureckého klubu Kayserispor. \n\n\nUfuk Budak má za sebou start za mládežnický výběr Ázerbájdžánu v kategorii U21.\n\nV A-mužstvu Ázerbájdžánu debutoval 10. 8. 2011 v přátelském utkání v Mərdəkanu proti reprezentaci Makedonie (prohra 0:1).\n\n\n"}
{"id": "1247433", "url": "https://cs.wikipedia.org/wiki?curid=1247433", "title": "Teorie rámování", "text": "Teorie rámování\n\nTeorie rámování je pojem z oblasti společenských věd zabývající se jednotlivci, skupinami a společnostmi, jejich organizací a vnímáním reality a způsobu komunikace o ní. Fakt, že člověk je součástí jisté jazykové komunity, například bezprostředně ovlivňuje jeho vnímání významů přikládaných slovům a frázím. Rámec je pak základní jednotka organizace zkušenosti a analýzu těchto rámců označujeme jako studium organizace zkušenosti. Rámce nepopisují strukturu společenského života, ale strukturu zkušeností.\n\nDůležitá skupina rámců jsou rámce základní, které se dále dělí na přírodní a sociální.\n\nTermín teorie rámování se poprvé objevil v sociologii v polovině padesátých let 20. století a za jeho autora je považován Gregory Bateson. Ve svém článku mluví o tom, že stanoviska nemají přirozený význam, ale osvojují si ty významy, které jsou vytvořeny kontextem a stylem, ve kterých jsou stanoviska uvedena. Největší pozornost ale teorii rámování věnoval Ervin Goffman ve své knize \"Analýza rámců: Pojednání o uspořádání zkušenosti\" (1974), která je považována za jedno z jeho nedůležitějších děl. Od roku 1993, kdy byl publikován článek od R. Entmana, je teorie rámování hojně užívána i v souvislosti s mediálními a komunikačními studii. Od 90. let minulého století je tento termín užíván v mnoha žurnalistických studiích, s nejvyšší četností pak v letech 2008 a 2009.\n\nVe chvíli, kdy jedinec přijde do styku s určitou událostí, má ve zvyku přikládat jí význam, který můžeme označit jako základní rámec. Jedná o rámec, který není ovlivněn předem danými výklady a o jehož pravdivosti jedinec nepochybuje. Jeho prospěšnost není závislá na jiných rámcích.\n\nPrimární rámce jsou dále děleny na přírodní a sociální. Přírodní rámce určují takové události, které podle nás nic neřídí, vnímáme je zkrátka jako fyzikální jevy, jako události od začátku do konce ovlivněné pouze přírodními faktory. Sociální rámce nám oproti tomu umožňují pochopit události, která zahrnují vůli, záměr či jakékoli úsilí o ovlivnění situace inteligentní bytostí, nejčastěji tedy člověkem. Všechny sociální rámce zahrnují pravidla. Sociální rámování vychází z rámování přírodního.\n\nJedním příkladem rámců, kterými se Goffman zabývá, je divadelní rámec. V rámci svého dramaturgického přístupu ke světu Goffman vytváří pojem představení. V představení se z jedince stává herec a tím pádem je již v pořádku ho sledovat a pozorovat. Herec ve svém představení musí zaujmout své publikum, tedy ostatní jedince, kteří jeho činnosti přihlíží. Herec dále představuje postavu či charakter, který hraje. Stejně tak jako jedinec zastává několik různých rolí – roli manžela, otce, zaměstnance, atd.\n\nNedílnou součást tohoto divadelní rámce tvoří i publikum. Herec s publikem spolu interagují. Diváci mohou dát najevo, že se jim představení líbí, ale pouze když představení přímo nenarušují. Příkladem divadelního rámce nemusí být jen divadelní představení, ale i balet, koncerty, svatby, apod.\n\nKlíč v teorii rámování označuje soubor pravidel, kterými je daná činnost, již lze interpretovat pomocí základního rámce, převedena do něčeho, co je sice vytvořené podle této činnosti, ale co její účastníci vidí jako něco úplně jiného. Tento proces se nazývá šifrování. Předpokládá se, že účastníci určité činnosti vědí a otevřeně uznávají, že se jedná o systematickou změnu, která jim pomůže znovu ustanovit, co se děje. K dispozici mají pokyny, kdy transformace začne a kdy skončí. Šifrování není omezeno na události nějakého konkrétního druhu. Transformace, který díky šifrování probíhá, takto transformovanou činnost změní jen mírně, značně ale změní pohled účastníků na danou činnost. Šifrování tedy hraje rozhodující roli v tom, jak určujeme, co se ve skutečnosti kolem nás děje.\n\nTeorie rámování je dodnes hojně využívána zejména v mediálních studiích, ale paradoxně je její koncept méně jednoznačný, než tomu bylo v době jejího vzniku. Za ambivalencí toho termínu stojí inkonzistence toho, jak je termín definovaný, či jak jsou tyto definice spojovány s jejich původní formulací. Můžeme se setkat s různým významem napříč mediálními, politickými a dalšími společenskými vědami.\n\nRámce můžeme aplikovat i na to, jak média ovlivňují náš pohled na věci způsobem, jakým nám informace podávají, zejména v souvislosti s kontroverzními tématy, například v roce 2015 započatá uprchlická krize.\n\nNejvětší rozdíl v typech použitých rámců nenalezneme mezi různými typy médií (televize, tisk, rádio, atd.), ale mezi médii s různou mírou serióznosti. Zatímco střízlivá a seriózní média ve zprávách častěji používají rámce zabývající se zodpovědností a konfliktem, senzacechtivá média ve zprávách používají spíše rámce zaměřující se na lidské vnímání.\n"}
{"id": "1247439", "url": "https://cs.wikipedia.org/wiki?curid=1247439", "title": "Thames AFC", "text": "Thames AFC\n\nThames AFC (celým názvem: Thames Association Football Club) byl anglický fotbalový klub, který sídlil ve východním Londýně. Založen byl v roce 1928 pod názvem Thames Association FC. Do Football League přistoupil v roce 1930 jako náhrada za vyloučený Merthyr Town FC. Zanikl v roce 1932 kvůli finančním problémům. Klubové barvy byly modrá, červená, bílá a černá.\n\nSvé domácí zápasy odehrával na stadionu West Ham Stadium s kapacitou 120 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1247440", "url": "https://cs.wikipedia.org/wiki?curid=1247440", "title": "Dyáda", "text": "Dyáda\n\nDyáda je v sociologii definována jako nejmenší sociální skupina, na jejímž základě vznikají skupiny vyšší. Základem dyády je vztah dvou osob, nejčastější formou je monogamní manželství. V dyádě se objevují vlastnosti, které nemůžeme pozorovat u větších sociálních skupin. Mezi tyto vlastnosti patří nezáměnnost jednoho člena dyády, intimita, emocionalita, vzájemnost a někdy také rivalita. Členové dyády jsou závislí jeden na druhém a každý nese stejnou odpovědnost za to, co se uvnitř dyády děje.\n\nDyáda vzniká interakcí dvou osob. Vztah těchto osob může být kladný, tedy že se rozhodnou spolu nějakým způsobem spolupracovat, či záporný, že mezi nimi vzniká soupeření. Aby kladný vztah osob nějakým způsobem vydržel, vyžaduje to od každého z nich zájem o společný vztah a zapojení se do něj. Členové dyády musí být ochotni poslouchat jeden druhého, snažit se pochopit jeho myšlenky a být schopni dojít ke společnému závěru. Postupem času vzniká mezi dvojicí v dyádě silné pouto, které je utvářeno společnými zážitky, sdílením svých myšlenek, znalostí a tajemství. Členové dvojice se stávají oddáni jeden druhému, takovouto oddanost můžeme nalézt v partnerství a blízkém přátelství. Dyáda je velice křehká skupina, jelikož po odchodu jednoho z partnerů, který o vztah ztratí zájem, zaniká. Setrvání člověka v dyádě tedy závisí pouze na jeho vůli. Vztah může být někdy příliš vyčerpávající a náročný, některé typy dyád, například manželství, jsou proto chráněny právním řádem, což zabraňuje jejich okamžitému rozdělení. Příchodem třetího člena do dyády tato dyáda zaniká a vzniká triáda.\n\nRozlišujeme tři typy dyád.\n\nV čisté dyádě jsou oba partneři zodpovědní pouze za udržení svého společného vztahu a nemají žádné další povinnosti. Pokud jsou spolu, svět kolem nich je nezajímá. Příkladem čisté dyády jsou zamilované dvojice, které nevnímají své okolí, ale starají se pouze o svou lásku. Z čistých dyád je jednoduché odejít, jelikož jsou dobrovolné.\n\nJeden nebo oba členové reprezentativní dyády jsou závislí ještě na jiných větších sociálních skupinách. To, jak se k sobě chovají, vychází z toho, jakých cílů chtějí dosáhnout, popřípadě koho zastupují. Příkladem jsou dva ředitelé firem, kteří se setkávají na společném jednání. Jejich vztah obsahuje prvky dyády, avšak liší se od dyád čistých mírou intimity. Reprezentativní dyádu není možné jednoduše opustit. Je třeba, aby byl splněn cíl, kvůli kterému dyáda vznikla, například nalezena dohoda mezi dvěma řediteli firem.\n\nSuper-individuální dyády se nacházejí ve větších sociálních skupinách, například rodinách, společnostech a kmenech. Členové těchto skupin si pro vzájemnou komunikaci jednoho člověka s druhým vypůjčují vlastnosti dyád, což jim umožňuje být si navzájem bližší. Díky tomu vznikají politické koalice, obchodní partneři, ale také konkurenti.\n\nPoprvé pojem dyády definoval a zabýval se jimi německý filosof a sociolog Georg Simmel. Ten pro ně používal německý název Zweierverbindung. Simmel také poprvé poukázal právě na odlišnosti mezi dyádami a většími sociálními skupinami. Jakob Levy Moreno zase upozornil na důležitou roli dyád při vzniku skupinových struktur.\n\n"}
{"id": "1247442", "url": "https://cs.wikipedia.org/wiki?curid=1247442", "title": "Deniz Yılmaz", "text": "Deniz Yılmaz\n\nDeniz Yılmaz (* 26. února 1988, Illerkirchberg, Západní Německo) je turecko-ázerbájdžánský fotbalový útočník, od roku 2016 hráč klubu tureckého klubu Bursaspor. V mládežnických kategoriích reprezentoval Turecko, na seniorské úrovni obléká dres Ázerbájdžánu.\n\n\nDeniz Yılmaz reprezentoval Turecko v kategoriích U16, U17, U18, U19 a U21.\n\nV A-mužstvu Ázerbájdžánu debutoval 11. 11. 2016 v kvalifikačním utkání v Belfastu proti reprezentaci Severního Irska (prohra 0:4).\n\n\n"}
{"id": "1247446", "url": "https://cs.wikipedia.org/wiki?curid=1247446", "title": "Google Edu Groups", "text": "Google Edu Groups\n\nGoogle Edu Groups (zkratka GEG) jsou komunity učitelů, kteří se zajímají o integraci Google služeb (vycházejících ze vzdělávací verze balíku aplikací G Suite, dříve známým pod názvem Google Apps for Education, pro firmy pod názvem Google Apps for Work) a dalších technologií do výuky, sledují nové trendy v oblasti vzdělávání a snaží se je předávat dalším učitelům a široké veřejnosti ve formě online a offline setkávání.\n\nGEG tvoří jednu ze čtyř skupin společenství lidí pod názvem Google User Groups (GUG), nezávislé na společnosti Google, se zájmem o Google technologie, pořádající setkávání, přednášky, workshopy a další akce. Zbylými třemi skupinami GUG jsou Google Developer Groups (GDG), Google Business Groups (GBG) a Google eXperience Groups (GXG).\n\nGEG a ostatní skupiny GUG mají své národní komunity, v České republice je to skupina Google Edu Groups ČR.\n\nČeská GEG kominuta zahrnuje, vedle hlavní GEG ČR skupiny, další, zejména regionální podskupiny, konkrétně: GEG Sušice, GEG Praha, GEG Strakonice, GEG FM, GEG My jsme Ludgeřovice, GEG Plzeň, GEG Božena, GEG Učte s námi, GEG Děčín, GEG Novojičínsko, GEG Brno, GEG Ostrava, GEG Opavsko.\n\nGEG ČR každoročně pořádá největší konferenci o technologiích Google ve vzdělávání v České republice pod názvem GEGFest, zahrnující přednášky z různých oblastí technologií, vzdělávání a moderních trendů a workshopy učitelů z praxe, sdílejících své zkušenosti a dovednosti s účastníky konference, kteří mají možnost seznámit se blíže s konkrétním využitím daných technologií ve výuce. \n\nVedle GEGFestu pořádají GEG komunity další akce, pomocí nichž pomáhají se zapojením technologií do výuky. Zároveň s přinášením nových vzdělávacích trendů se snaží o její zatraktivnění. Účastníci GEG setkání z řad učitelů pak mohou učit své žáky efektivně využívat technologie pro svůj osobní rozvoj a nikoliv pouze pro zábavu.\n\nKromě pořádání regionálních seminářů a webinářů sdílí členové GEG skupin své zkušenosti online, v rámci sociálních sítí, především ve svých webových stránkách a komunitách sociální sítě Google+. \n\nMezi nejaktivnější online GEG skupiny patří komunita GEG Učte s námi, která mimo jiné úzce spolupracuje s Metodickým portálem RVP.cz. \n\nGEG je otevřená komunita, do které se může zapojit každý, ať je ředitelem, školním administrátorem, učitelem, studentem, nebo se jen zajímá o využití Google produktů, které pomáhají lidem se vzdělávat.\n\n"}
{"id": "1247449", "url": "https://cs.wikipedia.org/wiki?curid=1247449", "title": "Novgorodský dětinec", "text": "Novgorodský dětinec\n\nNovgorodský dětinec (), též Novgorodský kreml () je historický kreml Velikého Novgorodu v Rusku. Rozkládá se na levém břehu řeky Volchov. První písemná zmínka o něm pochází z roku 1044. Je architektonickou památkou federálního významu a v rámci Historických památek Novgorodu a okolí je také zanesen na seznam světového dědictví UNESCO.\n\nPůvodně dřevěný kreml byl založen za vlády Vladimíra Jaroslaviče (1034-1052), syna Jaroslava I. Moudrého. Roku 1045 kníže Vladimír začal v kremlu s výstavbou Chrámu svaté Žofie - hlavního chrámu \"Pana Velikého Novgorodu\", jak se tehdy městu říkalo. Chrám vysvětili po sedmi letech roku 1052, necelý měsíc před Vladimírovou smrtí. Kníže tak byl pohřběn v čerstvě dokončeném chrámu.\n\nRoku 1065 byl dřevěný kreml dobyt polockým knížetem Vseslavem Brjačislavičem. V 11. století měla pevnost pouze dvě brány, na severu a na jihu. Dubové zdi vytvářely velký kruh, v jehož středu stál Chrám svaté Žofie. V polovině 11. století byl kreml rozšířen o současnou severovýchodní a jižní část. Roku 1097 vyhořel a znovu byl obnoven až roku 1116 za panování knížete Mstislava Vladimíroviče, syna Vladimíra II. Monomacha. Tehdy byl kreml rozšířen na jih a dosáhnul současných rozměrů.\n\nRoku 1136 byla moc knížat značně omezena a stala se závislou na věče. Knížata se přestěhovala na vlastní Rurikovo hradiště za městem a Novgorodský dětinec se stal sídlem nového státního útvaru, Novgorodské republiky. Značnou část kremlu zabírala rezidence archiepiskopa (arcibiskupa), která zahrnovala početné chrámy, obytné budovy i hospodářské objekty. Roku 1262 došlo opět k požáru, po kterém byly vystavěny zcela nové hradby. V roce 1333 započal novgorodský archiepiskop se stavbou kamenného kremlu, který měl město ochránit před vojsky Ivana I. Kality, nájezdy Zlaté hordy i před Švédy. Přestavba kremlu na kamenný však byla završena až v 30. letech 15. století. Roku 1348 totiž vtrhli na novgorodské území Švédové, obsadili Votskou pětinu i pevnost Orešek, proto se stavební práce na Novgorodském kremlu obnovily až v 2. polovině 14. století. Roku 1437 se část zvonice Chrámu svaté Žofie zřítila kvůli povodni, ale již za dva roky byla obnovena. Hlubokou přestavbou Kreml prošel roku 1478 za vlády moskevského velkoknížete Ivana III., kdy byl Novgorod přičleněn k Moskevskému velkoknížectví. Důvodem byl rozvoj dělostřelecké techniky, při jejímž obranném využití starý kreml nevyhovoval. Přestavbu financovali společně Ivan III. a novgorodský archiepiskop Gennadij. Práce byly završeny roku 1490. Přestavba byla tak zásadní, že se vlastně jednalo o výstavbu zcela nového kremlu.\n\n7. května 1862 došlo k pádu velké části hradby u řeky Volchov. Příčinou byl její havarijní stav, o kterém se psalo již v 17. století. Znovu byla obnovena z červených cihel, aniž by byl jakkoli respektován ráz původních hradeb. Z ekonomických důvodů postavili novou zeď mnohem tenčí a materiál ušetřily i velmi hluboké výklenky. V části této nové hradby byl vybudován archiv, který byl v době německé okupace využíván jako kasárna pro Wehrmacht.\n\n30. dubna 1991 se zřítilo více než 20 m hradby u Spasské věže a v noci z 3. na 4. května ještě další přiléhající část. K obnově zřícených hradeb došlo v letech 1994-1996.\n\nKreml stojí na pahorku, který o 10 m převyšuje úroveň Volchova. Má formu nepravidelného oválu, protaženého z jihu na sever. Hradby jsou dlouhé 1487 m, ze severu na jih měří kreml 565 m, ze západu na východ 220 m. Celková plocha prostoru mezi hradbami činí 12,1 ha.\n\nHradby jsou vybudovány z kamene (vápenec a valouny) a cihel, spojených vápennou maltou. Síla stěn se pohybuje od 3,6 do 6,5 m, výška od 8 do 15 m. Charakteristickým rysem Novgorodského dětince byly chrámy nad bránou. Za jejich výstavbou stáli především novgorodští archiepiskopové. V současnosti má většina hradeb, zrestaurovaných mezi lety 1950 a 1960, podobu z 15. století.\n\nKaždá věž je uvnitř rozdělena na pět až šest pater, propojených dřevěným schodištěm. Často se zde také nacházelo zařízení pro vyzdvihování vybavení a zásob. Každá z věží měla východy na hradební ochoz. V nižších patrech byly často skladovány zásoby pro případ obléhání. Názvy všech věží jsou historické. Mezi nejstarší věže patří Spasská (1297) a Pokrovská (1305).\n\n\n"}
{"id": "1247450", "url": "https://cs.wikipedia.org/wiki?curid=1247450", "title": "Duch kapitalismu", "text": "Duch kapitalismu\n\nDuch kapitalismu je pojem užívaný převážně v sociologii. Jeden z nejznámějších sociologů zabývajících se problematikou ducha kapitalismu byl Max Weber; ve svém vrcholném díle \"Protestantská etika a duch kapitalismu\" tento pojem představil jako hodnoty a představy, které byly typické pro první kapitalistické obchodníky a průmyslníky.\n\nHistorie problematiky kapitalismu sahá až do období křesťanské reformace v 16. století. V tomto období byly představeny mnohé revoluční myšlenky a jednou z nich byl i kalvinismus se svým nejvýznamnějším představitelem Janem Kalvínem. Významným aspektem kalvinismu byla idea predestinace. Původní výklad absolutní predestinace byl později modifikován na mírnější, ve kterém byl materiální prospěch jedním z hlavních aspektů při realizaci životního poslání. Kalvinistická doktrína dále hlásala, že člověk je povinen zvětšovat svůj kapitál a to pouze pro zisk sám, aniž by pak vydělané prostředky vydával za uspokojení svých vlastních potřeb. To mělo za následek akumulaci kapitálu, kterého nebylo využíváno k pohodlnému a rozmařilému životu.\n\nJako největší protiklad ducha kapitalismu Weber označoval tradicionalismus, podle kterého by měli lidé vydělávat pouze tolik, kolik potřebují k uspokojení svých životních potřeb. Takto smýšlející pracovníky tedy není možné motivovat k větší pracovní výkonnosti zvýšením mzdy (na rozdíl od kapitalisticky uvažujících). V očích tradicionalistů by zvýšení mzdy představovalo možnost vydělat si stejný obnos peněz za méně práce, zatímco kapitalisté by v navýšení spatřovali příležitost k zvýšení svého kapitálu a tudíž by sami chtěli pracovat více.\n\nO autorství myšlenky ducha kapitalismu vedlo více autorů z přelomu 18. a 19. století zabývajících se vývojem kapitalismu vleklé spory. Weberova základní idea „protestantské etiky“, ačkoli vypadá na první pohled revolučně a originálně, nemusela být nutně nová. Německý historik Hartmut Lehmann ve svém díle naznačuje, že vzhledem k společensko-historické situaci přelomu 19. a 20. století tato myšlenka spíše „visela ve vzduchu”. V roce 1892 zveřejnil Eberhard Gothein hospodářskou historii Černého lesa. Již zde svými hypotézami předejímá weberovskou hypotézu. Werner Sombart ve své práci \"Moderní kapitalismus\" (1902) zkoumá jak duch kapitalismu transformoval všechny oblasti hospodářského života novověku. Weber později tvrdil, že svoji myšlenku uvedl již v roce 1898 ve svých přednáškách a v žádném případě ji nepřejal ze Sombartovy tvorby. Do tehdejší diskuse o autorství přispíval i Ernst Troeltsch, například svojí přednáškou o „významu protestantismu pro vznik moderního světa“ z roku 1906. Přes rozsáhlou diskusi se sociologové zatím neshodli o jednoznačném autorovi pojmu ducha kapitalismu.\n\nKonfese a sociální rozvrstvení\n\nWeber se snaží řešit otázky ohledně existence souvislosti mezi vyznáním a ekonomickou činností. Přišel na to, že v jeho době protestanti disponovali daleko větším kapitálem ve vlastnictví oproti katolíkům. Minoritní katolíci ani nesoustředili svůj hlavní zájem na podnikání, navzdory předpokladům, že jakožto menšina neměli přístup do státní zprávy. Weber proto bádal nad otázkou, jestli je konfesní příslušnost následkem ekonomických jevů a nebo naopak příčinou.\n\nJedním ze základních rozdílů mezi příslušníky těchto dvou vyznání Weber vypozoroval už při výběru vzdělání. Školy s humanitním zaměřením byly volbou především pro katolíky, naopak protestanti preferovali především technicky zaměřené školy. \n\nZrod protestantismu příliš nezvolnil církevní kontrolu nad lidmi, ale naopak jí spíše utužil, přesto ekonomicky aktivní lidé strpěli tuhost církve. Díky tomu také Weber vyloučil vysvětlení jevu, že katolicismus má více asketické ideály a protestantismus spíše materiální. To je v rozporu v příkladu anglických, nizozemských nebo amerických puritánů. Podle jeho zkoumání se podnikatelský duch vyskytuje ve spojitosti se zbožností protestantismu a to zejména kalvínského. Nota bene ještě v silnější míře to platí u sekt jako například kvakerech, mennoitech, piestech apod.\n\nDuch kapitalismu\n\nJak už název napovídá, ve druhé části se Weber snaží pojem \"\"Duch\" kapitalismu\" vysvětlit jako étos práce coby sebeúčelu, specifický pro ideologii přísných protestantských směrů. Myslí tím učení, že člověk je povinen zvětšovat svůj kapitál a to pouze pro zisk sám, aniž by pak vydělané prostředky vydával na uspokojení svých životních potřeb. (Proto moderní západní konzumní společnost vlastně odporuje protestantské morálce, byť právě jí vděčí za svůj blahobyt) Takováto touha po zisku je svého druhu askeze – jedinou odměnou je zde iracionální pocit \"naplněného povolání\". Proto kapitalismus nepotřebuje příliv nových peněz, ale nového ducha, což Weber dokumentuje příkladem zbohatlíků, kteří svůj majetek vybudovali z ničeho. Tento duch je typický pro moderní kapitalismus, jinde chybí. Touhu po zisku je však třeba odlišit od bezohledného vykořisťování, jež se táhne dějinami jako červená nit, avšak vždy odporovalo skutečnému kapitalismu.\n\nHlavním protivníkem ducha kapitalismu je tradicionalismus, tedy snaha vydělávat nikoliv víc a víc, ale jen tolik, aby to stačilo na uspokojení životních potřeb. U pracovníků s tradicionalistickým myšlením proto selhává zvyšování mezd jako prostředek povzbuzení pracovní výkonnosti. Tradicionalističtí pracovníci v případě, že dostanou vyšší mzdu, nedělají více, ale naopak méně, neboť v jejich myšlení převažuje názor, že tak za méně práce dostanou tutéž odměnu, na rozdíl od kapitalistického pohledu, že za stejnou práci dostanou větší odměnu. Proto tradicionalistické pracovníky v práci stimuluje spíše snižování mezd – takoví lidé pracují proto, že jsou chudí, a jen potud, dokud jsou chudí. Nízká mzda však brání kvalitativnímu vzestupu zaměstnanců – u kvalifikovaných povolání se zaměstnavateli nízká mzda nevyplácí, neboť kvalitní pracovník se musí soustředit na svou práci a nemít existenční starosti.\n\nWerner Sombart jako první systematicky použil pojem “kapitalismus” pro označení hospodářského systému. Podle Sombarta převládá v různých historických etapách odlišný ekonomický systém a spolu s ním i odlišný “duch epochy”. Tento duch následně utváří způsob hospodářské organizace. Konkrétní duch každé epochy je odrazem lidské perspektivy vnímání světa. Podobně jako Weber byl Sombart názoru, že kapitalismus mohl vzniknout pouze na základě změny pohledu na život. Tato změna podle něj spočívala v nahrazení venkovského způsobu života městským, který usiloval o maximální výnos. Základem pro něj byla pracovitost, spořivost, šetrnost a výkonnost. Tento nový společenský duch nahradil dosavadní faudalistické fungování společnosti omezené pouze na uspokojování základních potřeb a otevřel dveře do oblasti výdělečné ekonomiky.\n\nZatímco Weber vycházel z protestantské etiky, Sombart ve svých myšlenkách přikládal nemalou roli tradiční židovské ekonomice. Židé stali vždy mimo oblast tradiční katolické křesťanské morálky, která odmítala vydělávání peněz. Vyhánění Židů z jižních (katolicky silných) oblastí Evropy do oblastí severnějších (spíše protestantských) přispělo k šíření ducha kapitalismu skrz oblasti kapitálového zisku či půjčovaní penež na úvěr. Tím podpořili vznik a rozvoj nových ekonomických vztahů založených čistě na finanční bázi a pozvedli pracovitost a výkonnost na “světské” ctnosti. Sombart označoval za nositele kapitalistického ducha Židy, protože podle něj disponovali vlastnostmi jako racionalita, rozvaha, potřeba zbohatnout a podnikavost.\nVelkou roli připisuje Sombart také rozšíření technik podvojného účetnictví, díky kterému bylo možné bilancovat zisky a výdaje, a touze po luxusním zboží u nově vznikající buržoazie.\nMax Weber se ve svém díle Protestantská etika a duch kapitalismu zabýval myšlenkou propojení náboženství a ekonomického vývoje. Studoval také myšlenku nového stylu smýšlení na přelomu 19. a 20. století. Ačkoli takto volně definuje tuto myšlenku nového smýšlení jako “ducha” kapitalismu, uvědomoval si komplexnost pojmu a nikde ve svém díle neuvádí jeho přesnou definici. Oproti soudobým autorům tvrdí, že zdrojem kapitalistického ducha je náboženství, konkrétně protestantství a kalvinismus. Svoji analýzu podkládal dlouholetým systematickým zkoumáním hlavních světových náboženství. Weber uvádí, že kvůli své sociální napjatosti hrálo křesťanství prostřednictvím svého aktivnímu boji proti hříchu a víru ve vykoupení významnou roli ve změně ekonomických prosperit západního a východního světa v období 16. – 17. století.\n\nPro přesnější pochopení Weberova “ducha” kapitalismu je vhodné uvést Franklinův citát: „Mysli na to, že peníze mají plodnou a úrodnou povahu. Peníze mohou produkovat peníze a jejich oddenky mohou nést ještě více a tak neustále. Pět šilinků dobře vydaných představuje šilinků šest, a dále sedm šilinků a tři pence a tak dál až do sta liber šterlinků. Čím více peněz je, tím více při obratu produkují, takže užitek roste a ještě rychleji. Kdo zabije bachyni, zničí tím celé její potomstvo až do tisicího kolena. Kdo promrhá pětišilink, zabíjí všechno, co jím mohl vyprodukovat, celé roty liber šterlinků.“ Duch kapitalismu znamená vydělávání peněz jako nejvyšší činnost provozovanou člověkem. Vyzdvihuje význam podnikání a srovnávání nákladů a výnosů za účelem obchodu.\n\nWeberův nový pohled byl hojně kritizován i vyzdvihován světovými historiky i sociology. Weber sám pokládal svůj postoj k modernímu kapitalismu za protiklad k myšlenkám Karla Marxe, který spatřoval vývoj společnosti ve zcela jiném světle. První, kdo Weberovu koncepci oficiálně kritizoval byl Karl Fisher. Ten argumentoval, že Weber opomíjí roli ekonomických faktorů a že je jeho výklad historie příliš idealistický. Dalším Weberovým kritikem byl Felix Rachfahl, který tvrdil, že se kapitalismus vyvinul dávno před reformací a puritanismem. S ním souhlasil i Ernst Troeltsch, který taktéž popřel Weberovu teorii. Jednou z modernějších volných reakcí na Weberovo dílo bylo dílo \"New spirit of capitalism\" od Luce Boltanského, který se zabýval vývojem kapitalismu v postfordovském světě. V knize společně s Eve Chiapello rozebírá myšlenku nového ducha kapitalismu, který podle něj z důvodu dnešní omezené, až úplně vymizelé kritice kapitalismu již není motivační silou ve společnosti. Weberovo dílo bylo dále diskutováno mnohými autory v průběhu celého 20. století s ohlasy pozitivními i negativními.\n\nMiloš Havelka\n\nMiloš Havelka jako jeden z našich předních sociologů, zabývajících se dílem Maxe Webera, ve svém souborném vydání \"Metodologie, sociologie a politika\"], vydal pro české prostředí i Weberovu stať – Protestantská etika a duch kapitalismu. Stejně jako Weber ji rozdělil do tří částí: \"Konfese a sociální rozvrstvení\", \"Duch kapitalismu\" a \"Lutherova koncepce povolání\".\n"}
{"id": "1247453", "url": "https://cs.wikipedia.org/wiki?curid=1247453", "title": "Fortune Center", "text": "Fortune Center\n\nFortune Center nebo Yuexiu Financial Tower je mrakodrap ve městě Kanton v Číně. Je 309 m vysoký, má 68 pater a byl dokončen v roce 2015. Jeho podlahová plocha je 210 477 m². Architektem je Architectural Design and Research Institute, South China University of Technology a vlastníkem je Yuexiu Property.\n\n"}
{"id": "1247457", "url": "https://cs.wikipedia.org/wiki?curid=1247457", "title": "Lehôtka pod Brehmi", "text": "Lehôtka pod Brehmi\n\nLehôtka pod Brehmi je obec na Slovensku v okrese Žiar nad Hronom v Banskobystrickém kraji ležící v střední části Žiarské kotliny mezi Kremnickými a Štiavnickými vrchy. Leží u silnice do Žiaru nad Hronom a další silnice do Banské Štiavnice přes Sklené Teplice.\n\nPrvní písemná zmínka o obci je z roku 1391. V obci je římskokatolický kostel Nejsvětějšího Srdce Ježíšova.\n"}
{"id": "1247458", "url": "https://cs.wikipedia.org/wiki?curid=1247458", "title": "Gateshead AFC", "text": "Gateshead AFC\n\nGateshead AFC (celým názvem: Gateshead Association Football Club) byl anglický fotbalový klub, který sídlil ve městě Gateshead v metropolitním hrabství Tyne and Wear.\n\nZaložen byl v roce 1930 po přesunu ligového klubu South Shields FC do Gatesheadu. Ve Football League působil mezi lety 1930 až 1960, kdy byl po hlasování vyloučen a nahrazen Peterborough United. Po nuceném odchodu z profesionálního fotbalu se klub potácel na pokraji zániku, který přišel v roce 1973, a to po ztrátě původního hřiště a nárůstu finančních problémů. V roce 1977 byl ve městě založen Gateshead FC, který se hlásí k tradicím zaniklého klubu.\n\nSvé domácí zápasy odehrával na stadionu Redheugh Park s kapacitou 20 752 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1247466", "url": "https://cs.wikipedia.org/wiki?curid=1247466", "title": "Zhuštěný popis", "text": "Zhuštěný popis\n\nZhuštěný popis znamená v rámci sociologie, antropologie a psychologie takový popis lidského chování, který pouhému divákovi přiblíží nejen jedincovo chování, ale i kulturní kontext a kontext situace, ve které se jedinec nachází. Zhuštěný popis je nedílnou součástí teorie interpretativního přístupu. \n\nPojem byl zaveden anglickým filozofem a logikem Gilbertem Rylem, později byl adoptován americkým antropologem a sociologem Cliffordem Geertzem. Geertz ve svém díle \"Toward an Inteprettive Theory of Culture\" (1973) tvrdí, že úkolem etnografie je pomocí zhuštěného popisu vysvětlit mnohé detaily jednotlivých kultur – jejich koncepci, strukturu či význam.\n\nZhuštěný popis lze vysvětlit na rozsáhlém příkladu Gilberta Ryla, který porovnává dva chlapce. Oba rapidně stahují oční víčka pravého oka. U jednoho dochází k neovladatelnému tiku, druhý vysílá konspirační signál. Tyto dvě různé činnosti jsou zdánlivě identické – samotným pozorováním není možné rozlišit, který chlapec neúmyslně tiká a který úmyslně mrká.  Na úrovni zředěného popisu jde zdánlivě o stejný jev, který je objektivně posuzován našimi smysly. Díky zhuštěnému popisu lze tyto jevy rozlišit. Mrknutí je určitou formou komunikace; je provedeno záměrně, je určeno specifické osobě, má za úkol sdělit nějakou zprávu, je zakódováno, nemá být povšimnuto zbytkem společnosti. Zhuštěný popis je tedy výsledkem interpretace pozorovaného jevu, výsledkem tázání po smyslu pozorovaného. Rozlišuje nejen mezi volním a mimovolním mrknutím, ale také zda šlo o spiklenecké mrknutí, parodii spikleneckého mrknutí, nácvik parodie spikleneckého mrknutí atd.\n\nRyle poznamenává, že ten, kdo mrknul, učinil dvě věci – přivřel oko a mrknul, zatímco ten, kdo měl tik, učinil jenom jednu věc – přivřel oko. Úmyslné přivíraní oka v situaci, pro kterou platí veřejný kód, podle něhož se jedná o spiklenecké znamení, je mrknutí.\n\nLze dále předpokládat, že existuje třetí chlapec, který – „pro zlomyslné potěšení svých kamarádů” – karikuje mrknutí prvního z chlapců jako amatérské, neohrabané, příliš nápadné a podobně. Činí to samozřejmě stejným způsobem jako druhý z chlapců, který mrknul, a jako první, který měl tik – zavřením pravého víčka. Rozdíl je v tom, že tento chlapec ani nemrkal, ani neměl tik, pouze parodoval gesto někoho jiného, které považoval za směšný pokus o mrknutí. Zde rovněž platí společenský zavedený kód („mrkne” usilovně, příliš nápadně, možná přidá i grimasu – běžné pomůcky klauna); a také zde jde o sdělení. Jediný rozdíl spočívá v tom, že nyní se nejedná o spiklenectví, ale o výsměch. Když se ostatní domnívají, že vlastně mrká, celý jeho pokus selže tak dokonale (přestože možná s jinými výsledky), jako kdyby se domnívali, že má tik.\n\nSituace se může rozvíjet ještě dále: nejistý si svými napodobovacími schopnostmi, nacvičuje si tento rádoby satirik své grimasy doma před zrcadlem, přičemž v tomto případě nemá tik, nemrká, ani neparoduje, ale připravuje se na představení; i když kamera, radikální behaviorista či člověk věřící v protokolární věty by toto chování zaznamenali stejně jako v ostatních případech – jako rychlé zavření a otevření pravého oka.\n\nA tak je možné situaci komplikovat do nekonečna – alespoň logicky, když už ne prakticky. Ten, kdo původně mrkal, mohl mrkání například pouze předstírat, aby přesvědčil přihlížející, že plánuje spikleneckou akci, zatímco ve skutečnosti nic takového neplánoval, v kterémžto případě se odpovídajícím způsobem mění naše popisy toho, co paroduje parodující a co zkouší nacvičující.\n\nMezi tím, co Ryle nazývá „zředěným popisem“ toho, co jedinec dělá (např. zavírá a otevírá oko) a „zhuštěným popisem“ toho, co dělá (např. vysílá konspirační signál) , spočívá cíl etnografie: rozvrstvená hierarchie významových struktur, v jejímž rámci dochází k produkci, vnímaní a interpretování tiků, mrknutí atd., a bez níž by tyto jevy vlastně neexistovaly. Otázkou není, jaký je ontologický status symbolých jednání, ale proč jsou důležité a co vlastně jejich prostřednictvím lidé dělají. \n\n Podle Geertze se má zhuštěný popis aplikovat hlavně v etnografii. \n\nJe proto třeba poznamenat, že etnografie je vlastně zhuštěný popis. Před etnografem stojí – s výjimkou situací, kdy se zabývá (a zabývat se musí) rutinním sběrem dat - mnohovrstevný soubor pojmových struktur, z nichž mnohé se navzájem překrývají a proplétají, které jsou současně neznámé, nezvyklé a explicitně nevyjádřené a které je třeba nejprve pochopit a poté vyjádřit. A toto platí na té nejpřízemnější, nejsurovější úrovni terénního výzkumu: dotazování informátorů, pozorování rituálů, odvozování příbuzenské terminologie, sledování vlastnických vztahů, sčítání domácností… psaní deníku. Dělat etnografii je jako číst (ve smyslu „konstruovat čtení”) rukopis – cizí, vybledlý, plný nejasností, nesrozumitelností, podezřelých oprav a tendenčních poznámek, ale psaný nikoliv konvenčními grafickými symboly fonémů, nýbrž letmými příklady utvářeného chování. Ale toto všechno neurčuje podstatu etnografie. Jedná se totiž o druh intelektuálního úsilí, které je nutno vynaložit ve snaze vytvořit „zhuštěný popis“. \n\nObecné  „akademické“ koncepty ( „racionalizace“, „ideologie“, „symbol“, „revoluce“, „étos“, „rituál“ atd.) jsou zařazeny do zhuštěného etnografického popisu, aby bylo možné dospět k závěrům z hustě uspořádaných faktů, a podpořit významné tvrzení o roli kultury ve vytvaření společenského života.\n\n"}
{"id": "1247470", "url": "https://cs.wikipedia.org/wiki?curid=1247470", "title": "Sluncovka kalifornská", "text": "Sluncovka kalifornská\n\nSluncovka kalifornská (\"Eschscholzia californica\") je jednoletá až vytrvalá bylina teplých a suchých oblastí, která je pěstovaná pro výrazné květy a nenáročnost na půdu i péči. Pochází ze Severní Ameriky, přesněji z pacifických oblastí Spojených států a Mexika. Je emblémovou „státní“ rostlinou Kalifornie, kde 6. dubna slaví její den \"California Poppy Day\". Rodové jméno dostala na počest německého botanika prvé poloviny 19. století Eschscholtze.\n\nV místě původu je to dvouletá a velmi často vytrvalá rostlina, ve Střední Evropě jednoletá. Na úživnost půdy není náročná, nejvíce ji vyhovují slunná místa na suchých a kamenitých stráních nebo na okraji pouště, od mořského pobřeží až do nadmořské výšky 2000 m. Jako trvalka kvete již od února, jednoletka od června do října.\n\nBylina s přímou nebo vystoupavou lodyhou vysokou 10 až 60 cm. Má několik modravě zelených, řapíkatých bazálních listů velkých 10 až 30 cm, jejich čepele jsou v obryse téměř kosočtverečné a dvakrát až třikrát lichozpeřené s čárkovitými úkrojky. Lodyžní listy jsou podobné bazálním, ale směrem výše se zmenšují a zkracují se jim řapíky. Při poranění roní lodyhy bezbarvou tekutinu. Rostlina má kůlovitý kořen náchylný na poškození při přesazování.\n\nOboupohlavné květy na 5 až 15 cm dlouhých stopkách mají tvar malých košíčků s průměrem 6 až 8 cm, jsou dlouhotrvající a rostou jednotlivě z paždí listů. Mají dvoulistý, nahoře srostlý kalich který brzy opadává. Koruna je tvořena ze čtyř 3 cm velkých, krémových, žlutých, červených nebo oranžových plátků, které bývají na spodu oranžově skvrnité. V květu jsou dále četné tyčinky (více než 40) s vláknitými nitkami a žlutými prašníky a svrchní, podlouhlý semeník se čtyřmi nestejně dlouhými čnělkami. Po opylení ze semeníku vyroste úzká, válcovitá, 5 až 7 cm dlouhá tobolka, která se otevírá dvěma chlopněmi a obsahuje tmavohnědá, kulatá, drsná semena o průměru 1,5 mm. Ploidie druhu je 2n = 12.\n\nRozmnožuje se semeny, která se na podzim (koncem září) nebo na jaře (počátkem dubna) vysejí na půdu. Rostliny velmi špatně snáší přesazování a proto je nutno je sít na stanoviště, kde požadujeme její růst. Rovněž se spolehlivě množí samovýsevem.\n\nPěstuje se jako zahradní letnička, která kvete jen za slunného dne, květy se otevírají kolem 10. hodiny a okolo 16. hodiny se již zavírají. Květy mívají rozličné barvy, krémovou, růžovou, žlutou, oranžovou, karmínovou nebo fialovou. Původní druh má květy jednoduché, jsou však vyšlechtěny i plnokvěté kultivary. Rostliny pěstované v Evropě pod názvem \"Eschscholzia californica\" jsou křížencem různých poddruhů.\n\nSluncovka kalifornská obsahuje v pletivu bezbarvý latex, který má mírné analgetické a hypnotické, diuretické i spasmolytické účinky podobné působení máku. Indiáni a první přišedši evropští obyvatelé kvetoucí rostliny žvýkali při bolestech zubů, vařili z nich nálevy a uspávali jimi děti, používali pro uvolnění křečí i k léčbě mnoha vnitřních nemocí. Listy také kouřili nebo jedli vařené či pražené na horkých kamenech. Požitím nebo kouřením bylina vyvolává mírně euforické účinky podobné jako u marihuany, není ale pravděpodobně návyková.\n\nRostlina je dále zdrojem různých isochinolinových alkaloidů, které jsou potenciálně využitelné jako inhibitory cholinesterázy, enzymů podílejících se na vzniku neurodegenerativních onemocnění centrální nervové soustavy, jako jsou Alzheimerova a Parkinsonova nemoc. Odborné kruhy nyní zkoumají, jak látek izolovaných ze sluncovek využít pro praktickou léčbu.\n\n"}
{"id": "1247472", "url": "https://cs.wikipedia.org/wiki?curid=1247472", "title": "MikeJePan", "text": "MikeJePan\n\nMikeJePan, vlastním jménem Mike Pán (narozen jako Mikael Oganesjan), (* 1. března 1997) je český podnikatel arménského původu v pojišťovnictví a youtuber. Pánův YouTube kanál byl smazán 22. června 2018, důvodem ke smazání bylo porušení pokynů pro komunitu YouTube ze strany Pána. V době smazání měl kanál přes 300 000 odběratelů. Na konci roku 2019 se na YouTube vrátil, pomocí kanálu \"AROGANTNÍ\" zapsaného u firmy z Hongkongu.\n\nOd svých 17 let pracoval jako finanční poradce pro společnost OVB. \n\nPozornost veřejnosti získal natáčením videí, na kterých záměrně páchal dopravní přestupky (autem například přejel Karlův most) a následně při jejich řešení zasahující policisty nebo strážníky provokoval různými obstrukcemi a rádoby vtipnými, někdy i urážlivými a arogantními komentáři. Videa následně umisťoval na YouTube jako formu reklamní kampaně na svůj web \"PojisteniNaPokuty.cz\", který slibuje zákazníky pojistit pro případ spáchání dopravního přestupku. Jeho kanál na Youtube byl dne 22.05.2018 zrušen z důvodu porušení pokynů pro komunitu YouTube. \n\nWebová stránka \"PojištěníNaPokuty.cz\" je obchodní značkou České vzájemné pojišťovny motoristů, za kterou stojí Mike Ye Pán společně s Petrem Kocourkem. Ačkoliv oba tvrdí, že jsou vlastníci této společnosti, podle obchodního rejstříku ve vlastnické struktuře nefigurují. Na problematickou a podvodnou činnost této pojišťovny poukazují odborníci, Česká národní banka i Česká advokátní komora.\n\nSpolečně s Petrem Kocourkem spustil v listopadu 2016 webovou stránku \"AntiEET.cz\", kde nabízí právní ochranu v případech porušení zákona o evidenci tržeb ve věci elektronické evidenci tržeb, Česká advokátní komora ale před touto službou varuje. Web oficiálně provozuje Spolek provozovatelů služeb v gastronomii a hotelnictví.\n\n"}
{"id": "1247475", "url": "https://cs.wikipedia.org/wiki?curid=1247475", "title": "Nišinomija (Hjógo)", "text": "Nišinomija (Hjógo)\n\nNišinomija (japonsky |西宮市, Nishimiyai-shi) je japonské město v prefektuře Hjógo, které se nachází mezi městy Amagasaki a Ašija. Status města získalo 1. dubna 1925. V roce 2016 zde žilo okolo 490 000 obyvatel.\n\n"}
{"id": "1247480", "url": "https://cs.wikipedia.org/wiki?curid=1247480", "title": "Kalaba obvejčitá", "text": "Kalaba obvejčitá\n\nKalaba obvejčitá (\"Calophyllum inophyllum\") je statný, stálezelený strom pocházející z teplých a vlhkých tropů Starého světa. Tento druh ze širokého rodu kalaba je dřevina okrasná i užitková a vysazuje se v tropech téměř po celém světě.\n\nDruh je původní na velkém areálu, od tropů Afriky přes indický subkontinent a přilehlé ostrovy, Čínu, Jižní a Jihovýchodní Asii a Novou Guineu až do Austrálie, včetně většiny ostrovů v Pacifiku. Nově je sázen i v tropech Ameriky.\n\nStromy samovolně vyrůstají na suchém kamenitém nebo písečném mořském pobřeží nad hranici přílivu, nebo v hlubokých, velmi vlhkých tropických lesích. Kalabě obvejčité nevadí prosakující brakická voda ani slané větry vanoucí od moře. Sází se do písčité půdy pro její stabilizaci, jako větrolamy nebo lemy okolo cest až do nadmořské výšky 1200 m, je však citlivá na mráz a neodolá ohni.\n\nKalaba obvejčitá je středně vysoký strom dorůstající do výše až 15 m s krátkým, obvykle pokrouceným nebo nahnutým kmen o průměru do 1,5 m. Světle šedá až plavě zbarvená kůra kmene je podélně mělce popraskaná a při poranění z ní vytéká pryskyřice. Kožovité, vytrvalé, střídavě vyrůstající listy s řapíky jsou dlouhé 8 až 15 cm a široké 4 až 8 cm. Jejich oboustranně lesklé čepele jsou obvejčité až obkopinaté, na bázi jsou okrouhlé, na vrcholu tupé, po obvodě celistvé a z jejich střední žilky odbočují souběžně uspořádané žilky postranní.\n\nKvěty voskovitého vzhledu jsou na stopkách a v počtu až 15 vytvářejí pyramidální hroznovitá či latovitá květenství, která jsou až 15 cm dlouhá a vyrůstají z úžlabí listů. Květy jsou bílé, mívají asi 2,5 cm v průměru, sladce voní a otvírají se ráno ještě před východem slunce. Kališní plátky velké asi 8 mm rostou ve dvou kruzích, dva vnější plátky jsou okrouhlé a dva vnitřní obvejčité. Čtyři korunní plátky jsou bílé, asi 10 mm velké, obvejčité nebo obkopinaté s rovným vrcholem. V květu je hodně volných tyčinek (200 až 300) se žlutými prašníky, gyneceum tvoří jediný plodolist a kulovitý, svrchní, oranžový semeník s jedním vajíčkem má dlouhou, zakřivenou čnělku s plochou bliznou. Květy jsou opylovány širokou škálou létajícího hmyzu, kvetou v březnu až červnu, plody dozrávají od září do listopadu. Ploidie druhu je 2n = 32.\n\nPlody jsou 2 až 4 cm velké kulovité či hruškovité, ve vodě plovoucí, jednosemenné peckovice s poměrně tenkým dužnatým mezokarpem. Jejich původně zelená barva se zráním mění na žlutou až nahnědlou, získávají kožovitý povrch a stávají se velmi tvrdé. Obsahují po jednom kulovitém, asi 1,5 cm velkém, hnědém, na omak mastném semeni. Asi 200 semen váži 1 kg.\n\nSemena jsou s plody často i do velkých vzdálenosti rozptylována kaloni neb jinými ptáky a pokud rostou na pobřeží i mořskými proudy. Při umělém rozmnožování je pro uspíšení klíčení odstraňován ze semen endokarp.\n\nSemenáče rostou rychle, po vyklíčení vyrostou za půl roku do výše asi 50 cm. Při pěstování ve školkách požadují mladé rostlinky přistínění před poledním sluncem. Stromy začínají plodit ve věku asi 10 let.\n\nKe konzumaci je vhodná pouze nedozralá dužina plodů, se zraním se stává pro lidi toxickou. Využívají se hlavně hořká semena obsahující až 60 % oleje, který se vytváří až při vysychání semen. Pro výrobu oleje se endokarp zralých semen mírně nadrtí, jádra se vyjmou a v tenkých vrstvách se asi měsíc vystaví slunci. Vylisovaný olej je polotekutý, zeleně zbarvený a obsahuje hodně kyselin a pryskyřic, má nepříjemné aroma a používá se výhradně k nepotravinářským účelům. Slouží v domácnostech na svícení, k výrobě svíček, mýdel i do barev. Na otevřené rány se používá i nazelenalá, polotekutá, vonná pryskyřice vytékající z trhlin kůry kmene.\n\nHlavními složkami oleje jsou kyselina olejová 49 %, kyselina linolová 21 %, kyselina palmitová 15 %, kyselina stearová 13 % a mnoho dalších specifických látek. Za studena rafinovaný olej je pro své staletím vyzkoušené regenerační, protizánětlivé, antibakteriální, zklidňující a hojivé účinky domorodci používán pod názvem „Olej Tamanu“ v kosmetice i farmacii. Vzrostlý strom může ročně přinést 50 kg suchých plodů a 18 kg oleje.\n\nDřevo stromu má narůžovělé až červenohnědé jádro jasně ohraničené od světlé běli. Je tvrdé, středně těžké (560 až 800 kg/m³), odolné při použití pod vodou a termitům vzdorné. Používá se k výrobě uměleckého nábytku, schodišť a dalších namáhaných výrobků ve stavebnictví a stolařství, dělají se z něj i součástky hudebních nástrojů. Místní obyvatelé z něho vyrábějí kanoe nebo krátké lodní stěžně, kýly či žebra nevelkých lodí. Kůra stromu obsahuje až 15 % taninu a má antiseptické účinky.\n\n"}
{"id": "1247482", "url": "https://cs.wikipedia.org/wiki?curid=1247482", "title": "Římskokatolická farnost Červená Voda", "text": "Římskokatolická farnost Červená Voda\n\nŘímskokatolická farnost Červená Voda je územní společenství římských katolíků v děkanátu Zábřeh s farním kostelem svatého Matouše.\n\nPrvní písemná zmínka o obci pochází z roku 1481. V roce 1575 již existoval ve vesnici dřevěný kostel, který později vyhořel. Samotná farnost byla založena roku 1640. V letech 1683 – 1686 byl vybudován současný farní kostel a fara. \nPrvní farář v polovině 17. století se jmenoval Joan Albyn. Od července 2014 byl ustanoven farářem R. D. Mgr. Ing. Radek Maláč. Toho od července 2017 vystřídal R. D. Mgr. Vitalij Molokov.\n\n"}
{"id": "1247487", "url": "https://cs.wikipedia.org/wiki?curid=1247487", "title": "Myriam Motteau", "text": "Myriam Motteau\n\nMyriam Motteau (* 1978 Dijon) je bývalá francouzská reprezentantka ve sportovním lezení, mistryně světa a vítězka světového poháru v boulderingu.\n\n\n\n"}
{"id": "1247490", "url": "https://cs.wikipedia.org/wiki?curid=1247490", "title": "Grzawa", "text": "Grzawa\n\nGrzawa je vesnice v Polsku ve Slezském vojvodství, okres Pszczyna, gmina Miedźna.\n\nNázev Grzava je jediným názvem vesnice v Polsku. Vývoj jména vesnice podle písemných záznamů a let: \"Rdzawa\" v roce 1563 a také v roce 1524, 1568, 1598, \"Grdzawa\" pro rok 1444, 1772, 1790, \"Rzawa\" v roce 1517, \"Gzawa\" v roce 1536, \"Grdziawa\" v roce 1636 a 1721. Pokud by zůstalo původní \"Rdzawa\" byl by to název podle barvy vody, rezavé (polsky \"rdzawy\") zbarvení od sloučenin železa. Taktéž byly nazývány močály (bahna) s rezivou vodou. Přepisem názvu se změnila skupina hlásek \"rdz\" na \"grz\", tím docházelo k mylnému spojení se slovem \"grzać\" (česly \"hřát\").\n\nHeinrich Adamy ve svém díle o místních názvech ve Slezsku, které bylo vydáno v roce 1888 ve Vratislavi, uvádí jako nejstarší název vesnice \"Grzasawa\" s vysvětlením významu \"Schlammort\" čili \"Błotnista miejscowość\" (česky \"Bažinaté místo\"). Vycházel z polského názvu \"grząski\" močálovitý, bažinatý.\n\nVesnice se nachází na silnici spojující město Pszczynu a vesnici Góra v nadmořské výšce cca 260 m.\n\nVesnice pravděpodobně vznikla při německé kolonizaci koncem 13. století. Z roku 1467 byl prodán statek starosty Jana nějakému Piotrovi Kwiatkovi, což v příslušném dokumentu potvrdil svým podpisem kníže Václav (polsky \"Wacław\"). V dokumentu o prodeji pszczynských statků Kazimírem II. Těšínským psaném v češtině ve Fryštátě 21. února 1517 je vesnice psána jako \"Rzawa\".\n\nV roce 1783 žilo v Grzawě 164 obyvatel, v roce 1861 v 48 domech žilo 317 obyvatel z toho 310 bylo katolíků a 7 Židů. V roce 1905 zde bydlelo 420 obyvatel.\n\nV roce 1869 byl ve vesnici filiální kostel, který patřil k farnosti Miedźna.\n\nV letech 1975–1998 vesnice byla začleněna pod vojvodství Katovice.\n\nV roce 2011 ve vesnici žilo 486 obyvatel.\n\n"}
{"id": "1247491", "url": "https://cs.wikipedia.org/wiki?curid=1247491", "title": "Teorie odůvodněného jednání", "text": "Teorie odůvodněného jednání\n\nTeorie odůvodněného jednání () je sociologická teorie, vypracovaná v roce 1967. Jejími autory jsou Martin Fishbein a Icek Ajzen. Spočívá v tvrzení, že našemu chování vždy předchází určitý záměr, nazývaný jako behaviorální záměr. Behaviorální záměr je ovlivňován dvěma faktory – osobním postojem a subjektivními normami.\n\nBehaviorálním záměrem rozumíme určitou subjektivní pravděpodobnost, že se ve specifické situaci budeme chovat specifickým způsobem. Ne vždy ale konečné chování odpovídá původnímu záměru. Behaviorální záměr tvoří faktor osobního přesvědčení (postoje) a faktor subjektivních norem (společenského tlaku). Výsledné chování je kombinací těchto dvou faktorů, nemají však stejnou váhu, záleží na druhu chování, kterého se zájem týká. \"Osobní postoj\" představuje vlastní pozitivní či negativní názor na určité chování, vlastní hodnoty jedince. Pokud jedinec považuje daný způsob chování za žádoucí, je pravděpodobné, že se tak bude skutečně chovat. Subjektivní normy jsou definovány jako vnímání společenského tlaku. Jedinec pozoruje chování pro něj důležitých osob či jeho vrstevníků a má tendenci ho přejímat.\n\nV roce 1985 byla teorie odůvodněného chování Ajzenem rozšířena o tzv. teorii plánovaného chování \"(„theory of planned behavior“\"). Tato teorie vylepšuje teorii odůvodněného chování tím, že k faktorům, které ovlivňují záměr chovat se určitým způsobem (behaviorální zájem), přidává jeden nový. K předchozím ukazatelům (kterými jsou subjektivní normy a vlastní postoj k chování) je připojena vědomá kontrola chování \"(„perceived behavioral control“)\". Vědomá kontrola chování označuje individuální vnímání obtížnosti jistého způsobu chování, tedy zda je pro jedince snadné či obtížné se chovat určitým způsobem. Pokud jedinec vyhodnotí, že daný způsob chování je pro něj snadný a že nad ním má kontrolu, je pravděpodobné, že si ho osvojí.\n\nAplikace teorie se nejčastěji využívá jako nástroj pro výzkum jednání jedince ve specifickém odvětví. Mezi možnosti využití této teorie patří například zkoumání sexuálního chování (použití kondomů a hormonální antikoncepce, sexuálního života mládeže), chování spojeného se starostí o své zdraví a život (absolvování pravidelných kontrol u lékaře, zapínání pásu v autě, zanechání kouření), komunikačního chování (chování na sociálních sítích) či konzumního chování.  Výzkum se zaměřuje především na určení faktoru, který je v daném případě jednání rozhodujícím, a hledá pro to argumenty. Tento model se ukázal býti velice úspěšným, převážně co se týče predikce chování. \n\nTeorii odůvodněného jednání použila profesorka univerzity v Alabamě Pavica Sheldon jako rámec pro svůj výzkum na téma vztahu učitelů a studentů na sociálních sítích, konkrétně na Facebooku. Dříve provedené studie zjistily, že studenti, kteří si přidali profesory do přátel, jsou více svolní ke vzájemné komunikaci, vykazují známky vyšší motivace ke studiu a dovedou se efektivněji učit. Když studenti vidí kousek z osobního života profesora, mají k němu pevnější vztah. Proti tomu stojí riziko přílišného odhalení osobních životů jak profesorů, tak studentů. Při průzkumech velká část studentů uvádí, že si nepřeje, aby jejich profesoři viděli, co přidávají na sociální sítě. Vyučující jsou také velice často opatrní ohledně virtuálního přátelství a raději čekají, než se studenti stanou absolventy. \n\nPatricie Sheldon se snaží zjistit, co ovlivňuje záměr obou skupin spřátelit se na Facebooku a zda v případě studentů záleží spíše na osobním názoru nebo na subjektivních normách. Dochází k závěru, že u vyučujících je určujícím faktorem osobní postoj. Tedy jsou ochotni si přidat do přátel studenta, pokud to shledávají výhodným a prospěšným pro obě strany. Studenty ovlivňují spíše subjektivní normy, tedy chování jejich vrstevníků; sledují, jak se jejich přátelé, spolužáci či známí staví k tomuto problému a posléze se zařizují podle nich. Zajímavé je, že vyučující mají nezřídka pozitivní postoj vůči přátelství se studenty na sociálních sítích, kdežto studenti to vnímají spíše negativně.\n\nTeorie odůvodněného chování se často používá k výzkumu sexuálního chování teenagerů. Určujícím faktorem zde jsou především subjektivní normy, které představuje tlak vrstevníků, ale i vlastní postoj k sexu (který je ale do určité míry zformován subjektivními normami). Aplikace teorie spočívá v tvrzení, že tlak vrstevníků a vlastní postoj k tomuto druhu chování vytváří úmyslný záměr začít se sexuálním životem předčasně či brzo.\n\nJedním z důležitých aspektů, které ovlivňují zákaznické chování, je využívání kupónů. Jejich silná pozice na marketingovém poli přiměla k výzkumu Terence A. Shimpa a Alican Kavasovou, kteří roku 1984 vydali studii na toto téma. Ukazuje se, že oba faktory, ovlivňující chování jednotlivce, hrají stejnou roli, tedy jak vlastní uvážení (zdali se jednotlivci vyplatí úsilí vynaložené při vystříhávání, uschovávání a následném užití kupónu), ale i subjektivní norma (spojená s pohledem společnosti). To formuje zákazníkovo rozhodnutí, které zahrnuje zvážení, zdali mu kupóny opravdu ušetří námahu a čas. Dále také požadavek rodiny na dynamickou a dobře fungující domácnost, tedy zdali udělá tímto chováním radost své rodině (převážně pak manželi nebo manželce), což reprezentuje třetí faktor – vnímanou kontrolu chování, která tvoří rozšíření teorie.\n\n"}
{"id": "1247492", "url": "https://cs.wikipedia.org/wiki?curid=1247492", "title": "Seznam vrcholů ve Vizovické vrchovině", "text": "Seznam vrcholů ve Vizovické vrchovině\n\nSeznam vrcholů ve Vizovické vrchovině obsahuje pojmenované vizovické vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m a prominencí alespoň 5 m. Celkem jich je 23, z toho 6 s výškou nad 700 m a 13 s výškou nad 650 m. Nejvyšší horou je Klášťov s nadmořskou výškou 753 m, který se nachází v geomorfologickém okrsku Klášťovský hřbet.\n\nSeznam vrcholů podle prominence obsahuje všechny vizovické vrcholy s prominencí (relativní výškou) nad 100 m bez ohledu na nadmořskou výšku. Celkem jich je 8. Nejprominentnějším vrcholem je nejvyšší Klášťov (246 m) v geomorfologickém okrsku Klášťovský hřbet.\n\n"}
{"id": "1247493", "url": "https://cs.wikipedia.org/wiki?curid=1247493", "title": "Pazderny", "text": "Pazderny\n\nPazderny jsou osadou, jež je součástí obce Oslov. Nachází se v Jihočeském kraji v Okrese Písek. Je to malá osada, která leží mezi Oslovem a Tuklekami. Pazderna byla venkovská budova, kde se sušily a zpracovávaly textilní rostliny, např. len či konopí (pazdeří je dřevitý odpad z jejich stonků). Protože v pazdernách bylo zvýšené nebezpečí požáru, stavěly se v určité vzdálenosti od ostatních obydlí. Poté se k této budově přidala další a stávaly se z ních tak osady až vesnice. To byl jeden z důvodů, proč leží mezi a nejsou přímo spojena s jednou či onou vesnicí. Pazderny jsou asi o 15 metrů nad mořem výš než obě dvě vesnice.\n"}
{"id": "1247495", "url": "https://cs.wikipedia.org/wiki?curid=1247495", "title": "Jacob Appelbaum", "text": "Jacob Appelbaum\n\nJacob Appelbaum (narozený 1. dubna 1983) je americký nezávislý žurnalista, počítačový bezpečnostní technik a hacker. Byl zaměstnaný na University of Washington. Je jeden ze zakladatelů projektu Tor, svobodného softwaru pro poskytnutí online anonymity. Je znám reprezentováním WikiLeaks. Spolupracoval s umělci jako Laura Poitras, Trevor Paglen a Ai Weiwei. Jeho články publikoval \"Der Spiegel\" a mnoho dalších novinářských organizací. Byl opakovaně cílem vládních složek U.S., které obdržely soudní příkaz k získání dat z jeho účtu na sociální síti Twitter a sebraly a zabavily mu laptop a několik mobilních telefonů.\n\nPod pseudonymem „ioerror“ byl aktivním členem hackerské komunity Kultu mrtvé krávy mezi lety 2008 a 2016. Byl spoluzakladatel hackerspace Noisebridge v San Franciscu a Seattle Privacy Coalition. Pracoval pro Kink.com, Greenpeace a byl dobrovolníkem v \"Ruckus society\" a \"Rainforest Action Network\".\n\nAppelbaum byl jedním z lidí, kteří získali přístup k tajným dokumentům Edwarda Snowdena odhalených v roce 2013. Značně přispěl jako novinář ke zveřejnění těchto dokumentů.\n\nDne 23. října 2013 publikoval Appelbaum společně s dalšími novináři v \"Der Spiegelu\" reportáž o sledování osobního telefonu Angely Merkelové vládou USA. K tomu všemu tým \"Der Spiegelu\" publikoval tvrzení, že ambasáda USA v Berlíně je používána k elektronickému sledování lidí v Německu. Na základě tohoto skandálu přirovnala Angela Merkelová, během telefonátu s americkým prezidentem Barackem Obamou, Národní Bezpečnostní Agenturu (NSA) k východoněmecké Stasi.\n\nZa reportáže o Merkelové vyhráli v roce 2014 cenu Henriho Nannena za investigativní žurnalistiku.\n\nDne 28. prosince 2013 prezentoval v Chaos Communication Congress (CCC) dokumenty ukazující, že NSA je schopná proměnit iPhone v odposlouchávací zařízení a vyvinula zařízení pro sběr elektronických informací z počítačů i přesto, že počítač není připojený k síti.\n\nDne 3. července 2014 byl v německém vysílání odhalen program na elektronické sledování XKeyScore včetně zdrojového kódu, který ukázal, že cílem byl i počítač Appelbauma.\n\nV prosinci 2014 Der Spiegel čerpal z dokumentů Edwarda Snowdena, aby zhodnotil schopnost NSA prolomit zašifrovanou internetovou komunikaci. V dalším článku popisuje, jak britské a americké tajné služby používají tajné sledování pro zaměření cílů pro cílené zabití - obvykle šlo o bojovníky podezřelé z bojování za Tálibán nebo pašeráky drog.\n\nAppelbaum několikrát vystoupil v pořadu \"Democracy Now!\" jako bezpečnostní výzkumník, aktivista za soukromí a cíl elektronického sledování ze strany vlády. Vystoupil s Julianem Assangem ve World Tomorrow (Epizody 8 & 9 „Cypherpunks“).\n\nPřispěl do knihy Juliana Assange \"\" společně s Andy Müller-Maguhnem a Jérémie Zimmermannem.\n\nDo 8. června 2016 byl členem Freedom of the Press Foundation. V květnu stejného roku také opustil Tor projekt po obvinění ze sexuálně agresivního chování.\n\nAppelbaum reprezentoval zakladatele WikiLeaks Juliana Assange na HOPE konferenci v roce 2010. FBI měla v úmyslu ho po jeho řeči zadržet, ale organizátoři ho pustili jiným východem.\n\nAppelbaum věří, že byl sledován vládou od roku 2009. V rozhovoru řekl že život v Německu mu dává pocit úlevy od sledování ze strany USA. Appelbaum popsal mnoho sledovacích akcí, které souvisí s WikiLeaks, ochranou soukromí a se vztahy s dalšími aktivisty za ochranu soukromí, zejména s reportéry spojenými s Edwardem Snowdenem. V prosinci 2013 uvedl, že podezřívá vládu USA, že se mu vloupala do apartmánu v Berlíně.\n\nBěhem svých cest byl několikrát zadržen na letišti a všechna jeho zařízení byla zabavena.\n"}
{"id": "1247497", "url": "https://cs.wikipedia.org/wiki?curid=1247497", "title": "LGBT práva na Kubě", "text": "LGBT práva na Kubě\n\nLesby, gayové, bisexuálové a translidé (LGBT) se na Kubě mohou setkávat s právními komplikacemi, které jsou pro většinovou společnost neznámé.\n\nVeřejná antipatie k LGBT osobám je na Kubě historicky rozšířená a v podstatě reflektuje zdejší regionální normy. K výraznému posunu na tomto poli došlo až v 90. letech. Do roku 2018 se značně zlepšilo společenské postavení LGBT menšiny. Díky tomu začali místní LGBT aktivisté vést veřejnou kampaň za legalizaci stejnopohlavního manželství. Vzdělávací kampaně v oblasti LGBT problematiky vede Kubánské národní centrum pro sexuální výchovu, v jejímž čele stojí Mariela Castrová, dcera kubánského prezidenta Raúla Castra a neteř kubánského revolucionáře Fidela Castra. V Havaně se každý rok v květnu při příležitosti Mezinárodního dne proti homofobii, bifobii a transfobii koná pochod gay pride. Účast se rok s rokem zvyšuje.\n\nPřed revolucí fungovalo v kubánské Havaně několik LGBT-friendly barů – St. Michel, the Dirty Dick a El Gato Tuerto. I tak ale měla Kuba zákony kriminalizující homosexualitu a homosexuální muži se tak často stávali terčem harašmentu. Být „maricón“ (buzerant) znamenalo sociální vyloučení.\n\nBezúplatný a konsensuální pohlavní styk mezi osobami stejného pohlaví, které jsou starší 16 let, je na Kubě legální od roku 1979.\n\nKubánská ústava a zákony zakazují stejnopohlavní manželství. Země zatím neuzákonila ani registrované partnerství, či jinou formu právního uznání stejnopohlavních svazků. \n\nPrvní veřejnou kampaň za novelu ústavu, která by legalizovala stejnopohlavní manželství, zahájily kubánské LGBT skupiny na konci roku 2017. V červenci 2018 schválil kubánský parlament navrženou změnu ústavy, která zahrnuje také legalizaci sňatků pro páry stejného pohlaví. Aby se stala platnou, musí dojít ještě k jejímu schválení v referendu.\n\nHomofobní diskriminace na pracovišti je v souladu se ustanoveními zákona o rovných příležitostech zakázaná. Ten samý zákon ale nepamatuje na právní ochranu jiných genderových identit a LGBT diskriminaci v ostatních oblastech společenského života, jako jsou vzdělávání, bydlení a veřejné služby. Mariela Castrová, ředitelka Národního centra pro sexuální výchovu, lobbuje za zákaz diskriminace jiných genderových identit, HIV pozitivních a zdravotně postižených na pracovišti. Příslušný návrhy novely zákona o rovných příležitostech byl však zamítnut. \n\nOd června 2008 umožňují kubánské zákony chirurgickou změnu pohlaví.\n\nPodle informací Mezinárodní lesbické, gay, bisexuální, trans a intersex asociace a jiných zdrojů fungovala na Kubě pouze jedna organizace lobbující za občanská práva gayů a leseb, a to Cuban Association of Gays and Lesbian, založená v roce 1994 osmnácti aktivisty, kteří byli po jejím uzavření ze strany státních autorit odsouzeni.\n\nOd roku 2008 pořádá Národní centrum pro sexuální výchovu některé LGBT festivaly a pochody gay pride.\n\nV r. 2013, týden po drag shows, barevných manifestacích, sociálních a kulturních událostí v Havaně došlo na Kubě k velkým oslavám při příležitosti Mezinárodního dne proti homofobii.\n\nV roce 2015 spustila lidskoprávní organizace „Corriente Martiana“ projekt „Nosostros también amamos“, jehož cílem je dosáhnout legalizace manželství párů stejného pohlaví. Součástí projektu jsou také skupiny „Fundación Cubana por los Derechos de la comunidad de Lesbianas, Gay, Bisexuales, Trans e Intersex (LGBTI) a gay projekt \"SHUI TUIX“.\n\nV červnu 2016 deklaroval „Babel“, kubánský společensko-kulturní projekt, který je také podporovatelem iniciativy za manželskou rovnost toto: „Všichni lidé se rodí svobodní a sobě rovní co do důstojnosti a práv bez ohledu na rasu, barvu kůže, pohlaví, národnost, etnikum, politické, náboženské, ideologické, sexuální, či jakékoli jiné preference.“\n\n\n\n\n"}
{"id": "1247499", "url": "https://cs.wikipedia.org/wiki?curid=1247499", "title": "Vissi d'arte", "text": "Vissi d'arte\n\nVissi d'arte je sopránová árie z druhého dějství opery Giacoma Pucciniho \"Tosca\". Zpívá ji hlavní postava Floria Tosca. Přemýšlí o svém osudu a osudu svého milovaného, malíře ​​Maria Cavaradossiho, které jsou dány na milost šéfovi římské policie, baronu Scarpiovi. Zoufá nad tím, že ji Bůh opustil. Vokální rozsah je od E♭ po B♭.\n"}
{"id": "1247506", "url": "https://cs.wikipedia.org/wiki?curid=1247506", "title": "Rasová segregace", "text": "Rasová segregace\n\nRasová segregace je druh politické segregace spolu např. se segregací náboženskou nebo genderovou. Dochází k ní na bázi rasového, etnického nebo národního původu jedinců. V jejím rámci jsou osoby nuceny pobývat v určitém vyhrazeném prostoru nebo mají limitovaný přístup do veřejných institucí (např. škol). Rasová segregace poskytuje prostředky k získání ekonomických výhod nebo nadřazeného společenského postavení politicky dominantní skupiny. Příkladem může být oddělené vzdělávání, veřejná hromadná doprava, omezení přístupu do veřejných prostranství na určitou denní dobu atd. Kromě veřejného života může zasahovat i do soukromého života, kupříkladu ilegalizací uzavírání mezirasových sňatků. V krajních případech poté může nabývat formy fyzického násilí.\n\nPodle Evropské komise proti rasismu a nesnášenlivosti při Radě Evropy je definována jako „akt, kterým osoba odděluje jiné osoby na základě rasy, barvy nebo etnického či národního původu“. Na rozdíl od separace je rasová segregace nedobrovolná. Může být vynucována právně, často je ale způsobována společenskými normami. \n\nV rámci segregace můžeme rozlišit několik forem, které Pierre van der Berghe rozpoznává ve spojitosti s apartheidem v Jihoafrické republice.\n\nPod pojmem mikrosegregace rozumíme rasově podmíněné oddělování veřejných prostor v každodenním životě (např. čekárny na nádražích, zdravotnická zařízení, veřejné toalety). V praxi docházelo k mikrosegregaci také na americkém Jihu, kde se odděloval prostor pro černé a bílé.\n\nV rámci mezzosegregace dochází k nucenému rozdělení či přesídlení příslušníků diskriminované skupiny do různých oddělených městských nebo sídelních částí. Historicky je v evropském kontextu typickým projevem mezzosegregaci zakládání židovských ghett.\n\nMakrosegregace má podobu vyčleňování určitých národností jako celků do rezervací pro domorodce. V Jihoafrické republice byly zakládány samosprávné sídelní jednotky bantustany, které byly uměle osídlovány černošským obyvatelstvem. Jednalo se rezervace pod kontrolou ústřední vlády. Ve vládě ovšem ze zákona neběloši nesměli mít zastoupení, čili byly pod kontrolou politicky dominantní skupiny.\n\nV rámci politiky apartheidu docházelo od roku 1948 po zvolení Národní strany Jižní Afriky k zavádění legislativy, která umožňovala rasovou segregaci nebělošského obyvatelstva. Jedním z prvních zákonů byl tzv. Population Registration Act z roku 1950, který rozdělil obyvatele JAR do tří rasových skupin: „černí“, „bílí“ a „barevní“, přičemž poslední jmenovaná obsahovala několik rasových podskupin. Tyto skupiny byly uvedeny i v osobních dokladech. Dalším důležitým mezníkem byl zákon Group Areas Act z roku 1950, který jednotlivým rasovým skupinám přidělil odlišné regiony, ve kterých se mohli pohybovat. Lidé byli nuceni bydlet ve svých přidělených regionech a překročení hranic bez povolení bylo ilegální. \n\nOd roku 1960 bylo nuceně přesídleno 3,5 milionů černochů. Již v 50. a 60. letech bylo na základě zákona přes 860 000 nebělošských obyvatel nuceno změnit místo pobytu. Černoši byli následně vystěhováni do tzv. bantustanů, umělých sídlišť, umístěných někdy až 20 kilometrů od nejbližší aglomerace. Ty byly sice prohlášeny nezávislými útvary s limitovanými pravomocemi, ale tato nezávislost byla pouze formální. Kromě toho v nich vznikaly problémy, spojené s jejich nedostatečnou kapacitou.  Existence těchto sídlišť je ukázkou tzv. tribalismu, což je zpátečnický projev mylné rasové národnostní politiky.\n\nRoku 1968 byl navíc schválen zákon o oddělené reprezentaci voličů, který fakticky zbavil tzv. barevné občany politického zastoupení v parlamentu. Namísto dolní sněmovny tak volili do Zastupitelské rady barevných osob (\"Coloured persons representative council\"), která disponovala pouze velmi omezenou legislativní mocí. Tento systém byl později nahrazen v ústavě z roku 1983, která vedla k zavedení trojkomorového parlamentního systému v roce 1984. Ten byl i tak velmi nevyvážený, bělošská sněmovna měla o 48 poslanců více než obě minoritní komory dohromady.\n\nRostoucí nespokojenost obyvatel a zahraniční kritika donutily roku 1990 prezidenta Frederika Willema de Klerka zahájit vyjednávání o zrušení apartheidu s Africkým národním kongresem a dalšími organizacemi. Výsledkem pak byly demokratické volby roku 1994, ve kterých ANK zvítězila a prezidentem se stal Nelson Mandela. Tyto volby jsou pak považovány za faktický konec apartheidu. Formálně byl apartheid s konečnou platností zrušen novou ústavou z 8. května 1996.\n\nDlouhodobě rasově segregováni byli Afroameričané na jižním území USA. Ačkoliv třináctý dodatek ústavy postavil otrokářství mimo zákon, rasová segregace byla kodifikovaná tzv. Jim Crow laws, které platily na území bývalých Konfederovaných států amerických. Uzákoňovaly segregaci černochů ve školách, veřejných prostranstvích a veřejné dopravě.\n\nOdpor k rasové segregaci se zdvihl po druhé světové válce. Afroameričané cítili, že si zaslouží díky roli, kterou sehráli na všech frontách válečného konfliktu, stejná práva a uznání. Proto v roce 1948 vydal prezident Harry S. Truman exekutivní nařízení rušící segregaci v ozbrojených složkách.\n\nDůležitou osobností v boji za odstraňování rasové segregace a znevýhodňování byl Martin Luther King, který za to byl později oceněn Nobelovou cenou míru. Na rozdíl od Malcolma X prosazoval nenásilnou formu odporu. Ve svých projevech zdůrazňoval, že tyto protesty neustanou, dokud se nesplní základní požadavek – rovnoprávné občanství.\n\nVeškeré formy rasové segregace byly postupně, mimo jiné kvůli sílícímu tlaku ze strany hnutí za lidská práva, prohlášeny Nejvyšším soudem za protiústavní (případy Brown v. školní rada Topeky, Lovingovi vs. Virginie a další).\n\nZa dob nacistického Německa vstoupily v platnost mnohé zákony přímo prosazující rasovou segregaci. Nejznámějšími, ne však jedinými, jsou Norimberské zákony – ústavní zákony vyhlášeny roku 1935 vyčleňující oficiální cestou Židy ze společnosti. „Zákon o říšském občanství“ rozděluje německé obyvatelstvo na říšské občany (\"Reichsbürger\"), což byli pouze Němci nebo osoby „příbuzné krve“, a na státní příslušníky (\"Staatsangehörige\"), tedy německé Židy, kteří tímto pozbyli veškerých politických práv.\n\nSoučástí Norimberských zákonů byl dále i „Zákon o ochraně německé krve a německé cti“, který zakazoval uzavírání sňatků a mimomanželský sexuální styk říšských občanů se Židy. S přibývajícími ustanoveními a početnými vyhláškami postupně Židé přišli i o svá občanská práva. Židovská část obyvatelstva měla například omezenou dobu k nakupování v árijských obchodech a do ostatních míst veřejného života (parků, kaváren, biografů apod.) jí byl přístup kompletně zakázán. Dále byli Židé vykázáni i z profesního života – vládním nařízením ze dne 4. července roku 1940 o právním postavení Židů ve veřejném životě byla stanovena kvóta židovských zaměstnanců ve veřejných institucích na 2 %. Tito zaměstnanci pak mohli zajišťovat služby výlučně a pouze pro židovské klienty. V únoru roku 1940 začalo první nucené přesidlování Židů do polských a francouzských ghett. Od září 1941 museli všichni Židé povinně nosit viditelně na oděvu žlutou hvězdu s nápisem „Jude“, o několik měsíců později ji museli mít i na dveřích bytu. Museli odevzdat teplé oblečení, dostali lístky jen na několik málo základních potravin a nesměli využívat veřejnou dopravu.\n\n\n"}
{"id": "1247528", "url": "https://cs.wikipedia.org/wiki?curid=1247528", "title": "Lukánská republika", "text": "Lukánská republika\n\nLukánská republika, oficiálně Nejjasnější republika lukánská (italsky \"Serenissima Repubblica Lucense\" nebo také \"Repubblica di Lucca\", latinsky \"Respublica Lucensis\") byl stát v Toskánsku ve střední Itálii, který zahrnoval město Lucca a jeho okolí. Lucca byla původně sídelním městem Markrabství toskánského, po smrti Matyldy Toskánské (1115) však město získalo faktickou samostatnost, která byla formálně potvrzena listinou markraběte Welfa VI. roku 1160. Roku 1288 se stát stal přímým lénem Svaté říše římské. V letech 1342–1368 byla Lucca okupována Pisou. Během napoleonských válek byla dvakrát okupována Francouzi (1799 a 1800) a v mezidobí Rakušany. Republika zanikla zásahem Napoleona 23. června 1805 vyhlášením monarchie. Lucca se tak stala součástí Knížectví Lucca a Piombino, jež obdržela Napoleonova sestra Elisa Bonaparteová.\n"}
{"id": "1247536", "url": "https://cs.wikipedia.org/wiki?curid=1247536", "title": "Rinaldo di Capua", "text": "Rinaldo di Capua\n\nRinaldo di (da) Capua (1710 Capua – 1780 Řím) byl italský hudební skladatel.\n\nO jeho původu, životě a kariéře je existuje hodně spekulací. Udává se, že byl nemanželským dítětem významné rodiny. Označení \"di Capua\" odkazuje pravděpodobně na místo narození. Zpočátku se zabýval hudbou pouze pro zábavu. Z existenčních důvodů byl později nucen vykonávat povolání skladatele vážně, ukázalo se však, že se značným úspěchem. Svou první operu, \"Ciro risconosciuto\", na text Pietra Metastasia uvedl v roce 1737 v Římě v divadle Teatro Tordinona. Největšího úspěchu dosáhl hned o dva roky později v divadle Teatro Argentina operou \"Vologeso, re de' Parti\". V roce 1740 odcestoval do Lisabonu, kde zkomponoval tři opery. V roce 1742 se vrátil do Itálie. Jeho opery byly uváděny nejen v Římě, ale i v dalších italských městech. V letech 1752–1753 navštívil Paříž, kde slavil velký úspěch s operou \"La Zingarela\" (Cikánka). Po roce 1753 již zřejmě neopouštěl Řím. Jeho poslední vážnou operou byla opera \"Adriano in Siria\" z roku 1758. Napsal ještě několik komických oper, ale dostal se do tíživé zdravotní i ekonomické situace. Zemřel v Římě po roce 1780. Přesné datum není známo.\n\nByl patrně otcem skladatele Marcella Bernardiniho zvaného také Marcello di Capua.\n\n\n\nKomponoval rovněž instrumentální hudbu. Složil několik symfonií a ouvertur. Známé jsou \"Bassetti per violoncello e Cimbalo\" op. 22. Rovněž je autorem řady jednotlivých árií.\n\n"}
{"id": "1247539", "url": "https://cs.wikipedia.org/wiki?curid=1247539", "title": "Toman (film)", "text": "Toman (film)\n\nToman je filmové drama režiséra a producenta Ondřeje Trojana z roku 2018. Jde o Trojanův čtvrtý celovečerní film. Odehrává se v letech 1945–1948 a pojednává o tehdejším šéfovi československé zahraniční rozvědky Zdeňku Tomanovi a jeho vlivu na komunistický puč.\n\nPředtáčka proběhla na podzim 2016, hlavní natáčení od jara do podzimu 2017, Film měl premiéru 4. října 2018.\n\nNeuvěřitelný a pravdivý příběh rozporuplné osoby Zdeňka Tomana, šéfa naší zahraniční rozvědky, který významně ovlivnil vývoj v poválečném Československu, bezskrupulózního obchodníka s obrovskou mocí a zásadním úkolem. Sehnat peníze, které komunistům vyhrají volby. A Toman peníze sehnat uměl. Pro sebe, pro rodinu i pro stranu. Šmelina, vydírání, kasírování válečných zločinců i jejich obětí. Neštítil se ničeho. Cena, kterou za svou kariéru zaplatil on i jeho blízcí, byla pak vysoká.\n\nFilm odkrývá období tzv. třetí republiky, temné roky 1945–1948, a příběh člověka, o kterém se nikdy nemluvilo.\n\n, 1946 - 1948 předseda vlády\n, generální tajemník ÚV KSČ\n\n\n"}
{"id": "1247540", "url": "https://cs.wikipedia.org/wiki?curid=1247540", "title": "Juliánovské náměstí", "text": "Juliánovské náměstí\n\nJuliánovské náměstí se nachází v Brně-Židenicích, ve čtvrti Juliánov, kde je centrem místního panelového sídliště. Náměstí je koncipováno jako park. Na náměstí je dětské koupaliště a obchodní centrum. V roce 1959 na náměstí sochař Jiří Marek umístil sochu Vysočina. V roce 2019 náměstí prošlo rozsáhlou revitalizací, v rámci níž byla rekonstruována fontána s barevně nasvícenými vodotrysky, vysazeny stromy a dodán mobiliář. \n"}
{"id": "1247542", "url": "https://cs.wikipedia.org/wiki?curid=1247542", "title": "Losing My Religion", "text": "Losing My Religion\n\n\"Losing My Religion\" je skladba americké alternativně rockové skupiny R.E.M.. Skladba byla vydána jako první singl z jejich alba \"Out of Time\". Má základ v mandolínovom riffu a skupina si nebyla jistá, zda půjde o hit, nicméně si skladba nakonec získala velkou hranost v rádiích, stejně jako na MTV v podobě videoklipu. Stala se nejúspěšnější pro skupinu v USA, kde dosáhla 4. místa v žebříčku Billboard Hot 100 a rozšířila tak popularitu i mimo fanoušky skupiny. Byla nominována na několik cen Grammy, přičemž vyhrála dvě v kategoriích Best Pop Performance by a Duo or Group with Vocal a Best Short Form Music Video.\n\nVšechny skladby napsali Bill Berry, Peter Buck, Mike Mills a Michael Stipe, není-li uvedeno jinak.\n\n\n\n"}
{"id": "1247545", "url": "https://cs.wikipedia.org/wiki?curid=1247545", "title": "Efekt falešného konsenzu", "text": "Efekt falešného konsenzu\n\nEfekt falešného konsenzu je sociologicko-psychologický pojem označující kognitivní zkreslení, při kterém člověk mylně předpokládá, že jeho okolí sdílí stejné názory, hodnoty, tradice a přístupy, jako on. Zároveň tak člověk egocentricky vyhodnocuje své okolí podle sebe samého, svého charakteru a názorů, neboť spíše tíhne k vyhodnocování lidí podle společných aspektů, než podle rozdílů.\n\nZjednodušeně se vnímání daného člověka dá schématizovat: \"Všichni jsou jako já. Jestli já věřím v X, tak všichni ostatní také věří v X.\"\n\nEfekt falešného konsenzu se týká především špatného vyhodnocení názorů a postojů okolí, než vlastností a za jeden ze zapřičiňujících efektů je pokládána heuristika dostupnosti a selektivita informací, tzv konfirmační zkreslení. Konfirmační zkreslení totiž může za vybírání si informací, která potvrzují určitou tezi, nebo názor. Logicky, čím více zkreslené vnímání na základě vybírání si jen určitého typu informací je, tím více zkreslené je pak vnímání společnosti okolo. Přecenění počtu lidí se stejným názorem nastává většinou v situaci, kdy člověk nemá možnost se s pravým názorem lidí v okolí konfrontovat a je tedy nucen se promítnout do svého okolí, nebo se velmi často pohybuje v jedné, něčím specifické části společnosti či skupiny, a na jejím základě vyhodnocuje zbytek svého okolí. Dost často dotyčný i ignoruje či vyhodnotí jako špatný názor svého okolí, který může mnohdy být v přímém opaku s tím jeho, ale on si na základě ignorace vytvoří mylnou iluzi. Efekt falešného konsenzu spočívá zejména v neschopnosti filtrovat informace přicházející ze sociální bubliny, ve které se člověk nachází - neboť lidé žijí v komunitách se stejným či podobným socio-ekonomickým statusem, pracují a setkávají se s lidmi stejného zaměření. Tuto sociální bublinu si každý člověk sám tvoří a vybírá a funguje tudíž jako vzorek, podle které soudí zbytek společnosti, přestože tato každodenní interakce zkresluje obrázek o společnosti jako celku.\n\nLidé mají tendenci podceňovat vlastnosti ostatních lidí, neboť podvědomě mají pocit, že mají lepší kvality, než jejich okolí a že je to tak dobře. Naopak u názorů převládá lepší pocit z toho, mít stejný pocit jako většina, což je jedna z příčin, která tuto iluzi vyvolává. I proto se efekt falešného konsenzu objevuje spíše u lidí tíhnoucí k mainstreamu, než u lidí, jejichž názory či postoje bývají označeny za alternativní.\n\nJako první tento efekt popsal psycholog Lee Ross v publikaci \"The false consensus effect: An egocentric bias in social perception and attribution processes\", kde na základě několika provedených experimentů ukazuje, že toto přeceňování sdílení stejného názoru větším množstvím lidí může být i velmi výrazné. Jeho výzkum spočíval v tom, že si pozval skupinu lidí a představil jim konfliktní situaci. Lidé pak měli odpovídat na otázky, kde bylo na výběr ze dvou odpovědí. Otázky byly:\nVe výsledcích se ukázalo, že většina participujících odpověděla, že ostatní lidé by měli reagovat stejně jako oni. Při odpovídání na třetí otázku, tj popisování osoby s opačným názorem, docházelo velmi často k odsuzování osob s opačným názorem, respondenti si o nich tvořili předsudky.\n\nV nedávných studiích bylo prokázáno, že lidem dělá daleko větší problém najít negativní aspekt na něčem, čemu jsou nakloněni, než najít pozitivní aspekty na věcech, kterým nakloněni nejsou. Pravděpodobně je to způsobeno vcítěním se do ostatních. Lidé si raději připustí, že věc, kterou milují, někdo nesnáší, než naopak, což vede k závěru, že efekt falešného konsenzu je silnější v případě posuzování shody s ostatními, než při posuzování, kolik lidí má jiný názor.\n\nEfekt falešného konsenzu může být markantní zejména v tom, že může vést k dalším kognitivní zkreslením, a to zejména k podpoření efektu nadměrné sebedůvěry, který je významně rozšířený a může mít i praktické dopady ve společnosti, jelikož vede k přílišné sebedůvěře a mnohdy i k narcismu (který, dovede-li se do důsledků, je pokládán za jeden z důvodů různých katastrof). Ve společnosti jinak efekt falešného konsenzu zpravidla vede ke zkreslování výsledků veřejného mínění a následným neadekvátním reakcím na různé události.\n"}
{"id": "1247547", "url": "https://cs.wikipedia.org/wiki?curid=1247547", "title": "Kódování (sociologie)", "text": "Kódování (sociologie)\n\nKódování je v sociologii termín, kterým se nejčastěji rozumí postup přiřazování kódů kvalitativním údajům získaným při empirickém výzkumu. Kódy mohou mít podobu čísel, písmen nebo určitých značek, v kvalitativní analýze pak podobu zejména slov či slovních spojení. V kvantitativním výzkumu jsou kódy číselné hodnoty proměnných (věk, příjem). V kvalitativním výzkumu se termín vztahuje k procesu analýzy dat.\n\nÚčelem kódování je transformace kvalitativních dat do takové podoby, aby mohla být zpracována a vyhodnocena obvykle za použití výpočetní techniky. Daty se v tomto případě rozumějí odpovědi na uzavřené a otevřené otázky. Vzhledem k tomu, že jde o data kvalitativní, jsou tyto odpovědi nejčastěji ve formě textu. V případě snahy o kvantitativní analýzu by bylo velmi nevhodné zapisovat tento text v tabulce do hodnoty proměnné přímo. Proto je odpovědi na základě jejího vyznění přiřazen kód, který ji v hodnotě proměnné zastupuje.\n\nKódem se rozumí symbol, který kodér přiřadí údaji, jenž vystupuje jako hodnota kvalitativní proměnné za účelem standardizace zápisu v tabulce. Kódem mohou být písmena, číslice nebo určité značky.\n\nPostup kódování je závislý na povaze kvalitativního údaje. U uzavřených otázek bývají většinou kódy označení variant odpovědí. Jiná je situace u otevřených otázek a speciálních kvalitativních údajů (fotografie, schéma), kde je třeba vytvořit kódový klíč. Ten představuje soustavu znaků, které jsou přiřazeny jednotlivým kvalitativním údajům, např. k odpovědím na určitou otevřenou otázku.\n\nJde o jednu z fází výzkumu, který je založen na přístupu označovaném jako zakotvená teorie. Výzkumník nashromáždí empirická data, kterými je většinou nějaký souvislý text (např. přepis rozhovoru). Aby na základě tohoto textu mohla vzniknout nějaká obecná teorie, musí výzkumník text podrobit analýze kódováním. Cílem je rozkrytí obsahu sdělení v obecné rovině, na základě kterého může být tato teorie formulována. Zkoumaný text je podroben systematické analýze a následné interpretaci. Kódování zvoleného textu tedy umožní výzkumníkovi odhalit jinak skryté vztahy, pravidelnosti či témata\".\" \n\nObecně probíhá kódování tak, že výzkumník pročítá text a jednotlivým jeho částem (slovo, věta, řádek apod.) přiřazuje kódy. Jedná se tedy o proces, kdy jsou jednotlivé údaje v textu rozebrány, pojmenovány a nově poskládány na základě námi stanovených kódů. Kódy mohou být slova nebo slovní spojení, které nějakým způsobem zobecňují konkrétní pozorované jevy v textu. Jestliže se výzkumník od informátora při rozhovoru např. dozví: „Ráno se většinou jdu nasnídat a pak si vyčistím zuby,“ může této větě přiřadit kód ranní návyky.\n\nStrauss a Corbinová rozlišují tři způsoby kódování, otevřené, axiální a selektivní.\n\nOtevřené kódování se váže k prvnímu průchodu textem. Cílem této fáze je tematické rozkrytí analyzovaného textu. Výzkumník si všímá témat a přiřazuje jim kódy, může kódovat jednotlivá slova, věty nebo odstavce. Kódy volí tak, aby zahrnovaly konkrétní jevy v textu do obecnějších konceptů (např. mytí nádobí může být zakódováno jako pracovní činnost) nebo kategorií. Rozdíl mezi konceptem a kategorií spočívá v tom, že koncept je ve vztahu ke konkrétnímu jevu v textu méně obecný než kategorie. Více konceptů se tedy dá sloučit pod jednu kategorii. (např. více pracovních činností může spadat do kategorie denní řád) Výsledkem otevřeného kódování je seznam konceptů a kategorií, které nám dávají přehled o tématech v textu.\n\nV následujícím textu\n\n\"„Zlepšení výsledků testů z češtiny bude složité. Zhoršila se hlavně úroveň psaného projevu. Důvodem\" \"může být, že žáci málo čtou, proto se je snažíme motivovat. Byli jsme na\" \"výletě v Kersku, kam jezdil Bohumil Hrabal\" \"nebo jsme na veřejné čtení pozvali Michala Viewegha.“\"\n\nby mohly být kódovány kategorie jako klesající vzdělanost, nezájem o čtení, lepší studijní výsledky. Konceptem by mohlo být třeba zvaní autorů nebo výlet. Při volbě odpovídajícího kódu, který reprezentuje konkrétní jev v textu, si výzkumník klade otázky, skrze které kód určí. Návodné otázky jsou vhodnou pomůckou při otevřeném kódování. Dle Flicka (2006) rozlišujeme otázky: Co?; Kdo?; Jak? Kdy?; Jak dlouho?; Kde?; Jak moc?; Jak silně?; Proč?; Kvůli čemu?; Pomocí čeho?. Výsledkem otevřeného kódování je pouze deskripce získaných dat. Dle Švaříčka, Šeďové říkáme, co v získaných datech je a přitom tvoříme \"„slovník, jímž budeme nadále o svých nálezech hovořit.“\" \n\nPři axiálním kódování se výzkumník nejdříve ptá, zdali nelze některé koncepty sloučit do kategorií či zda není vhodné sloučit určité kategorie. Poté provádí analýzu vztahů mezi kategoriemi. Snaží se postihnout tu kategorii, která propojuje všechny ostatní (fenomén). Těmi podle obecného kódovacího paradigmatu jsou kontext, kauzální podmínky, intervenující podmínky, následky a strategie jednání.\n\nV předchozím textu by se nejdříve utvořila kategorie aktivity ke zlepšení, do které by byly zahrnuty koncepty (zvaní autorů, výlet). Poté by výzkumník zkoumal vztahy mezi kategoriemi. Fenoménem by byla klesající vzdělanost, příčinou podmínkou nezájem o čtení, strategií aktivity ke zlepšení a následkem lepší studijní výsledky.\n\nSelektivní kódování se používá většinou v samém závěru analýzy.\" \"Východiskem je axiální kódování, které poskytuje přehled o vztazích kategorií v textu. Cílem selektivního kódování je stanovení hlavních kategorií, které budou ústředním zdrojem vznikající teorie a které budou zahrnovat všechny kategorie ostatní. Z hlavních kategorií je následně třeba získat jednu ústřední. Metaforou vyjádřeno: selektivním kódováním hledáme hlavní postavu děje.\n\n"}
{"id": "1247548", "url": "https://cs.wikipedia.org/wiki?curid=1247548", "title": "Open Source Hardware Association", "text": "Open Source Hardware Association\n\nOpen Source Hardware Association (OSHWA) je nezisková skupina, která se zasazuje o open-source hardware. Jejím cílem je působit jako křižovatka činností kolem open source hardware, přičemž spolupracuje s dalšími iniciativami, jako TAPR Open Hardware License, svobodnými vývojáři z CERNu a s Open Source Initiative (OSI).\n\nOSHWA byla založena jako organizace v červnu 2012 inženýrem Aliciou Gibbem, který byl pracoval na Open Hardware Summit během postgraduálního studia. Po delší diskusi o ochranné známce s OSI, v roce 2012 podepsaly OSHWA a OSI dohodu o koexistenci.\nV říjnu 2016, OSHWA oznámila certifikační program pro open-source hardware, na summitu otevřeného hardwaru v Portlandu v Oregonu.\n"}
{"id": "1247549", "url": "https://cs.wikipedia.org/wiki?curid=1247549", "title": "Sklovatka rudá", "text": "Sklovatka rudá\n\nSklovatka rudá (\"Daudebardia rufa\") je druh suchozemského plže z čeledi Oxychilidae patřící mezi tzv. poloslimáky. Řadí se do kmene měkkýšů (\"Mollusca\") a třídy plžů (\"Gastropoda\"). Dožívá se přibližně dvou let.\n\nTělo má dlouhé 16–20 mm. Tělo má modrošedou barvu. Ulita je velmi malá, zakrnělá, lesklá, velká asi 2 mm a vzhledem ke své velikosti se do ní plž nemůže zatáhnout. Má přibližně tři závity. Je to dravý masožravec lovící převážně žížaly, nymfy hmyzu a malé hlemýždě. Je rozšířena ve střední a jižní Evropě (např. Bulharsko, Česko, Slovensko, Ukrajina a další), ve Švýcarsku a Bavorsku je považována za ohrožený druh.\n\nVyskytuje se převážně pod kameny, v horských a podhorských lesích, poblíž vody.\n\n"}
{"id": "1247555", "url": "https://cs.wikipedia.org/wiki?curid=1247555", "title": "Bílské vojvodství", "text": "Bílské vojvodství\n\nBílské vojvodství () bylo mezi lety 1975 až 1998 jedno ze 49 polských vojvodství se sídlem v Bílsku-Bělé.\n\nZahrnovalo většinu polské části Těšínského Slezska (kromě gminy Žibřidovice a gminy Čechovice-Dědice) a jihozápadní Malopolsko, tedy území dnešních okresů Bílsko-Bělá (bez dvou gmin), Osvětim (bez jedné gminy), Sucha Beskidzka (bez dvou gmin), Těšín (bez jedné gminy), Wadowice (celý), Żywiec (celý) a městského okresu Bílsko-Bělá. Sousedilo s vojvodstvími Katovickým, Krakovským a Novosadeckým, a také Českou republikou (Severomoravský kraj), a Slovenskem (Žilinský kraj).\n\nRoku 1998 bylo jeho území rozděleno mezi Slezské (Bílsko-Bělá, Těšín, Żywiec) a Malopolské vojvodství (Osvětim, Sucha Beskidzka, Wadowice).\n\nNa území Bílského vojvodství se nacházelo 18 měst a 59 gmin. S rozlohou 3 704 km² bylo třetím nejmenším polským vojvodstvím (po tzv. městských vojvodstvích, Krakovským a Lodžským), podle počtu obyvatel – 927 500 ke konci roku 1998 – však třináctým největším.\n\nSeznam měst:\n\nBílské vojvodství patřilo k nejvyspělejším oblastem tehdejšího Polska, například míra nezaměstnanosti na úrovni 9,1 % byla v roce 1998 čtvrtá nejnižší v zemi. Ekonomika se opírala o dva pilíře: průmysl – textilní závody v Bílsku-Bělé, automobilka FSM v Bílsku-Bělé, chemické závody v Osvětimi, pivovar Żywiec, továrna na motory Andoria v Andrychowě, obuvnické závody v Chełmeku (původně baťovský satelit) a řada dalších – a turistiku – Slezské, Malé a Żywiecké Beskydy včetně Babié hory, lázně Ustroň, koncentrační tábor Auschwitz, poutní komplex Kalwaria Zebrzydowska.\n\nV rámci Bílského vojvodství byla spojena kulturně a historicky odlišná území, která od středověku nepatřila nikdy s výjimkou hitlerovské okupace k jednomu správnímu celku. Pro jednoduché označení celé oblasti jakožto jednoho regionu byl po dobu existence vojvodství propagován výraz \"Podbeskidzie (Podbeskydí)\", který se ujal především mezi obyvateli Bílska-Bělé a v bývalém hlavním městě je pořád ještě často používán.\n\n"}
{"id": "1247563", "url": "https://cs.wikipedia.org/wiki?curid=1247563", "title": "Teorie uzavírání", "text": "Teorie uzavírání\n\nTeorie uzavírání (německy Schliessung, anglicky Social closure) je sociologický pojem popisující interakci a vzájemné chování různých sociálních vrstev při jejich boji o dostupné zdroje. V základě se skládá z vymezování hranic, konstruování identit a stavbě společenstev k získání přístupu k jinak obtížně dostupným zdrojům. Teoretici uzavírání nepovažují společnost za homogenní entitu. Vychází z předpokladu, že během vývoje prochází společnost různými děleními, díky nimž dochází k formaci různorodých sociálních seskupení. Některé zdroje jsou dostupné všem, nemají tedy tzv. vstupní eliminaci, ale většina z nich zůstává přístupna pouze určité části. Této (většinou) minoritě se členství zaručuje, zatím co zbytek je trvale vyloučen. Teorie uzavírání je všudypřítomná, prosakuje všemi sociálními skupinami po celém světě a jedinec se s ní setkává už od útlého dětství (rozdělování ve školce, škole).\n\nTeorie uzavírání je rozvíjena řadou protagonistů od 70. let 20. století na základě prací Maxe Webera. Mezi hlavní protagonisty této teorie patří britský sociolog Frank Parkin (viz níže), americký sociolog Randal Collins, jenž se v této oblasti zaměřoval především na vzdělávání, jakožto prostředek k monopolizaci nároků na danou pozici, a kanadský antropolog a sociolog Raymond Murphy. Teorie reaguje především na některé nedostatky klasické teorie tříd spojené s přechodem k postindustriální společnosti a snaží se tak zacílit na všechny způsoby a skupiny, které vyvíjí snahy o monopolizaci svých zdrojů a uzavírají k nim tak přístup ostatním. Na rozdíl od klasické teorie tříd teoretici uzavírání zohledňují i konflikty probíhající uvnitř dané třídy (např. dělníci dané země vůči migrantům, muži mohou vystupovat proti uznání stejných práv u žen apod.), význam etnických, genderových a rasových rozdílů, dále pak zohledňují existenci kolektivních nároků na výhody jiného než ekonomického druhu (např. vzdělání, sociální práva, zkrácení pracovní doby apod.) a lépe reflektují vnitřní různorodost společnosti, která je dle Marxe naopak založena pouze na dichotomii mezi buržoazií a proletariátem.\n\nZkušenost s komunistickými režimy navíc ukázala, že uzavírání není spojeno čistě s kapitalismem, ale je přirozenou součástí společnosti a nejde zcela redukovat, ale pouze omezit.\n\nFrank Parkin rozvíjí své myšlenky v jeho díle Marxism and class theory: A Burgeois critique (zatím nepřeloženo do češtiny) kde se věnuje především marxistickému pohledu na socialistický stát. Centrálním bodem jeho zájmu je tzv. „způsob produkce“ – pojem zahrnující jak lidskou pracovní sílu, tak práci strojů. Kritizuje především její rozdělení a rozdělení společnosti obecně. Teorii uzavírání popisuje následovně:„The process by which social collectives seek to maximize rewards by restricting access to resources and opportunities to a limited circle of eligibles. This entails the singling out of certain social or physical attributes as the justificatory basis of exclusion. Weber suggests that virtually any group attribute — race, language, social origin, religion — may be seized upon provided it can be used for \"the monopolization of specific, usually economic opportunities\". This monopolization is directed against competitors who share some positive or negative characteristic; its purpose is always the closure of social and economic opportunities to outsiders. The nature of these exclusionary practices, and the completeness of social closure, determine the general character of the distributive system.“ — Frank Parkin, 1979a, s. 44To se dá v češtině interpretovat následovně: „Proces, kterýmž se sociální soubory snaží maximalizovat své výnosy tím, že omezují přístup ke zdrojům a příležitostem určitému kruhu lidí. Toto umožňuje sjednocení určitých sociálních a fyzických hodnot jako opodstatnění pro základy exkluze. Weber vysvětluje, že jakákoliv vlastnost charakterizující skupinu (rasa, jazyk, sociální původ, náboženství) může být použita k ovládnutí určitého, nejčastěji ekonomického, zdroje. Tato monopolizace je směřována přímo ke konkurenci, která sdílí buď kladné nebo záporné rysy. Jejím hlavním účelem je zamezení přístupu outsiderům společnosti. Podstata a celistvost těchto vylučovacích praktik a metod nám celkově determinuje charakter distribučních systémů.“\n\nParkin identifikuje dva hlavní typy uzavírání:„vylučování“ (exkluze) a „usurpace“. Charakteristickým rysem vylučování je snaha jedné skupiny zajistit si privilegovanou pozici na úkor jiné skupiny prostřednictvím procesů jejího podřízení.\" Parkin metaforicky popisuje tuto strategii jako použití síly směrem shora dolů.\n\nTyp „usurpace“ naopak znamená použití síly směrem nahoru skupinami podřízených, které byly vytvořeny uzavíráním typu „vylučování“. Cílem usurpace je získat větší podíl na zdrojích, které jsou těmto skupinám odpírány.\n\nPravděpodobně nejinovativnějším aspektem Parkinova přínosu bylo to, že chtěl definovat třídy a zohlednit přitom různé strategie uzavírání, které využívají, což se odlišuje od klasického způsobu definování tříd s odkazem na určitou společenskou strukturu pozic. Buržoazie by tak mohla být podle něj definována uzavíráním typu „vylučování“, na rozdíl od například jejího vlastnictví výrobních prostředků. Stejně tak by mohla být určitá podřízená třída definována jejím spoléháním se na uzavíráním typu „usurpace“. „Známé rozlišení mezi buržoazií a proletariátem, může být chápáno jako výraz konfliktu mezi třídami definovanými nikoli ve vztahu k jejich místu v produkčním procesu, ale ve vztahu k jejich převládajícím typům uzavírání, vylučování a usurpace.“ - Frank Parkin, 1979a, s. 46\n\nTeorii lze jednoduše popsat dvěma základními pojmy: uzurpace a exkluze (vylučování). V případě, že se vyšší vrstva rozhodne vytvořit monopol na zdroje určitého druhu, středním a nižším skupinám zbývají dvě možnosti. Buď se můžou rozhodnout pro přístup uzurpace, tj. snažit se násilnou formou získat zpět to, co jim bylo odňato. Tato taktika může začít pouze změnou nově utvořených pravidel na ty původní či naprostým zbavením moci a dominance vrstvy vyšší (například vyvlastnění či redistribuce). Druhou možností je přístup exkluze(vylučování), kdy střední vrstvy budou usilovat o ponížení/vyloučení vrstev nižších, aby je zbavili i toho mála, co vlastní. I když nebudou mít přístup k opravdové moci (tu neustále vlastní nejvyšší vrstva), využijí své pozice k vylepšení svých vlastních podmínek na úkor těch slabších. Tento způsob nahrává především buržoazii, jelikož si takto může být jistá svou bezpečností.\n"}
{"id": "1247565", "url": "https://cs.wikipedia.org/wiki?curid=1247565", "title": "Arénový model", "text": "Arénový model\n\nArénový model \"(policy arena)\" je jeden ze způsobů, jakým se můžeme dívat na sociální problémy ve společnosti.\n\nPodle této teorie existují sociální problémy pouze v kontextu jiných sociálních problémů. Arénový model je pokládán za jeden ze základních modelů ke studiu politického procesu. Mezi další základní modely politického procesu patří koncept sítě politiky \"(policy network)\" a model politického cyklu.\n\nKaždý problém se formuje, následně jeho váha stoupá a nakonec každý sociální problém upadá. Dynamika vývoje (vzestup a pád) sociálního problému je závislá na „interakci“ s jinými sociálními problémy v arénách. Každý sociální problém tedy bojuje o své místo v aréně sociálních problémů, přičemž vzestup znamená pro sociální problém zisk, naopak s pádem přijde ztráta pozornosti o daný sociální problém.\n\nPodle arénového modelu existují tzv. faktory vzestupu a úpadku sociálních problémů, mezi které patří:\n\nInstitucionální prostředí zahrnuje typy arén (centrální, periferní…). Mimoto i pravidla jejich fungování a profesionalitu.\n\nPod nosnou kapacitou arén je myšlen limit množství sociálních problémů uvnitř arény. Sociální problémy vstupují a vystupují z arény a bojují o prostor uvnitř ní. Čím menší je kapacita arény, tím intenzivnější je soutěž.\n\nDynamika soutěžení SP zahrnuje soutěž mezi různými sociálními problémy a také definicemi stejného sociálního problému. Každému sociálnímu problému hrozí ztráta zájmu veřejnosti, tedy sociální problémy vstupují do arény a také ji opouštějí. Každý se udrží v aréně různě dlouhou dobu.\n\n\nTedy čím dramatičtější je podání sociálního problému, čím blíže má ke kulturním kořenům, čím blíže má k afiliaci arény a čím více je sladěn s rytmem organizačního života arény, tím větší šanci má sociální problém uspět. Je nutné také každý sociální problém inovovat a saturovat, protože časté opakování symbolů sociálních problémů unavuje pozornost publika. *\n\nPropojení arén a jejich tendence k napodobování se nazývá zpětnou vazbou. Můžeme předpokládat, že sociální problémy, které byly na vzestupu v jedné aréně, budou mít tendenci k šíření i v jiných arénách. \n\n Posledním faktorem vzestupu a úpadku jsou problémové komunity. Arény jsou obklopeny komunitami specialistů na problematizované podmínky a na fungování arén. Tyto komunity mohou spolupracovat, nebo být v konfliktu.\n\nPředstavují vysvětlení jednodušších kauzálních rámců, jež se zdají být v SP srozumitelné. Jedná se o omezenou a zjednodušenou zásobu vysvětlení skutečných příčin SP a motivací aktérů. Každý SP představuje narušení pořádku a tím i orientace běžného člověka. Vyjadřuje potřebu navrátit situaci do srozumitelného normálu. \n\n\n\nSociální problém\n\nAfiliace\n\nModel politického cyklu\n"}
{"id": "1247566", "url": "https://cs.wikipedia.org/wiki?curid=1247566", "title": "Sharp Dressed Man", "text": "Sharp Dressed Man\n\n\"Sharp Dressed Man\" je skladba americké rockové skupiny ZZ Top z jejich alba \"Eliminator\" vydaného v roce 1983. Skladba byla produkována manažerem skupiny Billem Hamem a nahrávaná a mixovaná Terry Manningem. Předprodukční zvukař Linden Hudson se podílel na prvních verzích skladby.\n\nSkladba se dočkala mnoha coververzí i parodií.\n\n"}
{"id": "1247572", "url": "https://cs.wikipedia.org/wiki?curid=1247572", "title": "Kultura chudoby", "text": "Kultura chudoby\n\nKultura chudoby je v sociální teorii specifická kultura lidí ve slumech s jasnými charakteristickými rysy. Pojem poprvé použil americký antropolog Oscar Lewis (1914 - 1970) v 60. letech 20. století. Oscar Lewis popsal kulturu chudoby jako specifický konceptuální model, který popisuje subkulturu západní společnosti, jež má vlastní strukturu a vnitřní logiku a vlastní způsob života, předávaný v rodinách z generace na generaci. Výzkum Oscara Lewise spočíval v hledání vzorců chování chudých lidí, které by podpořily jeho teorii, že tito lidé tvoří oddělenou kulturu.\n\nObjektem jeho zkoumání bylo sto portorických rodin žijících ve slumu La Perla a slumu ve čtvrti Santurce portorické metropole San Juan a pro srovnání padesát rodin portorických imigrantů v New Yorku. Oscar Lewis byl kvůli teorii o kultuře chudoby jak podporován, tak kritizován. Podle jiných antropologů nebyly jeho výzkumné metody dostatečně vědecké. Mezi jeho kritiky patří například profesorka Judith nebo lingvista Charles Valentine.\n\nPrvní článek, který Oscar Lewis o kultuře chudoby napsal, vyšel v říjnu 1966. Lewis v něm píše, co ho vedlo k výzkumu v oblasti chudoby. Důležité je si uvědomit, jaký pohled mají lidé na chudobu. Dle Lewise existují dvě názorově odlišné skupiny. Jedna zastává názor, že schopnosti chudých lidí jsou přehlíženy a oni jsou ve skutečnosti upřímní a poctiví lidé. Druhá skupina věří, že chudoba má na lidi negativní vliv, a proto je třeba jim pomáhat (nejen finančně). Hlavním nedostatkem obou těchto názorů je tendence zaměřovat se pouze na jednotlivce, nikoliv na celou komunitu slumu.\n\nLewisův výzkum tedy spočíval v hledání vzorců chování jednotlivců a rodin žijících pod hranicí chudoby, podle tehdejších měřítek s příjmem menším než 3000 USD na měsíc. Výzkum srovnává zdánlivě odlišné sociální skupiny, a to obyvatele slumů v Mexiku, Portoriku a jejich příbuzné ve Spojených státech, konkrétně v New Yorku, s afroamerickými rodinami žijícími v USA pod hranicí chudoby.\n\nVýzkum samotný spočíval ve vyplňování řady testů a hloubkových rozhovorů, ze kterých potom Oscar Lewis vyvodil základní rysy kultury chudoby. Rysy rozdělil do čtyř základních skupin: vztah mezi subkulturou a většinovou společností; charakter slumového společenství; typ rodiny; postoje, hodnoty a povahové vlastnosti jednotlivců.\n\nMezi některé z rysů kultury chudoby patří například:\n\n\nLewis ve článku později uvažuje nad tím, proč se v socialistických státech tehdejší východní Evropy, ani v kastovní společnosti Indie kultura chudoby nevyskytuje. Jako klíč k vymýcení kultury chudoby v rozvojových státech pak Oscar Lewis vidí transformaci společnosti a přerozdělení jejího bohatství skze činnost sociálních hnutí, které svou ornou půdu v kultuře chudoby nacházejí, spíše než přes revoluce a státní převraty, neboť kultura chudoby se do jisté míry vyznačuje i apatií, co se týče víry ve změnu. Revolucím se ale podle Lewise často mimoděk podaří odstranit některé základní prvky kultury chudoby, a to dokonce i tehdy, když se jim nepodaří odstranit kulturu samotnou.\n\nLewisův článek byl v druhé polovině šedesátých let dvacátého století přijat velmi rozporuplně a pojem kultura chudoby, jehož je tvůrcem, je díky své popularizaci dodnes je předmětem debat. Už od jeho vzniku v šedesátých letech se jeho kritici snaží poukazovat na to, že se reálná data s Lewisovou představou kultury chudoby značně rozcházejí. Antropoložka Carol Stack vydala v roce 1974 kritiku, která teorii nazývá fatalistickou a poukazuje na to, že kultura chudoby spíše slouží zájmům bohatých, než aby popisovala problémy chudých.\n\nDalší důvody kritiky se liší. Někteří neschvalují Lewisův postup během výzkumu, především to, že rodina je zde hlavním středem zájmu. Jiní poukázali na nejasnost v samotném vymezení pojmu. Nebylo jim jasné, zda se jedná se o kulturu, nebo pouze o subkulturu. Kulturou chudoby se ve svém díle Tři Sociální Světy zabývá i český politolog Jan Keller, který sleduje její postupný vývoj a pozměňování.\n\nOd pozdních devadesátých let sice kultura chudoby zaznamenala okamžiky znovuzrození, většina akademiků ji však dnes kvůli jejímu pojetí chudoby jako neměnného statického jevu odmítá.\n\n\n"}
{"id": "1247575", "url": "https://cs.wikipedia.org/wiki?curid=1247575", "title": "Jaroslavův dvorec", "text": "Jaroslavův dvorec\n\nJaroslavův dvorec a trh () je historický architektonický komplex v někdejší trhové části ruského Velikého Novgorodu.\n\nPodle legendy zde Jaroslav I. Moudrý vystavěl palác, zastiňující svou nádherou a velkolepostí všechny podobné stavby v Evropě. Archeologické vykopávky však nic takového nepotvrdily.\n\nNěkolik století zde fungoval trh. Nacházely se zde sýpky a obchody, panoval čilý obchodní ruch. U řeky se táhla dlouhá řada příštavišť, kde kotvily obchodní lodě přivážející zboží. U dvorce se také často scházelo novgorodské věče, které řešilo důležité státnické otázky.\n\nRoku 1478 velkokníže Ivan III. vznesl požadavek, aby Jaroslavův dvorec přešel do jeho dědičného vlastnictví. Poslal proto do Novgorodu své zástupce a přikázal jim \"\"setrvati na svém dvoře velkého knížete Jaroslava\"\". Ivan IV. Hrozný dal roku 1572 vybudovat ve svém dvorci nové pokoje, proto byl Jaroslavův dvorec často nazýván Státním dvorcem. V 17. – 18. století byl na místě trhu vybudován na příkaz Petra I. Velikého obrovský obchodní dům. Během 2. světové války byl tento obchodní dům téměř kompletně zničen, zachovala se pouze věžová brána a dlouhá arkáda, která dodává areálu osobitý vzhled.\n\nRoku 1992 byl Jaroslavův dvorec zapsán v rámci Historických památek Novgorodu a okolí na seznam světového dědictví UNESCO.\n"}
{"id": "1247577", "url": "https://cs.wikipedia.org/wiki?curid=1247577", "title": "Ekologické občanství", "text": "Ekologické občanství\n\nEkologické občanství je nově vznikajícím konceptem světoobčanství, který je založen na povinnostech a právech každého jednotlivce vůči životnímu prostředí. Jako základní ekologické povinnosti označuje odpovědnost lidstva vůči budoucím generacím, přehodnocení stávajícího vztahu člověka ke zvířatům a povinnost udržovat integritu životního prostředí. Ekologické občanství klade důraz na mezinárodní a mezigenerační solidaritu, stejně jako na princip prevence a nutnost posuzovat veškeré lidské činnosti z pohledu ekologické udržitelnosti. Tímto se vymezuje proti v současné době převažující tržně ekonomické logice, upřednostňující maximalizaci krátkodobého zisku bez ohledu na jeho dlouhodobé důsledky.\n\nEkologické občanství se na rozdíl od tradičně pojímaného státního občanství vyznačuje následujícími specifiky:\n\nZákladním pilířem ekologického občanství jsou občanské ctnosti jako soucit, solidarita a šetrnost ke druhým a životnímu prostředí. Důraz je kladen zejména na morální obrodu stávajících politických hodnot a motivaci člověka k činění dobra přesahujícího jeho vlastní egoistické potřeby. Upřednostňuje blaho celku před blahem jednotlivce.\n\nZatímco stávající liberálně-demokratická společnost považuje za nejvyšší hodnoty práva a svobody jednotlivce, společnost založená na ekologicky občanském principu staví na první místo povinnost a odpovědnost, a to jak vůči budoucím generacím, tak vůči ostatním národům. Přestože hlavními viníky ekologické globální krize jsou západní liberálně demokratické státy, její nejtěžší důsledky nesou rozvojové země Afriky, Asie a Jižní Ameriky. Bez právně vymahatelných povinností západu nést reálné náklady znečišťování životního prostředí a přijetí jejich odpovědnosti za probíhající klimatické změny nebude možné proti globálním problémům lidstva účinně bojovat.\n\nPříroda nezná hranic a je proto zřejmé, že ekologické občanství je založeno na kosmopolitním principu, bez ohledu na státní příslušnost jednotlivce. Podmínkou pro jeho realizaci ze strany západních států je ukončení jejich kulturní hegemonie a uznání jiných kulturních identit, které jsou globálními jevy ohrožovány. Kosmopolitní princip občanství garantuje všem lidem bez rozdílu stejné povinnosti i práva a pomáhá tak zmírňovat stávající nerovnosti mezi bohatým severem a chudým jihem.\n\nPro úspěšnou realizaci idejí ekologického občanství je nezbytné zbavit se představy, že se můžeme občansky angažovat pouze ve veřejné sféře. Každodenní činnosti, které člověk v rámci svého života vykonává ve sféře soukromé, mají totiž také dalekosáhlé politické důsledky. Je proto důležité, aby se každý z jednotlivců zaměřil na snižování své ekologické stopy, nakupoval ekologicky a sociálně šetrné výrobky a vykonával veškeré své další činnosti v souladu s principy ekologické ctnosti.\n\nNejjistější cestou k zabudování ekologického občanství do povědomí lidí se v současnosti jeví reforma vzdělávání. Tato změna zezdola by měla za úkol vychovávat občany, kteří jsou si vědomí důležitosti ochrany životního prostředí a veškerých práv a povinností s tím souvisejících. Ti pak mohou dále vyvíjet tlak na politické struktury a být příkladem i pro své bezprostřední okolí. Cílem vzdělání by tedy bylo zdůraznit ve společnosti hodnoty a koncepty ekologického občanství a naučit studenty samostatně hodnotit ekologická rizika mj. z hlediska transnacionální a mezigenerační spravedlnosti.\n\nPředpokladem pro realizaci ekologického občanství je přeměna současných materiálních hodnot ve společnosti na tzv. zelený nebo též zodpovědný, etický či ekologický konzum. Zodpovědnost za etickou spotřebu vychází od občanů samotných a projevuje se např. vyhledáváním nekomerčních druhů užití volného času a sebeurčováním na méně materiální úrovni, než tomu bylo doposud. Institucionálně by se posun k jinému typu spotřeby dal řešit kupříkladu úpravou daní, aby odrážely i ekologické faktory např. dovoz, nebo omezením komerčních reklam, které v lidech vyvolávají pocity často umělé potřeby.\n\nJako jedna z možností pro realizaci trvalé udržitelnosti je prezentována transformace globální politiky k ekologické uvědomělosti. Důležitá je především reforma mezinárodních institucí, jako jsou Komise pro udržitelný rozvoj OSN nebo Evropská unie k jejich větší vnitřní demokratizaci a srozumitelnosti pro širokou veřejnost. \nDle této teorie by měl být posílen vliv politických aktérů, kteří usměrňují protichůdné názory a síly v politice a vedou je k větší interní demokracii a inkluzi. Takové usměrnění by myšlence ekologického občanství poskytlo možnost přirozeně se rozvíjet. Dále je nutné vyslyšet ekologická sociální hnutí, která byla až doposud na mezinárodních konferencích odbývána přijímáním vágních prohlášení, a společně anti-elitářsky spolupracovat na pomoci rozvojovým státům, které jsou ekologickými problémy zasaženy nejvíce.\n\nJako první stupeň pro postupné zavádění zásad ekologického občanství je představen tzv. zelený kapitalismus, který klade důraz na silnější spotřebitelská práva a regulaci neekologického a neetického chování obchodních korporací. Ideálem, k němuž by ekologické občanství postupně mělo směřovat, je realizace zelené sociální demokracie.\n\nRozdíl mezi ekologismem a environmentalismem spočívá v přístupu k nutnosti větších ekonomických a politických strukturálních změn. Environmentalismus se domnívá, že procedury výroby a hodnoty společnosti se mohou zachovat i ve snaze o udržitelnou společnost. Ekologismus věří, že ke stejnému cíli lze dospět pouze skrz radikální úpravy lidského vztahu k přírodě a sociálního a politického zřízení.\n\n\n"}
{"id": "1247579", "url": "https://cs.wikipedia.org/wiki?curid=1247579", "title": "Automatizovaný daňový informační systém", "text": "Automatizovaný daňový informační systém\n\nAutomatizovaný daňový informační systém (zkratka ADIS) je informační systém veřejné správy používaný orgány Finanční správy České republiky, tedy finančními úřady, odvolacím ředitelstvím a Generálním finančním ředitelstvím. Účelem informačního systému je podpora činností při správě a evidenci daní a poplatků v České republice. Řešení se opírá především o zákon č. 280/2009 Sb. (Daňový řád) a zákon č. 531/1990 Sb. o územních finančních orgánech.\n\nADIS zajišťuje pro svůj provoz potřebnou komunikaci s dalšími systémy veřejné správy (především s Informačním systémem základních registrů) i mezinárodní výměnu informací z daňové oblasti. V rámci systému ADIS je také provozován Daňový portál poskytující některé elektronické služby pro daňové subjekty. \n\nSystémovým integrátorem systému ADIS je firma IBM ČR (na základě veřejné soutěže vypsané v roce 1991), hlavními subdodavateli softwarového řešení jsou české firmy GIST, INTAX a TAXNET. \n\nSystém byl od počátku koncipován jako decentralizovaný. Aplikace samostatně provozované na jednotlivých finančních úřadech spolupracují s centrální aplikací, která je provozována v rámci Generálního finančního ředitelství. Jádro aplikací a některé moduly jsou napsané v jazyce Informix-4GL, novější moduly jsou napsané v Javě a C. Systém ADIS používá databázi IDS, která běží na serverech IBM RS 6000 s operačním systémem AIX. Program má 13 334 modulů a jeho jádro má 22 miliónu řádků kódu (údaje z roku 2016). V závislosti na legislativních změnách je ADIS neustále upravován a rozšiřován, původní koncept ale zůstává zachován. \n\nPodle analýzy provedené v roce 2016 firmou Deloitte pro Finanční správu je systém zastaralý a uživatelsky nepřívětivý.\n"}
{"id": "1247582", "url": "https://cs.wikipedia.org/wiki?curid=1247582", "title": "Sociologie vědění", "text": "Sociologie vědění\n\nSociologie vědění je sociologický směr studující vzájemné vztahy mezi společností a poznáním. Podstatou sociologie vědění je předpoklad, že naše chápání a vědění o světě je sociálně podmíněno a že naše myšlení slouží k ospravedlnění určité sociální situace. Tento přístup chápe myšlení každého jednotlivce jako produkt historické, společenské a geopolitické situace, ve které se myslící a jednající jedinec nachází. Sociologie vědění zdůrazňuje, nakolik je chápání věcí, které každého jedince obklopují, a vztahů, do nichž vstupuje, výsledkem jeho vlastních aktivit; podtrhuje přitom, že existuje množství možných výkladů téže skutečnosti. Neukazuje však, proč ze všech možných výkladů jsou v jisté společnosti a v jisté době realizovány právě určité.\n\nTermín byl poprvé užit Maxem Schelerem (1874–1928), nicméně za zakladatele této sociální teorie jako samostatné vědní disciplíny je všeobecně považován především Karl Mannheim (1893–1947), který se o její rozvoj nejvíce zasadil. Studium tohoto tématu je tradiční zejména pro německou filosofickou a sociologickou školu reprezentovanou Immanuelem Kantem, Friedrichem Nietzschem, Karlem Marxem nebo Sigmundem Freudem.\n\nZákladní a obecně přijímaná charakteristika pojmu sociologie vědění byla utvořena v dílech předchůdců tohoto tématu, F. Nietzscheho, W. Diltheye, G. H. Meada či É. Durkheima. Podstatou práce F. Nietzscheho byla mimo jiné kritika platónské tradice a křesťanské morálky, která měla bránit v tvořivosti a podněcovat nihilismus. W. Dilthey zkoumal humanitní a společenské vědy jako kontrastní k vědám přírodním. Jejich úkolem podle Diltheye bylo chápat a vysvětlovat provázanost mezi životem, rozuměním a vyjadřováním. G. H. Mead se věnoval sociálnímu behavioralismu, který stojí na přesvědčení, že osobnost a vědomí jsou utvářeny primárně interakcí ve společnosti (i přesto, že člověk má určité dispozice, předpoklady a přírodní dovednosti). E. Durkheim se zabýval sociologií jako samostatnou exaktní vědou. Pojem „společnost“ se vysvětloval jako hlavní vysvětlující faktor lidského jednání a povahy. Tito filosofové vymezili základní problematiku a zformulovali základní otázky této sféry sociologie, nicméně nekoncipovali ji jako samostatnou vědní disciplínu. Ústředním tématem jejich prací byl tzv. \"pojmový trojúhelník\", který reaguje na tři zásadní témata jejich epochy – téma ideologie, vědeckého poznání a výstavby světa. V dílech a myšlenkách W. Diltheye jsou položeny základy světonázorového paradigmatu díky poznatkům o vědění o člověku, společnosti, dějinách a kultuře. V teorii vědění a komunikativní koordinace G. H. Meada jsou obsaženy počátky interpretativního paradigmatu.\n\nModerní vývoj sociologie vědění je rozdělen do dvou etap. Za první etapu jsou považována 20. léta 20. století, ve kterém byly pro toto téma zásadní práce K. Mannheima. Druhou etapou, která sociologii vědění výrazně rozšiřuje, jsou 60. léta 20. století; zde figurovali Peter L. Berger a Thomas Luckmann. Společným tématem obou etap je zkoumání a popisování otázek ideologií, podstaty světového názoru, fungování sféry společenského vědění. Zásadní otázkou je pak pro obě etapy určení povahy vztahu a závislosti společenského vědomí na společenském bytí.\n\nSpolečným znakem je odkaz na dílo Karla Marxe jako zdroj myšlenek této disciplíny. Již v 19. století Marx formuloval sociologii vědění jako problematiku vztahu vědění a společenského bytí jedince či skupiny; je také autorem tvrzení, že vědění je podmíněno materiálním stavem jedince a společnosti, ve kterém se nachází. Zásadním byl pro něj také pojem „třídní vědomí“, kterým popisoval fakt, že buržoazní třída hájí své postavení, protože má co hájit (na rozdíl od proletariátu).\n\nMannheim se s touto teorií neztotožňoval, naopak tvrdil, že jedinými, kdo se může osvobodit od předsudků, kterým je každý celý svůj život vystavován, jsou intelektuálové. Jedině inteligence je schopna se povznést a zachovat si určitý nadhled. Není to však způsobeno tím, že by intelektuálové nebyli „vázáni na bytí“, naopak jako jediní jsou schopni tuto vazbu reflektovat.\n\nSociologie vědění, jak je zpracována druhou etapou, se v mnohých oblastech liší od výkladu K. Mannheima. Nejucelenější pohled na tento výklad podává práce Bergera a Luckmana \"The Social Construction of the World\" (1967). Zatímco Mannheim se ve svých pracích soustředí na otázky týkající se mocenského boje různých politických ideologií ve slabých evropských režimech 20.století, Berger a Luckman se zaměřují zejména na otázky formulované tzv. fenomenologickou sociologií, jejímž zakladatelem je Alfred Schütz; ta se zaměřuje na sociologické koncepce, které vychází z každodenního jednání individuí.\n\nVe filosofii je pojem „paradigma“ chápán jako souhrn základních přístupů vědy ke světu. Jedná se o obecně přijímaný soubor představ, domněnek a předpokladů určité skupiny vědců, platforma, na jejímž základě je svět vnímán. Mění se na základě nových poznatků. Rozlišujeme tři základní paradigmata sociologie vědění, jejichž autory jsou Max Scheler, Karl Mannheim a Alfred Schütz:\n\nSchelerův soubor hodnot člení předmět sociologie vědění do tří výchozích kategorií, a to reálných faktorů, ideálních faktorů a poměrně přirozených světových názorů, od nichž se odvozují další kategorie a pojmy sociologie vědění. Stavebním kamenem této sociologické disciplíny je podle něj „zákon řádu ideálních faktorů a reálných faktorů“, který je zbudován na ontologickém dualismu ducha a přírody. Ideální faktory jsou spojeny se svobodou ducha a reální faktory jsou spojeny s nutností přírody (Sociologie vědění, Stanislav Holík, str. 74). Životní společenství - uskupení a primární zdroj vědění, má povahu jako příroda a se svými „étosy“ (podle Schelerova pravidla, které dodržuje určitý druh společnosti) funguje stejně nepochybně jako svět a příroda. Max Scheler na této myšlence zformuloval \"zásadu sociologie vědění\". Díky původu vědění o realitě a jeho naplnění, které je lidskému vědomí přirozeně vlastní, existuje pevný zákon řádu.\n\nSociologii vědění zkoumá podle hlediska ideologií. Své teze popsal ve spisu \"Ideologie a utopie\". Podle Mannheima není myšlení procesem, který byl stál na bázi univerzálnosti, naopak je zformováno na základě skupinové (třídní) identity. Čím strnulejší a dogmatičtější (ustrnulejší) společnost je, tím hůře její příslušníci jednají. Na druhou stranu čím více je společnost demokratická, tím více dochází k tzv. třídnímu boji mezi jednotlivými idejemi (Mannheim čerpal hodně ze slovníku Karla Marxe a používal jeho termíny). Podle Mannheima se člověk již rodí do světa, který je určitým způsobem vykládán. Svět významů, do něhož člověk přichází, mu umožňuje a zároveň vnucuje určitou orientaci. \"„Jak je možné, že přes gnozeologickou rovnocennost stejně parciálních výkladů světa se jedny stanou uznávanými, zatímco druhé jsou potlačeny?“\" To, zda určitý výklad skutečnosti převládne nad jinými, závisí na mocenské potenci té skupiny, která ho prosazuje. Cílem soupeřících stran není pochopit skutečnost, nýbrž vnutit ostatním své vidění světa.\n\nSchutz přistupoval k sociologii vědění podle zásad fenomenologické sociologie. Ten se ve svém studiu zaměřuje na běžné, každodenní lidské jednání a aktivity ve světě, který považuje za přirozený. Dokud nedojde k události, která naruší jejich chápání této přirozenosti, nedotazují se, proč je svět takový, jaký je. Interpretační paradigma se tedy snaží vysvětlit, jak lidé chápou chod a fungování světa a jak to ovlivňuje jejich jednání a chování. Klíčové jsou pro něj výrazy jako přirozený postoj, všední den či zdravý rozum.\n"}
{"id": "1247583", "url": "https://cs.wikipedia.org/wiki?curid=1247583", "title": "Jednání logické a mimologické", "text": "Jednání logické a mimologické\n\nJednání logické a mimologické jsou sociologické pojmy vytvořené italským ekonomem, sociologem a politologem Vilfredem Paretem. Přestože pasáže o mimologickém jednání byly publikovány již v roce 1910 v jeho dřívějších pracích, teorie jednání logického a mimologického se prvně v ucelené podobě nalézá v první části jeho největšího sociologického díla \"Trattato di sociologia generale\" (1916).\n\nJelikož se Pareto od počátku 90. let 19. století zabýval ekonomií, brzy došel k názoru, že mu ve velké míře vadí omezení výkladových schémat ekonomických teorií pouze na modely racionálního a logického jednání. Poněvadž byl přesvědčen, že lidské jednání se ve značné míře řídí jednáním mimologickým (které bylo vyloučeno z posuzování ze strany ekonomů), obrátil se k sociologii a z velké části se zaměřil právě na mimologickou stránku jednání.\n\nVe svých pracích rozdělil veškeré lidské jednání na logické a mimologické. K určení, zda se jedná o lidské jednání logické či mimologické je třeba rozlišit vztah mezi prostředkem a cílem na vztah objektivní a subjektivní. Objektivním vztahem rozumíme odůvodněný a vědecký vztah nezastíněný sentimentem, akceptovaný širokou vzdělanou veřejností, který existuje nezávisle na úmyslech jednajícího člověka Subjektivní vztah je vztah, který se jeví jednajícímu a může být proto ovlivněn jeho city.\n\nPro pochopení rozdílu uveďme následující příklad. Zájmem studenta je uspět u zkoušky na vysoké škole. Aby dosáhl svého cíle, napíše kvalitní seminární práci a naučí se vše potřebné ke zkoušce. Toto jednání je logické (zvolený prostředek vede k cíli v objektivní i subjektivní rovině). Naopak mimologické jednání bychom mohli pozorovat, pokud by se student začal modlit ve víře, že dobrou známku mu zajistí entita, k níž se modlí. (viz II. kategorie mimologického jednání).\n\nLogické jednání je jednání předem promýšlené. Jednající vybírá prostředky, které vedou k cíli jak objektivně, tak subjektivně. Akce i prostředky jednajícího musí být vědecké a odůvodněné, motivovány uvažováním. Propojení prostředků a cíle musí existovat jak v mysli jednajícího, tak v objektivní realitě.\n\nCíl kterého se dosáhne těmito prostředky musí korespondovat s cílem záměrným.\n\nOstatní jednání považuje Pareto za mimologická.\n\nNa rozdíl od logického jednání, při mimologickém jednání jedinec nevybírá racionálně prostředky k dosažení stanoveného cíle, resp. neexistuje jednoznačné objektivní i subjektivní spojení zvoleného prostředku se stanoveným cílem. Často jsou tato jednání podmíněna citovým stavem člověka.\n\nNa základě vztahu mezi prostředkem a účelem můžeme rozlišit 4 kategorie mimologického jednání: \nPrvní kategorie zahrnuje především bezmyšlenkovité chování. Patří sem běžně užívané konvence, při kterých se neuvažuje o jejich logičnosti. Takovým příkladem může být podání či políbení ruky, pozdrav při příchodu do společnosti, smekání klobouku, poděkování aj. Pokud by toto chování bylo vnímáno jako projev bezbrannosti a čistých úmyslů, patřilo by již do druhé kategorie.\n\nDruhý typ jednání je velmi rozšířený, spadají sem například náboženské a magické rituály. Neexistuje zde žádný logický vztah mezi cílem a prostředky použitými k jeho dosažení, avšak jednající je přesvědčen, že jeho prostředky směřují k danému cíli. Například když lidé učiní oběť Bohu v touze po dešti, je konečný výsledek (tedy déšť) spojen s přáním pouze subjektivně, nikoli objektivně. Autoři jako Auguste Comte a Émile Durkheim řadí na rozdíl od Pareta náboženství až do třetí, případně čtvrté skupiny.\n\nTřetí kategorie může fungovat a plnit svůj účel, aniž bychom chtěli záměrně dosáhnout výsledku. Dle Pareta sem patří mimo jiné čisté pudové akty či reflexy, například reflexy ochranné (instinktivní zavření očí před prachem, kýchání), dávivé nebo Bainbridgeovy.\n\nVe čtvrtém typu existuje vztah mezi prostředkem a účelem, avšak subjektivně je vnímán jinak, než ve skutečnosti funguje. Činnost, kterou lidé konají, neodpovídá činnosti, kterou si myslí, že konají. Jako příklad u této skupiny uvádí Pareto politiky, kteří jsou přesvědčeni, že zastupují zájmy určité většiny, při čemž ve skutečnosti jejich reálné činy sledují odlišné zájmy.\n\nVilfredo Pareto považuje člověka za tvora nerozumného, který má však potřebu, pokládat se za člověka racionálního. Věřil, že si jedinci přejí, aby jejich jednání vypadalo logicky jak v jejich očích, tak pro vnější pozorovatele. Dle Pareta by neracionálnost jednání neměla být lidmi popírána; nemělo by být pokládáno za racionální něco, co je naprosto nerozumné.\n\nDíky teorii o jednáním logickém a mimologickém, byl Pareto schopen vytvořit svou sociologicky nejvýznamnější teorii - Teorii reziduí a derivací. Tato teorie vychází z faktu, že motivy jednání a jeho význam se neshodují s tím, co sami aktéři o svém jednání soudí. Teorii reziduí a derivací najdeme popsanou ve druhé části Paretova díla \"Trattato di sociologia generale\".\n\n"}
{"id": "1247586", "url": "https://cs.wikipedia.org/wiki?curid=1247586", "title": "Mezigenerační propast", "text": "Mezigenerační propast\n\nMezigenerační propast je rozkol v názorech, životních postojích, hodnotách a životním stylu mezi dvěma generacemi, případně mezi rodiči, prarodiči a dětmi. Z psychologického hlediska je obvykle chápána jako jev pramenící z různého stádia ontogenetického vývoje, ve kterém se příslušníci dvou generací zákonitě potkávají. Z hlediska sociologického se berou v potaz různé politické, ekonomické, historické a kulturní okolnosti doby, ve které se názory a postoje jednotlivých generací formovaly, někdy dokonce srovnáváme různé generace ve stejné fázi ontogenetického vývoje jejich příslušníků, tedy např. adolescenty dnes a před 40 lety. Z pohledu demografie se jednotlivé generace označit podle jejich úlohy ve společnosti jako upozaděnou, ustupující, dominující a nastupující generaci a právě z rivality mezi nimi plyne také určitá část pomyslné propasti. \n\nJedinec se v průběhu života psychologicky vyvíjí a stejně tak se vyvíjí jeho názory a hodnoty. Lze konstatovat, že u mladých lidí převažují sklony k idealismu a až utopickým názorům, zatímco s přibývajícím věkem se člověk stává realističtějším a praktičtěji orientovaným. Naopak co se týče otevřenosti novým trendům a schopnosti se učit a adaptovat na měnící se prostředí, tu s věkem ztrácíme. Není tedy divu, že častým zdrojem rozdílů mezi generacemi bývá jejich různý přístup k technologiím moderním ve vztahu k době, o které mluvíme.\n\nJedinec je ovlivňován svým okolím a názory, se kterými přijde do styku. Společnost, ve které jedinec vyrůstá, je přitom proměnlivá, postupem času se mění politické, ekonomické a kulturní prostředí. Jedinec, který se v takovéto společnosti ocitá, je přímo ovlivněn tím co se v ní právě teď děje. Názory, které si vytvoří, proto nemusí být nutně stejné, jako názory předchozí generace, která byla vystavená jiným podmínkám. Předpokladem pro vytvoření mezigenerační propasti je tedy, z tohoto pohledu, historická odlišnost mezi dobami, kdy odlišné generace vyrůstaly. \n\nGenerace, která tvoří nejpodstatnější část ekonomicky aktivní populace, se nachází v dominantním postavení oproti těm, které ji předcházejí a následují. Podle názorů a hodnot této generace se odvíjí chod společnosti a utváří se jakési mainstreamové měřítko, kterým se hodnotí jak historie, tak také veškeré společenské jevy. Předcházející generace byla vytlačena do pozadí, kde plní spíše roli pozorovatele než tvůrce této doby, kterou vnímá a hodnotí prostřednictvím svého vlastního, historického systému názorů a hodnot. Oproti tomu generace následující, tedy generace, která se nyní nachází v pre-produktivním stádiu, je konkurentem dominantní generace, kterou časem nahradí. Než se tomu ale tak stane, formuje si tato část populace vlastní názory a životní styl, který často staví do opozice vůči mainstreamu představovaném jejich rodiči a jejich vrstevníky. \n\nHlavním praktickým dopadem generační propasti je rozdíl v jazyku a komunikaci. Každá generace s sebou obvykle přináší nový slang, který je té předchozí generaci neznámý. Tento nový jazyk přitom pomáhá nové generaci odlišovat se od té předchozí, zároveň však dopomáhá k vytvoření komunikační bariéry mezi jednotlivými generacemi. Nově vzniklý jazyk se obvykle promítá i do kultury dané generace. Doba jeho trvání je však omezená a jeho konec definitivně stanovuje příchod nové generace. \n\nDalším příkladem rozdílnosti generací jsou technologie, které jsou danou generací využívány. Obecně v moderní společnosti platí, že každá generace spolu nese určitý technologický pokrok a tudíž i technologii, která jí je vlastní. Rozdíly mezi generacemi pak znamenají obtížné používání stejné technologie mezi více generacemi.\n"}
{"id": "1247587", "url": "https://cs.wikipedia.org/wiki?curid=1247587", "title": "Veřejná sociologie", "text": "Veřejná sociologie\n\nVeřejná sociologie () je podobor sociologie, který má vytvořit dialog mezi odbornou veřejností, tedy sociology, a různými veřejnostmi na lokální, národní, regionální a globální úrovni. Veřejná sociologie se dá nejlépe chápat jako styl sociologie než jako vědecká metoda, teorie nebo soubor politických hodnot. Od 21. století je tento pojem široce spjat se sociologem Michael Burawoyem z Kalifornské univerzity v Berkeley, který vydal vášnivou výzvu k disciplinárnímu pojetí veřejné sociologie v jeho prezidentském projevu na půdě Americké sociologické asociace (American Sociological Association) (ASA) v roce 2004. Ve svém projevu Burawoy srovnává veřejnou sociologii s tím, co nazývá „profesionální sociologie,“ což je druh sociologie, která je primárně zaměřená k oslovení ostatních akademických sociologů. Veřejná sociologie má naopak za úkol přiblížit sociologii široké veřejnosti a zároveň přinést do sociologie nové nápady a energii.\n\nPojem „veřejná sociologie“ byl poprvé představen Herbertem Gansem v jeho prezidentském projevu, „Sociologie v Americe: Obor a veřejnost“ v Americké sociologické asociaci (ASA). Pro Ganse hlavní příklady veřejných sociologů zahrnují Davida Riesmana, autora \"Osamělého davu\" (\"The Lonely Crowd\"), a Roberta Bellaha, hlavního autora bestselleru \"Návyky srdce.\" V roce 2000 (čtyři roky před Burawoyovým projevem v ASA), sociolog Ben Agger napsal knihu \"Veřejná sociologie: Od sociálních faktů k formálním aktům,\" která volala po sociologii zaměřené na hlavní veřejné otázky. \n\nNicméně, vědec Severozápadní univezity Aldon Morris tvrdí ve své knize \"Odepřený učenec: W. E. B. Du Bois a zrození moderní sociologie (The Scholar Denied: W. E. B. Du Bois and the Birth of Modern Sociology)\" z roku 2015, že W. E. B. Du Bois praktikoval veřejnou sociologii dlouho předtím, než byl tento pojem zaveden v hlavním proudu odborné sociologie, a že vědecký rasismus zabránil uznání Du Boisoých příspěvků po téměř jedno století. Morris tvrdí, že Du Bois vybudoval první skutečný vědecký obor sociologie během svého působení na Atlantské univerzitě, kde předstihl „vědeckou revoluci“ Chicagské školy (které je často přičítána přeměna sociologie v důkladnou, empirickou společenskou vědu). Pro Du Boise, byl masivní empiricko-sociologický výzkum nezbytný, pro vyjmutí amerických černochů z tyranie a útisku zabudovaných do rasistické struktury americké společnosti. Prostřednictvím důkladného induktivního výzkumu Du Bois usiloval o rozebrání a delegitimizování sociálního darwinismu, který vysvětloval rasovou nerovnost politickým a kulturním deficitem, což nebylo podloženo empirickými důkazy, ale založeno hlavně na deduktivním výkladu, který neměl žádnou oporu ve vědecké analýze.\n\nDu Bois a jeho kolegové využili vědecké metody a masivního empirického dotazování k proměně sociologie do \"skutečné\" společenské vědy oddané empirickému výzkumu, která využívá své poznatky k osvobození amerických černochů od rasového útlaku a k jejich posílení a zrovnoprávnění. Tedy dlouho předtím, než Gans nebo Burawoy začali vyzdvihovat výhody veřejné sociologie, Du Bois byl dlouho přehlížen veřejností navzdory svému, do té doby nevídanému, vědeckému výzkumu.\n\nSociologie se má vztahovat, jak k odborné veřejnosti, tak i k obyčejným lidem. Dle Burawoye jsou pro sociologii zásadní dvě otázky. Ke komu vlastně mluvíme? To znamená, zda mluvíme sami k sobě nebo k druhým lidem. A z jakého důvodu mluvíme k lidem? Při odpovědi na druhou otázku se Burawoy odvolává na Maxe Webera. Weber se obával, že lidé začínají svá rozhodnutích řídit pouze ekonomickým uvažováním. Prosazoval diskuzi o již zavedených hodnotách, nehodlal se spokojit s již zavedenými pojmy. Tato diskuze mezi instrumentálním a reflexivním věděním, byla přítomna i v kritické teorii.\n\nBurawoy vymezuje čtyři typy sociologie. První dva jsou založené na principu instrumentálního vědění, pracují tedy se zavedenými pojmy, nezpochybňují jejich hodnoty a slouží hlavně odborné veřejnosti.\nZbylé dva typy sociologie jsou rozdílné. Při práci s nimi je využíváno reflexivní vědění, které požaduje diskuzi o zavedených pojmech, hodnotových základech a použité metodologii.\nDůležité je, že tyto druhy sociologie mezi sebou spolupracují a jedna bez druhé by byly neúplné. Sociologie, která je nyní považována za kritickou, se za pár let může stát sociologií profesní a naopak. Zapojení veřejnosti do sociologie je důležité pro utváření nových nápadů a idejí.\n\nVeřejná sociologie se snaží dosáhnout dialogu mezi sociology a veřejností, jejím cílem je otevřený dialog, v němž mohou obě strany dosáhnout nových poznatků. „Veřejná sociologie pracuje s pojmy a představami o charakteru společnosti a způsobech uvažování o propojení soukromých problémů a veřejných záležitostí, pracuje tedy s akademickými koncepty.” Snaží se propojit uvažování odborné a veřejné. Tímto krokem činí sociologii odpovědnou vůči veřejnosti. Existují dvě dimenze veřejné sociologie. Organická a tradiční sociologie. Liší se způsoby, jakými propojují sociology a veřejnost.\n\nBurawoy a další obhájci veřejné sociologie vedou tuto disciplínu k tomu, aby se zabývala otázkami, které jsou důležité z hlediska veřejného a politického zájmu. To zahrnuje debaty o veřejné politice, politickém aktivismu, účelech sociálních hnutích a institucích občanské společnosti. Pokud by byla veřejné sociologie považována za „hnutí“ uvnitř oboru, je to hnutí, které si klade za cíl oživit obor sociologie využitím svých empirických metod a teoretických poznatků, za cílem přispět k debatám nejen o tom, \"co je\" nebo \"co bylo\" ve společnosti, ale o tom, co by společnost mohla ještě být. Tudíž mnoho verzí veřejné sociologie mělo nepopiratelně normativní a politický charakter – fakt, který vedl značný počet sociologů k tomu, aby tomuto přístupu začali oponovat.\n\nPojem veřejná sociologie a zejména její výklad Michaela Burawoye nebyl pozitivně přijat sociology na akademické půdě. V roce 2004 v souvislosti s předsednictvím Michaela Burawoye v Americké sociologické asociaci (American Sociological Association) (ASA) se toto téma dostalo do popředí a bylo intenzivně diskutováno mezi sociology, na webu i v různých sociologických časopisech. Burawoyovo vlastní pojetí veřejné sociologie bylo kritizováno tzv. kritickými filozofy i zástupci akademické sociologie. Diskuzi o veřejné sociologii byl věnován prostor v mnoha odborných časopisech jako Social Problems, Social Forces, Critical Sociology a The British Journal of Sociology. Veřejná sociologie musela čelit kritice jak ohledně svého myšlenkového základu tak i svých cílů. Její kritici tvrdí, že je založena na chybném předpokladu konsensu v sociologické komunitě. Argumentuje tím, že značně přeceňuje jednotnost morálního a politického jednání sociologů. Zpochybňují možnost a vhodnost takové morální dohody a poukazují na to, že téměř každý společenský problém zahrnuje morální dilemata, nikoli morální jasnost. Co je či není, téměř nikdy není jednoznačné. Další kritika vychází z neakademických základů a nekritického a idealistického vnímání veřejného prostoru. Jarret Thibodeaux z kalifornské univerzity tvrdí, že veřejná sociologie spoléhá na dialektiku uni lineárního vývoje sociálních změn, která je však v současné době považována za zastaralou. Pokud by Burawoy zvažoval teorii multi lineárního vývoje jeho teorie by selhala hned z několika důvodů a to, že neexistuje žádné objektivní kritérium pro posuzování různých cílů, odmítnutí jednoho cíle nemusí nutně vést k cíli jinému. Kritizuje, že cíl udržuje svou důležitost na úkor různých alternativ.Hlasy kritiky přichází z řad odborníků, kteří se domnívají, že program veřejné politiky by mohl sociologii příliš politizovat a tak ohrozit její legitimnost ve veřejném dialogu. Tvrdí, že cíl vybudování spolehlivé faktografie o společnosti je v podstatě neslučitelný s cíli veřejné sociologie. Má obavu o ztrátu nadhledu, teoretičnosti a objektivity. Věří, že profesionální sociologie je s veřejnou sociologií propojena a že veřejná sociologie může stát v cestě profesionální sociologie.\n\nOstrým kritikem veřejné sociologie byl také Mathieu Deflem z Univerzity Jižní Karolíny. Tento odborník zastává názor, že by sociologie měla být veřejná ale pouze ve sféře akademického bádání nikoli politického aktivismu. Snahy veřejné sociologie by mohly zúžit sociologickou disciplínu na aktivisty sociologie. V protikladu k veřejné sociologii Deflem založil webovou stránku Savesociology.org.\n"}
{"id": "1247590", "url": "https://cs.wikipedia.org/wiki?curid=1247590", "title": "General Transit Feed Specification", "text": "General Transit Feed Specification\n\nDokument General Transit Feed Specification (GTFS) definuje obecný formát pro jízdní řády veřejné dopravy a příbuzné geografické informace.\n\nGTFS vznikl v roce 2005 jako boční projekt Chrise Harrelsona, zaměstnance společnosti Google, který “blbnul s možnostmi, jak vložit do Google Maps informace o veřejné dopravě […] když slyšel od Tim a Bibiana McHughových, ženatých IT managerů ve společnosti TriMet, organizátorovi dopravy pro Portland, [Oregon]”. V dokumentu je citována frustrace McHughových při hledání spojení v jim neznámých městech v situaci, kdy populární mapové služby ve stejné době už nabízely slušnou navigaci pro auta. \n\nBibiana a Tim McHughovi se časem dostali do kontaktu s Googlem a poskytli společnosti export jízdních řádů TriMetu ve formátu CSV. V prosinci 2005 se tak Portland stal prvním městem, které se objevilo ve vyhledávači spojení (\"Transit Trip Planner\") od Googlu. V září 2006 bylo přidáno pět dalších měst Spojených států do vyhledávače spojení od Google a samotný datový formát byl zveřejněn jako \"Google Transit Feed Specification\".\n\nVe Spojených státech neexistoval vznikem GTFS žádný veřejný standard ani de-facto standard pro veřejné jízdní řády. Podle dlouhodobě sloužícího manařera BART, Timothy Moora, BART musel před vznikem GTFS poskytovat uživatelům dat o jízdních řádech v mnoha různých formátech. Vznik standardizovaného formátu pro data o jízdních řádech byl proto velmi žádoucí. Veřejně a volně dostupná specifikace formátu stejně jako dostupnost jízdních řádů samotných ve formátu GTFS pomohla adopci formátu mezi vývojáři. Důsledkem byl vznik “stovek užitečných a populárních dopravních aplikací” stejně jako katalogů jízdních řádů ve formátu GTFS. Díky společnému formátu dat není nutné tyto aplikace upravovat na míru jednomu dopravci, ale může být nasazena v kterékoliv oblasti jejíž data jsou dostupné ve formátu GTFS.\n\nDíky širokému využití formátu začalo být slovo „Google“ v názvu považováno za nežádoucí, protože „někteří potenciální uživatelé se stydí použít GTFS“. Následkem toho bylo v roce 2009 navrženo změnit název specifikace na \"General Transit Feed Specification\".\n\n\n\n"}
{"id": "1247593", "url": "https://cs.wikipedia.org/wiki?curid=1247593", "title": "Republika Noli", "text": "Republika Noli\n\nRepublika Noli nebo také Nolinská republika (italsky \"Repubblica di Noli\") byl malý městský stát v severní Itálii, který zahrnoval město Noli a jeho okolí. Počítal se k takzvaným námořním republikám.\n\nRepublika vznikla oddělením z Finalského markrabství roku 1192, formálně byla uznána císařem Jindřichem VI. roku 1196. Na vrchol významu se dostala ve 13. století, v roce 1239 zde papež Řehoř IX. zřídil biskupství, jež existovalo až do roku 1820. Úpadek nastal koncem 14. století a z námořní obchodní mocnosti se postupně stala rybářská vesnice. Republika zanikla 2. prosince 1797 poté, co ji obsadila francouzská vojska pod Napoleonovým vedením.\n"}
{"id": "1247599", "url": "https://cs.wikipedia.org/wiki?curid=1247599", "title": "Svátek (sociologie)", "text": "Svátek (sociologie)\n\nSvátek je z pohledu sociologie společenská instituce, která se objevuje ve všech druzích společnosti už od archaických dob. Primárně slouží k rekreaci společnosti a je ozdravujícím protikladem běžného dne.Tato polarita platí i v případě, kdy je svátek soustředěn buď do delších časových úseků, tzv. „svátečních sezón,“ nebo je rozprostřen mezi dny všední.\n\nCo také platí pro všechny svátky, je skutečnost, že zúčastnění lidé se chovají úplně jinak, než mají v každodenní zvyklosti. Všední práce je během této doby zakázána a naproti tomu jiné běžné zákazy bývají často překračovány.\n\nSvátek má i symbolický význam. V tradičních společnostech bylo za deviantní považováno neslavit svátek, resp. se neúčastnit aktivit s ním spojeným. Tato doba sloužila ke stmelování lidí dohromady, v současnosti však dochází spíše k opaku, kdy se většina společnosti stáhne do úzkého rodinného kruhu a využívá tento čas k odpočinku. V moderní společnosti je však také potřeba, aby se někteří její členové do svátku nezapojovali, aby vykonávali činnost, která je typická pro jejich všední den (lékaři, obsluha čerpacích stanic).\n\nV tradičních společnostech lidé věřili, že společnost prochází podobnými cykly jako příroda. A to cyklem zrodu, růstu a následného zániku. Po tomto zániku dojde vždy ke znovuzrození, a proto se to samé snažili aplikovat na společnost, a to ve formě svátků, které měly pomoci právě při přechodu ze starého a špatného období k novému začátku. Z tohoto důvodu jsou také svátky umisťovány do období citelných přírodních změn, jako například rovnodennosti a slunovratů, období dešťů, sucha atp. Po skončení každého takového cyklu byla společnost zbavena starých hříchů a mohla přejít do nové fáze.\n\nTypické pro kmenové slavnosti byly dlouhé a vyčerpávající tance. Oslavy byly také spojovány s konzumací velkého množství jídla a pití, a to znovu v kontrastu ke všedním dnům. Co také bylo pro mnohé kultury běžné během tohoto období, bylo porušování povinnosti oddělovat ženské a mužské aktivity. Tento zvyk byl k vidění například ve staré Číně, ale i v Babylonu, v židovské kultuře v době svátku purim a u Řeků během tzv. hybristiky.\n\nTradičně jsou svátky spojeny s náboženskou oslavou. Často dochází k hodování, nebo až k úplnému plýtvání hmotnými statky, aby společnost dokázala, že žije v blahobytu. Tento jev lze pozorovat i při typu svátků, které nejsou náboženské, ale jsou vyhlášeny státem (okázalá výzdoba v ulicích symbolizuje prosperitu státu).\n\nSvátky se tedy mohou slavit jak z náboženských důvodů (např. Vánoce, Velikonoce), tak je může vyhlásit stát (např. 28. října, 17. listopadu), jenž díky tomu může šířit politickou ideologii, kterou se řídí. Většina projevů pronášených při těchto příležitostech odkazuje na historické události, které stojí za vznikem daného státu, a svátek se tak stává jeho politickým nástrojem. Na druhou stranu se v demokratických zemích svátek stává symbolickým dnem, kdy občané pomocí demonstrace mohou vyjádřit svůj nesouhlas. Čestnou výjimku jsou svátky, které odkazují na události důležité pro národ, jako je v České republice například Den upálení Mistra Jana Husa, který se příliš nevyužívá k politickým demonstracím.\n\nNěkteré svátky jsou určeny jen pro určitý okruh lidí (Den matek, Mezinárodní den žen) nebo oslavují či upozorňují na jiné, pro společnost méně podstatné věci, vlastnosti apod., a nejsou tudíž brány tak vážně a splývají s dny všedními (Světový den vědy pro mír a rozvoj, Mezinárodní den ochrany ozónové vrstvy, Mezinárodní den bílé hole).\n\nSvátky mohou mít pevně stanovené datum, v tom případě se většinou jedná o svátky stanovené státem. Naopak náboženské svátky mají datum často pohyblivé, závislé například na astronomických jevech. Svátky mohou trvat jak jeden, tak i více dní. Ve společnostech se setkáme s dvojím rozdělením svátků do kalendáře. V prvním případě jsou rozloženy do průběhu celého roku. V druhém případě se svátky konají za sebou a tvoří „svátkovou sezónu“.\n\n„Za instituci považujeme každý obecně praktikovaný způsob jednání sloužící naplnění určité reálné anebo fiktivní potřeby.“Lidé se chovají podle určitého rutinního a stereotypního vzorce.\n\nPrávě slavení svátků se tedy projevuje institucionalizovaným jednáním. Je to především absence racionálního zdůvodnění svátku (lidé jej respektují a přijímají, aniž by jim mnohdy bylo známo původní poslání daného svátku), závaznost členů dané společnosti k této instituci (svátku) a význam z hlediska sociální kontroly – v případě svátku se jedná o regulaci společenského jednání bez nutnosti dohledu.\n\nInstituci svátků bychom mohli hledat ve všech světových kulturách. Jednotlivé kultury se svými svátky odlišují především tím, soustředí-li je do určitého období, nebo jsou-li jejich svátky různě rozloženy do jednoho roku a periodicky se opakují.\n\nSvátky vznikaly v době, kdy byl život společnosti vnímán jako cyklicky probíhající. Hlavním účelem svátků tedy bylo a dodnes je určitým způsobem „omlazovat“ společnost, která se v průběhu všedních dnů „opotřebovává“. Pro tradičně žijící společnosti svátky přestavují způsob, jak budovat soudružnost mezi členy.\n\nFunkce svátků ve společnosti je symbolická. To platí jak pro tradiční společnosti (tj. prvotní chaos), tak pro společnost moderní (tj. připomínání zakladatelských principů dané společnosti –  v České republice např.: 28. říjen).\n\nVýznam instituce svátku však prošel v moderní společnosti velkou proměnou. Došlo k jeho radikální privatizaci, tzn. že ačkoliv je vyhlašován pro společnost jako celek a měl by sloužit k rekreaci společnosti jako celku, slouží nyní ve většině případů pouze jednotlivým členům společnosti. V praxi to znamená, že lidé svátek využívají k tomu, aby se stáhli do soukromí a uchýlili do rodinných kruhů. Veřejná společnost v době svátků de facto zaniká – nevyrábí se, nesměňuje se, lidé se scházejí pouze v užších společenských kruzích (rodina, přátelé).\n\n"}
{"id": "1247601", "url": "https://cs.wikipedia.org/wiki?curid=1247601", "title": "Teoretická saturace", "text": "Teoretická saturace\n\nTeoretická saturace (též teoretické nasycení) je stav, při kterém další zkoumání zvoleného vzorku nejčastěji v rámci metody teoretického vzorkování nepřináší nové podstatné informace. Jde o klíčový pojem pro výzkumnou strategii zakotvené teorie, kterou uvedli sociologové Barney Glaser a Anselm Strauss v roce 1967 v díle \"The Discovery of Grounded Theory\" a pro kvalitativní výzkum obecně. Prakticky je teoretické saturace dosaženo postupným zvětšováním zkoumaného vzorku až do chvíle, kdy výzkumník rozhodne, že další výzkum nepřináší nové informace, tedy je možné ze získaných dat vyvodit či potvrdit závěr. Saturace tedy slouží jako podmínka k určení, jestli je nutné ve sběru dat pokračovat, nebo jsou získaná data pro potvrzení teorie dostatečná, neboli k validizaci. \n\nPoprvé byly strategie zakotvené teorie a s ní koncept teoretické saturace využity Glaserem a Straussem v roce 1965 při zkoumání umírajících pacientů v nemocnicích. Své výsledky následně publikovali v díle \"Awareness of Dying\".\n\nPro kvalitativní výzkum je zkoumání náhodných vzorků populace zpravidla nevhodné. To je způsobeno například tím, že zkoumané vlastnosti/jevy nemusí být nutně v populaci rovnoměrně zastoupeny. Je tedy vhodnější začít zkoumat populaci, u které je pozorován zkoumatelný jev, a vhodný vzorek následně zvolit v závislosti na potřebách induktivně vznikající teorie. Tato teorie pak má svůj základ přímo v interpretaci získaných dat a můžeme o ní mluvit jako o zakotvené teorii. Jako příklad se dá uvést Glaserovo a Straussovo zkoumání umírající populace bez předem vytvořené hypotézy pro \"Awareness of Dying\".\n\nVzhledem k induktivnímu charakteru zakotvených teorií je zkoumaný vzorek postupně upravován spolu s rostoucí komplexitou teorie a také dochází k formulaci nových poznatků. Výzkumník se proto může často vracet k již zkoumaným skupinám, u kterých nově vyvstalé body teorie zkoumá, nebo rozšiřovat svůj vzorek na skupiny zcela nové. Tím se teorie postupně stává ucelenější. Ve chvíli, kdy se v rámci zkoumaných skupin začínají data opakovat a zároveň bylo zkoumáno co nejširší množství skupin, které se vznikající teorií souvisí, je teoretické saturace dosaženo. Kvůli rozmanitému charakteru teorií, které skrze přístup zakotvené teorie vznikají, se nedá tak jako u kvantitativního výzkumu zobecnit, jaké množství dat je pro saturaci dostatečné. Proto je diskuze o saturaci důležitou složkou těchto kvalitativních výzkumů.\nDostatečnost saturace lze zajistit například využitím co největšího množství typů sběru dat a důsledným ověřováním nově indukovaných poznatků na již získaných datech. Dále je kladen důraz na teoretickou citlivost výzkumníka, tedy jeho schopnost na základě svých znalostí a intuice určit, jestli je saturace dostačující.\n\nO saturaci můžeme mluvit také v souvislosti s metodou sněhové koule. Vzorek v této metodě rozšiřují samy subjekty tím, že další subjekty volí na základě svého názoru o jejich souvislosti se zkoumaným problémem. Saturace v této metodě je dosaženo, pokud už každý subjekt volí pouze takové subjekty, které jsou součástí vzorku.\n\nVzhledem k tomu, že velikost vzorku se při použití metody teoretického vzorkování před a během zkoumání obtížně odhaduje, mohou se objevit problémy v situacích, kdy jsou výzkumníci nuceni již před výzkumem určit velikost zkoumaného vzorku například kvůli ospravedlnění žádaného rozpočtu, a tedy odhadovat, kdy bude dosaženo odpovídající úrovně saturace. Může tak docházet ke kompromisům, kdy není saturace dostatečná, ale k rozšiřování vzorku nedojde z časových nebo finančních důvodů. Glaser a Strauss ale tvrdili, že nedostatečně saturované vzorky se dají skrze mezery v získaných teoriích snadno rozpoznat.\n\n\n"}
{"id": "1247603", "url": "https://cs.wikipedia.org/wiki?curid=1247603", "title": "Zastupitelstvo Karlovarského kraje", "text": "Zastupitelstvo Karlovarského kraje\n\nZastupitelstvo Karlovarského kraje je zastupitelstvem kraje, ve kterém dle zákona o krajích (č. 129/2000 Sb.) zasedá 45 zastupitelů. Volební období zastupitelstva je čtyřleté. Zastupitelstvo se schází podle potřeby, minimálně však jedenkrát za tři měsíce. Zastupitelstvo volí devítičlennou krajskou radu.\n\n\nKoalici v Radě kraje tvoří ANO, HNHRM, ODS, Piráti a SPO (dohromady 24 zastupitelů v zastupitelstvu). Hejtmankou Karlovarského kraje se v tomto volebním období stala Jana Mračková Vildumetzová, která kandidovala za ANO.\n"}
{"id": "1247605", "url": "https://cs.wikipedia.org/wiki?curid=1247605", "title": "Let LaMia Airlines 2933", "text": "Let LaMia Airlines 2933\n\nLet LaMia Airlines 2933 byl charterový let bolivijských aerolinií LaMia, který havaroval v Kolumbii krátce po 22:00 zdejšího času 28. listopadu 2016, přičemž zemřelo 71 z 77 lidí na palubě.\n\nLetadlo transportovalo brazilský fotbalový tým Chapecoense, zahrnující 22 hráčů, 23 trenérů a dalších členů klubu, 2 hosty, 21 novinářů a 9 členů posádky. Let se konal z Mezinárodního letiště Viru Viru v bolivijském Santa Cruz de la Sierra do Mezinárodního letiště José María Córdova poblíž měst Rionegra a Medellínu, kde se mělo odehrát finále fotbalové soutěže Copa Sudamericana 2016 proti kolumbijskému týmu Atlético Nacional. Přežili 2 členové posádky, 3 z hráčů a jeden novinář.\n\nJako důvod nehody se uvádí nedostatek leteckého paliva, který pilot také ohlásil. Vzdálenost mezi letišti mírně přesahuje dolet Avro RJ85 (BAe 146), který je .\n\nPosádka letounu vydala mezi obcemi La Cejo a La Unión nouzový signál kvůli poruše elektrického systému. Letoun dostal přednostní právo na přistání v cílovém letišti v Medellíně za asistence hasičů a zdravotníků. Poblíž hory El Gordo v 2:55 UTC letadlo zmizelo z radarů (poslední ohlášená nadmořská výška byla 4 572 metrů přibližně 30 kilometrů od cílového letiště v nadmořské výšce 2 133 metrů), letoun se zřítil poblíž obce La Unión u města Medellín, kde měl také přistát. \n\nZáchranáři a Kolumbijské vzdušné síly se na místo nehody kvůli silnému dešti a mlze dostali až 2 hodiny po incidentu. Na místě byly trosky v okolí 100 metrů od pádu. První přeživší Alan Ruschel se dostal do nemocnice až 4 hodiny po pádu (ve 2:00).\n\nKolumbijská státní agentura pověřená vyšetřováním nehod v letectví \"Unidad Administrativa Especial de Aeronáutica Civil\" si vyžádala spolupráci výrobce letadla BAE Systems a britské \"Air Accidents Investigation Branch\" coby vyšetřovacího orgánu státu výrobce. Na místo byl vyslán tříčlenný tým vyšetřovatelů AAIB. K nim se připojili bolivijští vyšetřovatelé z agentury . \n\nCelkem se na vyšetřování podílí 23 specialistů, kromě kolumbijských, bolivijských a britských spolupracují na vyšetřování Brazílie a USA. Odpoledne 29. listopadu UAEAC oznámila nález černých skříněk, obě byly nalezeny nepoškozené.\n\nVyšetřovatelé se zabývají organizačními záležitostmi, supervizí, plánováním spotřeby paliva, rozhodnutími posádky a otázkami spojenými se záchrannými pracemi. Předpokládá se, že závěrečná zpráva bude zveřejněna v dubnu 2017.\nBolivijské úřady v úterý 6. prosince zadržely Gustava Vargase, šéfa charterové letecké společnosti LaMia v souvislosti s pádem letounu, je podezřelý k porušení bezpečnostních předpisů. Bolívie také vyzvala Brazílii k vyhoštění letové dispečerky, která odjela do sousední země ve snaze získat zde azyl.\n\nHispanoamerická mediální agentura Univision na základě analýzy dat z webu Flightradar24 oznámila, že v osmi z 23 předchozích letů nedodržela LaMia předpisy Mezinárodní organizace pro civilní letectví. Ve zkoumaném období (od 22. srpna 2016) pochybila i při dvou letech z Medellínu do Santa Cruz: 29. října přepravovala Atlético Nacional k odvetnému semifinálovému zápasu Copa Sudamericana a 4. listopadu přelétala bez cestujících.\n"}
{"id": "1247607", "url": "https://cs.wikipedia.org/wiki?curid=1247607", "title": "Nadvláda mužů", "text": "Nadvláda mužů\n\nNadvláda mužů (ve francouzském originále \"La Domination masculine\") je kniha francouzského sociologa a antropologa Pierra Bourdieua, vydána roku 1998. Jedná se o sociologickou studii vztahů mezi pohlavími, ve které se autor snaží objasnit příčiny nadvlády mužů nad ženami v lidských společenstvích.\n\nBordieuovo uvažování vychází z historicko – antropologických faktů. Autor využil svých poznatků, které načerpal při pozorování domorodého berberského kmenu Kabylů začátkem šedesátých let 20. století. Výsledky svého zkoumání se poté snažil extrapolovat na současnou společnost a najít v ní tradiční modely vztahu muže a ženy, podobné těm berberským.\n\nAutor uvádí čtenáře do poněkud rozsáhlého tématu strukturovaným schématem, ve kterém využívá známých antonym (např. suchý/vlhký, nahoře/dole, dominantní/ovládaný), aby poukázal na základní rozdíly mezi gendery. Dále také ve schématu používá přirovnání pro konkretizaci daných procesů, typických jak pro muže, tak pro ženy.\n\nToto grafické znázornění se dá považovat za výchozí bod této knihy, avšak lze si povšimnout, že Bourdieu se s takovýmto rozdělením ne vždy shoduje a polemizuje o něm.\n\nSkutečnost o nadřazenosti mužského principu shledává Bordieu především v zakořeněných zvyklostech lidského druhu. Tato nadřazenost nespočívá v čemsi přirozeném nebo předem daném, ale jedná se o jakýsi úzus, který je vytvářen především historickým pojetím role muže a ženy ve společnosti. Toto lze podle Bourdieua dokázat především tím, že z celé historie neznáme žádné prameny ani mýty, které by odmítali takto stanovenou sexuální hierarchii.\n\nMuži byli v historii bráni za výše hierarchicky postavené, lidé tehdejší doby vnímali tento fakt už jen na základě samotné tělesné stavby muže, která je mnohem mohutnější než stavba těla ženského.\n\nNadřazenost muže vychází i z etymologického původu slova muž (vir), kdy virilita (mužnost) je podstatná vlastnost muže a je spojená se ctí (virtus), která je u mužů determinována především sexuální potencí, jež je od muže přímo očekávána. Toto souvisí i s výše zmíněnou opozicí mužského a ženského principu (nahoře/dole), kdy muž při pohlavním aktu typicky zaujímá dominantní postavení.\n\nŽena je v podstatě prezentována jako slabá a zranitelná, což je potvrzeno jejím historickým postavením, kdy se žena stará o chod domácnosti a zajišťuje podřadnější práce – starost o dobytek a podobně.\n\nTento fakt lze analogicky znázornit na příbězích z knihy. Prvním z nich je sklizeň jablek, kdy muži s bidlem shazují jablka ze stromu a ženy s dětmi sbírají spadaná jablka. Dalším příkladem jsou typické zabijačky, kdy jediný úkol mužů je ráno zabít prase a naporcovat ho. Následující úkoly – vaření a úklid pak již obstarávají ženy, zatímco muži popíjí a baví se.\n\nModerní společnost už podle Bourdiuea dokáže akceptovat ženu jako pracující, a tudíž v osobním životě soběstačnou, avšak v pracovním prostředí je neustále uváděna do podřadné pozice. Konkrétním příkladem tzv. hierarchizace práce jsou příslušná zaměstnání a jejich názvy. Šéf a sekretářka, kdy muž je prezentován jako ten, kdo všechno řídí a ženské subjekty, které ho v práci podporují.\n\nDůsledky těchto zakořeněných faktů lze i dnes shledávat v moderní politice a na nejvyšších manažerských pozicích, které jsou jen velmi málo obsazovány ženami a dominují zde spíše muži.\n\nSymbolické násilí je druh společenského násilí, které je konáno na určitých sociálních skupinách, za jejich přímé účasti. Jedná se především o latentní jevy, které se však projevují v každodenním chování a jednání ve společnosti, aniž by se v tom projevoval hlubší úmysl. Je velice těžké tyto zaběhnuté stereotypy odstranit.\n\nToto násilí je zapříčiněno nedostatečným pochopením a vírou obou stran, že takovýto stav je přirozený. To je důvodem, proč pouhé odstranění společenských struktur, které tento stav podporují a udržují (např. zrovnoprávnění žen před zákonem) k opravdové změně nestačí. Skutečný obrat by podle Bourdiea mohla způsobit jen \"„radikální změna sociálních podmínek, z nichž se ony dispozice, nutící ovládané pohlížet na vládnoucí i na sebe samotné z hlediska vládnoucích, rodí.“\"\n"}
{"id": "1247615", "url": "https://cs.wikipedia.org/wiki?curid=1247615", "title": "Stříbrný potok (přítok Čistého potoka)", "text": "Stříbrný potok (přítok Čistého potoka)\n\nStříbrný potok je pravostranným přítokem Čistého potoka (uváděného rovněž jako Komáří potok) ve Slavkovském lese v okrese Sokolov v Karlovarském kraji. Délka toku měří 5,5 km. Plocha jeho povodí měří 8,4 km².\n\nCelý tok se nachází v Chráněné krajinné oblasti Slavkovský les. Potok pramení v nadmořské výšce 755 metrů pod severním svahem Špičáku (829 m), přibližně 370 m severně od jeho vrcholu. Teče severním směrem, u lesní cesty z Krásna ke Komářím rybníkům se křižuje s Puškařovskou stokou.\nPotok protéká územím postiženým činností geologického průzkumu na uran, jež zde probíhala zejména koncem 40. let 20. století. Příroda dosud zcela nezahladila terén rozbrázděný průzkumnými díly, rýhami a šachticemi. To již potok přitéká ke dvěma rybníkům. U nich se nachází chatová osada s přiléhavým názvem \"Sedmička\". Pojmenování vychází z názvu bývalé uranové šachty č. 7, která se nacházela poblíž. S hloubením jámy číslo 7, s konečnou hloubkou 205,7 metrů, se začalo v roce 1949 a společně s dalšími šachtami a štolami tvořila šachta č. 7 závod Pichtova hora.\n\nPotok obtéká odval dolu, křižuje naučnou stezku s pojmenováním Uranová Golgota. Nedaleko potoka umístěný informační panel č. 4 naučné stezky se věnuje jak Stříbrnému potoku, tak i osadě Sedmička. Potok pokračuje severním směrem, později severovýchodním směrem. Zprava přibírá Puškařovskou stoku a vtéká do rybníku \"Puleček\", který je hojně navštěvován obyvateli Horního Slavkova a využíván jako přírodní koupaliště. Pod koupalištěm se potok ztrácí, voda mizí v podzemí a po většinu roku je koryto potoka bez vody. V této oblasti se netěžil jenom uran, ale mnohem dříve, již ve 14. nebo 15. století, se zde mělkými doly dobývalo stříbro. Voda tak pravděpodobně mizí do starých důlních děl a proniká až na úroveň nepropustného podloží. Protéká neznámým podzemním labyrintem a vrací se na povrch. To se děje v památném místě označovaném od nepaměti jako \"U Tří pramenů\". V těsné blízkosti vedle sebe zde vyvěrají tři prameny. Místo bylo upraveno místním spolkem horníků Barbora a již tradičně se zde konají přátelská vánoční setkání, převážně bývalých horníků.\n\nSeverozápadním směrem teče potok zalesněnou krajinou hlubokým údolím směrem do míst, kde v době \"uranové horečky\" stála úpravna uranových rud pojmenovaná jako \"Vlčí\". Zde, v lese pod Nadlesím se vlévá do Čistého potoka.\n\n"}
{"id": "1247618", "url": "https://cs.wikipedia.org/wiki?curid=1247618", "title": "Santa je pořád úchyl", "text": "Santa je pořád úchyl\n\nSanta je pořád úchyl (v anglickém originále Bad Santa 2) je americký vánoční komediální film z roku 2016. Režie se ujal Mark Waters a scénáře Shauna Cross a Johnny Rosenthal. Film je sequelem \"Santa je úchyl!\" z roku 2003. Hrají v něm Billy Bob Thornton, Tony Cox, Brett Kelly, Kathy Bates a Christina Hendricks.\n\nSnímek měl premiéru v New Yorku 15. listopadu 2016 a do kin byl oficiálně uveden 23. listopadu 2016. Získal obecně negativní recenze od kritiků a vydělal přes 10,5 milionů dolarů.\n\nV roce 2009 se poprvé nechal Billy Bob Thornton slyšet o sequelu filmu \"Santa je úchyl!\" z roku 2003, který měl mít premiéru na Vánoce v roce 2011. V prosinci 2010 Miramax a The Weinstein Company podepsaly souhlasnou smlouvu na vytvoření několika sequelu, včetně \"Santa je úchyl!\"V březnu 2011 bylo potvrzeno, že Thornton se vrátí do hlavní role. Natáčení bylo naplánované na podzim 2012 s premiérou na Vánoce v roce 2013. Natáčení nakonec začalo v lednu 2016 v Montréalu. V listopadu 2015 bylo oznámeno, že režisér filmu \"Protivný sprostý holky\" Mark Waters bude film režírovat.\n\nFilm vydělal 9 milionů dolarů v Severní Americe a 1,5 milionů dolarů v ostatních oblastech, celkově tak vydělal 10,5 milionů dolarů po celém světě. Rozpočet filmu činil 26 milionů dolarů. V Severní Americe byl oficiálně uveden 23. května 2016, společně s filmy \", Pravidla neplatí\" a \"Spojenci\". Bylo projektováno, že film vydělá 15–20 milionů za prvních pět dní z 2 800 kin. Film nakonec docílil osmé nejvyšší návštěvnosti s výdělkem 6,1 milionů za první víkend.\n\nFilm získal převážně negativní recneze od kritiků. Na recenzní stránce Rotten Tomatoes získal z 88 započtených recenzí 25 procent s průměrným ratingem 4,3 bodů z deseti. Na serveru Metacritic snímek získal z 36 recenzí 38 bodů ze sta.\n"}
{"id": "1247620", "url": "https://cs.wikipedia.org/wiki?curid=1247620", "title": "Esencialismus", "text": "Esencialismus\n\nEsencialismus (z latinského \"essentia\" = bytnost, podstata) (dříve označovaný jako estetický objektivismus.) je myšlenkový směr, podle něhož je každá věc chápána jako svá a jedinečná. Má svou esenci, která ji odlišuje od všech ostatních věcí. Jedná se o pohled na svět, kdy pro každou věc je zde soubor předpokladů, jež jsou nezbytné pro jeho identitu a funkci ve světě. Je to filozofické učení, které vychází z názoru, že esence - bytnost předchází samotné existenci - bytí.\n\nEsencialismus hledá základní vnitřní rysy věci tak, jaká je sama o sobě. Zatímco tradiční metafyzika je esencialistická (hledá podstatu věcí), o postmoderním myšlení můžeme říct, že je antiesencialistické (zkoumá a popisuje, jak se věci chovají, není možné nalézt takovou definici, která by dokázala vystihnout esenci daného předmětu.\n\nS první myšlenkou esencialismu přišel ve starověkém Řecku myslitel Platón. Platonův idealismus je první teorií o tom, že všechny myšlenky a principy mají jistou esenciální realitu (Idea nebo Forma), esenci, která dělá danou věc jedinečnou. Tuto myšlenku rozvinul jeho žák Aristotelés. Podle něj každá věc má svůj význam a způsob provedení. Zakládá se na Platónově identifikaci „pravého bytí“ s idejemi (esencemi), jež jsou podle něj skutečnější než jednotlivé věci. Pozdější esencialisté rozvíjející Platónovo myšlení (Tomáš Akvinský, Baruch Spinoza) tvrdili, že každý objekt vědeckého zkoumání je tím, čím je jeho esence - podstata. Francouzští existencialisté 20. století J.P.Sartre a A.Camus přišli s kritikou esencialismu, která spočívala v tom, že esencialismus omezuje lidskou zodpovědnost za vlastní jednání a nastoluje víru v samovolné naplňování osudu. Britský filozof a kritický racionalista rakouského původu Karl Popper rozdělil pojem realismus na esencialismus a realismus. Esencialismus používá jako opak nominalismu, který zastupuje myšlenku, že existuje jen jednotlivé, protože s jednotlivým lze vytvořit přímou zkušenost. Realismus jako opak idealismu, který připisuje idejím samostatné bytí. Sám sebe považoval za realistu. Karl Popper esencialismu vyčítá, že nese vinu na tom, že sociální vědy zaostávají za vědami přírodními, protože jsou méně empirické a experimentální, k dokázání svých tvrzení používají spíše definice. \n\nJedná se o teorii, podle níž je cílem vědy odhalovat esence a popisovat je pomocí definicí. Snaží se zjistit, co věc skutečně je a definovat její přirozenost. Metodologický esencialismus si klade otázky jako „Co je energie?“, „Co je pohyb?“. \nJejím protikladem je metodologický nominalismus, který chce naopak zjistit a popsat, jak se věc za různých okolností chová a jestli se v jejím chování objevuje pravidelnost. Na rozdíl od metodologického esencialismu si klade otázky typu „Jak využít solární energii?“, „Jak se pohybuje auto?“.\n\nKlasičtí esencialisté věřili, že v esencialismu jsou i špatné činy jako například vražda. Ta ničí univerzální, objektivní a přirozený mravní zákon. Moderní esencialisté zastávají názor, že dobro a zlo jsou jen hranice, které si každý staví sám.\n\nPřed tím, než společnost přijala teorii evoluce, existoval esenciální pohled na biologii zastávající názor, že průběhu času se žádný druh nemění. Někteří náboženští odpůrci teorie evoluce stále zastávají esenciální pohled na život, ale tento názor byl částečně vyvrácen poté, co Charles Darwin publikoval svou teorii o původu druhů. \n\nEsencialismus se využívá ve feministických článcích. Ženy podle něj mají esenciální podstatu (například starostlivost u žen oproti agresivitě a sobeckosti u mužů) a tím se od sebe obě pohlaví liší.\n\nTeorie esencialistického genderu říkají, že existuje objektivní podstata mužství a ženství. Podstata ženství je typická pro všechny ženy a podstata mužství je vlastní všem mužům. Esencialismus přehlíží jinakost v mužském a ženském světě. Vyhraněnou formou esencialismu je biologický determinismus. Jeho zastánci tvrdí, že život lidského jedince je určen výhradně jeho biologickou podstatou, která je výsledkem evoluce.\n\nEsencialismus ve feminismu je také kritizován proto, že se zaměřuje pouze na podstatu věcí. Podstata věcí je však neměnná a esencialismus nebere v potaz socializaci jednotlivých jedinců.\n\nHlavním problémem esencialismu je hledání základů pro celou teorii, která je postavena na rozeznávání objektů. Esencialismus je kritizován jako v jádru lingvistický, protože se celý opírá jen o způsob, jakým se věci popisují.\n\nKarl Popper označil esencialismus jako \"logickou chybu\". Podle něj nemají smysl vážné debaty o slovech a jejich významu a vážně je třeba brát jen fakta a tvrzení o nich. Zároveň kritizuje přesvědčení, že vědecká práce usiluje o definitivní vysvětlení jevu. (To souvisí s představou esencí jako podstatných skutečností za pozorovatelnými jevy. Nalezne-li vědec tuto esenci, ví o zkoumaném vše a další bádání ztrácí smysl). Podle Poppera ale vědecký výzkum nikdy nekončí a je důležité nepokládat otázky ptající se po podstatách jevů, ale po příčinách a zákonitostech, což esencialismus nesplňuje. \n\nPodle antropologa Lawrence Hirschfelda lze názory na rasu rozdělit na esencialistické a konstrukcionistické. Esencialisté tvrdí, že rasa je součástí podstaty každého člověka. O esencialismus se velmi často opírá rasismus. Hirschfeld na druhou stranu zastává názor, že děti jsou programovány k tomu, aby se řídily právě esencialistickým postojem pro klasifikaci lidí. Tento postoj je silně podporovaný kulturním zázemím, nazýváme ho psychologický esencialismus.\n"}
{"id": "1247630", "url": "https://cs.wikipedia.org/wiki?curid=1247630", "title": "Statusová inkonzistence", "text": "Statusová inkonzistence\n\nStatusová inkonzistence (status – latinsky, znamená stav, postavení, inkonzistence – nesoudržnost, nestálost, v sociologické literatuře bývají jako synonyma používány i výrazy statusová (in)kongruence a statusová krystalizace) je jev, při kterém dochází ke kombinování vysokého postavení v některých dimenzích s nízkým postavením z hlediska dimenzí jiných. Dimenzí v tomto slova smyslu rozumíme jednu ze čtyř škál, použitých Gerhardem Lenskim v padesátých letech 20. století - \"vzdělání, zaměstnání, příjem\" a \"etnický původ\". Jako příklad ze současnosti lze uvést lékaře, vědce a učitele, kteří disponují vysokým vzděláním a prestiží, ale nízkým příjmem a podílem na moci.\n\nPojem statusová inkonzistence se začal užívat ve čtyřicátých letech 20. století, kdy E. Benoit Smullyan reagoval na Weberův koncept třídy, statusu a strany. Zastával názor, že pozice jedince na těchto jednotlivých stratifikačních škálách nemusí být shodná. V průběhu historie bylo na analýzu statusové konzistence vznášeno stále více nároků. Tři dimenze vertikální diferenciace společnosti (vzdělání, povolání, příjem) se ukázaly být nedostatečné, a proto byly rozšířeny o další. Bylo stále více potřebné vzít v úvahu rozdílnosti ve společnosti jednotlivých zemí právě z hlediska dosaženého stupně krystalizace statusových proměnných. Do povědomí veřejnosti se pojem dostal v padesátých letech zásluhou amerického sociologa Gerharda Lenskeho. Vzhledem ke stále ne zcela dostačujícím výsledkům ověřování některých hypotéz týkajících se vývoje sociální struktury v industriálních společnostech se právě v těchto souvislostech později objevil i požadavek na mezičasové srovnání vývoje statusové konzistence v rámci jedné společnosti.\n\nU pojmu statusová konzistence by se také dalo zaměřit na to, podle kterých sociálních žebříčků je určeno sociální postavení lidí a kterých je tedy případně vhodné používat i v analýzách statusové inkonzistence. Základní proměnné stratifikační triády - vzdělání, povolání a příjem jsou nepostradatelnou součástí ideálního modelu fungování trhu práce. Tedy kvalifikace každého jedince odpovídá jeho pracovní pozici a ta by zase měla poskytovat adekvátní příjem. Vytváří se tak vertikální sociální rozvrstvení, ve kterém jsou lidé odlišení podle lidského kapitálu, jímž disponují, svého zaměstnání a příjmu. Je však jasné, že existují i jiné míry sociální nerovnosti, které je možné pro převedení obecných pojmů statusové inkonzistence použít. Jako jsou: pohlaví, věk, rasa, národnost, náboženství, typ vzdělání, moc, životní styl a další dimenze bohatství, jež nejsou pevně svázány s příjmem. Přesto zůstalo užití této základní proměnné stratifikační triády (vzdělání, povolání a příjem) zřejmě nejběžnějším přístupem.\n\n"}
{"id": "1247631", "url": "https://cs.wikipedia.org/wiki?curid=1247631", "title": "ON", "text": "ON\n\nZkratka ON má tyto významy:\n\n"}
{"id": "1247636", "url": "https://cs.wikipedia.org/wiki?curid=1247636", "title": "Parasociální interakce", "text": "Parasociální interakce\n\nParasociální interakce (PSI) vysvětluje vztah, jakým členové publika vnímají jejich jednostranný vztah s postavami vystupujícími v masových médiích. PSI lze popsat jako iluzorní vztah, způsob jakým publikum interaguje se známými postavami (celebritami, hosty v diskusních pořadech, herci). Divák nabývá dojmu, že mediální postava komunikuje skrze médium přímo s ním. Může docházet až k případům, kdy fiktivní postavy považuje divák za své přátele, či se s nimi identifikuje a napodobuje jejich způsob života. PSI je silně ovlivněno verbální i neverbální komunikací, může přerůst až v touhu po reálném setkání s postavou.\n\nTermín parasociální interakce (PSI) byl z pohledu mediálních a komunikačních studií poprvé popsán roku 1956, kdy psychiatr Donald Horton a sociolog R. Richard Wohl objevili nový typ psychologického konceptu - interakce mezi postavami masových médií a jejich publikem. Lze se ale domnívat, že samotné parasociální interakce existovaly ještě dávno před vznikem masových médií, kdy si lidé tvořili podobná pouta s panovníky či bohy. Zprvu se Horton a Wohl domnívali, že PSI je výsledkem zanedbaných či nedostatečných vztahů s ostatními lidmi. Tato teorie byla ale v roce 1989 napadena výzkumníky Persem a Rubinovou, kteří zjistili, že je přirozeným dopadem toho jak moc času trávíme s fiktivními postavami a celebritami v masových médiích.\n\nV 70. letech 20. století se tímto tématem zabýval specialista na komunikaci Mark Levy. Ve svém zkoumání objevil vztah televizních diváků k hlasatelům zpráv, diváci hlasatele považovali za své přátele a mluvili s nimi.\n\nPojmy parasociální interakce a parasociální vztah (PV) bývají často zaměňovány. Parasociální interakce je jednostranný proces komunikace ve chvíli, kdy je divák vystaven masovému médiu. PV je navázán ve chvíli, kdy divák cítí emocionální vztah k postavě, aniž  by byl v daný moment vystaven jejímu působení. Parasociální interakce může přerůst v parasociální vztah.\n\nPokud divák daný mediální obsah nekonzumuje a věnuje se mu ve volném čase jedná se o parasociální vztah. Divák přemýšlí o životě postavy, přemítá o dějových linkách na diskusních fórech s dalšími fanoušky, sleduje bulvární tisk a sociální sítě celebrity. V případě PV může divák toužit po setkání s postavou, například v USA je velmi populární setkání komiksových fanoušků s představiteli komiksových postav Comic-Con.\n\nTří stupňový model mediálních postav podle Davida Gilese:\n\nMezi pozitivní efekty PSI řadíme možnost naučit se socializaci, vývoj osobnosti (zvláště u mládeže a dospívajících) a osobní uspokojení. Za negativními vlivy parasociální interakce považujeme požitek nebo také závislost na mediálním obsahu (např. televizní seriál), touha po identifikaci (srovnávání sám se sebou, tělesný vzhled), agrese a následky rozchodů. Parasociální interakce se nejlépe zkoumá během života, což vykazuje rostoucí zaměření na děti a dospívající. Studie prokázaly, že stereotypy pohlaví jsou běžné v parasociálních vztazích ve sdělovacích prostředcích s postavami. Chlapci ve valné většině volí mužské postavy, zatímco dívky jsou nepředvídatelné a nedá se předpokládat, že dají přednost jednomu či druhému pohlaví. Je dokázáno, že u dospívajících dívek je velká pravděpodobnost na silnou vazbu s mediální osobností, pokud jde o životní styl. \n\nMnoho vědců dospělo k názoru, že stejně jako najdeme parasociální vztahy v televizi a rádiu, najdeme je také v internetovém prostředí. On-line prostředí, jako jsou blogy a spousta dalších sociálních sítích míří účelově na lidi všech věkových kategorií. Skrze sledování uživatelů sledujících blogy politiků, Thorson and Rodgers (2006) zjistili, že PSI (parasociální interakce) formuje názory a dojmy lidí, poté s nimi pracuje na utváření jeho myšlenek a hodnot, které jsou později vidět v hlasování pro totéž politika. Díky výzkumu, který dokázal, že interakce s uživateli internetu prostřednictvím blogů a sociálních medií, jako je Twitter nebo Facebook, značně ovlivňuje jejich vnímání. Tyto sociální sítě utvářejí parasociální vztahy silnější.   \n\nV roce 1998, John Eighmey, z Iowa State University a Lola McCord z University of Alabama at Birmingham publikovali studii s názvem \"Přidaná hodnota v informačním věku: Užívání a spokojenost stránek na World Wide Web\". Tento výzkum zjistil, že podstatným ukazatelem návštěvnosti webových stránek je výskyt parasociálních vztahů. Podle informací, uvedených v této studii, je přítomnost silných osobností na webových stránkách klíčem pro jejich rozvoj. \n\n"}
{"id": "1247650", "url": "https://cs.wikipedia.org/wiki?curid=1247650", "title": "Sociologie vzdělávání", "text": "Sociologie vzdělávání\n\nSociologie vzdělávání zkoumá vzdělávání ze sociálního hlediska a vykládá jevy a procesy vzdělávání a jejich interakci se společností, sociálními institucemi, skupinami a jedinci. Sociologii vzdělávání považujeme za součást sociologie výchovy. \n\nSociolog se zaměřuje hlavně na to, co vzniká ze společenského prostředí vzdělávacího procesu. Zkoumá jaké jsou požadavky rolí, normy a hodnoty působící na jedince v daném prostředí (např. ve vzdělávacích institucích). Sociologie vzdělávání nezkoumá pouze působení jednotlivých vlivů vedle sebe, ale zabývá se vlivem kombinace všech těchto vlivů na sociální vývoj jedince. \n\nPočátky sociologie vzdělávání položil ke konci 18. a počátku 19. století německý sociolog Max Weber společně s Emilem Durkheimem a jeho studií zabývající se sociální kohezí a provázaností sociálních skupin a jejich zaměření. Durkheim prosazoval názor, že skrze studium se jedinec dostává do kontaktu s okolními sociálními vrstvami a kolektivně uznávaným morálním kodexem, díky kterému funguje společnost okolo něj. Ten je tedy učen akceptovat, aby se do společnosti bez problémů zapojil. S válečnými konflikty tento myšlenkový směr uvadá a až po druhé světové válce se sociologii vzdělávání dostává opět pozornosti, tentokrát však v celosvětovém měřítku.\nVe Spojených státech se o rozvoj myšlenky sociologického vzdělávání zasadil technologický funkcionalismus stejně tak, jako v Evropě hrála roli rovnostářská reforma, společně s vznikem ekonomické teorie lidského kapitálu. Tyto nově vznikající myšlenkové směry podporovaly názor, že s rostoucí industrializací se zvedá poptávka po technologicky zručných pracovnících, což snižuje váhu tradiční sociální stratifikace (založené na rozdílných majetkových a rodových poměrech), tím pádem se usnadňuje sociální mobilita pro vzdělanou část společnosti.\n\nK ještě hlubšímu zpochybnění tradičního vzdělávání (které bylo vnímané jako obecně prospěšné), přispělo zhroucení funkcionalismu v druhé polovině 19. století a nástup neomarxistických myšlenek, které prosazovaly názor, že soudobé studium mělo za účel pouze produkovat poslušné pracovníky, nezbytné pro pozdější kapitalistické rozvrstvení společnosti.\n\nJedinec ve vzdělávací instituci (škole) vstupuje do nové společnosti mimo rodinný okruh a nemá zde přirozenou roli jako tomu je v rodině a navazuje tedy nové a důležité vztahy se svými vrstevníky (spolužáky) a dospělými (pedagogy). S touto integrací do nové společnosti jsou spojeny i nepříjemné zkušenosti jako například snížení sebeúcty a důstojnosti a zklamání v podobě odmítnutí přátelství či lásky. \n\nJednotlivec je veden k zájmovým činnostem, samovzdělávání a seznamuje se základními konvencemi společnosti. \n\nŠkolu označujeme jako sociální organismus tvořící si vlastní pravidla provozu a společného fungování více jedinců. Ke správnému chodu je potřeba dodržování kázně a systematičnosti u všech členů dané instituce. Ačkoliv škola funguje jako uzavřená společnost, stále se musí prezentovat okolnímu světu v dobrém světle a reagovat na jeho proměnlivost. \n\nTakzvaný syndrom čínské zdi označuje situaci, kdy se zapomíná právě na to, že i přesto, že považujeme školu za izolovaný celek, tak je narušen a ovlivněn při každém důležitém společenském zvratu. Po takové události se za čas opět začnou hranice znovu obnovovat. Základní charakteristikou škol je, že jejím záměrem je výuka, ale je možné vyčlenit i její další charakteristiky. Jednou z nich je ovlivňování emocí, názorů na okolní svět a myšlení jedinců. Dále utvářejí návyky, které se později pro jedince stávají přirozené. Vzdělávací instituce přispívají k formování společnosti vytvářením sociálních sítí a poskytují možnost utvořit si své vlastní postavení ve společnosti. Autoritu si lze vytvořit přímo uvnitř vzdělávací instituce nebo ji časem nabýt prostřednictvím dosažených znalostí a titulů. \n\nŠance jedinců na vzdělání jsou výrazně ovlivněny řadou faktorů v sociálním rozvrstvení na skupiny společnosti. Rozdíly lze nalézt jak na straně společnosti, tak na straně jednotlivců a rodin v různých společenských skupinách. V extrému můžeme říci, že školský systém orientuje jedny k výkonu a druhým bere odvahu a ambice. Jinak řečeno na jedné straně produkuje soutěživé, cílevědomé jedince, kteří usilují o podíl na moci a na druhé straně odcizenou pracovní sílu, která je podřízena disciplíně a technologii. K tomuto rozdělování napomáhá rozdělení škol na různé stupně či podle kvality. Faktory ovlivňující kvalitu vzdělání se skrývají v ekonomických možnostech rodin nebo za to může samotný postoj ke vzdělání, vyplývající z prostředí rodiny, které se v jednotlivých profesních skupinách, vrstvách a třídách liší. \n\nExistuje mnoho teorií o tom na co by se ve vzdělávání mělo zaměřovat a jak by se mělo ke vzdělávání přistupovat. \n\n\nZa zakladatele sociologie vzdělávání je považován Émile Durkheim, který kladl důraz na osvojení si sociologického přístupu ke studiu a rozvoj jedince. Zabýval se především studiem morálky a konvencí, které úzce souvisí se vzděláváním. Vzdělávání totiž napomáhá lepšími pochopení těchto nepsaných pravidel společnosti. Podle Durkheima si nelze společnost vyložit z chování jejich jedinců, ale naopak chování jedinců je možné předpovědět ze společnosti. Zaměřoval se na takzvaná \"společenská fakta\", za která považoval jevy, které vytvářejí tlak na chování jedince a jsou mu od narození vštěpována. Jinak řečeno věřil, že výchova a vzdělání předělává člověka tak, jak si ho žádá společnost a tím se odvrací od toho jak jedince stvořila příroda. Především se zabýval problematikou vztahů společnosti a vzdělávacích institucí. \n\nPodle Émila Durkheima vzdělávání napomáhá k lepšímu formování a diferenciaci společnosti, což vede ke správné dělbě práce. Durkheim rozlišoval dva ideální typy společnosti. Pro tradiční společnost je charakteristická mechanická solidarita, ve které je společnost méně diferenciována, zatímco pro moderní společnost je typická organická solidarita. V tomto typu společnosti jsou jedinci specializovaní a navzájem se potřebují, protože každý má jiné přednosti. Vzdělávání je velmi důležitým faktorem při této společenské transformaci (viz Émile_Durkheim).\n\nDalší známý sociolog zabývající se vzděláváním ze sociologického hlediska byl Francouz Pierre Bourdieu. Přispěl svou teorií sociální reprodukce, ve které poukazoval na fakt, že vzdělávací systém společenské nerovnosti neminimalizuje, nýbrž prohlubuje. Vzdělávací systém neposkytuje všem stejné šance na dosáhnutí bohatství a společenského statusu, ale opět upřednostňuje ty, kteří pochází z lepších společenských poměrů (placení školného a menší tlak ze strany rodiny na přispívání do rodinného rozpočtu a osamostatnění se). Nejedná se pouze o majetkové nepoměry a rozdílné postavení ve společnosti, ale i o způsob myšlení jedince, které je právě ovlivněno společenskými podmínkami, kterými je jedinec obklopen. Tento jev Pierre Félix Bourdieu popsal pojmem „habitus“.\n\nPodle amerického sociologa Randalla Collinse existují dva základní důvody, proč se zvyšují vzdělávací nároky na současnou společnost. Jeden je ryze technický, neboť s postupným technologickým vývojem rostou požadavky na vyšší gramotnost. Zatímco zájem o osoby s nižším vzděláním klesá, zájem o ty se vzděláním vyšším v průběhu 20. století prudce roste. Druhý důvod, dle Collinse ten hlavní, je takzvaná teorie konfliktu, která říká, že požadavky na zaměstnání odrážejí snahy určitých zájmových skupin zmonopolizovat nebo minimálně dominovat trhu práce a vzdělání na základě kulturních standardů.\n\n Studie z první poloviny 20. století ukazovaly, že významný faktor v dosaženém vzdělání hraje původ, a že následné zaměstnání bylo silně ovlivněno typem škol, na kterých dotazovaný člověk studoval. Z šetření z roku 1967 vyplývá, že asi 17 procent všech zaměstnavatelů v USA požadovalo středoškolský diplom i pro povolání vyžadující pouze nižší úroveň vzdělaní. To souviselo se zvyšujícím se počtem lidí schopných dosáhnout sekundárního vzdělání.\n\nPrůřezové studie založené na výsledcích z několika průzkumů z roku 1955 ukazovaly, že zhruba 60 až 70 % osob z nejvyšších pater americké společnosti pocházely z vyšších a vyšších středních tříd a jen asi 15 % z tříd nižších. Tyto proporce byly víceméně konstantní již od počátku 19. století. Americká business elita byla převážně protestantská, mužská a kompletně europoidní, ačkoliv postupem času se tyto parametry měnily. Pro vzdělání platilo to samé. Důvod je dle Collinse historický. Vzdělanost byla spojována s vysokým ekonomickým a společenským postavením již od dob kolonizace. Výsledkem byla vzdělanost sloužící jako prostředek pro změnu sociálního postavení. Cíl tedy nebylo vědění, ale spíše dostání se do vyšších kruhů prostřednictvím převážně technicky zaměřených univerzit. To ale bylo možné jen díky značným finančním prostředkům, které většina obyvatel USA neměla, a tak společenské postavení měnili hlavně lidé z vyšších středních vrstev. \n\nDle Collinse však vyšší vzdělání nemusí nutně znamenat vyšší pracovní výkonnost. V mnoha případech lidé získají potřebné znalosti až během práce. Exempli gratia v padesátých letech bylo 40 % všech inženýrů ve Spojených státech bez vysokoškolského diplomu.\n"}
{"id": "1247652", "url": "https://cs.wikipedia.org/wiki?curid=1247652", "title": "Slacktivismus", "text": "Slacktivismus\n\nPojem slacktivismus (anglicky: slactivism) vyjadřuje uspokojení člověka pouhým „lajkováním“ na sociálních sítích, kdy jeho aktivita („lajk“) nemá žádný reálný politický či sociální dopad, ale přesto má člověk dobrý pocit. Sdílení nebo lajkování probíhá především na Facebooku a Twitteru. Lidé tak vyjadřují znepokojení ohledně společenských a politických témat nebo tímto způsobem vyjadřují podporu. Ve skutečnosti ale touto aktivitou ničeho konkrétního nedosahují a vynakládají jen velmi malé úsilí.  \n\nSlacktivismus zahrnuje například podepisování internetových petic nebo přidávání se do skupin a k organizacím na sociálních sítích bez podílu na jejich fungování.  \n\nPřestože je slacktivismus spojován s většinou aktivit odehrávajících se na internetu, musíme z tohoto fenoménu vyloučit online činnosti vyžadující větší míru úsilí, například internetové hackování. Bývá většinově použit v negativním smyslu.\n\nSlovo slacktivismus vzniklo spojením anglických slov „slacker“ (česky: flákač/ulejvák) a \"activism\" (česky: aktivismus). Poprvé ho použili Fred Clark a Dwight Ozard v roce 1995 jako zkrácení ustáleného slovního spojení „\"slacker activism\"“, který odkazoval na drobné činnosti vykonávané mladými lidmi, které mají potenciál ovlivnit společnost pouze v malém měřítku, např. vysazování stromů. V jejich použití měl termín pozitivní význam.\n\nPozději výraz použil Monty Phan, novinář newyorského deníku \"Newsday\", v roce 2001 v názvu článku \"\"On the Net, 'Slacktivism'/Do-Gooders Flood In-Boxes\"\".\n\nV roce 2002 se pojem objevil v deníku \"The New York Times\" v článku autora Barnabyho Federa, „\"They Weren't Careful What They Hoped For\"“, kde autor odkazoval na Barbaru Mikkelsonovou, která popsala slacktivismus jako touhu lidí udělat něco prospěšného bez zvednutí se z židle.\n\nDále se termín vyskytl v knize Evgenyho Morozova \"Net Delusion: The Dark Side of Internet Freedom\", která byla vydána v roce 2011. Morozov spojuje pojem slacktivismus s experimentem \"„Stork Fountain Experiment #1: Why Facebook groups are not democratic tools“\", který proběhl v roce 2009, kdy dánský psycholog Anders Colding-Jørgensen vytvořil fiktivní skupinu na sociální síti Facebook, která již během prvního dne získala 125 členů. Na dané skupině zveřejnil fiktivní oznámení tvrdící, že představitelé hlavního města Kodaň plánují zdemolovat historickou Čapí fontánu. Po vydaném oznámení počet členů této skupiny začal ohromující rychlostí stoupat, až dosáhl 27 500 členů během prvních dvou týdnů. Morozov poukazuje na tento experiment především proto, že se domnívá, že experiment odhaluje klíčový prvek slacktivismu, kterým je, že čím nižší jsou nároky na zapojení se, tím více lidí se „zapojí“.\n\nClay Shirky, profesor na newyorské univerzitě, charakterizoval slacktivismus jako „směšně jednoduché tvoření skupin“.\n\nVáclav Štětka a Jaromír Mazák z Fakulty sociálních věd Univerzity Karlovy v roce 2014 publikovali článek o vztahu mezi online a offline participací v parlamentních volbách v roce 2013. Tento rok se považuje za přelomový pro významnější participaci sociálních médií v politickém rozhodování v souvislosti s kampaní kandidáta Karla Schwarzenberga. Tato kampaň mobilizovala příznivce především prostřednictvím Facebooku.\n\nOnline participace byla měřena pomocí vybraných aktivit, jako je lajkování a komentování příspěvků s volebním tématem, sdílení příspěvků politiků, či zapojení se do diskusí na diskusních fórech. Tradiční politická účast byla měřena pěti obvyklými indikátory, mezi které patří podpisy petic, účast na předvolebních shromážděních, účasti na veřejných setkáních v rámci místních komunit, zapojení se do aktivit místního klubu, či organizace a diskutování o politice offline. \n\nVýsledky výzkumů zjistily korelaci mezi tradičními offline formami účasti a online politickou participací. Nepotvrdil se tedy předpoklad, že lidé podílející se na online participaci, nemají čas či motivaci být součástí participace přímé. Výzkumy naopak dokázaly, že u těch, kdo byli online politicky aktivní, je větší pravděpodobnost, že se dostaví k volbám.\n\nSlacktivismus bývá často kritizován především proto, že po online aktivitách nenásledují skutečné (offline) aktivity a zároveň lidé, kteří by se za normálních okolností zapojili do reálné činnosti (demonstrace, stávky, atd.), volí pouze online participaci a považují ji za dostatečnou.\n\nPříznivci slacktivismu jsou v očích veřejnosti viděni jako ti, kteří si nechtějí „ušpinit ruce“, jelikož jejich zapojení nevyjadřuje téměř žádnou snahu a často se účastní pouze proto, aby zapůsobili na své sledovatele na sociálních sítích.\n\nStudie se většinou zaměřují na jeden konkrétní případ či kampaň, je proto těžké vyjádřit přesné procento slaktivistických aktivit, které dosáhly svého cíle.\n\nReklamní série \"Liking Is Not Helping\", kterou vytvořila mezinárodní reklamní společnost Publicis Singapose pro reliéfní organizaci Crisis Relief Singapore (CRS), je jedním z příkladů kampaní proti slaktivismu. Kampaň zveřejňovala snímky lidí v nouzi obklopené dalšímí lidmi se zdviženým palcem doplněné o nápis „Lajkování nepomáhá”.\n\nV březnu 2012 bylo na webové stránce YouTube zveřejněno půlhodinové video \"Kony 2012.\" Během prvního týdne video zhlédlo 100 milionů lidí a objevilo se přibližně v 5 milionech „\"tweetů\"“ na sociální síti Twitter. Bylo vytvořeno humanitární organizací \"Invisible Children\", která je opozicí ugandské partyzánské skupiny Boží armáda odporu (LRA), jejíž je Joseph Kony vůdcem. LRA je známá pácháním trestných činů proti civilistům. Cílem kampaně bylo dostat jméno, podobu a činy, které Joseph Kony koná, do povědomí lidí. Celá kampaň měla vyvrcholit v dubnu 2012 jako takzvaná „\"Cover the Night\"“, kdy lidé po celém světě měli vyjít do ulic a vyvěsit plakáty. Na základě popularity videa na sociálních sítích byla očekávána velká účast, která ovšem daná očekávání nenaplnila.\n\nDosud nejúspěšnější slacktivistickou kampaní je kampaň FreeRice Světového potravinového programu (WFP), který spadá pod Organizaci spojených národů. Internetová aplikace FreeRice.com byla spuštěna již v roce 2007 a běží dodnes. Návštěvníci stránky se mohou zdarma věnovat výuce angličtiny prostřednictvím her, kde za každou správně zodpovězenou odpověď věnuje WFP 10 gramů rýže do rozvojových zemí. Během her je uživatel vystaven reklamě, díky které může celý projekt fungovat.\n\nJako reakce na únos nigerijských školaček z internátní školy v Chiboku v dubnu 2014, k němuž se přihlásila islamistická skupina Boko Haram, se na Twitteru začal šířit hashtag #BringBackOurGirls vyzývající k jejich propuštění. První, kdo tento hashtag použil, byla losangeleská režisérka Ramaa Mosley, přidala se i tehdejší první dáma Spojených států Michelle Obamová. Poté, co ani po několika měsících nebyl zaznamenán pozitivní dopad kampaně, byla některými kritiky označena za slaktivismus. \n"}
{"id": "1247657", "url": "https://cs.wikipedia.org/wiki?curid=1247657", "title": "Mikuláš Puchner", "text": "Mikuláš Puchner\n\nMikuláš Puchner, OCr., (?, Loket – 1490) byl dvacátý velmistr a generál řádu Rytířského řádu křižovníků s červenou hvězdou. \n\nPocházel z okolí Lokte a roku 1460 nahradil odvolaného velmistra křižovnického řádu Andrease Pesmeta. Jako velmistr se zasloužil o znovunabytí části řádového majetku, který obsadili husité. Roku 1469 byli poddaní v Chlumu osvobozeni od roboty a získali i další privilegia. Král Vladislav Jagellonský na jeho žádost svěřil řádu soudní pravomoc na řádových statcích. Soudní řízení se konala v kostele sv. Petra na Poříčí v Praze, kde je nad vchodem znázorněn soudcovský meč. \n\nV roce 1482 dal Puchner zhotovit velký křídlový oltář pro křižovnický kostel svatého Františka u Karlova mostu v Praze. Část tohoto oltáře, tzv. Puchnerova archa, která je jednou z nejvýznamnějších Českých pozdně gotických památek, je vystavena v Národní galerii v Praze, socha Panny Marie je v křižovnickém kostele.\n\n"}
{"id": "1247659", "url": "https://cs.wikipedia.org/wiki?curid=1247659", "title": "Leif Forsberg", "text": "Leif Forsberg\n\nLeif Forsberg (* 15. dubna 1963, Sundsvall, Švédsko) je bývalý švédský fotbalový útočník. Celou svou fotbalovou kariéru strávil v klubu GIF Sundsvall s výjimkou angažmá v IFK Göteborg. V GIF Sundsvall se stal legendou a jeho číslo dresu 10 bylo na jeho počest vyřazeno.\n\nJeho synem je fotbalista a švédský reprezentant Emil Forsberg.\n\n\n"}
{"id": "1247661", "url": "https://cs.wikipedia.org/wiki?curid=1247661", "title": "Povstalecké velitelství Alex", "text": "Povstalecké velitelství Alex\n\nPovstalecké velitelství Alex vzniklo před koncem druhé světové války (30. dubna 1945) v Praze. Bylo vyústěním několikaletého protiněmeckého úsilí ilegální vojenské zpravodajské odbojové organizace Alex. Ta operovala dlouhodobě v severovýchodních Čechách (s napojením na Obranu národa) a její klíčovou osobností byl generál František Slunečko (krycím jménem \"Alex\"). Ještě před 5. květnem 1945 se napojilo velitelství Alex na odbojový zastřešující orgán - Českou národní radu (ČNR) s respektováním její velitelské nadřízenosti. Těsně před propuknutím Pražského květnového povstání 1945 ovládalo velitelství Alex odbojové skupiny na venkově v okolí Prahy kromě jednotek dislokovaných ve Velké Praze, kterým velel generál Karel Kutlvašr (a náčelník štábu František Bürger). Jednotky podřízené povstaleckému velitelství Alex (spolu s velitelstvím Bartoš a dalšími vojenskými složkami) přispěly rozhodující měrou k úspěšnému výsledku bojů v pražských ulicích i na periferních oblastech Prahy ve dnech 5. až 8. května 1945. Po 10. květnu 1945 se jednotky podřízené velitelství Alex (tentokráte již pod velením generála Zdeňka Nováka) účastnily obsazení zalesněných pohraničních území a očištění těchto oblastí od zbytků německých vojsk. Po splnění tohoto posledního úkolu bylo velitelství Alex rozpuštěno.\n\nVojenská ilegální odbojová organizace Obrana národa (ON) vznikla na území protektorátu již po březnu 1939 a působila zde prakticky až do konce druhé světové války. Na jejím založení a velitelském územním a hierarchickém řízení se podíleli vysocí důstojníci Němci rozpuštěné prvorepublikové československé armády. Jako důležitá organizace protinacistického odporu byla vystavena neustálým likvidačním snahám německých bezpečnostních složek (gestapo, Sicherheitsdienst). Těm se v několika destrukčních vlnách podařilo pozatýkáním klíčových osob ON oslabit a rozbít. Na postech velitelů ON se tak postupně (ve čtyřech garniturách) vystřídali významní původně prvorepublikoví generálové. Třetí garnitura ON byla zlikvidována úderem německých bezpečnostních složek v červnu 1944, kdy byl (22. června 1944) zatčen její tehdejší velitel armádní generál Zdeněk Novák. Když byl koncem října 1944 zatčen jeho nástupce - brigádní generál František Bláha, bylo velení čtvrté garnitury ON svěřeno poslednímu ještě nezatčenému generálovi jímž byl František Slunečko.\n\nGenerál František Slunečko (krycím jménem \"Alex\") původně zastával ve struktuře ON funkci oblastního vojenského velitele Morava-západ (se sídlem v Brně). Aby se vyhnul německému zatčení ukrýval se generál František Slunečko zakonspirován v přísné ilegalitě již od konce roku 1939 (od 2. prosince 1939). Pobýval na různých místech ale s blížícím se koncem druhé světové války pak v oblasti Mnichova Hradiště. Téměř po celou dobu trvání protektorátu stál v čele zpravodajské skupiny „ALEX“. Tato odbojová skupina postupně vytvořila i využívala síť informátorů na rozhodujících místech, v protektorátních ministerstvech, v ústřednách a v České tiskové kanceláři (ČTK). Ilegální skupina Alex působila v severovýchodních Čechách (především v okresech Mladá Boleslav, Mnichovo Hradiště, Turnov, Semily a Jičín).\n\nGenerál František Slunečko se obklopil spolupracovníky, ze kterých sestavil jádro budoucího povstaleckého velitelství ALEX. Jednotlivé oblasti činností (funkce a role) a za ně odpovídající osoby byly určeny následovně:\n\n\nS přibližujícím se koncem války (z popudu generála Slunečka) byl ustaven revoluční Národní výbor podle určitých propozic definovaných ČNR. Předsedou výboru byl zvolen Slunečko, místopředsedou pak bývalý šéfredaktor Pestrého týdne Karel Neubert. Členy výboru byli důvěrnící odborových organizací, zástupci průmyslu, finančních institucí, tisku, hospodářských svazů a vojska, zaměstnanci Elektrických podniků, veřejného zásobování a výroby papíru. V této době tak výbor zužitkoval síť informátorů, kteří pracovali již dříve pro ilegální skupinu Alex.\n\nPomocí již z předešlé doby vytvořených kontaktů ilegální skupiny Alex byly zakládány další odbojové skupiny na venkově a některé byly slučovány s odbojáři v Praze. Jednalo se o:\n\nDo vinohradského bytu v prvním patře (na adrese Přemyslovská 2018/27, Praha 2) se již v lednu 1940 nastěhoval generál Karel Kutlvašr s manželkou Jelizavetou. Zde se také dne 24. dubna 1945 konala porada k přípravě Pražského povstání. Porady se účastnil hrabě Kolowrat-Krakovský, generál Bohumil Rytíř, podplukovník Ing. Antonín Sameš a další.\n\nNa příkaz podplukovníka generálního štábu Raimunda Mrázka dopravil podplukovník duchovní služby Bohumil Radechovský (po pěti a půl rocích v ilegalitě) generála Františka Slunečka do Prahy. Tady se dne 30. dubna 1945 v kancelářích Dunajské plavební společnosti (Na Poříčí 1933/36 Praha 1 Staré Město - Josefov) uskutečnila první schůzka zástupců vojenského odboje. Zde se s generálem Slunečkem sešel generál Karel Kutlvašr, podplukovník generálního štábu Raimund Mrázek, velitel Generálního velitelství četnictva a policie podplukovník Ing. Antonín Sameš a další aby ustavili povstalecké velitelství Alex. Generál Slunečko pak od 1. května 1945 do zahájení Pražského povstání bydlel v bytě majora Theodora Pokorného na adrese Ševčíkova 1421/6, Praha 3 (od roku 1904 do 1947 se ulice jmenovala Bendlova)\n\nVojenská komise Slunečkova Národního výboru (= povstalecké velitelství Alex) zasedala každé ráno o 9. hodině postupně na různých místech Prahy (z důvodů konspirace). Tato komise průběžně určovala definitivní uspořádání velení, úkoly jednotkám a projednávala celkovou situaci po politické, organizační a vojenské stránce.\n\nPovstalecké velitelství Alex podchytilo (velitelsky) již existující vojenské organizace:\n\nZároveň byly rozděleny oblasti vojenského velení:\n\nAby se předešlo rušivým zásahům různých politických skupin do vojenského velení a organizace jednotek, bylo dohodnuto s různými politickými organizacemi (včetně té největší, kterou byla \"Rada vojáků a pracujícího lidu\"), že vojenské velení bude v rukou generála Františka Slunečka. Nadporučík v záloze Karel Neubert byl pověřen obsazením budovy ČTK a byl to právě on, kdo zařídil vše potřebné k \"hladkému\" provedení převratu v hospodářské skupině \"Tisk a Papír\". Kontakt velitelství Alex s ČNR se podařilo uskutečnit ještě před 5. květnem 1945 a to prostřednictvím štábního kapitána Jaromíra Nechanského (krycí jméno \"Jiří\"). Přijetím podplukovníka Ing. Antonína Sameše za člena vojenské sekce ČNR bylo vytvořeno spojení povstaleckého velitelství Alex s ČNR a zároveň i uznána hierarchická velitelská nadřazenost ČNR nad velitelstvím Alex.\n\nHistorici dnes (2016) připomínají, že ačkoliv Květnové povstání na jaře 1945 v Praze bylo především spontánní akcí, která byla odstartována bez velké koordinace a centrálního vedení, nelze zpochybnit fakt, že bylo systematicky připravováno (zejména v posledních dvou týdnech) především skupinami českých důstojníků, mezi nimiž hráli hlavní roli bývalí legionáři - podplukovníci generálního štábu František Bürger (skupina Bartoš) a Raimund Mrázek (skupina Alex).\n\nObě povstalecké skupiny (\"Bartoš\" i \"Alex\") nebyly dostatečně vyzbrojeny. Odboj na jaře 1945 byl značně zdecimován předchozími údery gestapa a Němců a byl značně roztříštěný. Povstalci se opírali především o českou policii, četnictvo, hasičské útvary, tramvajáky a železničáře. Celkem vzato se jednalo asi o 10000 minimálně vyzbrojených mužů. Předpokládalo se, že v případě kapitulace Němců půjde hlavně o udržení pořádku a o likvidaci odporu, který bylo možno reálně předvídat jen u gestapa a jednotek SS. V případě lidového povstání to byla snaha podchytit je vojensky a zároveň se pokusit \"do příchodu spojeneckých armád buď zlomit německý odpor, či jej alespoň udržet v rozumných mezích\".\n\nOba odbojové proudy (\"Bartoš\" a \"Alex\") plánovaly zahájení vojenských operací proti třicetitisícové německé posádce cca na pondělí 7. května 1945. Situace ale uzrála o dva dny dříve především díky tomu, že odboj obsadil nacistům telefonní spoje.\n\nOd ranních sobotních hodin dne 5. května 1945 bylo zřejmé, že každou hodinu dojde ke spontánnímu propuknutí povstání a střetu povstalců s německou brannou mocí. Velitelství Alex se sešlo v 9 hodin na Staroměstském náměstí v domě U kamenného stolu (Staroměstské náměstí 550/18, Praha 1 - Staré Město, Josefov) v kancelářích firmy Kunerle. (Zde sice sídlila německá firma, ale její český ředitel desátník v záloze Blažek ještě před revolucí uvolnil místnosti firmy pro vojenské schůze.) Slunečkem byla vyslána spojka pro generála Kultvašra na Vinohrady do bytu v Přemyslovské ulici (viz výše) se vzkazem okamžitě se dostavit na velitelství Alex. Generál Slunečko rozhodl o zahájení boje a kolem 10. hodiny byl vydán příkaz k aktivaci všech povstaleckých jednotek a k obsazení klíčových bodů v Praze. Generál Karel Kutlvašr se z velitelství Alex odebral na svoje stanoviště. Povstání vypuklo v 11 hodin při obsazování budovy rozhlasu. Ve 12.30 obsadili budovu České tiskové kanceláře (ČTK) (v Lützowově ulici) ozbrojenci pod vedením nadporučíka v záloze Karla Neuberta. Karel Kutlvašr zahájil činnost pro Velkou Prahu ve 12.45. Již ve 13.00 uskutečnila ČTK (na Hellových aparátech) spojení s agenturou Reuters v Londýně a též s Moskvou. Normální provoz ČTK byl obnoven do 15.00 a v 18.00 byla ČTK předána zmocněnci ČNR.\n\nVelitelství Alex koordinovalo operace svých venkovních sil s průběhem bojů v ulicích Prahy díky dobře fungující zpravodajské službě. Zbraně byly soustřeďovány ve Štefánikových kasárnách na Smíchově, kde velel podplukovník Šilhavý. Odtud byly vyzbrojovány jednotky dobrovolníků a dávány k dispozici skupině Bartoš-Kutlvašr. Velitelství Alex dávalo příkazy k operacím skupinám mimo Velkou Prahu, zatímco ve Velké Praze vedl operace Karel Kutlvašr.\n\nV sobotu 5. května 1945 vzniklo několik větších povstaleckých seskupení podřízených Vojenskému velitelství Velké Prahy \"Bartoš\" generála Karla Kutlvašra.\n\nVečer 5. května 1945 čítal povstalecký tábor asi na 16000 bojovníků. Povstalci měli v rukou deset vltavských mostů z dvanácti, ovládali rozhlas, hlavní poštu, meziměstskou telefonní ústřednu, holešovickou elektrárnu, Štefánikovy kasárny na Smíchově a kasárny Jiřího z Poděbrad na náměstí Republiky, disponovali několika lehkými tanky, a dokonce i obrněnými vlaky. Především však ovládali rozsáhlé městské čtvrti zejména na pravém břehu Vltavy.\nOproti tomu si nacisté udrželi rozsáhlou oblast na levém břehu Vltavy (Dejvice, Malá Strana, Hradčany, letiště Ruzyně). Kromě toho na pravém břehu řeky Vltavy měli několik izolovaných, ale dobře opevněných bodů. Navíc jim na podporu z venkova vyrazilo asi 30 000 příslušníků jednotek SS.\n\nOd 22. června 1944 byl v Pankrácké věznici (Soudní 988/1, Praha 4) vězněn generál Zdeněk Novák. V noci z 5. na 6. května 1945 byl osvobozen a navzdory svému nedobrému zdravotnímu stavu se okamžitě se zapojil do velení prostřednictvím velitelství Alex.\n\nV noci z 5. na 6. května 1945 bylo v Praze vybudováno na 1600 barikád. V neděli 6. května 1945 se nacisté připravovali na útok proti Praze zatímco povstalci se více organizovali a pokoušely se s nimi spojit jednotky ROA generála Vlasova. Generální útok nacistů proti městu byl zahájen v pondělí 7. května 1945, kdy se jim podařil průnik ze severovýchodu do centra.\n\nPo celou dobu (od 5. května do 7. května 1945) bylo Staroměstské náměstí a stanoviště velitelství Alex zde umístěné (viz výše) nepřetržitě ostřelováno tankovými děly. Dne 7. května 1945 odpoledne bylo velitelství Alex přestěhováno do kanceláří generálního ředitelství firmy na kolejová vozidla Ringhoffer na Smíchov. Firma sídlila v dnes již neexistujícím továrním komplexu nacházejícím se v prostoru mezi dnešními (2016) ulicemi Plzeňská, Kartouzská, Štefánikova a Radlická. Bývalé sídlo velitelství v Domě u kamenného stolu na Staroměstském náměstí bylo silně poškozeno střelbou z těžkých zbraní tak, že nakonec vyhořelo.\n\nNa Praze 2 ve Vyšehradské ulici (na adrese Vyšehradská 423/27) fungovalo od 7. května 1945 do 9. května 1945 stanoviště spojek, které zajišťovaly komunikaci mezi velitelstvím Alex a velitelstvím Bartoš. Tomuto komunikačnímu uzlu velel podplukovník Bohumil Radechovský.\n\nV noci ze 7. na 8. květen Česká národní rada odmítá uzavřít politickou dohodu s ROA a „vlasovci“ začali opouštět Prahu. Nacisté působili nápor z karlínského směru proti centru města, což vedlo k patové situaci. Ta nakonec vyústila v podpis protokolu o kapitulaci německých jednotek. To znamenalo de facto jejich odchod z města (do amerického zajetí). Poslední boje s jednotkami SS především v oblasti Zlíchova, Pankráce a Dejvic byly ukončeny ve středu 9. května 1945 vstupem sovětských jednotek do Prahy.\nNa konci bojů evidovalo Vojenské velitelství Velké Prahy \"Bartoš\" 25470 ozbrojených barikádníků. Povstání se aktivně zúčastnilo 4426 českých policistů a četníků. Důležitou roli při formování povstaleckých skupin a velení jim měli aktivní důstojníci předmnichovské československé armády.\n\nDne 10. května 1945 se generál Zdeněk Novák ujal velení nad všemi jednotkami podřízenými velitelství Alex. Generál František Slunečko se stal jeho zástupcem. Po příjezdu vlády do Prahy byli generál Zdeněk Novák a náčelník štábu podplukovník Raimund Mrázek přijati ministrem obrany generálem Ludvíkem Svobodou. Zde obdrželi poslední rozkaz určený velitelství Alex: obsadit pohraničí historických zemí a vyčistit zalesněné oblasti od zbytků německých vojsk. Obsazením pohraničních území tak naplnilo velitelství Alex svoje poslání a zastavilo svoji činnost.\n\nPo roce 1948 se Pražské květnové povstání 1945 účelově interpretovalo jako vzpoura pracujících, kteří pod vedením komunistické strany povstali proti nacistům a vydrželi v boji až do rozhodujícího zásahu Rudé armády. Po roce 1989 se zase oproti tomu často zdůrazňovaly temné stránky květnových bojů, kupříkladu násilí proti německým civilistům, k nimž docházelo v pražských ulicích.\n\nGenerál Karel Kutlvašr působil jako vojenský velitel Prahy až do 28. května 1945. Později byl povýšen do hodnosti divizního generála. Krátce po únorovém převratu byl přeložen do výslužby a koncem roku 1948 zatčen. V inscenovaném procesu byl 16. května 1949 Státním soudem v Praze odsouzen za velezradu k trestu odnětí svobody na doživotí a současně k degradaci na vojína v záloze. Až do prezidentské amnestie Antonína Zápotockého v roce 1960 byl vězněn na Mírově a v Leopoldově. Na svobodu se vrátil s podlomeným zdravím a starobním důchodem tak malým, že se musel živit nejprve jako hlídač v Jízdárně Pražského hradu a poté co odtamtud musel odejít, jako noční vrátný v Nuselském pivovaru. Zemřel náhle 2. října 1961 v nemocnici v Motole.\n\nDnem 28. října 1945 byl ustanoven velitelem 1. armádního sboru v Praze a povýšen do hodnosti divizního generála. Po dosažení věkové hranice odešel k 1. červnu 1946 do výslužby. Nikdy nebyl za nic odsouzen, přesto čelil různým provokacím a obviněním, na jejichž základě byl vyšetřován. Po propuštění z vyšetřovací vazby Státního soudu byl v roce 1950 degradován na vojína v záloze. V roce 1951 byl nuceně vystěhován z Prahy do Branžeže (okr. Mnichovo Hradiště) odkud se mohl vrátit až po \"uvolnění\" režimu v 60. letech dvacátého století. Zemřel 10. prosince 1963 v Praze.\nPo válce byl povýšen nejprve na divizního (1. srpna 1945) a později armádního generála (1. dubna 1946) a do konce roku 1950 vykonával funkci velitele Vojenské oblasti 3 v Brně. Dne 3. ledna 1951 byl zatčen, a k 31. říjnu téhož roku propuštěn z vojenské činné služby a následně degradován na vojína v záloze. V roce 1954 byl odsouzen k 18 letům za velezradu a uvězněn. V roce 1956 byl na základě prezidentské milosti propuštěn. V roce 1967 byl rehabilitován a zároveň mu byla vrácena vojenská hodnost. Zemřel 23. října 1988 v obci Zadní Třebáň.\n\n\n"}
{"id": "1247671", "url": "https://cs.wikipedia.org/wiki?curid=1247671", "title": "Abyzou", "text": "Abyzou\n\nAbyzou či Abizou, Obizu, Obizuth, Obyzouth, Byzou je v evropských mýtech a mýtech Blízkého východu jméno ženského démona. Byl viněn za potraty a úmrtí dětí. V židovské tradici je spojována s Lilith, v koptském Egyptě s Alabasandrií a v byzantské s Gellou.\n\nA.A. Barb, spojil tohoto démona s dalšími ženskými démony starých Sumerů. Její jméno, pochází buď z řeckého slova \"abyssos\" (\"propast\") nebo z asyrského \"Apsu\" či sumerského \"Abzu\". Tím jí Barb spojil s prvotním mořem.\n\nV Šalamounově testamentu je Abyzou (jako Obizuth) popisována jako démon s nazelenalým zářícím obličejem s rozcuchanými vlasy z hadů; zbytek jejího těla je zahalen temnotou. Šalamoun, vyvolával démony a pokládal jím otázky. Když vyvolal Abyzou, řekla, že nikdy nespí a místo toho hledá po světě rodící ženy aby mohla dítě uškrtit. Tvrdila, že zdrojem mnohem dalších utrpení, včetně způsobení hluchoty, oslepení, šílenství a bolestí těla.\n\n"}
{"id": "1247673", "url": "https://cs.wikipedia.org/wiki?curid=1247673", "title": "Altan-chán", "text": "Altan-chán\n\nAltan-chán (, doslova „Zlatý chán“; 1507–1582), rodným jménem Anda (), z rodu Bordžiginů byl od roku 1519 chánem tümedských Mongolů a od roku 1542 nejvlivnějším mongolským chánem. Podařilo se mu sjednotit Mongolsko, od chalchských Mongolů na severu po čacharské kmeny na jihu.\n\nAltan-chán byl druhým synem džinonga Bars Boluda a vnukem Dajan-chána, který sjednotil Mongoly v pokusu o obnovení slávy říše Jüan. Po smrti otce roku 1519 Altan-chán převzal vládu nad tümedskými Mongoly, zatímco jeho starší bratr Gün Bilig vládl v Ordosu. Po bratrově smrti roku 1542 převzal i jeho panství a stal pánem celého pravého křídla Mongolů s titulem Töšeetü-sečen-chán.\n\nPoté, co roku 1547 zemřel Bodi-Alagh-chán, nejvyšší mongolský vládce, Altan-chán zaútočil na jeho syna a nástupce Darajsunga a donutil ho k útěku na východ. Roku 1551 s ním uzavřel mír, podle něhož Darajsung uznal nadřazenost Altan-chána a přiznal mu titul Gegen-chána. Poté byl Altan-chán nejmocnějším vládcem Mongolska a měl možnost tlačit na Ojraty a mingskou Čínu. Roku 1554 založil město Chöch chot (Modré město), které se stal jeho hlavním sídlem a řemeslnickým i obchodním centrem jeho panství.\n\nV letech 1529, 1530 a 1542 Altan-chán provedl velké nájezdy na čínské území. Roku 1550 obešel Velkou čínskou zeď a dostal se s armádou až na předměstí Pekingu, které vypálil. Pod mongolským tlakem mingský císař Ťia-ťing připustil uzavření míru a dohody o obnovení obchodu s Mongoly. Nakrátko byly otevřeny trhy s koňmi v Ta-tchungu a Süan-fu. Po několika měsících je však mingské úřady uzavřely a Mongolové se vrátili k nájezdům. Trvalý mír s říší Ming uzavřel až roku 1571, již s dalším císařem Lung-čchingem, od kterého obdržel titul \"Šun-i-wang\" (Poslušný a spravedlivý kníže). \n\nPo století míru mezi Mongoly a Ojraty Altan-chán uskutečnil proti východomongolským Ojratům i několik tažení, ve snaze o sjednocení kočovných kmenů. Zaútočil na ně roku 1552, Ojrati však opustili vrchoviny Orchonu a ustoupili na západ. Roku 1562 na ně zaútočil znovu a donutil je ustoupit až k Irtyši.\n\nPodporoval šíření a upevnění vlivu buddhismu v Mongolsku, za tím účelem navázal vztahy s lámou Sönam Gjamccho, představeným klášterů Sera a Däpung, pozval ho do Mongolska, přijal buddhismus a Sönam Gjamcchovi udělil titul dalajláma (titul byl zpětně přiznán i dvěma Sönam Gjamcchovým předchůdcům).\n"}
{"id": "1247674", "url": "https://cs.wikipedia.org/wiki?curid=1247674", "title": "Online panel", "text": "Online panel\n\nOnline panel je způsob sběru dat. Lze ho taktéž chápat jako nástroj firem, institucí, bank a tak dále, který jim usnadňuje tvorbu výzkumů veřejného mínění.\n\nOnline panel je místo na internetu, kam se mohou zaregistrovat konkrétní uživatelé, kteří se poté mohou stát vzorkem pro mapování veřejného mínění. Mohou se takhle účastnit vícero průzkumů zahrnující různá témata. Tyto online panely čítají klidně i více než jeden milion registrovaných. V České republice funguje například Český národní panel.\n\nLiší se od tzv. „délkového panelu“. Délkový panel zkoumá vývoj postojů a názorů daných respondentů v konkrétním čase. Jde ale jen o jednu výzkumnou otázku.\n\nPopularita online panelů čím dál více roste, neboť se stává velmi efektivní metodou, jak sebrat kvalitní data od uživatelů internetu. Firmy si tyto výzkumy platí. Popularitu online panelů taktéž reflektuje výše nákladů, které firmy do online panelů vkládají. Od roku 2006 do roku 2012 se míra nákladů zvýšila z 19 % na 35 % ze všech způsobů tvorby průzkumů veřejného mínění. Nevýhodou však je, že ne každý je připojený na internetovou síť. Lidé, kteří nemají internet pocházejí velice často z jiných poměrů než ostatní, a tím pádem i jinak přemýšlí, a to se nikdy nemůže odrazit na výsledcích sběru dat v online panelu, neboť tito lidé se tam nikdy nedostanou. To znamená, že jednu skupinu obyvatel musíme nutně pominout. S dobou samozřejmě těch, kteří nevyužívají internet ubývá, ale můžeme očekávat, že čím méně bude ne-uživatelů internetu, tím tito ne-uživatelé budou rozdílnější.\n\nV online panelech probíhají různé typy průzkumů, například sociologický, demografický, ekonomický a tak dále. Nejobecněji můžeme online panely rozdělit na tři skupiny. První skupina provádí jen pravděpodobnostní výběr, druhá se zabývá pouze záměnným výběrem, a potom existuje skupina online panelů, která pracuje obojími postupy.\n\nPanely rozdělujeme na různé skupiny. První je tzv. \"všeobecný panel\", který oslovuje všechny respondenty. Snaží se dosáhnout i na ty nejméně dosažitelné. Druhý z nich je \"speciální panel\". Tento panel se už předem zaměřuje na určitou skupinu registrovaných. Například na majitele automobilů, farmáře, časté nákupčí elektroniky atd. Ze speciálních panelů bychom mohli vydělit jednu podmnožinu, která se jmenuje soukromý či majetkový panel. Tyto výzkumy si většinou nechávají udělat firmy, vyrábějící nějaké spotřební zboží, které chtějí nabídnout svým zákazníkům a chtějí zjistit jejich požadavky, přání či představy. Jiným typem jsou volební panely, jež si nechávají vypracovávat politické strany, které chtějí uspět ve volbách.\n\nTypy panelů se liší v různorodosti náborových metod.\n\nTento druh je typický tím, že se do něj respondenti vybírají náhodným výběrem, tzn. každý člověk se může stát členem panelu, pokud najde určitý panel na webu nebo mu přijde pozvánka.\n\nTypické vlastnosti náhodně výběrových panelů\n\n\n\nTento druh panelu je typický tím, že se respondenti vybírají systematickou metodu výběru, tzn. člověk se stane členem, pokud je vybrán systémem nebo osobou, která má rekruting na starost. Nikdo se nemůže stát členem z vlastní vůle, tzn. je uplatňována selekce lidí, které mají předpoklady se stát členy panelu.\n\nTypické vlastnosti systematicky výběrových panelů\n\n\n\nNejčastějším způsobem, jak se stát členem panelu je tzv. dvojí přihlašování. První část se skládá z iniciativy budoucího člena být součástí online panelu, tzn. člověk vyplní své jméno a emailovou adresu. Poté nastává druhý krok, který začíná přijetím emailu od online panelu, který obsahuje unikátní odkaz, který vás přesměruje na stránku zápisu. Na této stránce vyplníte další osobní informace (věk, národnost, bydliště, pohlaví). Zápis může obsahovat i rozsáhlý dotazník.\n\nTato část je pravděpodobně nejdůležitější, protože určuje, jakých výzkumů se budou členové účastnit. Po registraci bude člen odkázán na dotazník, ve kterém budou otázky z různých odvětví jako je politika, veřejné mínění, spokojenost zákazníků a mnoho dalších. Důležitou součástí je aktualizace těchto údajů pro objektivnější zhodnocení výzkumů.\n\nMotivace je nezbytnou součástí online panelu, bez ní by byl tento koncept nerealizovatelný. Systém odměn motivuje lidi, aby se stali součástí veřejných průzkumů. Jsou 3 základní druhy motivace, které se uplatňují:\n\n\n\n\n\n\nOnline panel se využívá jak v krátkodobém výzkumu, tak i ve výzkumu dlouhodobém.\n\nV případě průřezového (příčného) výzkumu se členové online panelu účastní několika různorodých výzkumů, nikdy však nejsou dotazováni na stejná témata.\n\nTento typ výzkumu lze použít opakovaně, nikdy však se stejnými respondenty. Často se jím zkoumá spokojenost zákazníků, efektivita reklam nebo se používá i v předvolebních průzkumech. Výzkum se tedy nezabývá dlouhodobým vývojem, ale jen aktuální situací.\n\nPomocí longitudinálního (podélného, horizontálního) výzkumu se na rozdíl od průřezového, sledují dlouhodobější jevy. Členové online panelu jsou dotazováni na stejné téma po určité období. Situace, kdy jsou členové dotazováni se nazývá „\"průzkumová vlna\"“. Tento typ výzkumu se používá například, když chce společnost otestovat spolehlivost výrobku.\n\nSpeciální druh výzkumu, kdy se užívají prvky jak longitudinálního tak průřezového výzkumu.\n\nČlen je dotazován na jiné téma, avšak neměnné údaje o profilu již nemusí vyplňovat, neboť jsou uloženy z předchozích dotazníků. Zkrátí se tak délka dotazníku a zvýší se i jeho efektivita, protože se předejde tomu, že by se členům mohl nabízet dvakrát.\n\nCo se online panelu týče, zajímá výzkumníky hlavně kvalita dat sesbíraná díky panelu. Ta však může být ovlivněna \"špatnými\" respondenty. \"Špatní\" respondenti se většinou snaží zneužít motivačního systému online panelu, a tak zkreslují data hned několika způsoby:\n\n\nReference\n\n"}
{"id": "1247683", "url": "https://cs.wikipedia.org/wiki?curid=1247683", "title": "Teorie mobilizace zdrojů", "text": "Teorie mobilizace zdrojů\n\nMobilizace zdrojů je proces získávání zdrojů od jejich poskytovatelů za použití různých mechanismů a za účelem dosažení předem stanovených cílů dané organizace. Zabývá se získáním potřebných zdrojů v co nejmenším časovém horizontu a za použití co nejmenšího množství finančních prostředků. Mobilizace zdrojů usiluje o disponování správnými zdroji ve správný čas, za správnou cenu a za podmínky zajištění jejich optimálního využití.\n\nTeorie mobilizace zdrojů je jedna z hlavních sociologických teorií o sociálních hnutích, které se vynořily v 70. letech 20. století. Zdůrazňuje schopnost členů hnutí zaprvé získat zdroje a zadruhé mobilizovat společnost k dosažení cílů daného hnutí. V kontrastu s tradiční behaviorální teorií kolektivu, která nahlíží na sociální hnutí jako na iracionální, teorie mobilizace zdrojů je vnímá jako racionální sociální instituce vytvořené a vedené sociálními aktéry, jejichž cílem je politická akce.\n\nTeorie mobilizace zdrojů patří mezi jeden z nejvlivnějších přístupů ke studiu sociálních hnutí. Nejvýrazněji se rozvíjela ve druhé polovině 60. a 70. let 20. století v reakci na teorie sociálního neklidu. Zakládá se na několika tvrzeních zastánců teorie mobilizace zdrojů, jakými byl například Oberschall, Tilly či McCarthy:\n\nTato teorie vychází z pěti základních principů:\n\nTeorie mobilizace zdrojů tvrdí, že sociální hnutí dosahují úspěchu prostřednictvím efektivní mobilizace zdrojů a vývoje politických příležitostí pro své členy. Sociální hnutí může mobilizovat jak materiální, tak nemateriální zdroje. Materiální zdroje zahrnují peníze, organizace, pracovní sílu, technologie, komunikační prostředky a masová média, zatímco mezi nemateriální zdroje lze řadit legitimitu, loajálnost, sociální vztahy, sítě, osobní kontakty, veřejnou pozornost, autoritu, morální odhodlání a solidaritu.\n\nTeorie mobilizace zdrojů může být rozdělena do dvou táborů:\n\nPodnikatelský model vysvětluje kolektivní akci jako výsledek ekonomických faktorů a teorie organizace. Tvrdí, že křivdy jsou nedostačujícím vysvětlením zformování sociálních hnutí. Namísto toho považuje za zásadní faktor přístup a kontrolu zdrojů. Zákony nabídky a poptávky vysvětlují tok zdrojů k hnutí a od něj a jednotlivé akce (nebo jejich absence) jsou připisovány k teorii racionální volby.\n\nPolitický model se zaměřuje na politické zápolení namísto ekonomických faktorů.\n\nPojem sociální hnutí odkazuje na záměrnou dobrovolnou snahu organizovat jednotlivce k součinnému jednání za účelem dosažení dostatečného skupinového vlivu k vytváření či blokování změn. Sociální hnutí jsou skupiny zaměřené na moc spíše než na participaci, což znamená, že skupinové akce sociálních hnutí jsou zaměřeny spíše na cíle skupiny, než cíle jednotlivých členů. Koordinované skupinové akce jsou tedy podnikány za účelem nastolení změn ve větším sociopolitickém kontextu. Sociální hnutí bývají nejúspěšnější v otevřených demokratických společnostech, ve kterých jsou společenská mobilita a změna akceptovanými koncepty. Hnutí orientovaná na normy, tedy skupiny, které usilují o dosažení změn uvnitř sociálního systému, jsou častější, nežli sociální hnutí orientovaná na hodnoty, které usilují o změnu fundamentálních cílů sociálního systému.\n\n"}
{"id": "1247685", "url": "https://cs.wikipedia.org/wiki?curid=1247685", "title": "Chongqing World Financial Center", "text": "Chongqing World Financial Center\n\nChongqing World Financial Center nebo Global Financial Building () je nejvyšší mrakodrap ve městě Čchung-čching v Číně, ale v roce 2017 by jej měl nahradit Chongqing International Trade and Commerce Center. Je 339 m vysoký, má 79 pater a byl dokončen v roce 2014. Jeho podlahová plocha je 204 400 m². Architektem je C. Y. Lee a vlastníkem je Chongqing Worthy Land Corporation.\n\n"}
{"id": "1247686", "url": "https://cs.wikipedia.org/wiki?curid=1247686", "title": "Ralph Dutli", "text": "Ralph Dutli\n\nRalph Dutli (* 25. září 1954, Schaffhausen, kanton Schaffhausen) je švýcarský spisovatel a překladatel z ruštiny.\n\nJiž od mládí projevoval zájem o jazyky a poesii. S ruskou poesií se seznámil až díky svému učiteli. V 17 letech pak poprvé objevil dílo Osipa Mandelštama. V letech 1974–1980 vystudoval romanistiku a rusistiku na univerzitě v Curychu a také Paříži. Studium ukončil o čtyři později, a to disertací.\n\nZ ruštiny přeložil autory jakými byli např. Josif Brodskij, Anna Achmatovová, Marina Cvetajeva, Sergej Jesenin, či Osip Mandelštam. \n\nK listopadu roku 2016 byl již dvakrát (2013 – širší nominace, 2015 – širší nominace) v nominaci na Německou knižní cenu.\n\n\n\n\n"}
{"id": "1247687", "url": "https://cs.wikipedia.org/wiki?curid=1247687", "title": "3. slovenská fotbalová liga 1993/94", "text": "3. slovenská fotbalová liga 1993/94\n\nV soubojích 1. ročníku 3. slovenské fotbalové ligy 1993/94 se utkalo 32 týmů ve dvou skupinách po 16 účastnících každý s každým dvoukolovým systémem podzim–jaro. Od následující sezóny došlo k rozšíření 3. ligy na 4 skupiny (Bratislava, západ, střed a východ – od ročníku 1994/95).\n\nZdroj: \nPoznámky:\n\nZdroj: \nPoznámky:\n\n"}
{"id": "1247691", "url": "https://cs.wikipedia.org/wiki?curid=1247691", "title": "Postmoderní společnost", "text": "Postmoderní společnost\n\nPostmoderní společnost je seskupení osob v době postmodernismu, myšlenkového směru konce 20. století. Společnost žije v období výrazné odloučenosti od minulosti, podle některých autorů de facto nahrazuje moderní společnost, jelikož nastává po ní, zaměřuje se na trendy soudobých sociálních změn. Jiní zase tvrdí, že něco jako postmoderní společnost neexistuje. Současně považuje koordinovanou politickou angažovanost za vyloučenou v důsledku vnitřních a vnějších souvislostí. Jako konec moderní a vznik postmoderní společnosti se nejčastěji uvádí druhá světová válka.\n\nPodle ekonomie je tato společnost založena především na globálním trhu.\nFrancouzský sociolog Gilles Lipovetsky tvrdí, že \"„..v postmoderní společnosti (na rozdíl od moderní) převládá individuální nad všeobecným, psychologické nad ideologickým, komunikace nad politizací, různost nad stejnorodostí, permisivnost nad donucováním.“\"\n\n\"Jednou z charakteristik postmoderní společnosti je ztráta zájmu o věci veřejné - politiku a společnost. Lipovetský tento jev nazývá společenskou dezercí a dává jej za vinu médiím a stále sílící globalizaci, která v lidech vyvolává strach z neurčité blížící se katastrofy (války, terorismu, hospodářské krize, ekologické katastrofy).\" \n\n\nTeoretici, zabývající se modernou se shodují na tom, že životní styl postmoderní společnosti se stále více mění a nabývá na dynamičnosti. \"„… po roce 1990 došlo ke změnám hodnot prosazovaných a oceňovaných společností.“\"\nVe společnosti se diskutuje nad tím, že se nacházíme na prahu nové éry. Z tohoto důvodu začalo vznikat množství termínů, týkajících se tohoto přechodu. Nemnoho z nich naznačuje, že bude přechod pozitivní, jako jsou například termíny informační společnost nebo konzumní společnost. Naopak většina naznačuje, že se společnost blíží konci, proto pak termíny postmodernita, postmodernismus, postindustriální společnost, postkapitalismus.\nJean-François Lyotard pak popisoval postmoderní společnost jako \"„..společnost, jež se odklání od pokusů zdůvodňovat epistemologii a odklon víry v člověkem řízený pokrok,“\"\n\nPolský sociolog Zygmunt Bauman tvrdí, že postmoderní společnost se vyznačuje fragmentarizací života. Moderní doba o sobě podle něj přemýšlela jako o „projektu“, který má svůj společenský cíl: postmoderní společnost je pak zánikem projektu a vytvořením dílčích cílů a epizod, které spolu vzájemně nesouvisejí.\nPodle sociologa Anthonyho Giddense by se neměly vymýšlet nové pojmy jako je postmodernita. Místo toho by se měla více zkoumat modernita, jež je nedostatečně pochopená. \"„…za hranicemi modernity můžeme postřehnout obrysy nového a jiného řádu, který je postmoderní, ale zcela odlišný od toho, co je právě teď mnohými nazýváno postmodernistou.“\"\n\nZygmunt Bauman v souvislosti s postmoderní společností hovoří o čtyřech vzorcích osobnosti. Ty existovaly už ve společnosti moderní, stály ale na jejím okraji: podle Baumana se v postmoderní společnosti stávají normou chování. Zároveň je možné jejich vzájemné prolínání v jedné osobě a většina členů dnešní společnosti alespoň jednomu odpovídá. Mobilita a anonymita postmoderní společnosti způsobují krizi identity, jelikož identita není daná jako v moderní společnosti, ale je chápána jako úkol, který musí jedinec zvládnout. Role člověka v postmoderní společnosti je navíc flexibilní a mění se v průběhu života, zatímco v moderní společnosti zůstávala konstantní.\nZevloun (polsky spacerowitz – „ten, kdo se prochází“) je typ osobnosti, který využívá anonymity davu, díky níž si vytváří vlastní interpretaci reality. Zevloun se o své okolí zajímá pouze povrchně a bere ho pouze jako nástroj svého momentálního pobavení. Tento typ osobnosti souvisí s rozvojem měst, která poskytují mnohem větší svobodu, než kdy mohl poskytovat venkov. Podle Baumana představuje zevloun \"„prožitek svobody, svobody úplné, nezávislé na vůli a rozmarech jiných lidí, ale také svobody pouze představované, konvenční a bezzubé“\". Typickým prostředím postmoderního zevlouna je nákupní centrum či obývací pokoj s televizí, která poskytuje podobné zážitky, jako dříve procházka v centru města.\n\n\"Dánský sociolog kultury Hanning Bech vypočítal znaky, které tvoří životní zkušenosti dnešního zevlouna - tzv. Citysex. Jako motto k článku Společný život použil Bech citát z díla anglické spisovatelky Charlotty Brontëové, která popsala ,údiv a rozkoš“, ,extázi svobody a radosti“, jež zažívala při procházkách Londýnem. Hlavní princip myšlenky je v tom, že se zevloun nechá unášet náhodou a zároveň tam najde život - a to takový život, který pádí okolo (tak dlouho, abychom si ho všimli, ale ne tak dlouho, abychom mu věnovali pozornost), to je podle Becha pravý zdroj rozkoší.\"\n\nTulák tráví většinu času na cestě a život bere jako sérii zastávek, z nichž žádná nemá stálý charakter. Život je pro něj změnou, chybí mu jasný cíl a plán do budoucna. Plánování tulák považuje za ztrátu času vzhledem k rychlému tempu změn ve společnosti. Naopak vlastní cesta je pro něj smyslem bytí. Trasa tuláka vzniká náhodně: tulák vidí svět jako množství šancí, které je nutné využít. Tulák se podle Baumana nezabývá minulostí ani budoucností a k cestě ho nutí neustálá nenaplněná touha, kterou nelze přesně určit ani pojmenovat.\nTurista je osobnostní vzorec, pro nějž je příznačná honba za dojmy. Na rozdíl od tuláka turista cestovat nemusí a po ukončení cesty se navrací zpět do svého výchozího bodu. Od navštěvovaných míst očekává splnění své touhy po nových zkušenostech a vyhledává exotiku: domov mu slouží jako referenční bod, s jehož pomocí nové prostředí hodnotí. Svou jinakost považuje za přednost mezi cizinci v novém prostředí, nad které se povyšuje.\nPostmoderní společnost chápe život jako hru: je v ní obsaženo riziko, skládá se z několika samostatných kol či epizod, žádná porážka není definitivní. Každé kolo hry (nebo epizody života) podle Baumana začíná nanovo a záleží v něm na štěstí a chytrosti hráče. V postmoderní společnosti neexistují trvalé zákonitosti a nelze oddělit náhodu a nutnost, proto jsou všichni její členové hráči, říká Bauman.\n\n\"S nástupem postmodernismu se začínají vyskytovat „single“ rodiče a dochází k úpadku dominantního rodinného modelu. Na rozdíl od moderní doby, kde je známější tzv. nukleární rodina, která se skládá z matky, otce a dětí, v postmoderní společnosti se vyskytují zejména „single“ matky (např. v USA je okolo 12 miliónů „single“ rodičů s dětmi pod 18 let, z nichž 80% tvoří jen matky samoživitelky). Charakteristickým rysem pro tento model rodiny je větší míra demokratičnosti, která vede k nestabilitě, nejistotě a jejímu možnému rozpadu.\"\n\n"}
{"id": "1247693", "url": "https://cs.wikipedia.org/wiki?curid=1247693", "title": "Belmontská zpráva", "text": "Belmontská zpráva\n\nBelmontská zpráva (\"The Belmont Report\") je jednou ze základních směrnic pro etické komise posuzující projekty související s lékařskými výzkumy na lidech ve Spojených státech amerických. Vydána byla 30. 9.1978 v Baltimoru. Mezi základní principy Belmotské zprávy patří: úcta k lidem, respektování důstojnosti člověka, požadavek neškodit a být prospěšný, spravedlnost, informovaný souhlas, anonymita a důvěrnost. Tyto principy shrnují základní etické tradice západní kultury. \n\nBelmontská zpráva byla vytvořena Národní komisi pro ochranu lidských subjektů biomedicínského a behaviorální výzkumu (National Commission for the Protection of Human Subjects of Biomedical and Behavioral Research) a její plný název je Belmontská zpráva: etické zásady a pokyny pro ochranu lidských subjektů výzkumu, zprávy Národní komise pro ochranu lidských subjektů biomedicínského a behaviorální výzkumu.\n\nBelmontská zpráva v dnešní době slouží spíše jako historický dokument a poskytuje morální rámec pro pochopení předpisů pro využití lidských bytostí v experimentálních výzkumech ve Spojených státech amerických.  \n\nZa předchůdce Belmontské zprávy lze považovat Norimberský kodex vydaný v roce 1947 který vznikl v souvislosti s Norimberským procesem v reakci na hrůzné experimenty, které byli prováděny na vězních v koncentračních táborech v nacistickém Německu v průběhu Druhé světové války. Norimberský kodex v 10 bodech formuluje základní zásady experimentování na lidech, například nutnost dobrovolného souhlasu osoby, na níž je experiment prováděn; prospěšnost experimentu; výsledek experimentu musí ospravedlňovat újmu; experiment by se měl vyvarovat všech fyzických a mentálních poškození; experiment by neměl být prováděn, pokud existuje podezření na možné způsobení smrti, nebo invalidity; měla by existovat možnost kdykoliv od experimentu odstoupit; experiment by měl provádět pouze kvalifikovaný experimentátor atd. \n\nJiné experimenty prováděli za Druhé světové války například japonští váleční zločinci v Jednotce 731.\n\nMezi další neetické výzkumy patřila Tuskegee Syphyllis Study v USA zveřejněná v roce 1972. Výzkum začal v roce 1932 a byl zaměřen na zkoumání spontánního průběhu syfilisu na afroamerických občanech, kterým nebyla podána účinná látka penicilin. Odhalení této studie vyvolalo v USA skandál, který vedl až k sepsání Belmontské zprávy a jejímu vydání v Belmontském konferenčním centru v Baltimoru 30. zaří 1978. Později 18. dubna 1979 byl dokument otištěn v oficiálním deníku americké vlády (The Federal Register). \n\nBelmontská zpráva byla sestavena na třech základních etických principech, které vymezují přístup k člověku během výzkumu - úcta k lidem, požadavek neškodit a prospěšnosti a spravedlnost. Tyto základní principy zásady nadále zůstávají pro nařízení o ochraně lidských subjektů ministerstva zdravotnictví a sociálních věcí Spojených států. \n\nS každým člověkem bez výjimky se má zacházet a respektovat ho jako autonomní bytost. Autonomní bytostí je jedinec, který je schopný uvažovat nad osobními cíli a na základě toho jednat. Výzkumný pracovník musí subjektu podat informace o chystaném experimentu a mít jistotu, že byly zcela pochopeny veškerá sdělení. \n\nNěkteří lidé nejsou nezávislí či samostatní z důvodu nemoci, mentálního postižení, pokročilého věku či nevyspělosti. Tito lidé vyžadují speciální ochranu, a proto by neměli být vybíráni na základě vlastního rozhodnutí. Je nutné získat informovaný a dobrovolný souhlas od pokusné osoby na základě znalosti a porozumění čeho se výzkum týká a rizikům, kterým se subjekt vystavuje. Jedinec musí vědět, že může kdykoliv od výzkumu odstoupit. \n\nPožadavek neškodit vychází z Hippokratova axiomu – ochrana subjektu před fyzickým a psychickým poškozením, před nátlakem nebo zneužitím. Účastník experimentu musí být ubezpečen, že ho výsledek nijak nepoškodí. \n\nNicméně, vyhýbat se případným poškozením vyžaduje ponaučení z toho, co již někoho poškodilo. Tento proces dalšího zjišťování nových informací může ohrozit ještě subjekty nových výzkumů. Hippokratova přísaha dále vyžaduje, aby lékaři pomohli nebo prospěli dle jejich nejlepšího úsudku během experimentu. Problém přichází, pokud se vyskytne naléhavá potřeba rozhodnout se, kdy je dát přednost hledání určitých přínosů navzdory spojeným rizikům nebo naopak. \n\nTento princip tedy posuzuje rizika a benefity výzkumu. Vedoucí výzkumu a institucionální revizní komise by nejprve měly definovat povahu a rozsah rizik a výhod a poté je systematicky vzájemně posuzovat zda riziko není na úkor prospěchu.Prospěšnost je tedy dána maximalizací prospěchu a minimalizací škod. \n\nDnešní smysl pro spravedlnost dle Belmontské zprávy znamená, že při výběru osoby, na níž bude výzkum prováděn, bude pečlivě zvážen a s osobou bude spravedlivě zacházeno. Nemělo by docházet k vybírání či naopak diskriminaci subjektů na základě jejich rasy, ekonomické situace či jiném podobném faktoru. Výzkumní pracovníci a členové revizní komise by měli považovat za nezbytné provádět pravidelné záznamy o výzkumu, které dokáží jak účinnosti nových léků či postupů, tak stav pacienta během jednotlivých etap. V rámci tohoto principu se berou v potaz předešlé dva, tedy aby nedocházelo k poškozování pokusné osoby a nebyly odepírány práva. Zajišťuje také objasnění výsledků získaných ve studii, právo na soukromí, důvěrnost, ochranu údajů, zachování anonymity a zdvořilost.\n\nÚcta ukazuje, jak si vážíme ostatních a jakou hodnotu v nich vidíme. Zároveň se na tom odráží, jak si vážíme sami sebe. Ošetřující personál, tak reflektuje své hodnoty. Každý jedinec rozhoduje o svých zájmech, proto je nutnost ho do rozhodování o sobě samotném zapojit.\n\nRespektování důvěrných informací subjektu výzkumu, záruka neidentifikace konkrétních osob, které poskytují informace. Lze rozlišit tři druhy anonymity: \n\nSlibuje, že jakákoliv data, která by mohla identifkovat účastníka výzkumu nebudou zveřejněna. Je zároveň chráněna zákonem na ochranu osobních údajů (zákon š. 101/2000 Sb)\n\n"}
{"id": "1247694", "url": "https://cs.wikipedia.org/wiki?curid=1247694", "title": "Oldřich Vlček (herec)", "text": "Oldřich Vlček (herec)\n\nOldřich Vlček (* 18. května 1939, Zlín) je český herec, režisér a scenárista.\n\nNarodil se ve Zlíně, ale téměř celé dětství prožil v Kroměříži. Studium herectví na brněnské JAMU ukončil úspěšně v roce 1962.\n\nV sezóně 1962/1963 byl angažován v divadle Oldřicha Stibora v Olomouci, v letech 1963–5 absolvoval vojenskou prezenční službu v Armádním uměleckém souboru (AUS) a poté nastoupil do Státního divadla v Ostravě (1965–1967).\n\nV roce 1967 byl angažován jako člen činohry pražského Národního divadla, kde působil až do roku 2016 a následně jako stálý host.\n\nPůsobí rovněž v dabingu a v rozhlase, vystupuje ve filmu a v televizi.\n\nOd roku 2010 uvádí každoročně ve Zbraslavi u Prahy, kde žije, ve své režii hru \"Lidové pašije\". Hra je uváděna v historickém prostředí zámeckého parku Zámku Zbraslav na prostranství před kostelem sv. Jakuba Staršího. Účinkují zde profesionální herci, včetně členů činohry Národního divadla (např. Alois Švehlík, Radúz Mácha, Simona Postlerová, Jana Pidrmanová, Pavla Beretová), spolu s místními ochotníky. Tuto hru uvedl v roce 2016 také v pražské svatovítské katedrále, v provedení zbraslavských farníků a ochotníků spolu s členy činohry Národního divadla.\n\nJe také autorem divadelní hry \"Velikonoce 1894\", zpracovávající epizodu ze života hudebního skladatele Antonína Dvořáka a scenáristou filmu \"Báječní muži s klikou\".\n\nJe členem Aeroklubu v Kralupech nad Vltavou, ve volném čase se zabýval létáním na větroních.\n\nJeho manželkou byla herečka a televizní hlasatelka Zdena Vařechová (1939–1999).\n\nOldřich Vlček má dvě děti – dceru Markétu a syna Ondřeje. Ondřej Vlček je od r. 2019 ředitelem antivirové společnosti AVAST.\n\n\n\n\n\n"}
{"id": "1247700", "url": "https://cs.wikipedia.org/wiki?curid=1247700", "title": "Funkce a dysfunkce", "text": "Funkce a dysfunkce\n\nFunkce je důsledek, který má určitá aktivita, proces, nebo existence nějakého sociálního nebo kulturního faktu pro celek sociální struktury. Zjednodušeně je definována jako důsledek činnosti, přičemž nemusí jít o důsledek zamýšlený. Dysfunkce je stav, kdy je narušeno normální fungování, což se může týkat mezilidského jednání, činnosti institucí a organizací či zdravotního stavu.\n\nSpecifický sociologický význam funkce a dysfunkce se ustálil až v polovině dvacátého století. Tento pojem vnesl do sociologie Herbert Spencer v rámci úvah o analogii mezi organismem a společností. Společnost pojatá jako analogie k organismu má specifické orgány, které vykonávají specifickou funkci ve vztahu k celému organismu. Zde se ovšem jedná pouze o funkci pozitivní, která přispívá k přežití organismu a k jeho dobrému fungování jako celku.\n\nKonkrétněji o pojmu funkce uvažoval Émile Durkheim, který tvrdil, že při analýze kteréhokoliv sociálního faktu jsou k dispozici pouze dvě možnosti. První je genetická analýza, tj. pokus o odpověď na otázku, jak daný jev vznikl a určení příčin, které jej způsobují. Druhou možností je pak analýza funkcionální. Ta spočívá v tom, že hledá odpověď na otázku, jaký účel ve společnosti sociální fakt plní a k čemu slouží. Durheim obě metody odděluje a zdůrazňuje, že je nelze zaměňovat, protože existují jevy, které neumíme vysvětlit genetickou analýzou, a naopak také jevy, které se nedají objasnit analýzou funkcionální. Důvodem je fakt, že jevy nebyly k žádnému účelu zbudovány a zdánlivě žádný účel neplní. Durkheim dále tvrdí, že příčina jevu musí být hledána v předcházejících společenských jevech, a nikoliv ve stavech individuálního vědomí. Funkci společenského jevu je pak třeba hledat ve vztahu k nějakému jeho cíli.\n\nNejvýznamněji k jednoznačnému pojetí funkce v sociologii přispěl Robert K. Merton, který nejprve analyzoval různé významy pojmu funkce na všech jazykových úrovní. Následně navrhl definovat funkci důsledkem, který určitá aktivita, proces, nebo existence nějakého sociálního nebo kulturního faktu má pro celek sociální struktury. Funkce je tedy definována jako důsledek činnosti, přičemž nemusí jít o důsledek zamýšlený. Proto Merton navrhl rozlišení funkcí manifestních (odpovídají původnímu záměru aktéra) a funkcí latentních (v nesouladu se záměry). Kromě toho dokázal, že důsledky určitých aktivit nemusí být vždy pozitivní a rozdělil proto funkce na ty s pozitivním důsledkem (eufunkce) a ty s důsledkem negativním (dysfunkce). Pojem funkce se v těchto významech v sociologické terminologii ustálil a patří k nejstabilnějším termínům. Je ovšem akceptován jen v některých sociologických paradigmatech. \n\nEufunkce (z řeckého \"eu\" - dobře a latinského \"functio\" - činnost) je pozitivní důsledek určitých lidských činností, existence určitých sociálních faktů nebo působení určitých institucí či skupin na celek daného sociálního systému nebo jeho sociální strukturu. Pojem eufunkce zavedl Robert K. Merton proto, aby pojem funkce nebyl jako pozitivní důsledek lidských aktivit jednoznačně interpretován. Merton upozornil na to, že funkcionálně relevantní jsou přirozeně i negativní efekty, a proto pojem funkce, který byl původně chápán jako synonymum pojmu eufunkce, redefinoval tak, že mu dal význam neutrální (jakýkoliv důsledek činností). Rozlišil pak kvalitativní důsledky pozitivní a negativní a označil je specifickými termíny. Nešlo jenom o terminologický krok. Tím, že byl zaveden pojem dysfunkce, který je k pojmu funkce komplementární, stala se funkcionalistická perspektiva přitažlivější i pro jiné, nefunkcionalistické sociologické koncepce. \n\nDysfunkce (z řeckého \"dys\" – vadný a latinského \"functio\" – činnost) je stav, kdy je narušeno normální fungování, což se může týkat mezilidského jednání, činnosti institucí a organizací či zdravotního stavu. Pojem dysfunkce lze vykládat dvěma způsoby:\n\n\nPojem dysfunkce zavedl Robert K. Merton v rámci své představy společnosti jako stavu rovnováhy a harmonie. Podle něj je dysfunkce nezamýšlený důsledek určitého konání. Dále uvádí, že co je pro jednu skupinu ve společnosti dysfunkcí, může být pro jinou eufunkcí. Dobrý příklad je například korupce – pro většinovou společnost je to nebezpečný a nevýhodný jev, ale určitá zájmová skupina z toho profituje. Dalším, ale trochu jiným příkladem může být také výroba automobilů. Tato činnost prospívá jak výrobcům, tak spotřebitelům, ale škodí životnímu prostředí.\n\nRobert K. Merton také zavedl pojem funkce manifestní, aby odlišil záměrnou a nezáměrnou složku efektů lidských rozhodnutí, motivací, ale především činností. Je to zamýšlený, vědomý, případně veřejně prezentovaný předpokládaný důsledek určitého lidského jednání. Funkcí manifestní jsou zamýšlené důsledky těch činností, které si daná instituce, organizace, skupina nebo jedinec předsevzali vykonávat. \nNapříklad manifestní funkcí činnosti fotbalového týmu je vyhrávat fotbalové zápasy proti jiným týmům. Kromě zamýšlených efektů může mít daná aktivita i efekty nezamýšlené, tzv. latentní, v tomto případě může být pozitivní funkcí třeba utužování přátelských vztahů mezi hráči. Analýza funkce manifestní je velice podstatná při zkoumání institucí a organizací, protože umožňuje zjistit rozpory mezi proklamovanými a skrytými, utajovanými cíli. \n\nLatentní funkce je neočekávaný, nezamýšlený, a proto nepředvídaný a často nepředvídatelný důsledek určitých vědomých lidských činností. Fenomén nezamýšleného důsledku jednání byl znám již Aristotelovi, objevil se ve filosofii G. W. F. Hegela, v sociologii E. Durkheima, atd. Status stabilizovaného vědeckého pojmu mu dal až Merton (v článku The Unanticipated Consequences of Purposive Social Action z r. 1936 a v knize Social Theory and Social Structure z r. 1949). \nJako příklad latentní funkce uvádí A. Stinchcomb zavedení prohibice alkoholu v USA, která nevedla k zamýšlené menší spotřebě alkoholu (což by byla eufunkce), ale ke vzniku zločineckých gangů s alkoholem ilegálně obchodujících (což je jasná dysfunkce). Někdy se nezamýšlené důsledky v uvedeném smyslu (určitá aktivita vyvolává paralelně nebo s malým časovým odstupem nechtěné a nepředvídané procesy, uvádí v život nové sociální útvary nebo instituce apod.) rozlišují od funkce latentní v užším smyslu. Jimi se rozumějí pouze skryté, neviditelné, nepozorovatelné, někdy skrývané, někdy neuvědomované aspekty určitých viditelných, manifestních aktivit. \nMerton má za to, že je elementárně možné rozlišit nezamýšlené důsledky na ty, které:\n\nPojmově i věcně problém vyhrotil Raymond Boudon, který zavedl pojem zvrácený důsledek (effet pervert) pro značení krajně negativních, nezamýšlených důsledků lidských činností. U nás se tímto problémem zabýval Jan Keller, který se pokusil s využitím právě této myšlenkové a pojmové konstrukce vysvětlit některé podstatné jevy vzniku a fungování moderních společností, např.: byrokracii, rituály a manželské a rodinné svazky.\n\n"}
{"id": "1247701", "url": "https://cs.wikipedia.org/wiki?curid=1247701", "title": "Royal Suspension Chain Pier", "text": "Royal Suspension Chain Pier\n\nRoyal Suspension Chain Pier (známý také jako Chain Pier nebo Brighton Chain Pier) je název zničeného mola, které stálo v anglickém městě Brighton.\n\nNávrhem mola byl Samuel Brown, který je známý především díky návrhu řetězového mostu Union Bridge na řece Tweed. Výstavba mola začala v říjnu 1822 a po dokončení v listopadu 1823 se stalo prvním velkým molem v Brightonu. Jeho celková délka byla 346 m. Čtyři hlavní visutá rozpětí byla 78 m dlouhá a 4 m široká. Pylony měly výšku osmi metrů. Molo bylo vícekrát poškozeno, např. v letech 1833 a 1836. V roce 1896 bylo prohlášeno za nebezpečné a nakonec nahrazeno novým. Zničeno bylo 4. prosince 1896 během bouřky.\n\nV současnosti jsou během nízkých přílivů viditelné základy pilířů.\n\n"}
{"id": "1247703", "url": "https://cs.wikipedia.org/wiki?curid=1247703", "title": "Redheugh Bridge", "text": "Redheugh Bridge\n\nRedheugh Bridge je silniční most přes řeku Tyne spojující města Newcastle upon Tyne a Gateshead v Anglii.\n\nPrvní most, který stál na místě dnešního trámového mostu byl dílem britského inženýra Thomase Boucheho (známého zejména díky projektu mostu Tay Rail Bridge). Most byl zavěšený a jeho výstavba probíhala v letech 1868 – 1871. Hlavní dvě rozpětí mostu byla 73 m dlouhá. V roce 1885 byl most zničen a později byl na jeho místě postaven nový.\n\nVýstavba druhého mostu byla zahájena v roce 1897 a ukončena o čtyři roky později. Příhradový most vybudovaný společností Sir William Arrol & Co. měl dvě hlavní rozpětí s délkou 75,6 m a dvě boční rozpětí s délkou 51,2 m, celková délka mostu činila 363,6 m. Druhý most byl zničen v roce 1984, rok po otevření třetího mostu. Na místě, kde začínal z gatesheadské strany, stojí dnes sousoší \"Once Upon a Time\" Richarda Deacona.\n\nTřetí most byl zbudován v letech 1980 – 1983. Je vzdálen zhruba 25 m východně od předešlých dvou staveb a na rozdíl od nich má jen jedno hlavní rozpětí o délce 160 m. Celková délka mostu činí 674 m, mostovka je 15,8 m široká a v nejvyšším bodě se nachází 26,06 m nad hladinou řeky Tyne. Otevřen pro silniční provoz byl dne 18. května 1983 princeznou Dianou.\n"}
{"id": "1247704", "url": "https://cs.wikipedia.org/wiki?curid=1247704", "title": "Figurativní sociologie", "text": "Figurativní sociologie\n\nFigurativní sociologie je inovativní způsob nahlížení na sociologii vytvořený německým filosofem a sociologem Norbertem Eliasem. Figurace má být teoretický nástroj, jenž chápe individuum a společnost jako dvě rozdílné figury a s jehož přispěním mají být dosavadní rozpory sociologického myšlení odstraněny.\n\nV mládí měla na Eliase velký vliv klasická německá a antická literatura. Studium filozofie a medicíny mu později pomohlo vnést do výzkumu psychologickou stránku. Elias bojoval v první světové válce, kde se účastnil například bitvy na Sommě. Konci války u něj předcházelo psychické zhroucení. Vojna ho vedla k zintenzivnění jeho pozornosti k civilizačnímu procesu. Vzestup nacismu ho jako Žida připravil o docentury a přinutil emigrovat do Francie, kde neměl akademické povolení a tak se nemohl věnovat své práci. Založil továrnu na výrobu hraček v Paříži, ale v podnikání nebyl úspěšný. Postupem času emigroval dále do Londýna. V Anglii vznikl i jeho spis o civilizačním procesu. Časté přerušování jeho studií kvůli světové válce, nacismu, exilu do Francie a poté do Anglie - to všechno pomohlo Eliasovi k lepšímu pochopení vzájemných vztahů a propojení jedince a společnosti, soukromí a veřejností, mikrosociologie a makrosociologie.\n\nEliasova orientace představuje v soudobé sociologii výrazný, nepřehlédnutý proud. Jeho přístup příliš neuznává hranice jednotlivých vědních oborů. Primární je pro něj výzkumný problém, nikoliv otázka odborné specializace. Jeho sociologické práce velice často přesahují do historie, psychologie, psychoanalýzy, etnologie, antropologie, politologie i ekonomie. Klíčovou roli v Eliasově sociologickém myšlení je procesuální chápání sociální reality. Sociální procesy probíhají v lidmi vytvářených figuracích kontinuálně, nezáměrně a neplánovaně. Mají obvykle charakter vzestupu nebo poklesu, přičemž posun u jednoho procesuálního stupně do druhého bývá doprovázen mocí. Eliasovo pojetí civilizačního procesu je zcela ojediněle a neobvyklé, což mu ovšem v jeho době bylo v akademickém světě spíše ke škodě než k užitku. Podle Eliase je civilizační proces zcela spontánní a ve svém průběhu nevyhnutelný, v žádném případě však ještě nekončí. Hospodářské konflikty, nebezpečí válek, napětí a strach z budoucnosti, to vše je známkou toho, že jsme stále součástí civilizačního procesu.\n\nŽivot lidí ve společnosti má určitý tvar, který ovlivňuje míra jejich závislosti mezi sebou. Tyto závislosti mají za následek něco, čemu Elias říká „figurace“. Pomocí figurací se Elias snaží pokořit základní problém sociologie, a to sice vztah mezi individuem a společností. Dosavadní teorie zatím tento úkol nedokázaly uspokojivě vyřešit, jelikož buď uvažovaly o individuu mimo společnost, nebo o společnosti myšlené jako protiklad vůči individuu. Figurativní sociologie se zabývá tím, co lidi pojí, tím, čím si jsou všechna individua v dané společnosti podobná (tzv. Interpendence). Nezkoumá tedy individuum a společnost zvlášť, nýbrž jako jeden celek. Chování společnosti pochopíme pouze tehdy, pokud budeme sledovat měnící se chování jejích částí. Elias to vysvětluje na příkladu fotbalu, kde jsou dvě protivnické skupiny, které navzájem tvoří jedinou figuraci. Plynulé seskupování hráčů na jedné straně je srozumitelné jen ve vztahu k plynulému seskupování hráčů na druhé straně.\n\nFigurační princip aplikoval v praxi jeho student John Scotson, když zkoumal klasický sociologický problém – nerovnost ve společnosti. Zkoumal společnost městečka Winston Parva. Jeho obyvatelé byli rozděleni do tří skupin (1. - obchodníci a manažeři - přistěhovalci, 2. - Dělníci - původní obyvatelé města, 3. - Opět dělníci, nicméně přistěhovalci). Pozorování přineslo zajímavé výsledky. Druhá skupina starousedlíků přijala 1. skupinu bohatých, zatímco na 3. skupinu se dívala opovrživě. První a druhá skupina jsou tedy etablované, zatímco ze třetí skupiny se stali outsideři. Rozhodující ve vzájemném vztahu etablovaných příslušníků zóny 2. a outsiderů ze zóny 3. se stalo přesvědčení 2. skupiny o tom, že představují společenství vyznačující se tradicemi, vyšším standardem chování a civilizovanějšími normami. S 1. skupinou se sžili, jelikož přinášela jejich vesnici prestiž a věhlas, díky svému bohatství. Třetí skupině naopak přisuzovali negativní rysy. Outsideři zčásti přijali názory etablovaných a začali o sobě smýšlet negativně. Objasnit toto chování mají pojmy skupinové charisma a skupinová hanba. Etablovaní si budují charisma, zatímco outsideři hanbu. Mocnější skupina uvaluje na tu slabší skupinovou hanbu, která ji přijímá za svou. Uspokojení získané z účasti na skupinovém charismatu je u členů dominantní skupiny takové, že vyrovnává případné frustrace plynoucí z nutnosti přísnější seberegulace chování a dodržování norem, jež zajišťují této skupině její nadřazenou pozici. Elias také říká, že konflikty mezi různými statusy nelze brát jako výjimečné stavy, jak je o nich obyčejně smýšleno, nýbrž jako strukturální atribut všech statusových hierarchií.\n\nZabývá se vlivem sportu na společnost. Nejznámější dílo s názvem \"Quest for Excitement\" napsal Norbert Elias společně s Ericem Dunningem. Tato kniha patří mezi klasiku sociologie sportu a volného času. Některé její části byly napsány a zmíněny už v Eliasově referátu pro každoroční konferenci britské sociologické asociace, poprvé kompletně publikována byla však až v roce 1986. Dalo by se říct, že kniha byla poctou sportu a volnému času, protože v ní byla  věnována pozornost jeho společenským funkcím, významu sportu pro společnost. Snažila se zabránit jeho podceňování ve smyslu dopadů na společnost. Figurativní sociologie pracuje s myšlenkou sportu jako klíče k modernizaci společnosti. Elias si všímal, že čím je společnost rafinovanější tím má rafinovanější sportovní struktury. Figurativní sociologie se snaží vyzdvihnout smysl sportu ve společnosti s tím, že je to víc než jen jednoduché cvičení. Eric Dunning v předmluvě píše, že sociologie má tendenci věnovat pozornost jen vážné a racionální části života. Výsledkem toho zábava, volný čas, sport a iracionální sklony mají tendenci nedostatečné pozornosti.\n"}
{"id": "1247705", "url": "https://cs.wikipedia.org/wiki?curid=1247705", "title": "Tianjin Modern City Office Tower", "text": "Tianjin Modern City Office Tower\n\nTianjin Modern City Office Tower () je nedokončený mrakodrap ve městě Tchien-ťin v Číně. Je 338 m vysoký, má 65 pater a plánované dokončení v roce 2016. Tato budova je součástí komplexu dvou věží, který obsahuje ještě 205 m vysokou stavbu, kde je pětihvězdičkový hotel a luxusní byty.\n\n"}
{"id": "1247706", "url": "https://cs.wikipedia.org/wiki?curid=1247706", "title": "Silver Jubilee Bridge", "text": "Silver Jubilee Bridge\n\nSilver Jubilee Bridge (původně Runcorn Bridge nebo Runcorn-Widnes Bridge) je obloukový silniční most spojující města Runcorn a Widnes v blizkosti anglického města Liverpool. Je to největší obloukový most v Velké Británii.\n\nPrvní silniční most, který překlenul řeku Mersey a Manchester Ship Canal u Runcornu a Widnesu, byl gondolový most \"Widnes-Runcorn Transporter Bridge\". Most byl postaven v letech 1901 – 1905 a vyprojektoval jej byl britský inženýr John Webster. Most byl visutý, hlavní rozpětí mělo délku 304 m. Po dokončení se stal prvním gondolovým mostem ve Velké Británii a největším svého druhu na světě. Zničen byl v roce 1961.\n\nVýstavba současného mostu započala dne 25. dubna 1956 a dopravě začal sloužit 21. července 1961. Celková délka mostu činí 482 m. Hlavní rozpětí s délkou 330 m je v současnosti nejdelším obloukovým rozpětím ve Velké Británii. Boční rozpětí jsou 76 m dlouhá. Mezi lednem 1975 a březnem 1977 byl most rozšiřován; vozovka tak dosáhla na současných 13,5 m a byl přistavěn chodník pomocí konzolí o šířce 1,75 m. Po této rekonstrukci byl přejmenován na \"Silver Jubilee Bridge\".\n"}
{"id": "1247707", "url": "https://cs.wikipedia.org/wiki?curid=1247707", "title": "DR-řada 95", "text": "DR-řada 95\n\nŘada 95 je označení pětispřežních tendrových parních lokomotiv s uspořádáním náprav 1'E'1, které byly u Německých říšských drah od začátku nasazovány na těžké nákladní vlaky na hlavních tratích s náročnějšími sklonovými poměry. Vzhledem k tomu, že byl tento typ lokomotiv vyvinut na konci existence samostatných pruských státních drah, bývá označován také jako pruská T 20.\n\nVývoj řady T 20 pro pruské státní dráhy byl inspirován myšlenkou dráhy Halberstadt - Blankenburg nahradit ozubnicový provoz na sklonově náročných tratích provozem adhezním, která byla úspěšně realizována nasazením velmi podobných lokomotiv tzv. zvířecí řady - Tierklasse vyrobených v letech 1919-1921 a vybavených mj. i Riggenbachovou protitlakovou brzdou.\n\nPrvních deset exemplářů vyrobených v závodě Borsig v roce 1922 pod vedením šéfkonstruktéra Augusta Meistera a dodaných počátkem roku 1923 bylo objednáno jako řada T 20 Magdeburg 9201–9210. Objednatel je nejdříve označil původně plánovanou řadou 77 jako 77 001 až 77 010. Ještě v průběhu téhož roku však byly lokomotivy přeznačeny na 95 001 až 95 010. Do roku 1924 bylo vyrobeno celkem 45 kusů. Nasazovány byly na trati Sonneberg – Probstzella, spessartské rampě, frankenwaldské dráze, Geislinger Steige, Schiefe Ebene a Rübelandbahn, kde také získaly svoji přezdívku Bergkönigin (volně přeloženo jako Horská královna).\n\nZe 45 exemplářů řady 95 připadlo Deutsche Bundesbahn 14 kusů. Díky tomu byla tato řada tzv. „Splittergattung“ (přeloženo \"zlomková řada\"), což se týkalo řad s méně než 20 lokomotivami, a měla být přednostně vyřazena. Navzdory tomu byly do roku 1953 vyřazeny pouze 3 stroje, z nichž byly získány náhradní díly pro ostatní kusy. Všechny lokomotivy byly nakonec umístěny ve stanici Aschaffenburg a sloužily na postrku na spessartské rampě. Po elektrifikaci bylo do konce dubna roku 1958 všech zbývajících 11 kusů vyřazeno. Před rokem 1953 byly některé stroje této řady nasazeny také na Schiefe Ebene a spadaly pod depo Neuenmarkt-Wirsberg.\n\nOstatních 31 lokomotiv této řady se dostalo k východoněmeckým DR. Z nich bylo mezi lety 1966 a 1972 přestavěno 24 kusů na olejové vytápění, 10 kusů bylo opatřeno novým kotlem. Od roku 1970 byly „olejovky“ označeny jako 95.00 a původní, tedy nepřestavěné lokomotivy nadále vytápěné uhlím obdržely označení 95.10. Poslední lokomotivy této řady byly nasazeny na železniční trati Eisfeld-Sonneberg a byly vyřazeny v roce 1981. Stroj 95 1016 sloužil jako vytápěcí kotel v depu Kamenz a 95 1027 jako historická lokomotiva DR.\n\nLokomotivy mají trámcový rám o síle postranic 100 mm s pěti výztuhami z lité oceli a kotlem, jehož skříňový kotel je typu Belpaire a je umístěn nad rámem. Krajní spřažené nápravy jsou spojeny s běhouny v Krauss-Helmholtzově podvozku. Tři střední nápravy jsou v rámu pevně uloženy, přičemž okolek u prostřední (hnací) nápravy je zeslaben o 15 mm. Dvojčitý parní stroj na přehřátou páru pohání střední, tedy třetí spřaženou nápravu a je vybaven samočinným vyrovnávačem tlaku pro zajištění klidného volnoběhu.\n\nLokomotivy tohoto typu byly nejsilnější tendrovky u DR. Po rovině mohly táhnout vlak o 2060 tunách rychlostí 50 km/h, ve stoupání 25 ‰ zvládly 430 tun rychlostí 25 km/h, což prakticky odpovídá bavorské Malletce Gt 2x4/4 (BR 96 DB), u níž se udává 465 tun na 25 ‰ rovněž rychlostí 25 km/h. Její údržba v porovnání s BR 95 však byla vzhledem ke konstrukci poněkud nákladnější. Velmi vysoká adhezní hmotnost 95,3 tun umožňovala upuštění od ozubnicového systému až do stoupání 70 ‰, zejména také díky Riggenbachově protitlaké brzdě, s níž při jízdě klesáním nedochází k opotřebení a přehřívání brzdového obložení a obručí kol a tedy ani ke snižování brzdného účinku.\n\nLokomotivy druhé série (od čísla 95 011) dostaly rovné zásobníky na uhlí, u DR byly pak nahrazeny nýtované vany svařovanými a oba kompresory jedním dvojitým.\n\n\"Pozn.: V Čechách měla obdobnou funkci řada Va Buštěhradské dráhy (také tendrovka 1’E‘1), později známá jako 524.1, ovšem s výrazně nižším nápravovým tlakem\".\n\n\nČasto je tato lokomotiva mylně přezdívána Mammut, což byla právě lokomotiva „Tierklasse“ řady 95.66. Ta je na první pohled odlišná jak tvarem, tak menším průměrem spřažených náprav (1.100 mm oproti 1.400 mm). Ve velikosti TT je Mammut v nabídce firmy Beckmann, Bergkönigin byla v roce 2016 představena jako novinka od firem Tillig a Arnold, a to jak v uhelném, tak v olejovém provedení. Rovněž se však modely těchto dvou výrobců vzájemně liší. Ve velikosti H0 ji nabízejí/nabízely např. firmy Piko, Fleischmann, Liliput nebo Trix. U dvou prvně jmenovaných je pohon veden ozubeným kolem pouze na hnací nápravu, na ostatní nápravy je výkon přenášen rozvodem. Pohon nového modelu Tillig je přes převody veden na 3., 4. a 5. nápravu, 1. a 2. je poháněna přes rozvody.\n\n"}
{"id": "1247709", "url": "https://cs.wikipedia.org/wiki?curid=1247709", "title": "Lamačský tunel", "text": "Lamačský tunel\n\nLamačský tunel je označení pro dva železniční tunely v Bratislavě.\n\n\"Lamačský tunel č. I\" (též známý jako \"starý tunel\") byl prvním železničním tunelem na Slovensku a v celém bývalém Uhersku. Byl také jedním z nejdelších železničních tunelů své doby. Stavět se začal v roce 1844, v souvislosti s výstavbou trati Bratislava-Vídeň. Stavební práce realizoval podnikatel Felix Tallachini a byly provedeny rakouskou tunelovací metodou. Původně byl plánován jako dvoukolejný. Jeho délka činila 704 metrů, později při rozšiřování a úpravách však byla zkrácena na 592,5 metrů, protože trať Vídeň-Bratislava byla prodloužena do Budapešti a byla postavena průjezdná stanice. Otevřen byl v roce 1848.\n\n\"Lamačský tunel č. II\" (též známý jako \"nový tunel\") se začal razit v roce 1900 a dokončen byl roku 1902. Razil se anglickou metodou. Jeho délka činí 595,61 m. Ražba nového tunelu se ve své době ukázala být efektivnějším a rychlejším řešením než rozšíření staršího, kde by si stavební práce vyžádaly 6 let. \n"}
{"id": "1247710", "url": "https://cs.wikipedia.org/wiki?curid=1247710", "title": "Transnacionální vztahy", "text": "Transnacionální vztahy\n\nTransnacionální vztahy jsou vazby, které se vytváří při transnacionální migraci. Jedná se o teorie, které předpokládají, že tzv. transmigranti (lidé, kteří opouštějí svou domovskou zemi a směřují do jiné) se po přesídlení do nového domova nevzdávají sociálních, ekonomických, kulturních a politických vztahů s domovem původním. To znamená, že současně vytvářejí a udržují domovy dva. Transmigranti si utvářejí svojí identitu skrze dva paralelní procesy – začleňují se do přijímací společnosti a zároveň udržují přes-hraniční vazby. Jsou tedy doma „tam“ i „zde“. V tomto se transnacionální migrace liší od tzv. vymístění, kdy naopak jedinec není doma ani „zde“ ani „tam“ a může mu být odepřeno například občanství či status plnoprávných osob. \n\nTouto teorií se zabývali např. Linda Basch, Nina Glick-Schiller, Cristina Szanton-Blanc, Katy Gardner, Roger Rouse nebo Michael Kearney.\nV 70. letech 20. století ve Velké Británii existovaly dva přístupy ke zkoumání migrace a problémů s ní spojených. Makro-sociologický přístup viděl jejich zárodky ve společenském postavení imigrantů ovlivněném i rasismem přijímající společnosti. Naproti tomu přívrženci sociálně-antropologického přístupu se domnívali, že přistěhovalci jsou ,lapeni mezi dvěma kulturami“, čímž v podstatě předznamenávali vznik teorie transnacionální migrace. Za cíl si kladli rozpoznat, jak velkou roli v procesu imigrace hraje etnická identita přistěhovalců.\nTeorie transnacionální migrace se začala formovat v 90. letech, přičemž vznikaly různé interpretační teorie. Každá oblast sociálních věd totiž vytvářela svůj vlastní koncept a teorii transnacionální migrace. Jiný přístup k mezinárodní migraci nalezneme u sociologie, antropologie, ekonomie, politologie a práva.\nTeorie se stavěla do opozice proti obecně sdílenému přesvědčení, které se ve studiu migrace prosazovalo ve 20. a 30. letech 20. století, totiž, že přistěhovalec je pasivní subjekt, který se plně asimiluje s novým prostředím a zanevře na vztahy s původním domovem. Naproti tomu teorie transnacionální migrace pojímá přistěhovalce jako aktivní, jednající subjekt.\n\nVývoj teorií vztahujících se k transnacionální migraci lze rozdělit do tří vln. První vlnu charakterizuje zakladatelské nadšení a víra, že teorie vysvětlí celou řadu problémů. S kritikou přichází druhá vlna, která zdokonaluje předchozí koncepci a zároveň opouští antropologické pojetí a přesouvá se do ,pojmosloví a interpretačních strategií politologie, historie a sociologie.“Třetí vlna se snaží o dialog mezi jednotlivými obory, které interpretují tuto teorii, nesnaží se však o vytvoření jednotné teorie.\n\nTransnacionální vztahy vytvářejí transnacionální sítě neboli rodinné či přátelské vztahy mezi imigranty a domácími. Tyto sociální sítě mají hlavní roli v procesu migrace, v začleňování se do nové společnosti a následném udržení se v ní. Mohou i nemusí být založeny na spřízněnosti, například sociální sítě imigrantů z Latinské Ameriky vzniklé v USA sahající za hranici rodinných vazeb. Transnacionální sociální sítě jsou nezbytné při orientaci jedince v novém prostředí. K jejich udržování přispívají tzv. pseudo-příbuzenské vztahy, tedy vztahy často založené na darování, kdy se z cizích lidí díky procesu darování stávají blízcí.\n\nNa transnacionální procesy a vazby je běžně nahlíženo jako na sociální, ekonomické, příbuzenské a osobní sítě přistěhovalců a jejich rodin, které propojují původní a nové domovy těchto lidí. Nejsou to tedy pouze jednotlivci, kteří jsou součástí takovýchto sítí, ale především celé rodiny a skupiny přátel. \n\nFungováním teorie v praxi se zabývala řada odborníků, mezi nimi např. Roger Rouse, který zásadním způsobem zasáhl do vytváření teorie transnacionální migrace. Předmětem jeho výzkumu se stal pohyb přistěhovalců z mexického města Aguililla do Redwood City v Kalifornii. Z jeho zkoumání plyne, že migranti se uplatňovali především jako ,vrátní, domovníci, umývači nádobí, zahradníci, uklízeči, opatrovatelky.“ Ekonomika v Aguilille se stala závislou na remitencích, které místní rodiny dostávaly od svých rodinných příslušníků pracujících v USA. Ti se většinou do svých domovin vraceli zpět ať už na návštěvy, či natrvalo. Udržování přes-hraničních vazeb mezi dvěma městy dokazuje teorii transnacionálních vazeb.\n\nKaty Gardner se při pozorování migrace zaměřila na stěhování obyvatel z venkovské oblasti Sylhet v Bangladéši do Velké Británie a oblasti Perského zálivu. ,Vypracovala teorii, podle které přistěhovalci nejsou pouhými loutkami podléhajícími vnějším tlakům, nýbrž jsou aktivně jednajícími aktéry.“ Existenci transnacionálních vazeb dokazuje fakt, že si lidé při výběru cílové země přednostně vybírali ty, v nichž mají příbuzné nebo známé, s nimiž udržovali transnacionální vztahy.\nCsaba Szaló, Transnacionální migrace: Proměny identit, hranic a vědění o nich (Brno: Centrum pro studium demokracie a kultury (CDK), 2007)\n"}
{"id": "1247711", "url": "https://cs.wikipedia.org/wiki?curid=1247711", "title": "Mistrovství Československa mužů a žen v atletice", "text": "Mistrovství Československa mužů a žen v atletice\n\nMistrovství Československa mužů a žen v atletice se konalo pravidelně do roku 1992.\n\n\nDráha\nHala\n"}
{"id": "1247712", "url": "https://cs.wikipedia.org/wiki?curid=1247712", "title": "Oghenekaro Etebo", "text": "Oghenekaro Etebo\n\nOghenekaro Etebo (* 9. listopadu 1995, Lagos) je nigerijský fotbalista a reprezentant, od roku 2016 hráč portugalského klubu CD Feirense. V roce 2015 dostal cenu Konfederace afrického fotbalu pro nejtalentovanějšího afrického hráče.\n\nS nigerijským týmem vyhrál mistrovství Afriky ve fotbale hráčů do 23 let 2015 a byl s pěti brankami nejlepším střelcem turnaje. Startoval na Letních olympijských hrách 2016 v Brazílii, kde Nigerijci skončili na třetím místě. Vstřelil čtyři branky v úvodním utkání, ve kterém Nigérie porazila Japonsko 5:4, ale pak se zranil a do zápasů vyřazovací části již nezasáhl.\n\nV reprezentačním A-mužstvu Nigérie debutoval v roce 2013.\n\n"}
{"id": "1247718", "url": "https://cs.wikipedia.org/wiki?curid=1247718", "title": "Abundismus", "text": "Abundismus\n\nAbundismus (z latinského \"abundus\" = nadbytečný, hojný) je název pro barevnou odchylku některých zvířat, která mají v obvyklém stavu kombinaci černé a světlejší barvy. Je to jakýsi předstupeň melanismu, resp. jeho neúplná forma, proto se mu někdy také říká pseudomelanismus. Jedná se o zmnožení černé kresby, která následně vytváří neobvyklé tvary. Vyskytuje se především u kočkovitých šelem jako je gepard (tzv. gepard královský), tygr či levhart. Byl zaznamenán také u zeber.\n"}
{"id": "1247719", "url": "https://cs.wikipedia.org/wiki?curid=1247719", "title": "Gostomysl (kníže novgorodský)", "text": "Gostomysl (kníže novgorodský)\n\nGostomysl () byl legendární vůdce (posadnik) z Novgorodu, který žil v 9. století. Byl zaveden do historiografie Vasilijem Tatiščevem, ruským historikem z 18. století. Je spojen se svazkem Severních kmenů, který byl vytvořen v boji proti Varjagům v polovině 9. století a zahrnoval tyto kmeny: Novgorodské (Ilmeňské) Slovany, Křiviče, kmen Merja a Čudy (dnešní Estonci). \n\nPodle \"Joakimovy kroniky\" byl Gostomysl zvolen Novgorodskými Slovany jako jejich nejvyšší vládce a za jeho vlády vyhnal z Ruska Varjagy. Jednou měl sen o velkém stromu, který roste z lůna jeho dcery, Umily. Toto bylo interpretováno od pohanských kněží jako proroctví, že její syn se stane velkým vůdcem a bude vládnout velkému území. A skutečně, po období občanských nepokojů, Umilin syn Rurik vystřídal Gostomysla u moci v Novgorodu.\n\nHistorici Gerhard Friedrich Müller a Nikolaj Karamzin zpochybnili Tatiščevův příběh a mysleli si, že název Gostomysl je výsledkem dezinterpretace dvou slovanských slov – gost' („host“) a mysl' („myšlení“).\n\nI když o Gostomyslově existenci pochybuje většina moderních historiků, název není umělého původu, jak se dříve myslelo. Byl skutečně zaznamenán v roce 844, když Ludvík II. Němec porazil a zabil krále Gostomysla z kmene Obodritů.\n"}
{"id": "1247723", "url": "https://cs.wikipedia.org/wiki?curid=1247723", "title": "Člověk davový", "text": "Člověk davový\n\nČlověk davový je označení jednotlivce, který je součástí skupiny klasifikované jako dav (dle referencí francouzského sociologa z konce 19. století Gustava le Bona).\n\nGustave le Bon (7. května 1841, Nogent-le-Rotrou – 13. prosince 1931, Marnes-la-Coquette) byl francouzský lékař, antropolog, sociální psycholog a sociolog. Vystudoval medicínu na Université de Paris a již v mládí publikoval lékařské články a studie. V průběhu francouzsko-pruské války byl vojenským lékařem a po porážce Francie procestoval Evropu, Orient a Indii, kterým věnoval několik svých publikací a zahájil tak své studium moderní společnosti (Arabské civilizace, 1884; Indické civilizace, 1887; První civilizace, 1888-1889; Památky Indie, 1891). V roce 1895 vydal své nejznámější dílo Psychologie davů (v originále Psychologie des Foules), ve kterém se zabývá davem a jeho chováním (mimo jiné například v průběhu Velké francouzské revoluce) a zařadil se tak vedle Sigmunda Freuda, Rudolfa Wirchowa či Williama McDougalla mezi autory, kteří se zabývali touto problematikou. \n\nGustave le Bon tvrdí, že již v 19. století začínají ve větší míře pronikat lidové třídy do politického života. Zrození davů začalo šířením idejí, které se postupně ujímaly v duších jednotlivců a pokračovalo sdružováním a následnou formulací dalších idejí a utvářením názorů, i když ne správných, zato velmi určitých. Původ tohoto fenoménu – fenoménu davu – nachází Gustav le Bon ve dvou hlavních faktorech. Prvním je rozvrat náboženských, politických a sociálních názorů, z nichž pramení všechny prvky naší civilizace. Druhým je vznik úplně nových existenčních a myšlenkových podmínek, vyvolaných moderními objevy přírodních věd a průmyslu. Ve své teorii rovněž uvádí, že dochází k přesunu těžiště moci – od svrchovaných vládců k právě takovým skupinám, jakými jsou davy. To vede k postupné destabilizaci zavedených politických režimů a nástupu věku davů.\n\nDav v běžném slova smyslu znamená jakékoliv dočasné shromáždění více jedinců, které spojuje společný prostor. V sociologii je dav druhem sociálního agregátu, tedy sociálního útvaru, nikoliv skupiny. Z psychologického hlediska, kterým se zabývá Gustav le Bon musí takové shromáždění získat určité, a jenom takové, vlastnosti. V případě, že je splní, ztrácí jednotlivci osobnost a dav nabývá nových vlastností, zcela odlišných od vlastností jedinců, kteří dav tvoří. Přesné vlastnosti a kategorizace davů nabízí tento článek\n\nKaždý jeden jednotlivec, který je součástí (psychologického) davu, podle Gustava le Bona ztrácí svou osobnost a jeho city a myšlenky jsou směřovány stejným směrem jako myšlenky zbytku davu. Příčiny ztráty identity a náhlé změny chování jsou Gustavem le Bonem vysvětleny pomocí nevědomých pohnutek, které jsou součástí života a lidské osobnosti. Rozdílnost lidí spočívá ve vědomých prvcích, plodech vzdělání a určité dědičnosti. Naopak právě v prvcích nevědomých nalézají jedinci často totožné pudy, vášně a city, nehledě na rozdíly mezi nimi. Jako příklad Gustav le Bon uvádí porovnání slavného matematika a jeho ševce; po stránce intelektuální (vědomý prvek) může být mezi nimi hluboká propast. Po stránce charakteru (nevědomý prvek) může být rozdíl zcela nepatrný, ne-li žádný. Nezáleží tedy na vzdělání, na zaměstnání, způsobu života, povaze, nezáleží ani na inteligenci nebo jakýchkoliv dalších odlišnostech – pokud jsou jednotlivci součástí davu, nabývají identity, kterou Gustav le Bon označuje jako kolektivní duši davu. Tato duše způsobuje, že jednotlivec může jednat naprosto odlišně, než by jednal, cítil a myslil, kdyby byl sám. Jedinec se tak stává součástí něčeho, co Gustav le Bon popisuje jako chvilkovou bytost, která se skládá z různorodých živlů.\nSamotný stav jednotlivce přirovnává k hypnotizovanému. V davu totiž, jako součást velkého počtu podobně smýšlejících jedinců, nabývá jednotlivec pocitu nepřekonatelné moci, která mu umožňuje uvolnit pudy, které jsou jinak potlačovány. Navíc je v davu jedinec anonymní, tudíž nezodpovědný, což urychluje ztrátu zábran, které drží některé základní pudy. Kombinací sugesce, skupinového zájmu a emotivního působení tak vědomá osobnost mizí a převažuje osobnost nevědomá, ve které rovněž vzniká snaha přeměnit sugerované myšlenky davu bezprostředně v činy. V davu se jedinec stává bytostí pudovou, plný prudkosti, divokosti, nadšení a potlačené vášně a hrdinství primitivních bytostí, jak uvádí Gustav le Bon; stává se tak automatem, nemající vůli, která vede jeho činy - to jsou hlavní vlastnosti jedince v davu.\n\nKaždý dav začne po určité chvíli podléhat autoritě určitého vůdce. Jeho vůle se stává jádrem, kolem kterého se formují a sjednocují názory davu a navíc poskytuje davu ideu směru a smyslu existence. Vůdce bývá zpočátku jedním z vedených, avšak ovládnut ideou do takové míry, že vše ostatní je pro něj klam a pověra. Vůdcové bývají také spíše muži činu, než myšlenky. Jsou málo prozíraví, podráždění, polo pomatení a nervózní, ochotní obětovat vše ostatní své ideji, kvůli smyslu, který v ní nachází. Jejich moc je despotická a díky své fanatičnosti velmi snadno vynucují poslušnost, ačkoli nemají nic, o co by mohli opřít svou autoritu. V případě, že takový vůdce dav opustí a není nahrazen, dav se rozpadá. Gustav le Bon dělí vůdce do dvou kategorií. V první kategorii se objevují vůdci energičtí, s pevnou, ale okamžitou vůlí – jsou bouřliví a uchvátí masy k náhlým akcím, bez ohledu na nebezpečí a přeměňují nováčky na hrdiny – například Spartakus nebo Garibaldi. Druhou skupinou jsou vůdci daleko vzácnější, s vůlí pevnou a zároveň trvalou, jejichž podnět je schopný překonat jak situace, v jakých se dostali do vedení, tak i jejich smrt. Do této kategorie řadí vůdce jako sv. Pavel, Mohamed nebo Kryštof Kolumbus.\n\n"}
{"id": "1247724", "url": "https://cs.wikipedia.org/wiki?curid=1247724", "title": "Krev jako čokoláda", "text": "Krev jako čokoláda\n\nKrev jako čokoláda (v anglickém originále Blood & Chocolate) je hororový fantasy film z roku 2007. Režie se ujala Katja von Garnier a scénáře Ehren Kruger a Christopher Landon. Film byl lehce inspirovaný stejnojmennou knihou od Annette Curtis Klause. Film byl mezinárodní produkcí mezi Spojenými státy, Velkou Británií, Německem a Rumunskem. Rozpočet filmu byl 15 milionů dolarů, vydělal pouze 6,3 milionů dolarů.\n\nOd roku 1997 se mluvilo o pěti režisérech, kteří se pod film měli podepsat: Larry Williams, jeho žena Leslie Libman, Po-Chih Leong, Sanji Senaka a Rupert Wainwright. V roce 2005 podepsala smlouvu Katja von Garnier. Kniha byla původně adaptovaná do skript od Christophera Landona, jehož otec Michael Landon hrál hlavní roli ve filmu \"I Was a Teenage Werewolf\" (1957). Autorka knihy o filmu vůbec nevěděla a o natáčení se dozvěděla na internetu. Natáčení probíhalo v historické části Bukureště a ve studiích MediaPro ve městě Buftea.\n\nFilm vydělal 3,5 milionů dolarů v Severní Americe a 2,8 milionů dolarů v ostatních oblastech, celkově tak vydělal 6,3 milionů dolarů po celém světě. Rozpočet filmu činil 15 milionů dolarů. V Severní Americe byl oficiálně uveden 26. ledna 2007 a za první víkend, kdy se film hrál v 1200 kinech vydělal pouhé 2 miliony dolarů.\n\nNa recenzní stránce Rotten Tomatoes získal z 63 započtených recenzí 11 procent. Na serveru Metacritic snímek získal z 16 recenzí 33 bodů ze sta. Na Česko-Slovenské filmové databázi snímek získal 48%.\n"}
{"id": "1247725", "url": "https://cs.wikipedia.org/wiki?curid=1247725", "title": "Intersekcionalita", "text": "Intersekcionalita\n\nIntersekcionalita (neboli intersekcionální teorie) se zabývá studiem systému společenských identit, které se paralelně překrývají. Zároveň také zkoumá korespondující systémy diskriminace, útlaku a dominance (například gender, etnicitu, třídu, vzdělání a další).\n\nTento pojem poprvé použila v roce 1989 americká odbornice na kritickou teorii rasy a obhájkyně občanských a lidských práv Kimberlé Williams Crenshaw.\n\nPojem intersekcionalita má své kořeny v 60. a 70. letech 20. století, konkrétně v době druhé vlny feminismu. Druhá vlna feminismu se po té první orientovala na pojmenování problémů v každodenním životě ženy, v oblastech sexuality, rodiny nebo pracovního života. V tomto období lidé poprvé začínají vnímat problematiku diskriminace v různých odvětvích a právě kvůli tomu vzniká pojem intersekcionalita, která definuje tyto aspekty diskriminace najednou.\nKimberlé Crenshaw, zakladatelka termínu intersekcionalita, popisuje, že oddělená studia rasismu a sexismu nejsou dostatečná ve zkoumání zkušeností lidí setkávajících se s průnikem různých diskriminací.\n\nOrganizace Combahee River Collective byla založená černošskými lesbickými ženami v roce 1974 v Bostonu; toto uskupení bylo aktivní až do jeho rozpadu v roce 1980. Její členky zastávaly názor, že bělošský feminismus se neztotožňoval s jejich názory a nenaplňoval jejich ideje a očekávání. Do povědomí lidí se tato organizace dostala kvůli dokumentu \"Combahee River Collectiv Statement\", kde můžeme poprvé najít zmínku o intersekcionalitě. Dokument se zabýval problémem útisku žen na základě jejich barvy pleti, ale také jejich sexuální orientace.\n\nIntersekcionalita úzce souvisí s feministickou a antirasovou teorií. Dotýká se především žen a to velmi významně. Intersekcionální teorie se zabývá tvrzením, že lidé mohou být diskriminováni na základě několika sociálních a kulturních faktorů najednou. Nerovnosti se objevují v kontextu tří hlavních kategorií: rasa či etnicita, třída a také gender. Další faktory mohou být například věk, vzdělání, rodinný stav, náboženské vyznání, sexuální orientace, zdravotní způsobilost nebo fáze životního cyklu a další. Jedná se tedy o mnohonásobnou diskriminaci.\n\nK termínu intersekcionalita také odkazuje i americká socioložka Patricia Hill Collins, která definuje tento pojem jako „konkrétní vzájemně se protínající formy útisku vzhledem k rase, sexuální orientaci a národnosti.“ Dále zmiňuje typické rysy intersekcionality – černošský feminismus, multirasový feminismus a feminismus třetího světa.\n\nPodle teorie intersekcionality zažívá ve společnosti každý člověk diskriminaci v rámci všech možných kategorií. Nejčastějšími kombinacemi utlačování, jinak označované jako dvojnásobný útlak, je pohlaví plus rasa a věk plus pohlaví. Pokud je někdo utiskován pouze na základě jednoho z výše uvedených faktorů, nejedná se o intersekcionalitu.\n\nTypickým příkladem takovéto diskriminace je černošská žena. Tato žena může být utlačována na základě své rasy a pohlaví zároveň. Toto je jeden z nejtypičtějších příkladů intersekcionality.\n\nDalším majoritním příkladem jsou ženy ve věku nad 50 let hledající zaměstnání. Žena jako taková může být v naší společnosti znevýhodňována kvůli tradičním rodinným povinnostem, jako je starost o děti či rodiče a také péče o domácnost, nebo tím, že ženy mívají za stejnou práci nižší plat než muži (tzv. gender pay gap). V porovnání s mladšími uchazečkami jsou starší ženy diskriminovány kvůli svému pokročilejšímu věku, často mají nižší vzdělání, nebo jim také chybí znalost současných technických vymožeností a také se mohou potýkat s jazykovou bariérou. Toto by se také dalo označit za vícenásobnou diskriminaci – diskriminace na základě věku, pohlaví a vzdělání.\n\n"}
{"id": "1247735", "url": "https://cs.wikipedia.org/wiki?curid=1247735", "title": "Kúpeľný ostrov", "text": "Kúpeľný ostrov\n\nKúpeľný ostrov (\"Lázeňský ostrov\") je ostrov na řece Váh ve východní části slovenského města Piešťany, který má rozlohu 60 hektarů. Přes hlavní tok Váhu směrem do města vede krytý prosklený Kolonádový most a Krajinský most, přes užší rameno řeky, nacházející se na straně k obci Banka, jsou postaveny tři lávky. Severní špička ostrova je spojena s pevninou náspem, takže se z ostrova stal poloostrov. V severní části ostrova se nachází golfové hřiště, jižní část je sídlem společnosti Slovenské liečebné kúpele Piešťany. Léčba termálními prameny o teplotě až 69 °C a sirným bahnem používaným jako peloid zde má tradici již od 17. století. Lázeňský areál na ostrově má parkovou úpravu, nacházejí se zde Napoleonské lázně a hotely Thermia Palace (návrh architekta Ármina Hegedűse, Pro Patria a Balnea Esplanade, termální koupaliště Eva, tenisové kurty a tři jezírka, kde roste viktorie královská. S nápadem vybudovat na Kúpelnom ostrově termální jezírka, údajně přišel bulharský ex-car Ferdinand I. Coburg, při procházce s Imrichom Winterom. Jezírka byla vybudovaná v letech 1934-1935 a stala se oblíbeným místem návštěvníků i lázeňských hostů. Velkou atrakcí bylo vysazení Viktorie královské, leknínů a lotosů. Teplota vody je udržovaná v rozmezí 10 - 22°C. Rostliny zde rostou po celý rok. Nábřeží Váhu nese jméno objevitele lázní Juraje Wernhera.\n"}
{"id": "1247736", "url": "https://cs.wikipedia.org/wiki?curid=1247736", "title": "Gundemar", "text": "Gundemar\n\nGundemar (6. století - únor či březen 612 Toledo) byl v letech 610-612 vizigótský král Hispánie, Septimánie a Galicie.\n\nVedl katolickou opozici proti ariánské vládě svého předchůdce Wittericha, který byl zavražděn frakcí katolických šlechticů během jednoho z banketů. Pokračoval ve snahách udržet alianci s Theudebertem II. králem Austrasie, s Chlotharem II. králem Neustrie a Agilulfem z kmene Langobardů namířenou proti burgundskému králi Theuderichovi II. a Brunhildě. Během jeho krátké vlády bylo přemístěno sídlo metropole z Cartageny do Toleda, což umožnilo těsnější vztahy biskupů a panovníků. Isidor ze Sevilly ve svých spisech \"Historia Gothorum\" zmiňuje jeho výpravu proti Baskům a následně proti Byzantincům. \n\nZemřel v Toledu přirozenou smrtí, pravděpodobně v únoru nebo v březnu 612. V kronice \"Chronica Regum Visigotthorum\" je uvedeno, že Gundemar vládl po dobu jednoho roku, deseti měsíců a 14 dnů. Jeho následníkem se stal Sisebut.\n\n"}
{"id": "1247738", "url": "https://cs.wikipedia.org/wiki?curid=1247738", "title": "Sociální změna", "text": "Sociální změna\n\nSociální změna je hodnotově „neutrálním“ termínem, který se snaží méně kontroverzním způsobem pojmenovat koncepty jako pokrok, vývoj nebo evoluce. Charakteristické pro sociální změnu jsou dynamika a diskontinuita jako protiklad ke všemu statickému. Je to pojem v sociologii označující mechanismus změny, střídání nebo proměny v sociální kultuře či společnosti, vyvolaný kulturními faktory, přírodními vlivy či politickou organizací. Ke změnám dochází, když se v systému, organizaci nebo sociální skupině objeví nové prvky nebo staré prvky zmizí. Při zkoumání sociální změny je nutné soustředit se na zdroj její dynamiky, jednotlivé iniciátory a faktory, které ji ovlivňují. V moderní sociologii jde především o definování dramatických změn, které přeměnily tradiční společnost, tedy společnost před francouzskou a průmyslovou revolucí.\n\nSociální změna popisuje výraznou proměnu norem, institucí, kultury, sociální struktury či hodnotového systému. Ke změně dochází vlivem různých faktorů, které mají vliv na chování lidí, kulturu i sociální strukturu. Mezi takovéto faktory spadá:\nK přežití lidstva je třeba vyrovnat se se svým prostředím. Změny v přírodních podmínkách mohou vést k rozsáhlé změně ve společnosti. Nejvýrazněji se to projevuje  např. v polárních oblastech, kde mají lidé naprosto odlišné zvyky než v subtropických. Příkladem mohou být také přírodní katastrofy (tsunami, zemětřesení), nemoci (Černá smrt), proměny klimatu apod. Společnost se rychle přizpůsobuje nově vzniklým podmínkám využitím nových mechanismů adaptace – v praxi pomocí nových soc. organizací a technologií.\nKulturní vlivy zahrnují působení náboženství (může být jak konzervativní, tak novátorskou silou), komunikační systémy (například vynález písma nebo rozvoj internetu) a vliv velkých osobností, mezi které patří náboženské osobnosti (Ježíš), političtí a vojenští vůdci (Julius Caesar, Adolf Hitler) nebo novátoři ve vědě a filozofii (Isaac Newton). Vůdčí osobnosti jsou schopné inspirovat davy k následování a k touze radikálně změnit zaběhnutý řád a způsoby myšlení.\nAktivity politických špiček a vládních úřadů ovlivňují i život masové populace. Politické rozhodování podporuje sociální změnu a určuje také její směr (vnějším i vnitřním způsobem). Jako příklad můžeme uvést Saddáma Husajna v Iráku, který věnoval dostupné prostředky spíše armádě na úkor obyvatel\".\"\n\nNárůst (či pokles) populace představuje demografickou formu soc. změny. Například zvýšený podíl starých lidí ve společnosti nebo babyboom ovlivní ekonomiku i politiku státu a způsobí soc. změnu.\n\nKonflikt je jedním z významných hybatelů sociální změny. Příkladem může být válka, kdy kvůli nedostatku mužů, kteří jsou na frontě, přichází na pracoviště ženy, které dříve působily v domácnosti. To vede k prudkému vzrůstu nových technologií, ale také to ovlivňuje lidské hodnoty (válka – vlastenectví) i charakter (vztah k autoritám).\n\nVynálezy, objevy a nejnovější technologie dokáží vyvolat soc. změnu. Příkladem může být vynález telefonu, parního stroje nebo objevení železa.\n\nDifuze je prolínání prvků jedné kultury do jiné.\n\n\n\n\n\nV průběhu posledních dvou století dochází k neustálému urychlení sociální změny, což je způsobeno rozvojem průmyslového kapitalismu a vědy. Výsledkem je změna životního stylu, která zasahuje téměř celou populaci. Mimořádným faktorem, ovlivňujícím sociální změnu byly ve 20. století obě světové války.\n\n\nŠUBRT, Jiří. \"Soudobá sociologie V.: Teorie sociální změny\". První vydání. vyd. Praha : Karolinum, 2013. . S. 9.\n\nJANDOUREK, Jan. \"Slovník sociologických pojmů\". [s.l.] : Grada Publishing a.s., 2012. . S. 252.\n\nGIDDENS, Anthony. \"Sociologie\". [s.l.] : Argo, 2013. . S. 553.\n\nJANDOUREK, Jan. \"Úvod do sociologie\". [s.l.] : Portál, 2012. . S. 104.\n\nGIDDENS, Anthony. \"Sociologie\". [s.l.] : Argo, 2013. . S. 122.\n\nGIDDENS, Anthony. \"Sociologie\". [s.l.] : Argo, 2013. . S. 125.\n\nJANDOUREK, Jan. \"Slovník sociologických pojmů\". [s.l.] : Grada Publishing, a.s., 2012. . S. 104.\n\nJANDOUREK, Jan. \"Slovník sociologických pojmů\". [s.l.] : Grada Publishing, a.s., 2012. . S. 105.\n\nJANDOUREK, Jan. \"Slovník sociologických pojmů\". [s.l.] : Grada Publishing, a.s., 2012. . S. 106.\n\n JANDOUREK, Jan. \"Sociologický slovník\". [s.l.] : Praha: Portál, 2001. . S. 280.\n\nGIDDENS, Anthony. \"Sociologie\". [s.l.] : Argo, 2013. . S. 493 – 495.\n\nPETRUSEK, Miloslav. Dějiny sociologie. První vydání. vyd. Praha : Grada, 2011. . S. 18.- 19.\n\nGIDDENS, Anthony. Sociologie. První vydání. vyd. Praha : Argo, 2013. . \n"}
{"id": "1247739", "url": "https://cs.wikipedia.org/wiki?curid=1247739", "title": "Kulturní atraktor", "text": "Kulturní atraktor\n\nPojem kulturní atraktor vzniknul spojením slova kultura (z latinského \"cultura\"), se slovem atraktor (anglicky \"attractor\", z původně latinského \"attrahere\" - přitahovat). Nejčastěji je uplatňován v sociologii. Podle francouzského vědce Dana Sperbera znamená stav, který v sobě lidé mají předem zakódovaný, a jejich mysl je k němu vede podvědomě. Podle Henryho Jenkinse je kulturním atraktorem aktivita, podnět či jednání, které přitahuje pozornost k jevu, který daný atraktor vyvolal. \n\nSperber vychází z modelu kulturních změn od Charlese Darwina, přesněji z myšlenky evoluce. Zaměřuje se na zkoumání rozdílu mezi kulturním/mentálním a biologickým vývojem člověka. Zjistil, že jednotlivé lidské orgány jsou na sebe napojeny jako třeba oči, křídla, mozek, nicméně svět vnímáme i jednotlivě - v každý okamžik jinak. Proto existuje tolik variant atraktorů.\nKulturní atraktory se nejčastěji vyskytují ve spojitosti s určitým dějem či situací a jsou ovlivňovány kulturním kontextem. Z toho důvodu neexistuje pouze jeden správný cíl. Naopak, správných cílů je hned několik a to, ke kterému z řešení se jedinec dopracuje, záleží právě na kontextu a také na počtu atraktorů v jeho mysli. Sperber vnímá kulturu jako proměnlivý shluk komunikace a mentálna a vzhledem k tomu, že kulturní atraktory jsou na kulturním vnímání závislé, jsou proměnlivé i ony. \n\nSamotná existence kulturních atraktorů je Sperberem přičítána tomu, že lidé vnímají svět s všudypřítomnými předsudky, které ovlivňují způsob, jakým interpretují, případně reprodukují chování nebo ideje. Právě tyto předsudky a fakt, že se vyskytují napříč celou společností, jsou důvodem vzniku kulturních atraktorů, jako jsou například kulatá čísla či nadpřirozené bytosti.\n\nVysvětlení atraktorů lze uvést na příkladu šťastného konce v pohádce O Červené karkulce. V případě, že by byl změněn tak, aby pohádka končila snědením Karkulky, měla by nová verze o poznání méně příznivců než ta se šťastným koncem. I přesto by si čtenář automaticky představoval původní šťastný konec, který by byl v jeho mysli jedním z mnoha kulturních atraktorů. Pokud by se čtenář rozhodl příběh v tragické verzi převyprávět, upravil by jej, aby končil šťastně – došlo by k atrakci – nebo by jej vůbec nechtěl předávat dále – došlo by k selekci.\nKoncept kulturního atraktoru se testuje i v praxi. Empirická studie, která proběhla na čtyřech vysokoškolských kolejích, odhalila, že postoje účastníků byly nejvíce podobné postojům těch, kteří žili v jejich největší blízkosti. \"Tento výsledek ukazuje, že intrapersonální procesy přispívají ke kulturní evoluci stejně, jako ty interpersonální.\" \n\nDále byla provedena studie sociálního učení, kdy byl pro účastníky zorganizován počítačový turnaj, ve kterém jednak probíhaly pokusy, kdy se účastníci učili podle ostatních nebo asociálními pokusy (tj. metoda pokus-omyl). Bylo prokázáno, že strategie silně založené na napodobování ostatních byly velmi úspěšné a sociální učení bylo shledáno výhodným, protože \"jedinci často demonstrovali chování vedoucí k nejvyšší odměně, čímž nezáměrně filtrovali informace pro ty, kteří je kopírovali.\" \n\nKulturní atraktor se nejčastěji objevuje v souvislosti se sociologií. Dále spojuje i poznatky z odvětví jako biologie, neurověda, lingvistika, filozofie či antropologie. Vzhledem k tomu, že pojednává o tom, co se děje v lidské mysli během každodenních situací, jde také o součást tzv. kognitivní vědy, která zkoumá dosud nepoznané části lidské mysli.\n\nS pojmem kulturní atraktor úzce souvisí kulturní aktivátor. Zatímco kulturní atraktor má získat pozornost lidí, kulturní aktivátor jim dá činnost, které se mají účastnit. Jako příklad lze uvést lidi, kteří v současné společnosti již nechtějí být pouhými pasivními konzumenty médií, ale chtějí se aktivně zapojit a tvořit obsah. V tomto případě bude například nabídka možnosti zapojení se do soutěže. Kulturní aktivátor využila i populární série filmů Matrix, která všechny informace potřebné k pochopení pointy nedala pouze do filmů, ale i do bonusových materiálů a bylo nutné, aby diváci zhlédli všechno a informace si v hlavě utřídili sami. Nicméně, film Matrix funguje ale i jako kulturní atraktor. \n\nPierre Lévy dokonce spekuluje o tom, že v budoucnu dojde k setření hranic mezi konzumenty a producenty umění a všichni se budou podílet na udržení jedné umělecké aktivity, kterou Lévy hodnotí jako kulturní atraktor, který \"sbližuje a vytváří společný podklad pro rozmanité komunity.\"\n\nBlízko ke kulturnímu atraktoru má rovněž fenomén \"meme\", který Sperber vnímá jako \"kulturní transmisi, která dokáže replikovat sebe sama\". Důvod, proč meme zůstává přibližně stejné i přesto, že je interpretováno znovu, není to, že by bylo bezchybně replikováno, ale to, že gravituje ke kulturním atraktorům, tedy známým a úspěšným kouskům kultury, \"které jsou v současné době masových médií a internetu téměř všudypřítomné. Tyto kulturní atraktory jsou relevantní pro lidské porozumění světu a přitahují pozornost i přesto, nebo možná hlavně když, lidé úplně nerozumí tomu, co a o čem jsou\", zkrátka, když jsou matoucí. \n\n"}
{"id": "1247740", "url": "https://cs.wikipedia.org/wiki?curid=1247740", "title": "Sekuritizace (mezinárodní vztahy)", "text": "Sekuritizace (mezinárodní vztahy)\n\nSekuritizace je proces vytváření hrozeb, kdy se určité téma, na základě intersubjektivního prezentování, stává otázkou bezpečnosti. Tento proces představuje extrémní formu politizace, tedy případ, kdy se dané téma přesouvá do agendy státu a je tak zásadní pro jeho ochranu a fungování. Téma se stává mezinárodním bezpečnostním problémem, které je na základě přesvědčivé argumentace významnější, nežli odlišná témata a proto by mu měla být přisouzena absolutní přednost. Neděje se tak nutně na základě skutečně existující hrozby, ale proto, že je téma jako hrozba prezentováno, a to médii, politiky nebo nevládními organizacemi, především na základě verbálního projevu.\n\nPři procesu sekuritizace musí nejdříve aktéři sekuritizace, neboli iniciátoři tohoto procesu, určit referenční objekt, tedy entitu, které se sekuritizace bude týkat. Dále pak musí přesvědčit funkcionální aktéry (publikum), že daný objekt nabyl statusu mimořádné důležitosti a hrozí mu bezprostřední nebezpečí. Jakmile ,publikum\" přijme dané téma jako existenční hrozbu, proces sekuritizace proběhl úspěšně a máme tak právo na jeho okamžitou záchranu. Funkcionální aktéři zároveň přijímají i možné budoucí akce na ochranu daného objektu.\n\nTeoretici, zabývající se sekuritizací tvrdí, že některé sekuritizované problémy dostávají až nepřiměřeně velkou pozornost a prostředků na rozdíl od těch, které mohou způsobovat větší škody. Běžně používaným příkladem je terorismus, který je vyzdvihován jako největší priorita v bezpečnostních diskuzích i přesto, že je více pravděpodobné, že budou lidé zabiti spíše při automobilových nehodách nebo následkem nemoci, které bylo možno předejít.\n\nProblematika bezpečnosti byla teorií a praxí mezinárodních vztahů a bezpečnostních studií tradičně konceptualizována ve dvou základních úrovních - národní a mezinárodní, kdy oba koncepty nahlížely na stát jako na primární referenční objekt.\n\nV první polovině 80. let vstoupil do bezpečnostní diskuze britský politolog a tehdejší vědecký pracovník Kodaňského institutu pro mír \"(Copenhagen Peace Research Institute\" - COPRI) Barry Buzan a zásadně ovlivnil dosavadní koncept bezpečnostní analýzy.\n\nKonceptualizace bezpečnosti byla Buzanem a kodaňskou skupinou rozšířena a prohloubena o ,nové” hrozby a ,nové” objekty a zároveň byl zaveden zcela nový pohled na dynamiku bezpečnosti, který získal pojmenování sekuritizace. Kodaňská škola představila nejenom nový koncept bezpečnosti, ale i jednotný analytický rámec pro jeho studium.\n\nSamotný pojem sekuritizace byl poprvé formulován roku 1995 dánským politologem Olem Wæverem v publikaci \",On Security\"\". Následně byl koncept systematicky rozpracován výzkumnými pracovníky kodaňské školy, především pak již zmiňovaným Barrym Buzanem, který jako výsledek svého zkoumání vydal několik publikací zabývajících se teorií sekuritizace.\n\nNa základě nově vzniklého postbipolárního uspořádáním na poli geopolitických vztahů, a s transformací bezpečnostních hrozeb, zaznamenala analýza mezinárodních vztahů výrazný a ucelený posun. Ústředním předmětem diskuze představitelů kodaňské skupiny v čele s Buzanem, Olem Wæverem a Jaapem de Wildem se stala otázka, zda a jak prohloubit koncept mezinárodní bezpečnosti, aniž by došlo k narušení její konceptuální soudružnosti, a jak rozšířit zaměření analytického rámce o jiné než tradičně vojenské druhy hrozeb a zároveň zachovat logičnost a smysluplnost konceptu.\n\nPojetí bezpečnosti, vycházející ze tří teoretických přístupů - anglické školy, sociálního konstruktivismu a strukturálního realismu, bylo doplněno o vertikální prohloubení konceptu, které formuluje kvalitativní proměnu v oblasti analytických rovin. Primární význam je tak přikládán nejenom rovině státní, ale i rozličným společenským aktérům a referenčním entitám. Cílem prohloubení bylo rozšíření konceptu státní roviny, o roviny mezinárodní a regionální a roviny substátních jednotek a jednotlivců. Největší důraz je kladen na vztah mezi státní a substátní úrovní. Existenční hrozbu ze strany jedince vůči státu považuje Buzan za zanedbatelnou, ale v opačné situaci dochází k navýšení potenciálu hrozby.\n\nSoučasně bylo pojetí bezpečnosti rozšířeno o nové bezpečností hrozby a stávající koncept vojensko-politického charakteru byl prací kodaňské školy rozšířen o samostatný politický, společenský, ekonomický a environmentální sektor. Sektory jsou definovány jako ,\",náhledy na mezinárodní systém, které staví do popředí jeden konkrétní aspekt vztahů a interakci mezi veškerými jeho jednotkami”\". Analytickým cílem rozšíření je (1) rozlišení interakcí jednotlivých odvětví, kdy lze již předem předpokládat existenční vztah mezi konkrétním sektorem a danými jednotkami, či provázanost, jako v případě státu, napříč sektory a (2) odlišnost povahy hrozeb a jejích strategií napříč sektory a jednotkami.\n\nVědci kodaňské skupiny svůj výzkum o přístupu k bezpečnostním otázkám stavějí na teorii rozdělení potenciálních hrozeb entit na sektory, konkrétně 5 sektorů: vojenský, politický, společenský, ekonomický a environmentální. Vnímání hrozeb v rámci sektorů začalo sílit v druhé polovině studené války a v současné době je všeobecně přijímaný fakt takový, že určitý objekt (v mezinárodních vztazích se povětšinou bavíme o státech) lze rozhodně ohrozit i jiným způsobem než jen pouhou fyzickou (vojenskou) agresí. Je ovšem důležité, aby všechny sektory byly na sebe v analýze bezpečnosti napojeny, aby bylo možné výzkum realizovat tak, aby bylo na sebe možné najít společné prvek řešení\nVojenský bezpečnostní sektor je nejcharakterističtějším pojmem pro výraz bezpečnost. Je významem schopnosti subjektu (povětšinou státu) bránit či odradit přímé vojenské agrese. Zahrnuje schopnost státu vykonávat politická rozhodnutí o použití vojenské síly za účelem zabezpečení státu a stát je tedy nejvýznamnějším, i když ne jediným, referenčním objektem, který se sám podílí na využívání vojenských složek jakožto způsobu sekuritizace. Podle autorů teorie sekuritizace se ,\"vojenská bezpečnost týká dvouúrovňového vzájemného působení útočných/obranných schopností státu a jak státy vnímají úmysly ostatních\"\".\nPolitický sektor sekuritizace se primárně zabývá otázkou zabezpečení organizační stability společenského řádu. Zabývá se nevojenskými hrozbami pocházejícími od jiných politických subjektů, než jsou státy. Díky tomu, že se tímto způsobem dají sekuritizovat již konkrétní osoby a tudíž \",bezpečnost lidských bytostí v tomto sektoru dostává do popředí”\". Na pomezí s politickým sektorem, který se soustřeďuje hrozby proti základním hodnotám, suverenitě nebo teritoriální integritě státu, stojí terorismus. Dalšími příklady tohoto sektoru mohou být diktátorské režimy či porušování lidských práv.\n\nPřestože je společenská bezpečnost v úzkém propojení s bezpečností politickou, k protínání společných hranic dochází spíše výjimečně. Společenský sektor se zabývá otázkami bezpečnosti sociálních skupin, integrace a identity jako takové. Tyto faktory jsou z hlediska mezinárodní bezpečnosti stěžejní pro porozumění a stabilitu uvnitř společnosti. Představitelé kodaňské školy se zabývají konkrétními tématy sekuritizačních hrozeb jako jsou migrace, úbytek obyvatelstva a horizontální a vertikální soupeření.\n\nV souvislosti s globalizací získává svůj význam i ekonomický sektor, který zahrnuje takové jevy, které mohou mít vliv na moc, identitu nebo obranyschopnost státu. Takovými jsou například ekonomické krize nebo úmyslné uvalení embarg či sankcí. Ekonomická bezpečnost ve významu mezinárodních vztahů je schopnost státu řídit svou politiku národního hospodářství žádoucím způsobem adaptabilním na prostředí, ve kterém působí. Dnes, kdy existuje velká ekonomická provázanost světa je hospodářské zabezpečení pravděpodobně stejně důležitou součástí národní bezpečnosti jako bezpečnost vojenská. Podle Buzana ekonomická bezpečnost zahrnuje přístup ke zdrojům finančním prostředkům trhům, bez nich nelze udržet přijatelnou životní úroveň a dostatečnou státní moc.\n\nAktivní zájem o rozšíření zabezpečení států do úrovně environmentální ochrany se začal projevovat v roce 1972 na konferencí OSN o životním prostředí. Přesto většině států trvalo, než byla pochopena důležitost tohoto sektoru. Po výbuchu jaderné elektrárny Černobyl na Ukrajině se pozice tohoto sektoru začala utvrzovat a posléze byl definován jako ,\"princip zachování lokální a celoplanetární biosféry coby základního podpůrného systému, na němž závisí existence všech dalších lidských forem\"”. Environmentální oblast lze rozdělit do dvou podoblastí – jednak ohrožení civilizace přírodními katastrofami, jednak negativní změna životního prostředí vlivem lidské činnosti. Příklady jsou zmenšující se biodiverzita a rozpad ekosystémů, nerovná distribuce potravin a energetických surovin, klimatická změna, dezertifikace nebo odlesňování.\n\nKodaňská škola spolu s prohloubením a rozšířením bezpečnostní analýzy přišla i s rozšířením jejího základního pojmosloví. Vedle procesu sekuritizace rozlišuje tři typy jednotek. Referenční objekty neboli entity, které jsou na základě reálné hrozby existenčně ohroženy, aktéry sekuritizace, kteří jsou iniciátory řečového aktu sekuritizace, kdy označují danou entitu jako existenčně ohroženou a funkcionální aktéry. V historii byl tradičními referenčním objektem stát či národ, ale na základě výzkumného přístupu kodaňské školy byla škála možných referenčních entit rozšířena. Referenční entitou může být lidstvo jako celek (např. v případě jaderné hrozby), otázka principu dodržování lidských práv či udržitelnost životního prostředí. Roli sekuritizačního aktéra mohou zaujmout političtí lídři, byrokratická zřízení či lobbistické skupiny. Přesto je jejich identifikace daleko komplikovanější než je tomu u referenčních objektů. Daná událost může být analyzována na základě analytických rovin odlišně a \",řečový akt nebývá pokaždé sebedefinující ve vztahu k subjektu, který ho realizuje, a označení aktér je proto v jistém smyslu arbitrární”\". Funkcionální aktéři ovlivňují dynamiku bezpečnostních vztahů uvnitř sektoru, avšak nepodílí se přímo na procesu sekuritizace. Příkladem funkcionálního aktéra je jaderná elektrárna a její představitelé, aktéry sekuritizace ochránci životního prostředí a referenčními objekty jsou pak občané, stát a životní prostředí.\n\nSekuritizace je dynamický proces společenského utváření hrozeb, kdy se určité téma stává absolutní bezpečnostní prioritou. Obvykle začíná jeho extrémní politizací, které s politikou nijak nesouvisí a stát ho nezahrnuje do své agendy. Následně je téma politizováno a stává se součástí veřejné politiky (vyžaduje rozhodnutí a využití jeho prostředků). Poté se z politického stává již sekuritizovaným, kdy je téma prezentováno jako hrozba pro existenci státu a vyžaduje mimořádná opatření. Pokud pro aktéry začne téma ztrácet mimořádnou důležitost a není ohrožen, dochází k desekuritizaci při níž se začne vytrácet z veřejné agendy.\n\nObětí dopravních nehod se ročně stane průměrně 150 000 lidí v 56 zemích. Tento fakt je akceptován bez dalších požadavků na bezpečnostní opatření. Oproti tomu teroristické útoky v těchto zemích usmrtily průměrně 5 312 osob mezi lety 1994 až 2004. Toto číslo činí pouze 5 % osob zabitých každoročně v dopravních nehodách, přestože je to jedna z hlavních bezpečnostních priorit.\n\nInvaze do Iráku byla také jedním ze sekuritizovaných témat a to jak ve vojenské oblasti, kdy bylo použití zbraní hromadného ničení bráno jako důvod pro invazi, tak v oblasti sociální a politické v souvislosti s porušováním lidských práv.\n\nSekuritizovanými tématy jsou i imigrace a uprchlická krize v Evropě a Spojených státech, kdy se obavy z teroristických úkolů používají jako důvod pro zavedení hraničních kontrol. Svůj vliv na toto beze sporu měly útoky z 11. září 2001, které přispěly k rostoucím obavám. Méně pozornosti je tak věnováno ekonomickým faktorům, které vždy hrály svou roli v mezinárodní migraci.\n\nV 90. letech spustila Amnesty International kampaň „\"Turecko: Žádná bezpečnost bez lidských práv\"\", čímž přímo spojovala porušování lidských práv Kurdů s bezpečnostní otázkou.\n\nSekuritizovat lze například i průzkum vesmíru. Tuto oblast lze podat jako zájem prozkoumávat dosud nepoznané a prohlubovat tak vědomosti lidstva nebo jako potřebu ochránit lidstvo před hrozbou meteoritů. Podle teorie sekuritizace by tak šlo snáze dosáhnout cíle získat podporu pro vesmírný průzkum.\n\nKodaňská bezpečnostní analýza se stala předmětem mnohých kritik, jak z oblasti bezpečnosti, tak z oblasti sociologie a teorií mezinárodních vztahů. Andrew Moravcsik si ve svém pojednání, v němž zpochybňuje faktické přispění kodaňského konstruktivismu k teoretickému porozumění EU a evropské integrace, klade metaforickou otázku: \"‘Je něco shnilého ve státě dánském?’\"\n\nKritika Michaela C. Williamse se dotýká tří okruhů. Williams za prvé tvrdí, že kodaňská škola nevychází pouze ze sociálního konstruktivismu, který si osvojila, ale že její základy leží také na realistické tradici. Respektive, že koncept sekuritizace nese známky radikální formy reálné politiky, s níž je spojeno jméno Carla Schmitta, a která stojí na pozadí smýšlení poválečných realistů. Dále říká, že kodaňská škola považuje sekuritizaci za specifický druh řečového aktu. Williams následně poukazuje na to, že to jak kodaňská škola rozumí pojmu bezpečnost, je podloženo Schmittovým pohledem na politické uspořádání. Schmitt říká, že podstata politického konceptu se nenachází v problémech samotných, ale v konkrétní cestě, vedoucí k oněm problémům. V druhém bodě kritiky si Williams klade otázku, zda pokud je bezpečnost pouze specifickou formou sociální činnosti, znamená to tedy, že úplně každé téma se může stát bezpečnostním tématem, a že jakákoli forma násilné nebo diskriminující politiky musí být nahlížena jako druh řečového aktu a posuzována objektivně. V posledním bodě kritiky upíná Williams pozornost na fakt, že soudobá komunikace v politice se stále více přesouvá na televizní obrazovky – dochází tedy k nárůstu sepjetí politiky s produkcí visuálních obrazů, a tím pádem není možné chápat sekuritizaci jen jako řečový akt, ale je třeba také zahrnout visuální obrazy a jejich globální dosah.\n\nThiery Balzacq ve své kritice uvádí, že základní problém v konceptualizaci bezpečnosti podle kodaňské školy, tkví v přílišné formálnosti procesu, což má za následek zkreslený smysl sekuritizace, jako neměnný a stálý proces. „Chceme-li být konkrétní, tak předpoklad řečového aktu se nakonec blíží k omezení bezpečnosti pouze na konvenční proces, jako je například manželství, nebo sázení, ve kterém musí „náhodné štěstí“ (podmínka úspěchu), zcela převládnout, aby akt proběhl“. Naproti tomu Balzacq následně polemizuje o tom, že sekuritizaci lze lépe chápat jako strategický či pragmatický akt a jako součást okolností, zahrnující kontext psycho-kulturní dispozice publika a schopnost přivést mluvčího a posluchače k interakci. Rozdíl oproti řečovému aktu pak spočívá v tom, že strategický proces operuje na úrovni přesvědčování, k čemuž používá různé prostředky, jako například emoce, gesta, metafory, stereotypy a v neposlední řadě i lži.\n\nPředešlé kritiky se týkaly především potenciálního realistického charakteru, ze kterého škola vychází a konzervativní podstaty teorie sekuritizace nebo formální stránky procesu (Balzacq). Podle Lene Hansen je tu ale ještě jedno téma k diskusi, a to je absence genderu. Hansen říká, že v konceptu „řečového aktu“ kodaňské školy jsou dvě prázdná místa, která zabraňují zahrnutí genderu. Hansen je pojmenovala jako \"„security as silence“\" a \"“subsuming theory“.\" První situace je stav, kdy osoba, která je potenciálně ohrožena, má pouze omezenou nebo žádnou možnost, mluvit o své bezpečnostní situaci. „\"Subsuming theory\"“ vzniká, protože problémy týkající se genderu jsou často navázány na další aspekty, které se týkají ohrožené osoby, jako je například národnost, nebo víra. Hansen dále říká: \"„Problém zahrnutí genderu do bezpečnostní analýzy čelí obvykle reakci, že tento problém nespadá do kategorie národní a zároveň tedy i kolektivní bezpečnosti, ale do kategorie sociální a individuální. Ale případ Pákistánských vražd ze cti ukazuje, že se jedná o základní otázku přežití, a že bezpečnost konkrétních jednotlivců je hluboce zakotvena v konceptu kolektivní bezpečnosti“.\"\n\n"}
{"id": "1247742", "url": "https://cs.wikipedia.org/wiki?curid=1247742", "title": "Kliktivismus", "text": "Kliktivismus\n\nKliktivismus (spojení slov “klikání” jakožto počítačová činnost a “aktivismus”) označuje digitální formu aktivismu, uplatňovanou zejména na internetu, jež užívá sociální média a další online prostředky k podporování určité záležitosti nebo prosazování daného cíle. Slouží k ovlivňování názorů veřejnosti a je nástrojem k dosažení politických, sociálních a dalších záměrů. Někdy bývá kliktivismus také definován jako polovičatý aktivismus postrádající souvislost s problémy reálného světa.\n\nRozvoj technologií na počátku třetího tisíciletí vedl ke vzestupu sociálních i jiných digitálních médií. Sociálními médii rozumíme nástroje, které umožňují lidem tvořit, sdílet a vyměňovat mezi sebou informace a multimediální obsah v rámci virtuální komunity nebo sítě. Spadají do podmnožiny médií, které považujeme za formu sdělovacích prostředků. Jedná se o vysoce interaktivní platformy, které za pomocí mobilních a webových zařízení poskytují efektivní způsob tvorby vlastního obsahu. Výhodou oproti tradičním médiím je, že na sociálním médiu informace z mnoha zdrojů proudí k mnoha uživatelům, velkým rozdílem je také možnost okamžité reakce, editace, komentáře či jiného zásahu do obsahu. Sociální média se stále vyvíjejí a zásadně mění způsob, jak mezi sebou organizace, komunity, podniky i jednotliví uživatelé komunikují.\n\nJako průkopníci kliktivismu bývají často úvaděni zakladatelé společnosti MoveOn.org, založené v roce 1998, manželé Joan Blades a Wes Boyd. Jednalo se o emailovou skupinu, která obesílala lidi s peticí, která byla mířena proti tehdejšímu prezidentovi Spojených států amerických Billu Clintonovi. Petici mezi sebou začali šířit sami lidé a získala více než půl milionu podpisů. MoveOn.org se i nadále zabývala dalšími kauzami a otevřeně podporovala demokratické kandidáty v USA.\n\nMoveOn.org tak odstartovala propagaci kampaní v online sféře pomocí e-mail marketingu a později na ně přirozeně navázaly i další společnosti a organizace. A vzhledem k vývoji médií se už nedržely pouze rozesílání informací e-mailem, ale přesunuly se zejména na sociálně sítě, které jim umožňují široké publikum, které mohou oslovit.\n\nJak se stal kliktivismus rozšířený a snadno dostupný, snáší se na něho i silná kritika a celkově dostává termín negativní zabarvení. Pokud je někdo označen jako kliktivista, je často myšleno, že není opravdovým “aktivistou”, o problém se ve skutečnosti nezajímá a pouze se k němu povrchně vyjádří na internetu právě kliknutím na odkaz. Diskutovaná je také relevance různých “kliktivistických” kampaní vlivem jednoduchosti vyjádření podpory. Není totiž zřejmé, kolik lidí opravdu problém zajímá a byli by ochotní se zapojit i jinak než jen pouhou virtuální aktivitou, která nezabere více než pár sekund. V konečném důsledku tak kliktivismus degraduje aktivismus na nekonečný seriál petičních kampaní a účast na politice proměňují na pouhé proklikávání odkazů.\n\nPodle editora časopsu The Adbusters, Micah Whitea, který se kliktivismem zabývá ve svých publikacích a článcích, tento technokratický “marketingismus” poškozuje všechna politická hnutí, k nimž se přimkne, včetně hnutí sociálního a environmentálního. Již dopředu se testují témata v různých průzkumech, aby hnutí vyhovalo co největšímu okruhu lidí.\n\nJedním z nejznámějších příkladů kliktivismu je kampaň od organizace Invisible Children Kony 2012 (ze stejného roku). Kampaň měla podobu cca půl hodinového virálního videa ukazující únosy afrických dětí za účelem převýchovy na povstalecké vojáky vedené Josephem Konym. Díky hollywoodské produkci se video šířilo rychlostí světla ve všech zemích a kruzích, podporováno hashtagem #stopkony. Video vidělo přes 21 milionů lidí. Vedle podpory byla kampaň ale také kritizována z důvodu zaměření především na Americké občany a ne na africké vládce. Dalším bodem kritiky bylo nezmínění se o špatné úrovni lidských práv v Ugandě. Největší obvinění proti kampani ale bylo vzneseno z důvodu, že Kony byl z Ugandy vyhnán již před vytvořením virálního videa.\n\nStejně tak bylo poukazováno neznámé použití peněz získaných právě touto kampaní. Některé produkty nesoucí název Kony 2012 se dají sehnat i na eBayi, a není tudíž úplně zřejmé, jestli má peníze organizace Invisible Children nebo někdo jiný, kdo z kampaně pouze profituje.\n\n\n"}
{"id": "1247743", "url": "https://cs.wikipedia.org/wiki?curid=1247743", "title": "21st Century Schizoid Band", "text": "21st Century Schizoid Band\n\n21st Century Schizoid Band byla skupina složená z bývalých členů King Crimson, založená v roce 2002.\n\nJméno skupiny bylo odvozeno od slavné písně \"21st Century Schizoid Man\" z prvního alba King Crimson \"In the Court of the Crimson King\". Původní skupinu tvořili Mel Collins saxofony, flétna a klávesy, Michael Giles bicí, Peter Giles baskytara, Ian McDonald alt saxofon, flétna a klávesy a Jakko Jakszyk kytara a zpěv. Všichni kromě Jakszyka byli členy King Crimson již v raných začátcích. Ian Wallace, další bývalý člen skupiny King Crimson z toho samého období, nahradil Mike Gilese začátkem roku 2003 po japonském turné skupiny. Další mezinárodní turné následovala v letech 2003 a 2004.\n\nSkupina hrála živě se zaměřením na skladby z prvních čtyř alb King Crimson a další skladby od členů skupiny včetně alba \"McDonald and Giles\". Vydali čtyři alba, která obsahovala převážně živé nahrávky, ale i nové skladby jako McDonaldovu \"Let There Be Light\" (z jeho sólového alba \"Driver's Eyes\") a \"Catley's Ashes,\" Jakszykovu instrumentálku, která později vyšla na jeho sólovém albu \"The Bruised Romantic Glee Club\" (2006).\n\n\n"}
{"id": "1247744", "url": "https://cs.wikipedia.org/wiki?curid=1247744", "title": "Thyssen-Bornemisza", "text": "Thyssen-Bornemisza\n\nThyssen-Bornemisza může označovat:\n\n"}
{"id": "1247751", "url": "https://cs.wikipedia.org/wiki?curid=1247751", "title": "Thyssen", "text": "Thyssen\n\nThyssen může označovat:\n\n\n\n"}
{"id": "1247758", "url": "https://cs.wikipedia.org/wiki?curid=1247758", "title": "Relativní deprivace", "text": "Relativní deprivace\n\nRelativní deprivace je stav, při kterém jedinec zažívá pocity nedostatku, újmy nebo strádání, vznikající srovnáváním se s ostatními jedinci a skupinami nebo porovnáváním své současné situace se situací v minulosti. Tento pojem zavedl americký sociolog Samuel A. Stouffer a dále jej rozvinul například sociolog Robert K. Merton, který jej rozpracoval do teorie referenčních skupin. Merton na rozdíl od Stouffera sledoval nejenom samotný jev relativní deprivace, ale zabýval se také tím, co člověka do takového stavu přivede.  \n\nZákladem tohoto psychosociálního konceptu je předpoklad našeho subjektivního jednání, které v sobě odráží naše emoce, poznatky a chování. Jde o přesvědčení, že je jedinec nebo jeho sociální skupina v porovnání s jinou (referenční) skupinou v nevýhodě. To vede k pocitům vzteku, rozmrzelosti a závisti, kdy člověk nabude dojmu, že má právo na více výhod, než se mu doposud dostávalo.\n\nSociální vědci, zejména politologové a sociologové, uváděli relativní deprivaci (obzvláště dočasnou relativní deprivaci) jako potenciální příčinu vzniku sociálního hnutí vedoucí v extrémních případech ke vzpourám, terorismu, občanským válkám a další řadě projevů sociální deviace. Někteří odborníci na sociální hnutí vysvětlují jejich vznik citací stížností lidí, kteří se cítí deprivovaní tím, co vnímají jako hodnoty, které jim v jejich očích náleží. Jednotlivci se také zapojují do těchto hnutí, pokud nežijí tak úplně podle svých představ.\n\nV sociální psychologii se nově objevil koncept relativního uspokojení, který je opakem relativní deprivace.\n\nPojem relativní deprivace byl použit francouzským sociologem Alexisem de Tocquevillem, později jej převzal americký politolog Ted Robert Gurr. Samuel A. Stouffer a jeho kolegové objevili fenomén relativní deprivace při provádění výzkumu u amerických vojáků z druhé světové války. Zjistili, že ti z nich, kteří mají největší šance na povýšení, jsou zároveň ti nejméně spokojení. Proměnlivost údajně podmiňuje vyšší naděje na povýšení, které, když není uskutečněno, ústí ve frustraci. Merton rozděluje dvě skupiny lidí. Za prvé je tu skupina, kam patříme, druhou skupinou je referenční skupina, ta, s níž sdílíme své ambice. Stavu, kterým označujeme konfrontaci odchylky mezi cílem či úkolem ve společnosti a legitimními (kulturně a společensky přijatelnými) dostupnými prostředky, se říká anomie. Existuje pět způsobů přizpůsobení se anomii:\n\nS jednou z prvních formulací relativní deprivace přišel britský sociolog W. G. Runciman, který podmínky, za kterých tento stav vzniká, definuje následovně.\n\nDalo by se říci, že člověk je relativně deprivovaný faktorem X, kde X představuje nějaký předmět nebo cíl, pokud:\nLidé se mohou cítit deprivovaní i přesto, že nejsou „objektivně“ deprivovaní (prokazatelně nepostrádají něco životně důležitého). Relativní deprivace je výsledkem porovnávání skutečné a imaginární situace. Člověk může prožívat stav relativní deprivace v nejrůznějších fázích a oblastech života. Může se týkat naší sociální pozice jak v kolektivu blízkých přátel a rodiny, tak například statusu v zaměstnání.\n\nPodle Runcimana mají lidé tendenci porovnávat se v rámci společnosti s referenčními skupinami, spíše než se společností jako celkem. To, že jedinec vzhlíží k určité referenční skupině, ale nemusí automaticky znamenat, že trpí relativní deprivací. Jestli k ní skutečně dochází či ne, můžeme podle některých sociologů rozeznat tak, že vysledujeme, zdali člověk prochází jednotlivými fázemi:\nRelativní deprivaci pak můžeme obvykle rozlišit na:\n\n\n"}
{"id": "1247759", "url": "https://cs.wikipedia.org/wiki?curid=1247759", "title": "Sohland an der Spree", "text": "Sohland an der Spree\n\nSohland an der Spree (, ) je obec v německé spolkové zemi Sasko. Nachází se v zemském okrese Budyšín a má obyvatel.\n\nObec Sohland an der Spree leží v historickém území Horní Lužice na hranici s Českem. Obcí protéká řeka Spréva, na které je vybudovaná vodní nádrž. Nejvyšším bodem je Kälbersteine (487 m n. m.). Sohlandem prochází železniční trať Oberoderwitz – Wilthen.\n\nSohland an der Spree se dělí na 10 místních částí:\n\n\n\n"}
{"id": "1247760", "url": "https://cs.wikipedia.org/wiki?curid=1247760", "title": "Aktant", "text": "Aktant\n\nTermín aktant označuje v sémiotické a strukturální analýze příběhů postavu, strukturní roli (prvek) vyprávění a základ zápletky (naratologie). Koncept v různých úpravách zároveň představuje alternativu k některým nedostatkům a zatíženostem pojmu ,aktéra‘‘. Aktant se z naratologie následně rozšířil i do sociologie, kde označuje zprostředkovatele jednání a vztahuje se jak na živé, tak neživé aktéry. \n\nAlgirdas Julien Greimas (1917–1992), francouzský sémiotik litevského původu, ve svém díle \"Strukturální sémantika\" (1966), popisuje různé role vyskytující se ve struktuře vyprávění: role hrdiny, záporné postavy (protivník hrdiny), či hrdinův pomocník a příjemce.\n\nPojem aktant zde autorovi zastupuje nejen postavu v příběhu, ale i nedílný strukturální prvek, od kterého se odvíjí celý příběh. V rámci tzv. aktančního modelu Algirdas Julien Greimas definuje tři páry modulací / vztahů:\n\n1. Aktant – subjekt a aktant – objekt akce\n\n2. Aktant – vysílající a aktant – přijímající informaci\n\n3. Aktant – podporovatel a aktant – oponent volby\n\nNa aktanty je zde nahlíženo jako na binární opozice, např. při přiřazení záporné postavy k hrdinovi či spojením draka a meče, který ho může zabít. Tyto aktanční vztahy pak bývají velmi užitečné při rekonstrukci zápletky příběhu, poskytují kontrast, nebo pomáhají stanovit v příběhu antagonistické síly.\n\nDle Algirdase Juliena Greimase všechny z těchto rolí, a také jejich vztahy, představují nedílnou součást každého příběhu či vyprávění. Bez přispění takových jednotlivých aktantů nemůže být příběh úplný a dějově se náležitě rozvíjet. Koncept aktantu je tak zároveň důležitý pro analýzu struktury příběhu jako jeho minimální samostatné jednotky a aplikovatelný na jakékoliv vyprávění.\n\nZajímavou reakci na „aktanční model“ představuje pohled francouzské filozofky Julie Kristevy. V knize \"Semeiotikè\" (z roku 1969) se autorka věnuje dynamice příběhu a uvažuje situace, kdy si objekt a subjekt mohou vzájemně vyměňovat role, stejně tak jako stoupence a odpůrce. Zároveň v určitém čase existují situace mnohonásobných překryvů. Aby se autorka vypořádala s překrývajícími se rolemi vyskytujícími se ve všech vyprávěních, možné posuny aktantů neoznačuje jako „změnu“, ale jako „přeměnu“.\n\nV sociologii se pojem aktant objevuje v rámci tzv. Actor-Network-Teorie (ANT) Michela Callona a Bruna Latoura. Aktant označuje zprostředkovatele jednání, který umožňuje vysvětlit, co nás nutí jednat, případně co ovlivňuje nějakou situaci. Teorie a její aplikace představují jednu z hlavních oblastí současné sociologie.\n\nAutoři ANT se inspirovali vedle sémiotického (aktančního) modelu Algirda Juliena Greimase, také symbolickým interakcionismem, francouzským poststrukturalismem a teorií organizací. Tento přístup rychle překročil hranice sociologie vědy a v současnosti se uplatňuje v sociologii umění, medicíny, moci i organizací . \n\nSpolečnost a příroda (různé subjektivity a objektivity) jsou v rámci teorie sítí-aktérů studovány jako pozoruhodné efekty mísení a oddělování prvků (z hybridizace a purifikace) – a představují sítě s mnoha různými (heterogenními) elementy – aktantů. Důležitost pojmu aktant pro ANT tak tkví především v tom, že na rozdíl od jiných sociologických teorií umožňuje sloučit živé i neživé aktéry do jedné heterogenní sítě a analyzovat v rámci této sítě jejich funkce.\n\nLatour uvádí jako ilustrativní příklad aktantu ,zpomalovač<nowiki>\"</nowiki> na silnici, tzn. neživého aktéra (např. radar, nebo obrys policisty). V tomto případě je na zpomalovač přenášena funkce prostorová, neboť aktant (zpomalovač) umístěný na silnici nutí řidiče auto zpomalit, a funkce časová, jelikož je zde zpomalovač umístěn ve dne i v noci, zatímco ze scény zmizel původní aktér (inženýr, který zpomalovač navrhoval, nebo policista), a který vyžadoval, aby právě na tomto místě auta jezdila pomalu. Zpomalovač má tedy různé funkce, které ale mají rovnocenný vliv na samotné dění.\n\n\n"}
{"id": "1247762", "url": "https://cs.wikipedia.org/wiki?curid=1247762", "title": "Vicente Aleixandre (stanice metra)", "text": "Vicente Aleixandre (stanice metra)\n\nVicente Aleixandre (plným názvem , dříve Metropolitano) je stanice metra v Madridu. Nachází se pod třídou Avenida \"Gregorio del Amo\" a ulicí \"Jana XXIII.\" v západní části města v městském obvodě Moncloa – Aravaca (jeden z výstupů se nachází v obvodě Chamberí). Stanice je využívána studenty z nedaleké pedagogické fakulty Universidad Complutense de Madrid, rektorátu Universidad Politécnica de Madrid, diplomatické školy a dále třeba i pacienty různých nemocnic v okolí. Stanice byla původně pojmenována podle bytové čtvrti \"Colonia del Metropolitano\" vystavěné ve 20. letech 20. století společností \"Compañía del Metropolitano\" (dnes \"Metro de Madrid\", provozovatel madridského metra). Přejmenována byla 1. 12. 2018 podle španělského básníka Vicenta Aleixandreho.\n\nStanicí prochází okružní linka 6 a nachází se v tarifním pásmu A.\n\nStanice byla otevřena 13. ledna 1987 během ceremoniálu v 9.30 a pro veřejnost v 11.00 jako součást úseku, který rozšířil linku 6 ze stanice Cuatro Caminos do stanice Ciudad Universitaria.\n\nV létě 2014 proběhla rekonstrukce úseku linky 6 mezi stanicemi Moncloa a Metropolitano a stanice po tuto dobu sloužila jako konečná. Důvodem pro rekonstrukci byla oprava železničního spodku a kolejového lože a zároveň výměna výhybky z roku 1995, která připojuje k lince odstavné koleje ve stanici Ciudad Universitaria. Celková investice činila 500 000 €.\n\nSpolečně se stanicí Colonia Jardín je to jediná stanice metra, ve které cestující nemohou změnit směr jízdy, aniž by neopustili placený přepravní prostor. Možnost bezplatného průchodu turnikety je možná pouze s přivoláním obsluhy. Stanice není bezbariérově přístupná (není vybavená výtahem, pouze eskalátory).\n\n\n"}
{"id": "1247763", "url": "https://cs.wikipedia.org/wiki?curid=1247763", "title": "Charles-Philippe d'Orléans", "text": "Charles-Philippe d'Orléans\n\nCharles-Philippe Marie Louis d'Orléans, vévoda z Anjou (francouzsky \"Charles-Philippe Marie Louis d'Orléans\"), narozen 3. března 1973 v Paříži, je francouzským královským princem z rodu Bourbon-Orléans.\n\nJeho otcem je princ Michel d'Orléans, Fils de France, hrabě z Évreux a matkou Béatrice Marie Pasquier de Franclieu. Princ pochází ze čtyř sourozenců, má dvě starší sestry (Clotildu a Adélaïde) a mladšího bratra Francoise, hraběte z Dreux. V roce 2008 se oženil s Dianou, vévodkyní de Cadaval, s níž má od roku 2012 dceru Isabellu.\n\nV letech 2004–2010 byl velmistrem orleánské skupiny Řádu svatého Lazara, když dobrovolně postoupil úřad svému strýci Janu hraběti Dobřenskému, přičemž zůstal předsedou řádové vlády.\n\n\n"}
{"id": "1247765", "url": "https://cs.wikipedia.org/wiki?curid=1247765", "title": "Kostel svatého Jáchyma a svaté Anny (Opatov)", "text": "Kostel svatého Jáchyma a svaté Anny (Opatov)\n\nKostel svatého Jáchyma a svaté Anny je pravoslavný kostel v Opatově spadající pod pravoslavnou obec v Třebíči. Nachází se na jihovýchodě obce na vyvýšeném místě. Kostel je stavbou o rozměrech 7 x 11 metrů s dřevěnou podlahou a klenbou, a byl postaven v roce 1933. \n\nKostel byl postaven v roce 1933, avšak již od roku 1921 se obřady odehrávaly ve škole v Opatově. Kostel měl být zbudován z podnětu tehdejšího faráře Josefa Leixnera. Kostel byl zbudován v celkových nákladech 60 000 Kč, kdy dary obec získala i od dalších obcí a různých sponzorů. Dne 15. července 1933 byla sloužena první bohoslužba a následující den byl kostel za přítomnosti biskupa Gorazda vysvěcen, přítomni byli i pravoslavní duchovní z Brna (Petr Kauer) a z Olomouce (Bohumír Aleš-Axman). Po roce 2000 došlo k výměně okapového systému, byly zakoupeny měděné okapy a ty posléze byly ukradeny a následně byly instalovány okapy z levnějšího materiálu. V roce 2008 byla opravena střecha, byla vyměněna střešní krytina, opraven krov a upraveny klempířské prvky. Střecha byla pokryta krytinou z pálených tašek. V roce 2010 byl rekonstruován podpůrný systém věže, byla natřena kupole a byl vyměněn kříž na věži.\n\n\n"}
{"id": "1247766", "url": "https://cs.wikipedia.org/wiki?curid=1247766", "title": "Omnibusové šetření", "text": "Omnibusové šetření\n\nOmnibusové šetření (popř. omnibusový výzkum nebo jen omnibus) je druh statistického šetření. Jedná se o vícetematické a v pravidelných intervalech opakované kvantitativní šetření veřejného mínění pro více zadavatelů.\n\nRespondenti zapojení do omnibusového šetření mohou být tvořeni náhodným reprezentativním výběrem vzorku populace nebo výběrem na základě nějakých upřesňujících parametrů (např. věk, pohlaví).\n\nOmnibus slouží ke zjištění názoru veřejnosti na libovolnou otázku (popř. více otázek) zvolenou zadavatelem.\n\nPři omnibusovém šetření je spojeno více, často naprosto nesourodých, témat jako například politické preference voličů, životní prostředí nebo marketingové otázky. Díky propojení široké škály témat a pro větší počet zadavatelů je tento typ dotazování výhodný nejen pro zadavatele otázek, ale i pro samotné marketingové agentury, které omnibusové šetření provádějí.\n\nNejvýraznější výhodou je snížení ceny výzkumu. Spojením otázek od různých zadavatelů jsou sníženy náklady pro tyto zadavatele, kteří by za jiných podmínek museli vynaložit daleko větší úsilí a náklady na organizaci a provedení samostatného výzkumu.\n\nZadavatel ve většině případů platí nejprve za vstup do omnibusu, celková cena se pak odvíjí od počtu otázek a jejich složitosti (většinou je snaha vyhnout se příliš dlouhým a komplikovaným otázkám), přičemž při zvyšujícím se počtu otázek bývá zadavateli poskytnuta určitá sleva.\n\nMezi další výhody tohoto šetření patří například rychlost získání dat, využití osvědčených metodik, spolehlivost, která se projevuje zejména při dlouhodobém sledování různých otázek, dále pak také možnost zařazení i menšího počtu dotazů. To je umožněno také proto, že doplňující otázky sloužící k vyhodnocení dalších otázek (tzv. sociodemografické charakteristiky neboli demografické otázky, které se zaměřují například na pohlaví, věk, rodinný stav, region apod.) jsou součástí výzkumu automaticky a náklady na ně se tak dělí mezi všechny zadavatele, respektive klienty marketingové agentury.\n\nVýhodou pro marketingové agentury, provádějící tento druh výzkumu, je především pravidelnost. Díky pravidelnému provádění zmiňovaných šetření si mohou lépe naplánovat své aktivity, a nabídnout tak své služby více zákazníkům. Například v České republice nabízí většina agentur omnibusové šetření formou osobního dotazování u tisíce respondentů s frekvencí opakování šestkrát ročně.\n\nStrategickou nevýhodou omnibusového šetření je to, že na sebe jednotlivá témata nenavazují. Tím, že nemusí být témata vnitřně propojena, může dojít k částečnému zmatení respondenta, který poté poskytne stereotypní odpověď.\n\nOmnibusové šetření je, stejně jako skoro každý jiný typ dotazníku nebo výzkumu, možné provést hned několika způsoby. Mezi základní cesty, jakými mohou být respondentovi položeny požadované otázky patří osobní rozhovor, telefonický rozhovor nebo nejrůznější formy dotazníků zaslaných e-mailem nebo dostupných online. \n\n\n\n\nV roce 2014 bylo provedeno omnibusové setření v ČR na základě modulu otázek zaměřených na hraní hazardních her a trávení času hraním počítačových her a on-line aktivitami. Z celkových 2204 náhodně vybraných osob bylo vybráno 1810 respondentů starších 15 let; 1662 osob bylo ve věku mezi 15-64 let. Byly sledovány pouze zkušeností s hraním vybraných typů hazardních her v kamenných provozovnách, nikoliv s drobným sázením. Celoživotní zkušenost s hraním hazardních her mělo celkem 53,5 % (64,5 % mužů a 43,1 % žen), s loteriemi 43,1 %. Zkušenosti s hraním ostatních typů her činily 16–33 %.\n\nFOCUS, Marketing & Social Research provedl v roce 2015 omnibusové šetření týkající se konzumace piva v České republice. Dotázáno bylo 1020 respondentů ve věku 18 a více let: alespoň 772 někdy pije pivo nebo pivní nápoje. 48 % konzumentů udává, že vypije nejvýše dva půllitry týdně, 44 % mezi třemi a deseti půllitry, 8 % více než deset půllitrů týdně. Nízkou spotřebu piva mají ženy (75% udává nejvýše 2 půllitry týdně), lidé se SŠ s maturitou nebo vysokoškolským vzděláním, nezaměstnaní, lidé v domácnosti a studenti. Konzumenti, kteří vypijí více než 11 půllitrů týdně, jsou mezi pravidelnými kuřáky, muži, manuálně pracujícími, lidmi s příjmy, geograficky v Praze, regionech Severozápad a Severovýchod.\n"}
{"id": "1247768", "url": "https://cs.wikipedia.org/wiki?curid=1247768", "title": "Ontologická jistota", "text": "Ontologická jistota\n\nOntologická jistota (někdy překládáno z anglické originálu \"ontological security\" jako ontologické bezpečí) je stabilní duševní stav vyplývající z pocitu trvalosti a pořádku událostí v životě jednotlivce. Zjednodušeně řečeno můžeme hovořit o pocitu jistoty bytí. Tento pojem pochází od britského sociologa Anthonyho Giddense z jeho díla \"Modernity and self-identity\". \n\nGiddens říká, že ontologická jistota je určitá a velmi důležitá forma pocitu bezpečí v širokém slova smyslu. S tímto pocitem jistoty je spjatá důvěřivost, kterou mají lidské bytosti v trvalosti své vlastní identity a ve stálosti sociálního a materiálního prostředí svého jednání. Základem pocitu ontologické jistoty je pocit spolehlivosti osob a věcí v našem prostředí. Ontologická jistota je také úzce spjata s „bytím ve světě“. Jedná se však spíše o jev emocionální než kognitivní, zakořeněný v našem nevědomí. Giddens argumentuje tím, že otázky „Existuji reálně?“ „Jsem dnes stejnou osobností, jakou jsem byl včera?“ „Existují reálně ostatní lidé?“ „Bude to, co vidím před sebou, existovat i poté, co se k tomu obrátím zády?“ nelze zodpovědět racionálními argumenty. Dále tvrdí, že, je-li někdo hluboce sužován úzkostí z ostatních lidí, zda k němu nechovají nepřátelské úmysly, nelze takovéto obavy považovat za racionální. Jejich původ lze připisovat spíše emocionálně přecitlivělosti. \n\nNa otázku, proč každý netrpí významným nedostatkem ontologické jistoty, vezmeme-li v potaz nezměrnou tíhu existenciálních starostí v současné společnosti, odpovídá Giddens takto: „Běžní jednotlivci získávají v rané fázi svého života základní dávku důvěru od svých rodičů, převážně od matky.“ Dostatek této důvěry z dětství pak odráží to, jak snadno podlehneme existenciálním obavám, protože nebudeme mít dostatek ontologické jistoty. Důvěra, ontologické bezpečí a pocit trvání věcí a osob jsou v každém dospělém jedinci úzce spjaty. V průběhu života je potřeba tyto aspekty upevňovat např. ujišťováním se o spolehlivosti a čestnosti ostatních, dodržování zvyklostí a denní rutiny.\n\nDle Giddense má příchod modernity kromě technického pokroku a materiálního zajištění i své další dopady. Prostor a čas v předmoderním světe byly neoddělitelně spjaty. Položit otázku „Kde?“ nebylo možné bez otázky „Kdy?“. V moderní společnosti jsou však prostor a čas od sebe odděleny. K této odloučenosti výrazně přispěl vynález mechanických hodin, zavedení časových pásem a jednotnost kalendáře. K této proměně chápání času a prostoru přiřazuje Giddens termín „vyvázání“, který vysvětluje jako „vytržení“ sociálních vztahů z místních kontextů interakce a jejich restrukturalizaci v neomezených časoprostorových rozpětích. Dopadem „vyvázání“ tak může být znejistění identity aktéra a jeho pohledu na své okolí. S modernitou dále přichází globalizovaná společnost. Ta je oproti společnosti neglobalizované (tradiční, předmoderní) výrazně komplikovanější a také s sebou přináší mnoho globální rizik – možnost celosvětové nukleární války, pád investičních trhů, zvyšující se počet nepředvídatelných událostí, snadné rozšíření vysoce infekčních nemocí. S těmito riziky je každý jedinec nucen žít. Jsou zároveň zcela mimo jeho kontrolu (ale také i kontrolu velkých organizací a států) a ohrožují životy velikého počtu ostatních lidí. Za tato rizika nikdo nenese zodpovědnost a není možné dohnat viníka k nápravě – žádný konkrétní jedinec to není. Rizika jsou sice málo pravděpodobná, jejich dopad je však zdrcující. Zatěžkávat se těmito riziky denně není možné a odolávat jim lze skrze ontologickou jistotu. \n\nPříkladem ontologické jistoty může být vlastnictví domova. V souladu s Giddensovým pojetím ontologické jistoty je domov místo konstantního sociálního a materiálního prostředí. Ve svém domově provádíme většinu rutinních činností, které nám dodávají jistotu, a zároveň se v něm cítíme velmi bezpečně, izolováni od rizik vnějšího světa.\n\n"}
{"id": "1247773", "url": "https://cs.wikipedia.org/wiki?curid=1247773", "title": "FC Přední Kopanina", "text": "FC Přední Kopanina\n\nFC Přední Kopanina je český fotbalový klub z Prahy (městská část Přední Kopanina) založený roku 1934 v současné době (2018/19) hrající Pražský přebor (5. nejvyšší soutěž).\n\nKlub byl založen v roce 1934 pod názvem SK Přední Kopanina ve vesnici Přední Kopanina, která je nyní součástí Prahy. Do povědomí širší pražské fotbalové veřejnosti se dostal v 80. letech, kdy se stal pravidelným účastníkem Pražského přeboru. Celkem třikrát dokázal postoupit do Divize.\n\n\nPoznámka: 2014/15 - klub se po sezóně rozhodl nevyužít práva postupu\n"}
{"id": "1247774", "url": "https://cs.wikipedia.org/wiki?curid=1247774", "title": "Móda a teorie módy", "text": "Móda a teorie módy\n\nMóda (z francouzského mode, které vzniklo z latinského modus – míra, vzhled, způsob, pravidlo, předpis) je v tom nejširším slova smyslu styl, jakým něco děláme, jak se chováme. Móda a její následování je spojeno s příslušností k sociální skupině. Pokud se jedinec nepřizpůsobí běžné módě, je společností nebo skupinou penalizován, tento tlak je někdy nazýván „diktát módy“. Nejčastěji je však slovo „móda“ používáno ve spojení z oblečením.\n\nMóda jakožto samostatná oblast podnikání se začíná utvářet v Paříži 17. století, přesněji na dvoře francouzského krále Ludvíka XIV. Byl to právě ,král Slunce” a jeho smysl pro styl a eleganci, jemuž vděčíme za zrod dnešní podoby celého módního průmyslu. Až do roku 1650 není možno nalézt markantní rozdíl mezi ženským a mužským pojetím módy. Hlavní důraz se kladl především na funkční stránku a praktičnost. Estetičnost, s ní spjatá chuť ,předváděť se” a touha zapadat do určité elitní společnosti přichází do popředí právě až v 17. století. Na konci vlády Ludvíka XIV. měly největší podíl na vzestupu módy zejména ženy, přesněji dámy z Versailles. Jejich zásluhou se začaly vytvářet zákládní módní poučky, kterými se řídíme dodnes. Vyčlenily se samostatné módní linie, zrodila se první velká jména a výroba se začala podřizovat jednotlivým módním sezónám. Nezůstalo u samotného oděvu a do popředí se dostaly také doplňky, které byly pro nižší vrstvy finančně dostupnější. Dámy z venkova tak dostaly příležitost držet krok s pařížskou smetánkou a výdaje za garderobu se rapidně zvýšily. Ve stejné době se rozvinul také celý koncept módních butiků – dříve se prodej oděvů a módních doplňků soustředil pouze do soukromí. Do té doby běžná role podomního prodavače téměř zanikla a v Paříži vyvstaly první obchodní výlohy, které měly za úkol ,nalákat” zákaznice dovnitř. Také vznik konfekce souvisel s přirozenou touhou pořídit si totožný kousek, který již vlastní někdo jiný. ,Haute couture”, tedy vysoké krejčovství, bylo totiž ,denním chlebem” pařížské smetánky. Šití na míru, výběr látek a přítomnost osobní švadleny bylo pro bohaté ženy naprostou samozřejmostí a každé šaty tak představovaly unikát, který si již nemohla pořídit žádná jiná. Tato skutečnost dvoru paradoxně nevyhovovala, což bylo prvním krokem k zavedení sériové výroby.\n\nCoco Chanel, vlastním jménem Gabrielle Chanel (19. srpna 1883 Saumur, Pays de la Loire – 10. ledna 1971 Paříž), byla francouzská módní návrhářka, která je považována za klíčovou osobnost v oblasti utváření šatníku moderní ženy. Se svou haute couture udávala od poloviny 20. století tón světovému módnímu průmyslu. Za jeden z největších příspěvků Coco Chanel do módního průmyslu je považován koncept „malé černé“: je to styl, který se dodnes zachoval. V letech 1912-13 byla herečka Suzanne Orlandi jednou z prvních žen, které nosily malé černé šaty Chanel.\n\nChristian Dior (francouzská výslovnost: [kʁistjɑ djɔːʁ], 21. ledna 1905 – 24. října 1957) byl francouzský módní návrhář, známý zejména jako zakladatel jednoho z nejluxusnějších světových módních domů, nazvaného také Christian Dior, který je nyní vlastněn společností Groupe Arnault. Byl mistrem při vytváření tvarů a siluet; Dior je citován slovy: \"Navrhoval jsem květinové ženy.\" Jeho looky se vyznačovaly zajímavými tkaninami, které lemovaly převážně perkály, kosticemi, bižuterií, bedrovými korzety a spodničkami. Použití těchto prvků zaručovalo opticky velmi úzký pas a výrazné křivky.\n\nFrancouzský termín haute couture označuje „vysokou módu“, tedy módní sortiment ručně vyráběný, vysoce kvalitní, prémiový, u něhož cena není klíčovým prvkem. Objevuje se v 18. století za působení módního designera Rose Bertina na dvoře Marie Antoinetty. Móda získává označení haute couture, pokud splní náležité podmínky. Každý výrobek musí být unikátní, určený konkrétnímu klientovi na míru. Dvakrát v roce musí ateliér představit alespoň 50 nových návrhů na módních přehlídkách. V každém ateliéru musí být na plný úvazek zaměstnáno alespoň 15 lidí pro denní chod a 20 specializovaných zaměstnanců se sídlem v Paříži.\n\nFenomén „ready to wear“ původně z francouzského prêt-à-porter, označuje módu vyráběnou v masovém měřítku. Standardizované výrobní postupy, velikosti a materiál zajištují cenovou dostupnost. Poprvé k jejímu využití došlo v 19. století pro armádní potřeby. Ve stejném století došlo i k civilnímu rozšíření a móda se stala dostupnější pro střední a nižší vrstvu společnosti. Trend ready to wear zůstal aktuálním dodnes a je označován za fast fashion.\n\nZatímco pohlaví je určeno geneticky a rozdíl mezi ženou a mužem je čistě fyzický, gender rozlišuje kulturní a individuální rozdíly jednotlivých rolí. Odráží vnitřní osobnost jedince, bere v potaz jeho preference a v podstatě předepisuje způsob přiměřeného chování ve společnosti.\n\nMóda je jedním z prostředků, kterým lze tuto sounáležitost vyjádřit.  Volba mezi ženskými a pánskými kousky probíhá převážně podvědomě a výsledný vzhled tak zrcadlí vnitřní rozpoložení jedince. V minulosti byly ale oděvy děleny podle jiných měřítek.  Základní roli hrál materiál a funkce, přičemž materiál rozděloval společnost spíše do jednotlivých sociálních vrstev. Na pohled patrné odlišnosti mezi ženským a mužským oděvem byly minimální. Tento jev se postupně měnil s vývojem civilizace a jejím modernizováním.\n\nDnes je situace zcela jiná a otázka genderu už není tabu. Například obchodní řetězec Zara na společenský vývoj zareagoval vlastní unisex řadou Ungendered, která obsahovala kousky nositelné jak pro muže, tak i pro ženy. Použity byly neutrální barvy, jako černá, bílá nebo šedá, čímž se umocnila genderová nevyhraněnost celé linie. Další známé značky přišly s obdobnými nápady. Obchodní dům Selfridges otevřel samostatné oddělení, které nepodléhá tradičnímu rozdělení sekcí na pánské a dámské a velké značky jako Gucci či Burberry reagují na non-gender oblékání zakomponováním modelů kombinující dámské a pánské prvky.\n\nV roce 2016 se stala kreativní ředitelkou prominentní návrhářské značky Dior Maria Grazia Chiuri. Módnímu světu se jako nová hlava Dioru představila s kolekcí, jejíž název byl inspirován esejí Chimamandy Ngozi Adichie We Should All Be Feminists. Kolekce zahrnovala trička s vytištěným stejnojmenným názvem kolekce, tenisky v kombinaci s šaty a naznačovala jistou revoluci v Maison Dior. Maria Grazia Chiuri jakožto první žena hlavou Dioru bere svou pozici jako šanci vyslat do světa zprávu feminismu. 13. listopadu se Marie Grazia Chiuri dostalo i ocenění Fashion Force na cenách Ženy roku organizované časopisem Glamour za svou kolekci We Should All Be Feminist.\n\nMóda je ovlivněna změnami ve společnosti, kontextem času a prostoru a jejími uživateli. Díky faktu, že se tyto faktory neustále mění, můžeme zaznamenat také proměnlivost módy a módních trendů. Blummer (1969) popisuje módu jako proces kolektivního výběru, při čemž její uživatelé reagují na současnou dobu. Podnětem pro rozvoj módy je kombinace vzniku nových stylů, vracení se ke stylům minulým a výběru uživatelů.\n\nNejvětší proměna módy proběhla v období renesance, kdy móda získala reprezentační funkci, která mnohdy začala převládat nad tou praktickou. Zatímco do té doby oblečení sloužilo hlavně k zahřátí či zakrytí částí těla, v této době určovalo společenský status a postupem času také možnost, jak kreativně projevit svou osobnost. S rostoucí originalitou, dovozem nových látek, zvětšující se svobodou projevu a globalizací přišel také rozmach módního průmyslu. Do vývoje se zařadily experimenty a na ně navazující střídání módních trendů.\n\nS příchodem industrializace a celkové komercializace trhu začal být módní průmysl považován spíše za byznys než za řemeslo. Lidem, kteří si nemohli dovolit na míru šité oblečení, tak nezbývalo nic jiného než se snažit kousky kombinovat tak, aby vypadali jinak než ostatní. To způsobilo rozvoj osobního stylu. Už Coco Chanel říkala, že móda je proměnlivá, ale styl zůstává. Povaha módního průmyslu se sice rapidně změnila, ale to, jak člověk jednotlivé kusy oblečení využije, aby vystihnul svou osobnost a jak z něj bude móda vyjadřovat, je nazýváno stylem, který je věčný.\n\nBěhem posledního století se módní trendy střídaly obrovskou rychlostí a objevily se první kritické analýzy proměnlivosti módy. Společnosti vyrábí a vyvážejí ve velkém množství, málokterý kousek je jedinečný, celé odvětví je obrovskou součástí světové ekonomiky a na trhu dnes najdeme jen málo společností, které se zaměřují především na kvalitu a originalitu výrobků. Módní průmysl zásadním způsobem hýbe trhem, trendy se mísí, módní vkus je rozmanitý víc než kdy dříve a celkový přístup k módě se změnil. To však otevírá nové možnosti naší generaci. Objevují se společnosti, které se snaží o návrat k podstatě módy, vytváří kousky na míru a zaměřují se na kvalitu materiálu i výroby. Výběr přírodních a recyklovaných materiálů spojuje módní průmysl a ekologii, což je podnětem k další změně ve vývoji módy jako takové.\n\nDopady a problémy fenoménu „fast fashion“ se věnuje mnoho lidí, například režisér Rahul Jain. Ten navšívil textilní továrny na západě Indie, zjišťoval, jaké pracovní podmínky mají dělníci vyrábějící oblečení, které putuje do masových řetězců. Za dvanáct hodin práce u pásu dostanou dělníci tři dolary. Zaměstnavatelé drží chudé a zadlužené dělníky v šachu. Proto si většina z nich nedovolí proti nelidským podmínkám práce protestovat a odbory nezakládají.\n\nTento trend však není šetrný ani k přírodě ani ke zdraví zaměstnanců továren. Mnoho oblečení obsahuje bavlnu, jejíž výroba zahrnuje velký objem pesticidů. Bavlna absorbuje 11-12% světových pesticidů, které poškozují životní prostředí i ty, kteří s nimi pracují.\n\nZbytečný oděv skončí na skládkách, kde zůstane a znečišťuje půdu a vodu. Rychlé módní oblečení se vyrábí pomocí syntetických, anorganických materiálů. Výroba tohoto oblečení je velkým zdrojem smrtelných emisí uhlíku. Jsou používány chemické a energeticky náročné procesy, které vyžadují velké množství oleje a produkují škodlivé vedlejší produkty, které se dostávají do vody.\n\nPodle Georga Simmela má každý člověk tendenci napodobovat ostatní, samotné „napodobení“ popisuje jako to, co „přechází ze skupinového života v život individuální.“Módu definuje jako napodobení určitého vzoru a toto napodobení poskytuje sociální oporu. Individuum má totiž jistotu, že ve svém jednání nestojí osamoceno a zároveň móda zajišťuje člověku potřebu odlišení se od ostatních.\n\nVe své knize „Peníze v moderní společnosti a jiné eseje“ G. Simmel módu popisuje jako „životní formu, kde se spojuje tendence k jednotnému jednání s tendencí k individuální odlišnosti a změně.“ Móda je podle Simmela produktem třídního rozdělení, jelikož dochází k uzavírání a individualizaci určitého společenského okruhu od ostatních.\n\nZároveň poukazuje na určité cyklické opakování, jelikož móda vychází z vyšších vrstev, od kterých ji přebírají nižší vyrstvy. To ale zapříčiňuje, že vyšší vyrsty opět vymyslí, utvoří novou módu, aby se odlišily. Díky tomu přichází s myšlenkou, že u přírodních národů je móda stabilnější. Odůvodňuje to tím, že tito lidé nemají tak silnou potřebu aktuálnosti a inovace, jako ve společnosti moderní.\n\nSimmel říká, že móda je expanzivní, když se však rozšíří do celé společnosti, dochází k vnitřnímu rozporu, ztrácí prvek odlišnosti, zaniká a vzniká nová. V módě také vidí zrcdlení rychlého životního stylu, ve kterém se rychle střídají trendy. Ve své eseji o módě uvádí i příklad, kdy se individuum módě nepoddá. Toto se týká zejména mužů, kteří někdy i záměrně trendy opomíjejí z obavy, že si neuchovají svou individualitu. Ženy však podle Simmela v módě často vidí možnost výraznění sebe sama a vytvoření určité masky, za kterou se mohou schovat a zároveň nevyčnívat z davu. Tento fenomén pojmenovává jako „nivelizace módy“.\n"}
{"id": "1247780", "url": "https://cs.wikipedia.org/wiki?curid=1247780", "title": "Nový elitismus", "text": "Nový elitismus\n\nNový elitismus (z latinského eligere = vybírat, vyvolit) je společenskovědní přístup k politice a historii, který tvrdí, že společnosti jsou vždy ovládány menšinou (elitou), která činí hlavní rozhodování a soustřeďuje moc ve svých rukou.\n\nPředchůdcem teorie nového elitismu byla teorie klasická, která byla založena především na dvou idejích:\nHlavními představiteli klasické teorie elit byli především Gaetano Mosca a Vilfredo Pareto. V díle „Teorie elity a problém elity“, které sepsal Miroslav Jodl, je mezi představitele klasické teorie elity řazen také Friedrich Nietzsche. Jodl ve své publikaci uvádí: „U Moscy a Pareta je přináležitost ke komplexu, který jsme označili jako klasická teorie elity, evidentní, mohou však nastat pochybnosti o tom, zda je sem možno přiřazovat myslitele tak svérázného a složitého, jako je Nietzsche.“\n\nPodle Gaetana Moscy ve všech společnostech, ať již slabě vyvinutých či nejsilnějších a vysoce modernizovaných, se objevují dvě třídy: třída, která vládne a třída, která je ovládána. Vládnoucí třída (neboli classe dirigente) je minoritní třídou, která plní všechny politické funkce a soustřeďuje veškerou moc ve svých rukou. Třída ovládaná je nejpočetnější a je přímo řízena třídou vládnoucí, kterou zároveň zásobuje materiálními prostředky, které jsou nezbytné pro životnost politického organismu.\n\nNa rozdíl od Moscy, Vilfredo Pareto dal konceptu elit sociální tvář. V Paretově teorii je kladen důraz na psychologickou a intelektuální nadřazenost elit. Věřil, že právě tyto aspekty jsou rozhodující a nejrelevantnější v jakémkoliv oboru. Stanovil existenci dvou elit: vládnoucí elita a nevládnoucí elita.\n\nVznik teorie nového elitismu se datuje na začátek 80. let 20. století, kdy v roce 1980 vydala dvojice amerických badatelů, G. L. Field a J. Hingley, knihu Elitism. Tato kniha se stala programovou deklarací nového proudu bádání o elitách. Ačkoliv v základu inspirováni elitistickým paradigmatem klasické teorie elit, které se opírá o díla G. Moscy, V. Pareta a R. Michelse z první třetiny 20. století, současně se však G. L. Field a J. Hingley od něj v řadě metodologických a věcných otázek distancují. Elitistické paradigma není tedy G. L. Fieldem a J. Hingleyem zcela přejímáno, ale spíše nově ustanoveno za zdůraznění kritiky determinačního vlivu přisuzovanému elitám v klasické teorii elit. Toto nové ustanovení dle autorů umožňuje novému elitismu zaujmout středový prostoru mezi elitistickým a marxistickým paradigmatem. Úloha elit ve společnosti je i přesto autory akcentována jako pravděpodobně rozhodující. Za dva základní stavební kameny nového elitismu bývá považováno autory vytvořené teoretické pojetí elit a nástin historicky zakotvené typologie soudobých elit.\"   \"\n\nKoncept nového elitismu je používán k popisu základních rysů organizovaného společenského života v dnešní společnosti. Všechny typy společností, ať už jednoduché či složité, zemědělské nebo industriální, potřebují autoritu, která prosazuje hodnoty, jež udržují společnost pohromadě. Nerovnosti ve výkonnosti jednotlivých skupin a v odměnách, které požadují, podporují toto uspořádání. Elity jsou ty menšiny, které od zbytku společnosti odlišuje převaha v jednom nebo ve více odvětvích.\n\nV moderních společnostech, které vyvstaly ze západní koncepce uspořádání společnosti, neexistuje jedna komplexní elita, ale složitý systém specializovaných elit, které propojuje jim nadřazený morální řád. Přední umělci, obchodní magnáti, politici, celebrity a vědci jsou všichni vlivní, ale v oddělených sférách a se zcela odlišnými odpovědnostmi, zdroji energie, vzory chování a požadavky odměn. Tato pluralita elit odráží a podporuje pluralitní systém charakteristický pro všechny moderní společnosti obecně.\n\nPrakticky v každé sféře společenského života existují jisté elity: existují elity vojáků a umělců, jakož i bankéřů a hazardních hráčů. Důležitým faktorem, který odlišuje v dnešní pluralitní společnosti elity, je právě talent a schopnosti, jimiž elity disponují. V tomto duchu pojednával o teorii elit právě Vilfredo Pareto. Některé elity mají superiorní postavení ve společnosti právě proto, že jejich činnost má na společnost větší vliv. Tyto nejiniciativnější elity můžeme rozdělovat na elitu vládnoucí, nejvlivnější a mocenskou. Souhrnně lze tuto skupinu nazývat strategické elit, a to právě proto, že si nárokují odpovědnost a chtějí nejmarkantnější vliv na společnost jako celek. Oproti těmto elitám tu stojí elity segmentované, které zodpovídají za specifické subdomény společnosti.\n\nHranice, které oddělují strategické a segmentované elity nejsou přesně vyznačeny. Důvodem pro nejednoznačnost tohoto rozdělení jsou zejména společenské změny, které jsou důsledkem demokratizace a zavedení tržní ekonomiky ve vyspělých státech. Zvyšuje se sociální mobilita, a tudíž exaktní určení pozic ve struktuře elity je obtížnější. Čím organizovanější elita, tím snazší je definovat její působnost, strukturu a její příslušníky. To znamená, že snadněji identifikovatelné elity v západních společnostech jsou v oblastech obchodu, politiky, diplomacie a vyšší veřejné správy a armádních složek. Elity v umění, v náboženství, a ve vrstvách učenců jsou nejednoznačně vymezené, je obtížnější stanovit podmínky pro členství a jejich působnost.\n\nJak se společnost diverzifikovala co do rozměrů, rozmanitosti a činnosti, tak se stalo komplikovanější specializované vůdčí role objevit a rekrutovat v rámci elity. Níže jsou uvedeny některé z hlavních forem společenského vedení, které můžeme pozorovat v dnešní době napříč kontinenty.\n\nV dnešní době, tam kde je společnost jako celek relativně nediferencovaná, je elit relativně málo a jsou komplexní v jejich pravomoci. Naopak v místě rozsáhlé sociální diferenciace existuje velké množství specializovaných elit. Základem pro změnu společenského vedení, jaké jsme mohli pozorovat v aristokratickém uspořádání na společenské vedení, které vychází z koncepce strategických elit, je populační růst, profesní rozmanitost, morální různorodost a sílící byrokratizace.\n\nVe velké, industrializované společnosti, která se vyznačuje multietnicitou, regionálními rozdíly a neustálou soutěží a liší se také v oblastech jako je profese, bohatství, prestiž, životní styl či moc, vedení nemůže být svěřeno do rukou jediného vládce, či jediné elity, ať je to šéf, bojovník, nebo kněz, nebo do rukou jediné vrstvy, která se vyznačuje dědičnou výlučností a tradicionalismem. Namísto toho elity v dnešní společnosti mají tendenci být různé, specializované a diferencované, pokud jde o dovednosti, styl, a požadované odměny. Toto jsou atributy dnešní společnosti, ve které jsou nadřazené strategické elity, skrze něž společnost realizuje své hlavní cíle a projekty.\nRozdělení společnosti do mnoha skupin a vrstev je souběžné s jejím sloučením kolem symbolického středu nebo jádra, které symbolizuje demokratické hodnoty. Tímto způsobem společnost, která se skládá z velkého množství odlišných jednotlivců a skupin, může působit ve shodě navzdory své morální, profesní a technologické různorodosti a může udržovat smysl pro jednotu potřebný pro kolektivní úspěchy.\n\nZásadním příspěvkem k teorii nového elitismu byla publikace Charlese Wrighta Millse s názvem „Mocenská elita“ z roku 1956, ve které kriticky vystupuje proti myšlence, že Spojené státy jsou rájem „obyčejného člověka“. Spojené státy jsou podle Millse společností extrémně uzavřenou a faktická moc je soustředěna v rukou jen mále hrstky lidí. Stanovil pravidlo tří mocenských elit: politická, ekonomická a vojenská. Tyto elity navzájem spojují svou moc a propojují své pole působnosti, aby zabránily přístupu k moci lidem, kteří jsou postaveni mimo výše zmíněný elitní kruh. Například: dcera vysoce postaveného vojenského hodnostáře si vezme syna majetného průmyslníka. Příkladný je případ generála Eisenhowera, který se stal prezidentem USA. Mills tedy říká, že představitelé elity neodůvodňují svoje postavení svými schopnostmi a vlastnostmi, nýbrž tím, že jsou dosazeni do institucionálních pozic velení. Za příklad považuje absenci vrozených předpokladů u některých prezidentů Spojených států.\n\nPro Millse nový elitismus jednoznačně předznamenává degeneraci demokracie, právě kvůli tomu, že podceňuje či dokonce narušuje institucionální záruky.\n\nNová verze elitismu se vyvinula během druhé světové války ve Spojených státech. O této nové formě pojednává esej Jamese Burnhama, amerického filozofa a politického teoretika, s názvem „Manažerská revoluce“ z roku 1941. V této eseji se Burnham vrací k teorii elit a předznamenává, že vedoucí postavení bude zaujímat třída manažerů, tzn. držiteli moci budou ti, kteří mají intelektuální kapacitu k modernizaci průmyslového odvětví a k obohacení majitelů průmyslových koncernů. Burnhamova manažerská revoluce přináší i ekonomické změny, které se radikálně projevují v politice. Odděluje vlastnictví od řízení statků. Problém manažerů tkví v tom, že manažer jako nevlastník patří třídně k námezdní pracovní síle, funkčně však ke kapitalistům. James Burnham v práci Revoluce manažerů z roku 1941 hovoří přímo o revoluci, v jejímž důsledku přešla moc z rukou kapitalistů do rukou odborníků. Většího významu nabývají vztahy bezprostřední nadřízenosti a podřízenosti (manažer versus dělník), než zprostředkované vztahy vyplývající z vlastnických nároků (majitel versus zaměstnanec).\n\nJiní učenci též hovoří o mocenské elitě, která využívá masová média za účelem udržení si moci nad pasivní a zmatenou masou následovníků. Status, kterým dříve disponovala majetná třída, se dnes proměnil a hodnotnějším statusem disponuje třída, která je odměňována za schopnost organizovat výrobní statky a přeměnit je v neustále profitující podniky. Jednu z empirických studií o novém elitismu provedl Floyd Hunter v roce 1953 v Atlantě. Aby zjistil, kdo byl ve městě skutečně u moci, provedl tzv. reputační analýzu, kdy se dotazoval občanů Atlanty, kdo je podle nich u moci. Z Hunterova výzkumu vyplynulo, že institucím, pracovištím a školám dominuje elita ekonomická.\n\nProti kritice demokratického elitismu vystupuje Robert Dahl, který vysvětluje střídání politických tříd a jednotlivých elit u moci jako důsledek ekonomického a politického systému, jejichž základem je otevřená soutěž.\n\nParadigma nového elitismu, stavějící na teoriích Moscy, Paretta a dalších klasických teoretiků, se objevilo na přelomu 80. a 90. let 20. století jako výsledek komparativního výzkumu jednotlivých politických sociologů. Centrální zájem nového elitismu je uveden v díle Johna Higleyho a Michaela Burtona z roku 1989. Dílo říká, že rozdělená národní elita, jež je nejběžnějším typem, produkuje řadu nestabilních režimů, které mají tendenci oscilovat mezi autoritářskou a demokratickou formou v různých intervalech. Konsensuálně jednotná národní elita, jež je úkazem historicky vzácnějším, vytváří stabilní režimy, které se mohou vyvinout v moderní demokracii, jako například ve Švédsku, Velké Británii či Spojených státech (pokud to umožňují ekonomické a další podmínky).\n\n\n\n\n\n\n\n\n"}
{"id": "1247785", "url": "https://cs.wikipedia.org/wiki?curid=1247785", "title": "Krematorium v Mostě", "text": "Krematorium v Mostě\n\nKrematorium v Mostě se nachází v západní části města na městském hřbitově.\n\nPrvní krematorium pro město Most vzniklo roku 1924 (arch. Anton Switil) na pozemku městského hřbitova. Po rekonstrukci v letech 1988 – 2000 se v něm nachází Památník obětem druhé světové války v Mostě.\n\nBudova nového krematoria byla postavena na městském hřbitově přibližně 400 metrů jihozápadně od objektu starého krematoria. Roku 1967 pro ni akademický sochař Miroslav Jirava vytvořil plastiku. Stavba byla zkolaudována 11. října roku 1973, poté skončil provoz ve staré budově.\n\nV 90. letech 20. století byl provoz krematoria na dva měsíce přerušen z důvodu instalace nové spalovací linky. Roku 2006 byla otevřena nově postavená obřadní síň v ulici Hřbitovní v areálu \"Kostelního hřbitova\" u přesunutého mosteckého kostela a obřadní síň krematoria byla uzavřena. Jsou v ní kanceláře správy hřbitova.\n\nAreál krematoria je tvořen dvěma výškově rozdílnými stavbami. Přízemní technická budova je dlouhá přibližně 75 metrů a široká 10 metrů. K ní je na její delší jihovýchodní straně přistavěna obřadní síň – vysoká budova ve tvaru kostky, na severovýchodní a jihozápadní straně prosklená. Jihovýchodní stranu vyplňuje plastika od sochaře Jiravy.\n\n\n\n"}
{"id": "1247786", "url": "https://cs.wikipedia.org/wiki?curid=1247786", "title": "Toušický most", "text": "Toušický most\n\nToušický most je barokní kamenný most přes Toušické prahy na Výrovce (Vavřinci) s pěti oblouky, zakotvený do skály, z druhé poloviny 17. století. Od 18. století je zakreslen na všech vojenských mapách. Opraven byl v roce 1838, poté znovu po povodních 2013. Bývaly na něm čtyři sochy světců: svatý Florián a svatý Mikuláš jsou v lapidáriu v Mnichově Hradišti, kopie svatého Gotharda stojí v místním zámeckém parku, svatý Jan Nepomucký je nezvěstný.\n\nMost má pět oblouků a jeho pilíře jsou založeny přímo na skalním prahu a na návodní straně jsou zpevněny břity. Most je postaven z místní ruly a není vyloučeno, že na jeho stavbu byl použit i stavební materiál pocházející z původní rozpadající se tvrze. Toušický most je zapsán do Ústředního seznamu nemovitých kulturních památek pod č. 45927/2-3464. V minulosti byla ze Zásmuk do Kouřimi zřízena Naučná stezka Zásmuky–Kouřim, která vedla přes Toušice kolem zbytků tvrze k baroknímu mostu. Též se na potoce Vavřinci každoročně pořádají vodácké soutěže, při kterých se zvedne hladina potoka na cca 1 m, pomocí náhlého vypuštění rybníka na horním toku.\n\n\n"}
{"id": "1247802", "url": "https://cs.wikipedia.org/wiki?curid=1247802", "title": "Sociologický ústav Akademie věd České republiky", "text": "Sociologický ústav Akademie věd České republiky\n\nSociologický ústav AV ČR, v. v. i., je veřejná výzkumná instituce, součást Akademie věd České republiky, jež provádí vědecký výzkum v oblasti sociologie a veřejného mínění. Jeho současným ředitelem je RNDr. Tomáš Kostelecký, CSc., důležitými prvky samosprávné organizační struktury jsou Rada SOÚ a Dozorčí rada.\n\nPředchůdcem Sociologického ústavu AV ČR byl Sociologický ústav Československé akademie věd, jenž byl na začátku období normalizace v roce 1970 zrušen kvůli aktivitám zaměstnanců během tzv. pražského jara. Byl však opět obnoven v roce 1990. Ústav sídlí v ulici Jilská č. 1 v Praze a jeho součástí je i Sociologická knihovna.\n\nSociologický ústav Akademie věd byl založen 1. ledna 1965 (tehdy ještě pod názvem Sociologický ústav Československé akademie věd), jeho ředitelem se stal Miloš Kaláb a zástupcem ředitele Zděnek Strmiska.\nStruktura oddělení v roce 1966:\nV roce 1968 se Sociologický ústav aktivně podílí na demokratizačním procesu pražského jara a v roce 1969 vychází publikace \"Československá společnost, sociologická analýza sociální stratifikace\", na které se také podíleli pracovníci Sociologický ústavu.      \n\nFungování tohoto ústavu však bylo v roce 1970 zastaveno z politických důvodů. Část pracovníků proto emigrovala, další byli donuceni vzdát se akademické dráhy a část přešla do Ústavu pro filozofii a sociologii, kde byli zařazeni do sociologické sekce.\n\nK obnovení ústavu došlo až v roce 1990 a jeho ředitelem se stává sociolog Jiří Musil a navracejí se rehabilitovaní pracovníci. Ústav navazuje spolupráci s vysokými školami a pokračuje vydávání publikace \"Sociologický časopis\" a začíná se profilovat ve směrech.\n\nV roce 1993 vychází \"Czech Sociological Review\" pod vedením Jiřího Večerníka a ustavuje se pracoviště v Ústí nad Labem, které je zaměřeno na přeshraniční spolupráci. V tomto roce také odchází Jiří Musil do vedení Středoevropské univerzity a místo něj do čela ústavu nastupuje Michal Illner.\n\nV roce 1996 vychází \"Velký sociologický slovník\" a \"Česká společnost v transformaci\" a následně v roce 1997 \"Zpráva o lidském rozvoji.\" V roce 1998 je založen Sociologický datový archiv a jeho zástupkyní je jmenována PhDr. Marie Čermáková a vychází \"Zpráva o vývoji české společnosti 1989-1998.\"\n\nV roce 2001 se ředitelkou stává PhDr. Marie Čermáková a v témže roce se součástí Sociologického ústavu stává i Centrum pro výzkum veřejného mínění. Ústav je nově strukturován v roce 2002, vznikají odborná oddělení, uzavírá se dohoda s Fakultou sociálních věd Univerzity Karlovy o přípravě doktorandů v oboru sociologie a sociální politiky. Je vybudována nová Sociologická knihovně, jelikož došlo během srpnových povodní ke zničení většiny fondů sociologické literatury. \n\nCentrum pro výzkum veřejného mínění (CVVM) se zabývá šetřením názorů české společnosti, týkajících se politických, ekonomických a společenských témat. Hlavními oblastmi výzkumu jsou volby, politické strany a instituce, mezinárodní vztahy, demokracie, občanská společnost, zdraví, ekologie, média, práce, příjmy, ekonomický vývoj, sociální politika aj. Výsledky průzkumů jsou pravidelně zveřejňovány ve formě tiskových zpráv.\n\nTradice tohoto výzkumného oddělení sahá až do roku 1946, kdy byl založen Česloslovenský úřad pro výzkum veřejného mínění, který spadal pod Ministerstvo informací. V současné podobě vzniklo CVVM v roce 2001, kdy bylo převedeno pod správu Sociologického ústavu Akademie věd ČR.\n\nCVVM vydává odborný recenzovaný časopis \"Naše společnost\".\n\n\nČeský sociálněvědní datový archiv (ČSDA) se věnuje archivaci dat z českých sociálněvědních výzkumů, mezinárodních šetření s českou účastí a výzkumů veřejného mínění. Cílem ČSDA je umožnit přístup k datům pro účely dalšího akademického výzkumu a výuky. Provádí také vlastní výzkumnou činnost, a to v oblastech metodologie výzkumu, sociologických dat, sociologie práce, migrace a mobility.\n\nPatří k členům sítě evropských sociálněvědních datových archivů – CESSDA (Council of European Social Science Data Archives) a účastní se šetření v rámci mezinárodních programů ISSP (International Social Survey Programme) a ESS (European Social Survey).\n\nČSDA vydává odborný recenzovaný časopis \"Data a výzkum – SDA Info\".\n\n\nOddělení Ekonomická sociologie směřuje svůj výzkum do oblasti mezi ekonomií a sociologií. Mezi hlavní výzkumná témata patří socioekonomické nerovnosti, dějiny sociologie a sociologie náboženství.\n\nV oblasti sociálně-ekonomických nerovností se zabývá velkým množstvím témat, jako jsou např. trh práce (jeho vývoj a sociální aspekty), zaměstnanost a nezaměstnanost, mzdová diferenciace (rozdíly mezi výdělky mužů a žen), nerovnosti v příjmech domácností, vliv daní a dávek a chudoba (její ukazatele a vývoj v mezinárodním srovnání).\n\nOblast dějin sociologie se věnuje dějinám české sociologie a sociologickým metodám v průběhu historie.\n\nSociologie náboženství pokrývá témata, jako jsou např. česká religiozita v evropském kontextu, otázka náboženství a migrace, církve a duchovní společenství ve veřejném prostoru, vliv náboženství na subjektivní spokojenost, práci a sociální vztahy.\n\n\nVědecké oddělení Gender & sociologie bylo založeno roku 1990. Od té doby patří mezi klíčové vědecké instituce, které v České republice rozvíjejí genderová studia, feministickou teorii a metodologii. Mezi hlavní výzkumná témata patří gender a pracovní trh, sociologie soukromého života, politika péče, sociologie vědy a feministická kritika nerovností. Dále se toto oddělení zabývá otázkami rodičovství, rodiny a sexuality.\n\nGender & sociologie vydává transdisciplinární odborný časopis s názvem \"Gender a výzkum / Gender and Research\".\n\n\nOddělení se zabývá kontinuitou a změnami obecných hodnotových, kulturních a národních orientací. Výzkum tohoto oddělení se věnuje otázkám rodiny, společnosti, zdraví, mezigeneračních vztahů, ageismu, religiozity a národní identity.\n\nOddělení Hodnotové orientace ve společnosti také pravidelně zajištuje hodnotový výzkum ESS (European Social Survey) v České republice.\n\n\nLokální a regionální studia se zaměřují na lokální a regionální souvislosti vývoje ve společnosti, prostorovou strukturu společnosti a další témata na pomezí sociologického, geografického a politologického výzkumu. Hlavními tématy jsou lokální a regionální rozvoj, územní veřejná správa, nerovnost v prostorové perspektivě, volební chování v prostoru a migrace.\n\n\nNárodní kontaktní centrum – gender a věda je jediné specializované pracoviště, které se soustřeďuje na výzkum v oblasti genderové sociologie vědy, genderových studií vědy a genderové rovnosti ve vědě. Národní kontaktní centrum – gender a věda zaměřuju svůj výzkum na témata jako např. organizace výzkumu, hodnocení výzkumu, kombinace vědecké práce a soukromého života, rodinná a sociální politika, gender a vědecké profese a sexuální obtěžování ve vysokoškolském prostředí.\n\nMinisterstvo školství uděluje ve spolupráci s Národním kontaktním centrem – gender a věda Cenu Milady Paulové za celoživotní přínos rozvoji vědnímu oboru. Cílem je ocenění vědecké práce významných českých badatelek.\n\n\nHlavní činností oddělení Socioekonomie bydlení je výzkum v oblasti bydlení a politiky. Členové připravují, provádějí a analyzující sociologické výzkumy zabývající se různými aspekty bydlení (výdaje domácností na bydlení, spokojenost s bydlením, postoje občanů k různým formám bydlení nebo různým formám státní intervence do oblasti bydlení), dále se účastní mezinárodního srovnávání systému bytových politik, nebo také finanční analýzy rozdílných systémů financování sociálního bydlení.\n\n\nOddělení Sociologie politiky se věnuje studiu základních procesů demokratického politického systému. Zabývá se také změnami politických postojů v české společnosti a organizuje např. povolební výzkumy. Hlavními předměty výzkumu jsou politické strany, stranický systém, volby, volební chování, politické postoje, Parlament ČR a občanská společnost.\n\nOddělení spolupracuje s několika mezinárodními výzkumnými sítěmi (Comparative Study of Electoral Systems a European Election Study).\n\n\nSociologický ústav AV ČR se zabývá především studiem společenských změn a trendů v České republice. Změny a trendy jsou zkoumány z hlediska dlouhodobých vývojových tendencí v české společnosti ale i z hlediska současných evropských a globálních vlivů. Provádí také srovnávací výzkumy, případová studie, sondy a výzkumy veřejného mínění. K tomu používá kvantitativní i kvalitativní metody ale využívá i poznatků a metod příbuzných vědních oborů (ekonomie, politologie, právo, demografie, atd.).\n\nToto oddělení má obstarat ekonomický chod ústavu. Má za úkol vést účetnictví ústavu, zajistit evidenci a finanční vedení vědeckých programů a grantů, poskytuje finanční návrhy podaných projektů a grantů a zabezpečuje infrastrukturu. Dále také řídí správu movitého a nemovitého majetku nebo zajišťuje kontakt se zřizovatelem Akademií věd ČR, auditory, finančními úřady atd. Hlavním vedoucím oddělení je Dana Bendová.\n\nIT oddělení zprostředkovává správné fungování prostředků výpočetní techniky, jež používají vědečtí pracovníci. Zajišťuje servis pro PC a notebooky, řídí místní síť včetně serverů a tiskáren, které jsou k ní připojené. Dále také pomáhají řešit problémy uživatelů.\n\nKnihovna byla znovu otevřena v dubnu 2004. Používá knihovnický systém ALEPH, ve kterém mohou čtenáři hledat, objednávat, prodlužovat výpůjčky on-line. Knihovna zahrnuje mnoho služeb: prezenční i absenční výpůjčky knih a časopisů, volný přístup k placeným databázím, a dále také přístup k internetu, tisku a kopírování. Vedoucí knihovny je Mgr. Nela Hesová.\n\nSekretariát obstarává denní agendu vedení ústavu a zajišťuje strukturu organizace a prostorů k akcím konajících se v ústavu.\n\nOddělení slouží převážně k vydavatelské činnosti, zajištění komunikace pomocí médií a sociálních sítí: Facebook a Twitter a redakci bibliografické databáze CEJSH. Dále zprostředkovávají pravidelné výsledky ústavu, organizuje tiskové konference, dny otevřených dveří a setkání u kulatého stolu. Vydává tiskové zprávy a archivuje tiskové materiály. Dále vydává: časopis \"Sociologický časopis\", edici Sociologické monografie, koedici se Sociologickým nakladatelstvím (SLON) a zpracovává data pro internetovou databázi V4. The Central European Journal of Social Sciences and Humanities (CEJSH). Také pravidelně publikují a vystupují v médiích.\n\nSociologický ústav AV ČR má akreditované postgraduální doktorské studium ve dvou studijních programech:\n\n\nSociologický ústav AV ČR je součástí několika multinárodních a mezinárodních vědeckých programů, ve kterých probíhá výměna vědeckých informací a podílí se na organizaci významných vědeckých setkání.\n\nSeznam vědeckých programů:\n\n\n\n\n"}
{"id": "1247805", "url": "https://cs.wikipedia.org/wiki?curid=1247805", "title": "Massopust", "text": "Massopust\n\nMassopust : Knijha o vwedenij w prawau a Bohu milau pobožnost skrz kratochwilné o Dwanácti Synech Massopustowých Patrzarssých Pekelnijch rozgijmánij Spasytedlná naučenij dáwagijc proč se gegich towaryšstwij wssyckni warovati magij (v moderním přepisu: \"Massopust : kníha o uvedení v pravou a Bohu milou pobožnost, skrz kratochvilné o dvanácti synech Massopustových, patryarších pekelních, rozjímání, spasitedlná naučení dávajíc, proč se jejich tovaryšství všickni varovati mají, nyní nově vydaná od kněze Vavřince Leandra Rvačovského z Roudnice, děkana v městě Slaném\") je mravokárná alegorie, kterou napsal Vavřinec Leander Rvačovský ze Rvačova. Kniha vyšla v Praze na Starém Městě jako poslední titul, který ve svém životě vydal Jiří Melantrich z Aventina. V té době se na provozu tiskárny již podílel jeho zeť Daniel Adam z Veleslavína, takže se velmi pravděpodobně rovněž podílel na vydání této knihy. Kniha je ilustrována čtrnácti dřevořezy. Obsahová, jazyková i výtvarná podoba knihy byla v českém prostředí konce 16. stolení výjimečná.\n\nMravoučná alegorie v duchu pozdního utrakvismu, ovlivněného již Lutherovým učením, se soustředí na období masopustu, tedy několikadenního svátku mezi dvěma posty: vánočním a velikonočním. Během tohoto svátku docházelo k uvolnění přísných pravidel a k nevázanostem v životě i jídle. Rvačovský ukazuje na jednotlivé hříchy a špatné lidské vlastnosti, které se během masopustu projevují. Ďábel ve svém manželství s Nepravostí zplodí všechny neřesti. Jedna z nich - Pýcha - se stane manželkou Massopusta a mají spolu dvanáct synů, \"vnuků ďáblových\", kteří se stávají alegorickými postavami, na kterých autor kritizuje soudobé neřesti a nešvary.\n\nKaždému z nich je věnováno kazatelské rozjímání, které je doplněno citáty z Bible, příběhů z antické mytologie i z bajek a kronik. Dále jsou uvdeny citáty z děl antických filosofů (např. Platón), spisovatelů (např. Homér) a křesťanských teologických autorit (např. Svatý Augustin, Jan Zlatoústý). Na závěr dojde k soudu mezi Massopustem a Postem (Quadragesimou), kdy je Massopust s celou svou rodinou vypovězen ze všech křesťanských zemí. V poslední kapitole pak Massopust umírá \"v nemoci najhorší\".\n\nPodle své vlastní informace v úvodu pracoval autor na knize sedm let.\n\nAutor knihu věnoval svému příznivci, Václavu, purkrabímu z Donína a na Bílém Oujezdci a jeho ženě Elišce Bezdružické z Kolovrat a na Bílém Oujezdci. Jejich erby jsou zobrazeny na stranách IIIr a IIIv.\n\nodkud se začal, aneb kde se počal Massopust\nco jméno Masopust vyznamenává\no zlobivé moci Massopusta\no dvanácti synech Massopustových. Masopust pojal za ženu Pýchu, kterou zplodil Ďábel se svou manželkou Nepravostí. Z tohoto manželství vzešlo dvanáct synů:\no soudu Massopusta s Quadragesimou a vajpovědi, kteráž se mezi nima stala\no smrti a pohřbu Massopusta\nkniha je doplněna registrem odkazů na biblické události a skutečnosti.\nV závěru jsou připojeny latinské doslovy Tomáše Mitise z Limuz (Thomas Mitis Lymusaeus) a Jana Rosacia Sušického (Joannes Rosatius Suticenus)\n\nKniha je ilustrována celkem čtrnácti dřevořezy, na kterých jsou zpodobeny alegorie Massopusta a jeho synů. Dále je kniha ilustrována erby Václava purkrabího z Donína a na Bílém Oujezdci a jeho ženy Elišky Bezdružické z Kolovrat a na Bílém Oujezdci (strany IIIr a IIIv.. Třetím erbem je znak vydavatele Jiřího Melantricha z Aventina na straně 303v.\n\nNa straně 301v je pak portrét autorův.\nPůvodní výtisky knihy jsou uchovávány v těchto institucích:\n\nV roce 1791 uvádí Augustin Doležal (1737–1802) v úvodu své knihy \"Pamětná Celému světu Tragoedia\" Rvačovského \"Massopust\" jako jednu ze dvou pozoruhodných českých knih, které se věnují popisování ctností a neřestí. Druhým uváděným dílem je \"Labyrint světa a ráj srdce\" Jana Amose Komenského.\n\nNěkteré části této knihy byly později na přelomu 18. století a 19. století vydány samostatně jako knížky kratochvilného čtení:\n\nKritické vydání měl v úmyslu vydat Vladimír Šmilauer okolo roku 1950.\n\nNovodobé kritické vydání vyšlo v roce 2008\n\n"}
{"id": "1247813", "url": "https://cs.wikipedia.org/wiki?curid=1247813", "title": "Kostel svatého Mikuláše (Praha)", "text": "Kostel svatého Mikuláše (Praha)\n\nKostelů svatého Mikuláše je v Praze více:\n"}
{"id": "1247816", "url": "https://cs.wikipedia.org/wiki?curid=1247816", "title": "Sacha Pecaric", "text": "Sacha Pecaric\n\nSacha Pecaric (* 1965 Rijeka) je původem chorvatský rabín, filosof a vydavatel židovské literatury působící v Polsku a Spojených státech amerických.\n\nStudoval na Filozofické fakultě Univerzity Karlovy v Praze a na Kolumbijské univerzitě v New Yorku. K funkci rabína byl ordinován po absolvování studia na newyorské Yeshiva University v Isaac Elchanan Theological Seminary. V letech 1997-2004 pobýval v Krakově, kde řídil pobočku nadačního fondu Ronalda S. Laudera (Fundacja Ronalda S. Laudera), která byla založena proto, aby pomohla židovským komunitám v Polsku realizovat jejich vzdělávací cíle a celkově poskytovala fundované informace těm, kdo se zajímají o otázky judaismu. V rámci krakovské společnosti Jesziwa Pardes Lauder rovněž vedl intenzivní kurzy studia Talmudu.\n\nI když v současné době žije v Teanecku v New Jersey, přesto se i nadále zabývá vydavatelskou činností v Polsku v oblasti judaismu. V dubnu 2011 inicioval zřízení virtuální ješivy (Jesziwa Pardes – Akademia Judaizmu), která každý týden nabízí nové přednášky nabízející hlubší pochopení Tóry, Talmudu, halachy a kabaly.\n\nV roce 2001 založil židovské vydavatelství \"Pardes Lauder\", později přejmenované na \"Stowarzyszenie Pardes\", která vydává knihy s náboženskou tematikou, kompaktní disky s přednáškami a nástěnné plakáty. Mimo jiné byl vydán polsko-hebrejský sidur a také pesachová hagada, dále polský překlad Maimonidovy More nevuchim (doslova „Průvodce zbloudilých“) či některých částí Talmudu, opatřených poznámkovým a vysvětlujícím aparátem, a další knihy. Jedním z nejdůležitějších počinů bylo vydání prvního poválečného rabínského překladu Tóry s polskými výkladovými poznámkami a hebrejským komentářem Rašiho, jehož redaktorem a spoluautorem je právě sám Pecaric. Toto dílo, souhrnně nazvané „Chamisza Chumsze Tora – Chumasz Pardes Lauder: Przekład Pięcioksięgu z języka hebrajskiego z uwzględnieniem Tory Ustnej opatrzony wyborem komentarzy Rabinów oraz hebrajski tekst komentarza Rasziego i Haftary z błogosławieństwami“, bylo postupně vydáváno v pěti dílech podle jednotlivých knih Pentateuchu.\n"}
{"id": "1247820", "url": "https://cs.wikipedia.org/wiki?curid=1247820", "title": "Koncept politických příležitostí", "text": "Koncept politických příležitostí\n\nKoncept politických příležitostí, někdy také známý jako koncept politických procesů nebo struktura politických příležitostí, je přístup sociálních hnutí silně ovlivněný moderní politickou sociologií. Tvrdí, že úspěch či neúspěch sociálních hnutí je primárně ovlivněn politickými příležitostmi. Za nejpřednější stoupence tohoto konceptu jsou považováni sociální teoretici Peter Eisinger, Sidney Tarrow, David Meyer a Dough McAdam.\n\nTři hlavní složky formování hnutí jsou:\nTato náchylnost může být výsledkem:\nKoncept politických příležitostí tvrdí, že jednání aktivistů je závislé na dostupnosti (nebo nedostatku) specifických politických příležitostí. Existuje více variant politických příležitostí, ale Myerova (2004) vyzdvihuje tu Tarrowovu (1998):\n\n„\"neměnné – ale ne nutně formální nebo trvalé – sféry politického boje jsou těmi, které povzbuzují lidi k zapojení se do diskutabilní politiky\"“.\n\nZ těchto tří bodů vychází to, co zastánce Dough McAdam nazývá kognitivní liberalizace, schopnost těch, kteří jsou aktivní v politickém protestu, rozeznat svou kolektivní sílu a využít politické příležitosti, které se jim naskytují. Jak politická opozice vůči požadavkům hnutí slábne, členové mohou pociťovat kolektivní smysl symbolické účinnosti, schopnost nařídit významnou změnu na poli politické scény. Toto otevírá významné možnosti pro hnutí, jednak k naverbování členů, jednak k mobilizaci pod efektivním a koncentrovaným cyklem požadavků.\n\nBěhem času tyto široké socioekonomické procesy vyvinou, udrží a budou příčinou úpadku uvnitř hnutí. Po svém vývinu může být hnutí ovlivněno úrovní sociální kontroly, která na něj bude dohlížet, ta bude postupně mít vliv na schopnost mobilizace a udržení si členů. Když budou požadavky hnutí zobrazovány jako zaostalé a nepřitažlivé, riskuje tak ztrátu nebo neúspěch získat podporu od vnějších institucí.\n\nDále může být hnutí ovlivněno oligarchizací, když třída jedinců preferuje ujištění chodu samotného hnutí, radši než neustálé prosazování kolektivních cílů nebo spolupráce, a když je vnější podpora pro hnutí sbírána ve stejný čas, jako je obětována ve prospěch požadavků těchto vnějších institucí. Tato následnost mlže vést ke ztrátě přirozené podpory a spolu s ní i velkého množství podporujícího základních organizací, které byly schopné rychle mobilizovat členy na počátku hnutí.\n\nMeyer (2004) připisuje zásluhy Eisingerovi (1973) za první shrnutí konceptu politických příležitostí tímto způsobem (náznaky se samozřejmě datují ještě dříve). Eisinger si položil otázku, proč se v 60. letech lišila míra nepokojů v souvislosti s rasismem a chudobou na různých místech USA a zaznamenal, že nedostatek viditelných možností pro zapojení utlačovaných nebo zastrašovaných disidentů zvýšil pravděpodobnost nepokojů. A tak neschopnost legálně poukazovat na křivdy byla onou politickou příležitostí vedoucí k zformování a mobilizaci hnutí, která vyjadřovala své rozhořčení protestováním.\n\nMeyer (2004) ve svém přehledu konceptu politických příležitosti poznamenal, že tento širší kontext může ovlivnit:\nKlíčovou výhodou tohoto konceptu je to, že vysvětluje, proč sociální hnutí zvyšují svou aktivitu v daný čas. Když nejsou žádné politické příležitosti, jednoduše fakt, že existuje křivda a prostředky, nestačí. Pouze pokud se vyskytují všechny tři složky, tak má hnutí šanci na úspěch.\n\nV rámci diskuze o struktuře a činitelích mohou být činy aktivistů (činitelé) chápány jen při pohledu v širším kontextu politických příležitostí (struktura). V dřívějším učení se termín struktura používal jako charakteristika politických příležitostí. Koncept politických příležitostí byl definován jako okolnosti obklopující politickou scénu. Nicméně i sám Tarrow, který tento termín ve svých publikacích dříve používal, nyní tvrdí, že je tento termín zavádějící, neboť většina příležitostí by měla být vnímána jako situační, ne jako strukturální. Koncepty politických příležitostí jsou náchylné ke změnám – mohou se měnit během jednotlivých dní nebo trvat desítky let. Demografické a socioekonomické faktory tvoří strukturu, která ovlivňuje politické aktéry.\n\nJednostranný model založený na konceptu politických příležitostí se označuje jako politický zprostředkovací model. Politický zprostředkovací model se zaměřuje na to, jak politický kontext ovlivňuje strategická rozhodnutí politických aktérů. Tento model přesahuje rámec pouhého sledování toho, zda bylo hnutí úspěšné nebo neúspěšné, ale analyzuje i další důsledky, například ty neúmyslné nebo důsledky kolektivních výhod.\n\nOpakem politických příležitostí jsou politická omezení.\n\nModel politických procesů byl kritizován jak strukturálně, tak koncepčně. Kritici naznačují, že teoretikové v oblasti politického procesu využívají příliš široké definice v otázce toho, co tvoří politické příležitosti. Tyto definice se velmi liší od historického kontextu samotného sociálního hnutí. Kromě toho, že koncept politických procesů formuluje hnutí jako právně nebo politicky oddělené od státu, nebere ohled na hnutí vytvořená z kulturní solidarity nebo nepřímo stojící v opozici vůči existujícím pravidlům a předpisům. Kritici tvrdí, že teoretici kladou příliš velký důraz na roli sociálních sítí, zatímco často téměř úplně ignorují kulturní základy, které umožňují vznik a existenci těchto sítí. V reakci na některé kritiky navrhli Doug McAdam, Sidney Tarrow a Charles Tilly výzkumný program Dynamics of Contention, jenž se zaměřuje na určení mechanismů k vysvětlení politických příležitostí, což je lepší než spoléhání se na abstraktní struktury.\n\nMoveOn.org je organizace, která započala svoji činnost v roce 1998 a funguje dodnes. Jedná se o organizaci, která soustřeďuje svůj zájem kolem politických otázek. Umožňuje návštěvníkům založit vlastní petice, které by teoreticky mohly založit sociální hnutí. MoveOn.org také na své hlavní straně nabízí lidem politické články, videa a další petice, pod které se lidé mohou podepsat a zabývat se podobnou problematikou. Mohou tak prohlubovat myšlenku solidarity napříč politickým spektrem.\n"}
{"id": "1247821", "url": "https://cs.wikipedia.org/wiki?curid=1247821", "title": "Opora výběru", "text": "Opora výběru\n\nOpora výběru ve statistickém, sociologickém či marketingovém výzkumu je seznam či metoda, umožňující pracovat s jednotkami populace zkoumané výběrovým šetřením. Na základě opory výběru lze zvolit výběrový soubor (soubor, který poté reálně zkoumáme), jehož výsledky by zastoupily údaje za nedostupný celek.\n\nOpora výběru je seznam jednotek cílové nebo základní populace, ze kterého je pak vybírán zkoumaný výběrový soubor, nebo jednoznačný výběrový předpis, kterým je tento soubor získán. Výběrový soubor se na základě opory stanovuje pomocí výběru, například na základě pravděpodobnostního výběru. Účelem je poskytnout údaje, které lze zobecnit na celý základní soubor (soubor, na který chceme výsledky zobecnit). Zkoumat populaci výběrového souboru je výhodné, protože je to metoda levnější a rychlejší. V mnoha případech navíc ani technicky nelze zkoumat celý základní soubor.\n\nHlavním důvodem výběrového šetření (= snaha o to, aby výběrový soubor dobře reprezentoval základní soubor, potom je možné zobecnit poznatky z výběrového souboru na celý základní soubor) je fakt, že některé populace nelze zkoumat celé, neboť:\n\n\nOpora výběru by měla mít v ideálním případě následující vlastnosti:\n\nSlovem jednotky myslíme osoby, které byli/jsou do výzkumu zařazeny.\n\nAby opora výběru mohla poskytnout údaje, které by bylo možné zobecnit na celý základní soubor, je nutné využít jednu z forem, jak daný soubor zástupců vybereme. Nejčastěji jsou využívány následující způsoby.\n\nV případě, že nemůžeme provést výběr jednotek přímo (jako například u osob, domácností, průmyslových podniků, větších předmětů, parcely apod.), je důležité – a náhodnost výběru se tím nijak nenaruší – aby jednotky byly při vybírání zastoupeny značkami (= poznávací zkratka, která slouží k označení), např. lístky se jmény jednotek. Ty se následně promíchají, a potom se namátkou odebere stanovený počet.\n\nZe seznamů vybíráme jednotky tak, že je napřed očíslujeme pořadovými čísly, a pak vybíráme čísla (např. z tabulek náhodných čísel).\n\nTato opora se využívá zejména při výběru bloků domů, pozemků, různých staveb, osad apod. Tento výběr lze vykonat také pomocí číslování.\n\nDíky těmto formám získáme seznam jednotek cílové (= soubor jednotek, pro které chceme vyslovit závěry) nebo základní populace (= soubor jednotek, které v dané situaci zastupují cílovou populaci).\n\nOpora výběru musí v každé formě odpovídat určitým kritériím, zejména musí být úplná. Značky a jednotky si musí navzájem odpovídat jednoznačně a zároveň musí být udán způsob, jak ke každé značce nalézt příslušnou značku a naopak. Toho lze dosáhnout např. u seznamu tím, že se vedle “jména” každé jednotky uvede i její “adresa”, tj. buď adresa v běžném smyslu slova, nebo jiný pokyn, jak jednotku nalézt.\n\nPři složitějších způsobech výběru musí opora zahrnovat všechna vedlejší data nezbytná k uskutečnění výběru vybraným způsobem. Nakonec opora nemá být příliš stará, protože posléze může obsahovat jednotky, které již neexistují, a naopak v ní nebudou jednotky nové.\n"}
{"id": "1247822", "url": "https://cs.wikipedia.org/wiki?curid=1247822", "title": "Kulturní repertoár", "text": "Kulturní repertoár\n\nKulturní repertoár (\"z angl. cultural repertoire\") je sociologický pojem označující souhrn všech nástrojů (tzn. poznatků, zkušeností, symbolů, vědění), které tvoří předpoklad pro interpretaci či orientaci se v dané situaci a následného jednání.\n\nKulturní repertoár bychom tedy mohli definovat jako kontext, ve kterém se jedinec nachází, s kterým implicitně pracuje, a kterému podléhá jeho chování. Pojem spadá do oblasti kulturní a sociální antropologie. A označuje předpoklad, že jednotlivé kultury jsou jedinečnými a neopakovatelnými sociokulturními systémy, které lze popsat a pochopit pouze v kontextu jejich vlastních hodnot, norem a idejí.\n\nKulturní repertoár je východiskem pro teorii Kulturního relativismu a je jedním ze základních postulátů moderní kulturní antropologie. Důležitost zohledňování kulturního repertoáru, také zdůrazňoval jeden z klasiků kulturního relativismu Melville J. Herskovits, podle něhož je percepce reality u jedince naprosto podmíněna konvencemi daného společenství.\n\nOpakem kulturního repertoáru jsou kulturní univerzálie, například morálka, podobně jako estetické cítění, které chápeme jako univerzální. Jejich reálné projevy jsou ovšem z hlediska různých kultur specifické a často rozdílné. \n\n „Soubor sdílených symbolických nástrojů, které jsou k dispozici pro interpretaci aktuálního dění“\nAnn Swidler definuje kulturní repertoár jako „zásobárnu příběhů, symbolů, rituálů a vidění světa, které je možné použít v různých konfiguracích k řešení rozličných typů problémů.\"\n\n„Prostředky konstrukce symbolického světa“\n\nO kulturním repertoáru můžeme také hovořit jako o výrazném činiteli pro tvorbu osobnosti a je nezbytnou podmínkou pro socializaci jedince:\n\n„Ve stabilních, do sebe uzavřených obcích, je kultura často zcela neviditelná, ale když mobilita a komunikace, zbavená souvislostí, se stává podstatou společenského života, potom kultura, v níž byl člověk vyučován, aby komunikoval, se stává jádrem jeho totožnosti“\n\n„\"Lidé mají k dispozici vícero kulturních repertoárů, které se učí používat v rámci socializace, přičemž preferování strategie spočívající ve využití jednoho repertoáru neznamená, že by aktér neměl k dispozici alternativy odpovídající jiným kulturním repertoárům\"“\n\n\n\nKulturní repertoár ovlivňuje zejména významové chápání a interpretaci uměleckých děl. Proto se v současné době pro interpretaci využívá především principu intertextuality, tedy postihnutí vztahy jednotlivých děl navzájem. Prostřednictvím nejrůznějších znamení, odkazů, navazuje dílo vztahy k jiným dílům, umělecké i neumělecké povahy, které už samy v textu, jenž se k nim vztahuje, realizovány nejsou. Při tomto vztahování nepochybně zcela základní úlohu hraje časovost, sukcesivita, chronologie mezi dílem a oněmi nepřítomnými útvary (díly).\n"}
{"id": "1247828", "url": "https://cs.wikipedia.org/wiki?curid=1247828", "title": "Respondent", "text": "Respondent\n\nRespondent (z angl. \"to respond\", odpovídat, reagovat, oplatit; českým ekvivalentem je \"dotázaný\", \"dotazovaný\") je odborný výraz pro účastníka sociologického výzkumu. Technika tohoto soc. výzkumu je postavena na dotazování (např. interview, dotazníkové šetření, anketa), ve kterém respondent odpovídá na kladené otázky. Jeho odpovědi slouží ke sběru dat pro daný výzkum. S termínem respondent se pracuje i v psychologii a sociální antropologii. Role respondenta se zpravidla přijímá dobrovolně a není za ni nabízena finanční odměna. Většinou je také jednorázová, vyžádaná a kvůli ochraně účastníků i anonymní.\n\nProtože při sběru dat potřebných pro výzkum není zpravidla možné dotázat se všech potenciálních účastníků, kteří tvoří tzv. základní soubor, vytváří se výběrový soubor vhodných respondentů. Přitom platí, že množství dotazovaných osob, by mělo být dostatečné, ale ne příliš velké. Je tedy důležité, aby vybraný vzorek respondentů byl reprezentativní. To znamená, že výsledky sběru dat je možno zobecnit na celou populaci a že ve sledovaných parametrech věrně kopíruje reálný stav (tj. charakteristiky výběrového souboru kopírují charakteristiky základního souboru). Například v České republice se při studiích celé populace ČR pracuje zpravidla s přibližně tisíci jedinci (respondenty).\n\nBěžně se rozlišují dva základní typy výběru:\nDalším možným typem je výběr specifický, který přímo odráží potřeby klienta. Do takového vzorku respondentů by se mohli zařadit například pouze řidiči motorových vozidel. Výsledky tohoto výzkumu pak budou reprezentativní pro danou skupinu. Další způsob, při kterém respondenti s potřebnou vlastností či znalostí sami vybírají další respondenty, je označován jako snowball sampling (tj. válení sněhové koule, výběr nabalováním). Ten je vhodný zejména v případech, kdy organizátorům šetření není znám dostatek informací o rozebírané skupině. Pokud se respondenti získávají tam, odkud to jde, hovoří se o tzv. pohodlném vzorkování (angl. convenience sampling).\n\nProtože při sociologickém výzkumu se pracuje s poměrně malým počtem respondentů, dochází ke zjednodušování výsledků dotazování, a tedy k jejich zkreslení. To je však způsobeno více faktory. Všeobecně platí, že účastníci šetření mají tendenci chovat se jinak než obvykle právě tehdy, když vědí, že jsou předmětem zkoumání. Někdy se u nich dokonce objeví snaha pomoci organizátorům šetření tím, že odpovídají na otázky tak, jak si podle nich tazatel přeje. Výzkumník je dále schopen ovlivnit roli respondenta například u osobního rozhovoru (jedna z metod dotazování), kde se při kladení otázek může odrážet jeho vlastní zaujatost. I to, že se vybraná osoba odmítne zúčastnit šetření, může vést ke zkreslení výzkumu. Důvodem pro odmítnutí je často snaha respondenta nenarušit své soukromí, nedostatek času nebo nesrozumitelné instrukce ze strany zadavatele.\n\nK zobecnění dat je tedy třeba, aby byla validní a reliabilní. Pojem validita znamená, že se měřilo to, co se skutečně měřit mělo. Reliabilní měření je takové, které nám přináší stejné výsledky, jestliže se podmínky nezměnily, i při opakování výzkumu.\n\nRespondent v kvantitativním výzkumu je volen tak, že ví, že se stal součástí výzkumu. V kvantitativním výzkumu je důležité velké množství respondentů. Může být dotazován pomocí dotazníku, což je značně časově náročné a velká část dotazovaných respondentů nemá o výzkum zájem. U kvantitativního výzkumu je vhodné respondenty dotazovat telefonicky. Tato forma dotazování je pro respondenta časově nenáročná a výzkumník se tak dokáže dotázat většího množství respondentů. Osobní dotazování je časově a finančně náročné. Další druhy dotazování jsou např. v novinových anketách. Tato forma dotazování je vhodná, pokud pokud je tazateli umožněn náhodný výběr respondentů, nelze zde uplatnit výběr kvótní.\n\nV kvalitativním výzkumu respondent nemusí vědět, že se stal respondentem výzkumu. Respondentem může být např. osoba, v dokumentárním filmu, u které je po dobu natáčení pozorován její každodenní život. Kvalitativní výzkum může být prováděn na datech, které respondent tazateli poskytl, např. deník, který si respondent psal, právě, když procházel zkounamou životní situací.\n\n\n"}
{"id": "1247829", "url": "https://cs.wikipedia.org/wiki?curid=1247829", "title": "Clemens Meyer", "text": "Clemens Meyer\n\nClemens Meyer (* 20. srpna 1977, Halle, Sasko-Anhaltsko) je německý spisovatel.\n\nNarodil se roku 1977 do rodiny zdravotního bratra a sociální pedagožky. Po maturitě vykonával řadu manuálních profesí (např. pomocníka na stavbě, odnos nábytku, či strážného). V letech 1998–2003 studoval na Lipském literárním institutu.\n\nK listopadu roku 2016 byl již jedenkrát (2013 – finalista za román \"Im Stein\") nominován na Německou knižní cenu.\n\n\n\n\n\n\n\n"}
{"id": "1247830", "url": "https://cs.wikipedia.org/wiki?curid=1247830", "title": "Senecova smrt", "text": "Senecova smrt\n\nSenecova smrt (\"La Mort de Sénèque\") je obraz francouzského malíře Jacquese-Louise Davida z roku 1773. Obraz je v majetku města Paříže a je součástí sbírek muzea Petit Palais. Zachycuje sebevraždu římského filozofa Senecy.\n\nJedná se o třetí malířův pokus získat Římskou cenu, který opět dopadl neúspěšně. David se ocitl v konkurenci s jiným obrazem na stejné téma (Senecova smrt), který namaloval Pierre Peyron, který sám nakonec cenu získal. Střízlivější, blížší antice a Poussinovský Peyron se mu stal soupeřem a iniciátorem nového klasicismu. V tomto stylu namaloval David v následujícím roce obraz \"Erasistratos odhaluje příčiny Antiochovy nemoci\", za který již Římskou cenu získal.\n\nDavidovo ztvárnění je barokně elegantní a pompézní ve stylu Fragonarda a Bouchera. Má bohatší barvy a je detalnější než u jeho soupeře, obraz zaplňují gestikulující postavy. Seneca si rozmáchlými gesty podřezává žíly z příkazu císaře Nerona. Okolo stojící postavy vyjadřují svými gesty a výrazy ve tvářích zděšení.\n\n"}
{"id": "1247831", "url": "https://cs.wikipedia.org/wiki?curid=1247831", "title": "Megachile pluto", "text": "Megachile pluto\n\nMegachile pluto je druh včely žijící na souostroví Moluky. Objevil ho roku 1859 při své cestě po Indonésii Alfred Russel Wallace, proto bývá v angličtině nazýván také \"Wallace's giant bee\" (Wallaceova obří včela). Pak včela nebyla dlouho pozorována a soudilo se, že vyhynula, až roku 1981 podal americký entomolog Adam Messer zprávu o setkání s tímto druhem. Mezinárodní svaz ochrany přírody ji hodnotí jako zranitelný druh.\n\nVčela se vědecky jmenuje \"Megachile pluto\" a české jméno dosud nemá, nicméně rod \"Megachile\" patří mezi tzv. včely čalounice. Místní domorodci včelu nazývají „raja ofu“ neboli „král včel“.\n\nVčelu \"Megachile pluto\" objevil Brit Alfred Russel Wallace roku 1858 na indonéském ostrově Bacan. Poté ji spatřila až britská vědecká expedice v roce 1981. Na třech indonéských ostrovech ji tehdy studoval Američan Adam Messer. Následně se ji pokusilo najít několik dalších vědeckých expedic, ale kvůli jejímu skrytému způsobu života se jim to nepodařilo a tak už se vědci začali domnívat, že definitivně vyhynula. Nicméně v únoru roku 2019 se podařilo najít mezinárodnímu týmu samici na indonéských Severních Molukách.\n\n\"Megachile pluto\" je největším známým druhem včely. Samice dosahují délky těla 38 až 39 milimetrů a rozpětí křídel 63 milimetrů. Samci jsou menší, bývají dlouzí okolo 23 milimetrů. Na hlavě má včela výrazně prodloužená kusadla. Je porostlá lesklým hnědým až černým chmýřím, na zadečku má příčný bílý pruh.\n\nVzhledem k nepočetné populaci a skrytému způsobu životu je život tohoto druhu málo zmapován. Včela je endemitem, obývajícím nížinné lesy ostrovů Bacan, Halmahera a Tidore. Živí se pylem. Velké čelisti jí slouží ke sběru pryskyřice dvojkřídláčovitých stromů. Pryskyřici mísí s dřevěnými vlákny a vytváří směs, z níž si staví hnízda (buňky a tunely). Do hnízda naklade vajíčko a k němu umístí kuličku tvořenou směsí pylu a nektaru. Hnízda mohou obsahovat několik až mnoho desítek komůrek. Úroveň sociálního chování včel není známa. Obvykle jich žije několik pospolu, ale navzájem si nevypomáhají. Včely obývají vnitřek termitišť stromového druhu \"Microcerotermes amboinensis,\" nicméně jejich komůrky se s tunely termitů neprotínají. Důvod, proč včely žijí v termitištích, není znám. Zřejmě se v nich může nacházet vhodné mikroklima, vyloučit se rovněž nedá ochrana před predátory a parazity. \n"}
{"id": "1247846", "url": "https://cs.wikipedia.org/wiki?curid=1247846", "title": "Maria Rosa Coccia", "text": "Maria Rosa Coccia\n\nMaria Rosa Coccia (4. ledna 1759 Řím – listopad 1833 tamtéž) byla italská cembalistka a skladatelka.\n\nMaria Rosa Coccia byla nejstarší dcerou římského lékárníka Antonia Coccia a jeho ženy Marie Angely Luzi. Od dětství projevovala mimořádný hudební talent. Jejím učitelem byl Sante Pesci, maestro di cappella baziliky Panny Marie Sněžné. Ve věku 13 let zkomponovala 6 sonát pro cembalo a oratorium \"Daniello\", které bylo provedeno v Kongregaci oratoria sv. Filipa Neri.\n\nRoku 1716 papež Klement XI. nařídil, že každý kdo chce provozovat hudbu v Římě, musí být členem Akademie sv. Cecílie a složit zkoušku před maestro di capella Akademie. V 16 letech Marie Rosa zkoušku složila, ale protože byla žena, nemohla vykonávat činnosti spojené s tímto členstvím. Stala se rovněž členkou římské \"Accademie de' Forti\" a \"Accademie Filarmonica\" v Bologni.\n\nV roce 1780 maestro di cappela Francesco Capalti hrubě napadl členství Coccii v Akademii sv. Cecílie. Na její obranu vystoupili přední umělci té doby jako např. Pietro Metastasio, Carlo Broschi a Giovanni Battista Martini. Básník a filosof Michelle Mallio publikoval na její podporu spis \"Elogio storico della signora Maria Rosa Coccia romana\" (Řím, 1780). \n\nJako skladatelka se Maria Rosa Coccia okolo roku 1790 z neznámých důvodů odmlčela. Jediná informace pochází z roku 1832, kdy žádala Akademii sv. Cecilie o finanční podporu. Zemřela v Římě v následujícím roce.\n\nNa její počest byla pojmenována římská umělecká akademie jejím jménem: \"L'Accademia Musicale e Artistica Maria Rosa Coccia\".\n\n\n\n\n"}
{"id": "1247852", "url": "https://cs.wikipedia.org/wiki?curid=1247852", "title": "Fairphone", "text": "Fairphone\n\nFairphone je společensky odpovědný výrobce chytrých telefonů se sídlem v Amsterdamu v Nizozemí. Společnost podporuje Waag Society, což je nadace, která si klade za cíl podpořit experimentování s novými technologiemi, uměním a kulturou. Hlavní motivací pro založení Fairphone bylo vyvinout mobilní zařízení, které neobsahuje „krvavé minerály“ (v chytrých telefonech typicky zlato, cín, tantal a wolfram) a produkuje ho dodavatelský řetězec který má spravedlivé pracovní podmínky. Druhá verze telefonu společnosti je jedním z prvních dostupných modulárních chytrých telefonů, přičemž výrobek je navržen tak, aby se dal snadno opravit a modernizovat.\n\nFairphone byl založen jako sociálně odpovědná společnost v lednu 2013 poté, co dva a půl roku existoval jako kampaň. Web společnosti uvádí, že jejím posláním je „přivést na trh spravedlivý chytrý telefon – navržený a vyrobený s minimálním poškozením lidí a planety“. Fairphone však připouští, že nebude možné vyrobit 100% spravedlivý telefon, ale s tímto cílem se snaží zvýšit povědomí spotřebitelů a v odvětví mobilních telefonů.\n\n\n\nV únoru 2015 označil Fairphone za svého nového výrobního partnera Hi-P, na základě výběrovém řízení podrobně popsaného na blogu.\nV červnu 2015 byly na webu společnosti zveřejněny specifikace a cena.\n\nV dubnu 2019 započal prodej levnější verze Fairphone 2 New Life Edition, která je stejná jako Fairphone 2, ale jde o opravené telefony, které jsou prodávané levněji.\n\nFairphone získal cenu za nejrychleji rostoucí evropský technologický startup na konferenci \"The Next Web\" v dubnu 2015. (Dalšími nominovanými byly Freespee (Švédsko), YPlan (UK), Uplike (Francie), PackLink (Španělsko), Blacklane (Německo) a Festicket (UK).)\n\nFairphone byl jedním ze tří vítězů ceny \"German Environmental Prize\" v roce 2016.\n\nVolba hardware od Qualcommu byla silně kritizována správci OS Replicant. Vzhledem k této volbě nebylo možné vytvořit fungující verzi systému Android pouze s pomocí svobodného software, protože procesor vyžaduje nesvobodný firmware s tajným binárním blobem. Správci Replicantu navrhli jiný hardware, vhodnější než ten od Qualcommu, jako I.MX, OMAP, Rockchip nebo Allwinner.\n\nI když slíbili, že budou jiní, Fairphone silně ovládá veškeré informace o svých produktech, stejně jako jiné komerční značky. To uživatelům téměř znemožňuje podílet se na projektu.\n\n"}
{"id": "1247857", "url": "https://cs.wikipedia.org/wiki?curid=1247857", "title": "Herkules: Zrození legendy", "text": "Herkules: Zrození legendy\n\nHerkules: Zrození legendy (v anglickém originále The Legend of Hercules) je americký akční fantasy film z roku 2014. Režie se ujal Renny Harlin a scénáře Sean Hood a Daniel Giat. Hlavní role hrají Kellan Lutz, Gaia Weiss, Scott Adkins, Roxanne McKee a Liam Garrigan. Je jedním z dvou filmů o Herkulesovi, který Hollywoodská studia v roce 2014 vydala. Film byl do kin oficiálně uveden 10. ledna 2014. V České republice měl premiéru 23. ledna 2014.\n\nFilm vydělal přes 8,8 milionů za první víkend a docílil třetí nejvyšší návštěvnosti, umístil se za filmy \"Na život a na smrt\" a \"Ledové království\".K 30. listopadu 2016 film vydělal 18,8 milionů dolarů v Severní Americe a 42 milionů dolarů v ostatních oblastech, celkově tak vydělal 61,3 milionů dolarů. Rozpočet filmu však činil 70 milionů dolarů.\n\nNa recenzní stránce Rotten Tomatoes získal z 71 započtených recenzí 3 procenta s průměrným ratingem 2,3 bodů z deseti. Na serveru Metacritic snímek získal z 19 recenzí 22 bodů ze sta. Na Česko-Slovenské filmové databázi snímek získal 35%.\n\nFilm byl nominován na šest cen Zlaté maliny a to v kategoriích nejhorší film, nejhorší prequel, nejhorší herec (Kellan Lutz), nejhorší herečka (Gaia Weiss), nejhorší režisér (Renny Harlin) a nejhorší dvojice na plátně (Kellan Lutz a jeho svaly). Nakonec nezískali ani jednu z cen. Kellan Lutz byl za roli také nominován na cenu Teen Choice Award v kategorii nejlepší herec v akčním filmu a na cenu Young Hollywood Awards v kategorii nejlepší superhrdina.\n"}
{"id": "1247866", "url": "https://cs.wikipedia.org/wiki?curid=1247866", "title": "Wikispeed", "text": "Wikispeed\n\nWikispeed je americký automobilový výrobce, který vyrábí elektromobily s modulárním designem. Wikispeed byl založen Joem Justicem a sídlí v Seattlu ve Washingtonu.\na zúčastnil se Automotive X Prize v roce 2010. Vůz debutoval v lednu 2011 na Detroitském North American International Auto Show (Naias) v Michiganu. \nWikispeed inovuje uplatňováním vývojové techniky Scrum vypůjčené ze světa softwaru. Používají open source nástroje a jednoduché metody řízení s cílem zlepšit svoji produktivitu.\n\n24. července 2012 Wikispeed oznámil, že akceptuje Bitcoiny jako platební prostředek.\n\n6. ledna 2015 Wikispeed oznámil, že nebyl schopen vytvořit funkční modul motoru od svého druhého modelu a požádal komunitu o pomoc. 15. února 2015 oznámil, že má další funkční modul motoru.\n\n\n"}
{"id": "1247872", "url": "https://cs.wikipedia.org/wiki?curid=1247872", "title": "Klášterní kostel Cordeliers", "text": "Klášterní kostel Cordeliers\n\nKlášterní kostel Cordeliers (\"Église des Cordeliers\") byl kostel kláštera Cordeliers v Paříži. Kostel byl za Velké francouzské revoluce sídlem klubu kordeliérů. Kostel byl zbořen v 19. století a na jeho místě vznikly budovy lékařské fakulty Pařížské univerzity.\n\nMinorité, nazývaní ve Francii \"cordeliers\" obývali zpočátku jednoduchý dům náležející ke klášteru Saint-Germain-des-Prés. Ludvík IX. jim poskytl prostředky pro výstavbu vlastního kostela. Stavba začala kolem roku 1230 pod vedením královského architekta Eudese de Montreuil. Kostel byl zasvěcen 6. června 1262 svaté Maří Magdaleně. Hlavní loď byla dokončena kolem roku 1269. Kostel stál podél ulice \"Rue des Cordeliers\" (dnešní \"Rue de l'École de Médecine\"), na místě, kde stojí budovy lékařské fakulty. V kostele byla v roce 1321 pohřbena královna Marie Brabantská a uloženo srdce královny Jany z Évreux. Ta podpořila stavbu refektáře, který je jediným pozůstatkem zrušeného kláštera. V roce 1562 zde byl pohřben generál švýcarské gardy Guillaume Froelich, jehož hrob s bustou je vystaven v muzeu Louvre. V listopadu 1580 zničil požár větší část kostela a zvonici. V roce 1634 pořídil Claude de Bullion, strážce pečeti krále Ludvíka XIII., nový hlavní oltář z mramoru. Claude de Bullion byl v kostele pohřben v roce 1640 v rodinné kapli. Kolem roku 1674 začala rekonstrukce zvonice, která byla dokončena kolem roku 1683. Za Velké francouzské revoluce byly klášter s kostelem zrušeny a klášter se stal sídlem politického klubu kordeliérů. Loď kostela byla zbořena na počátku 19. století. Na jejím místě v roce 1906 vznikly budovy lékařské fakulty Pařížské univerzity. Část je využívána Univerzitou Paříž VI a část Univerzitou Paříž V.\n"}
{"id": "1247877", "url": "https://cs.wikipedia.org/wiki?curid=1247877", "title": "LGBT práva v Nevadě", "text": "LGBT práva v Nevadě\n\nLesby, gayové, bisexuálové a translidé (LGBT) jsou v americkém státě Nevada chráněni rozsáhlou antidiskriminační legislativou. Stejnopohlavní manželství přijala Nevada v roce 2014. Párům stejného pohlaví byl už předtím, v roce 2009, zpřístupněn institut registrovaného partnerství, který jim garantoval většinu práv a povinností vyplývajících z manželství, včetně rovných práv v krytí lékařských výdajů, vyjma rovných rodičovských práv. Z rozhodnutí federálního odvolacího soudu devátého okresu v kauze Sevcik vs. Sandoval je v tomto státě manželství osob stejného pohlaví od 8. října 2014 legální.\n\n"}
{"id": "1247879", "url": "https://cs.wikipedia.org/wiki?curid=1247879", "title": "LGBT práva na Floridě", "text": "LGBT práva na Floridě\n\nLGBT menšina se v americkém státě Florida setkává s právními komplikacemi neznámými pro většinové obyvatelstvo. Stejnopohlavní sexuální aktivita byla na Floridě dekriminalizována po rozhodnutí Nejvyššího soudu USA v kauze \"Lawrence vs. Texas\" dne 26. června 2003. Manželství osob stejného pohlaví je zde legální od 6. ledna 2015.\n\n"}
{"id": "1247880", "url": "https://cs.wikipedia.org/wiki?curid=1247880", "title": "LGBT práva v New Yorku", "text": "LGBT práva v New Yorku\n\nAmerický stát New York je z hlediska práv leseb, gayů, bisexuálů a translidí (LGBT) považován za sociálně liberální. Zrození hnutí za práva LGBT ve státě připisováno r. 1969, kdy vypukly v N.Y.C. tzv. Stonewallské nepokoje. Konsensuální pohlavní styk mezi dospělými jednici stejného pohlaví zlegalizoval stát rozhodnutím v kauze \"New York vs. Onofre\" roku 1980. Manželství párů stejného pohlaví zlegalizoval celostátně New York v r. 2011. Již předtím v r. 1998 bylo homosexuálním párům zpřístupněné registrované partnerství. Zákony proti homofobní diskriminaci byly přijaty v r. 2003. Ačkoliv si můžou translidé oficiálně před nebo po proběhlé operativní změně pohlaví žádat o změnu rodného listu, v praxi se tak neděje, neboť tento proces není dostatečně právní ošetřený. Ochrana před transfobní diskriminací nebyla až do října 2015 celostátně přijatá.\n\n"}
{"id": "1247881", "url": "https://cs.wikipedia.org/wiki?curid=1247881", "title": "LGBT práva v Massachusetts", "text": "LGBT práva v Massachusetts\n\nEstablišment LGBT práv a americkém státě Massachusetts je teprve nedávným fenoménem, jehož vznik se datuje r. 1992. V r. 2004 se Massachusetts stal prvním americkým státem, který umožnil homosexuálním párům uzavření sňatku po rozhodnutí v kauze \"Goodridge vs. Ministerstvo zdravotnictví\".\n\n"}
{"id": "1247882", "url": "https://cs.wikipedia.org/wiki?curid=1247882", "title": "Staří muži o půlnoci", "text": "Staří muži o půlnoci\n\nStaří muži o půlnoci (v anglickém originále \"Old Men at Midnight\") je poslední román amerického spisovatele židovského původu Chaima Potoka z roku 2001.\n\nV češtině kniha vyšla roku 2005 v nakladatelství Argo.\n\nKniha obsahuje tři novely, které jsou spojeny titulní postavou Ilanou Davitou Dinnovou, která se objevila již v Potokově románu \"Davitina harfa\".\n\n"}
{"id": "1247883", "url": "https://cs.wikipedia.org/wiki?curid=1247883", "title": "Gimme All Your Lovin'", "text": "Gimme All Your Lovin'\n\n\"Gimme All Your Lovin '\" je skladba americké rockové skupiny ZZ Top z jejich alba \"Eliminator\" vydaného roku 1983. Vyšla jako první singl z alba v roce 1983. v Anglii úspěšná původně nebyla, ale v americkém žebříčku Billboard Hot 100 dosáhla 37. místa. Okamžitě poté byla opět vydána a dosáhla 10. místa v UK Singles Chart. Skladbu produkoval Bill Ham; o nahrávání a mixování se postaral Terry Manning.\n\nSkladba je napsána v tónině C mol pentatonické stupnice.\n\n"}
{"id": "1247884", "url": "https://cs.wikipedia.org/wiki?curid=1247884", "title": "Los Saicos", "text": "Los Saicos\n\nLos Saicos je peruánská hudební skupina, populární v šedesátých letech, která bývá pokládána za první představitele punk rocku.\n\nSkupinu založili roku 1964 v limské čtvrti Lince studenti Erwin Flores (zpěv, kytara), Rolando Carpio (sólová kytara), César Castrillón (baskytara) a Francisco Guevara (bicí nástroje). Inspirovali se aktuálními anglosaskými styly garage rock a surf rock, své originální skladby opatřovali texty ve španělštině. Největším hitem byla píseň „Demolición“, vyznačující se jednoduchou strukturou (pouze tři akordy), rychlým rytmem a textem oslavujícím destruktivní nálady, což vedlo historiky populární hudby k označení skupiny za neuvědomělé, spontánní předchůdce punkového hnutí. Po vydání šesti singlů se skupina v roce 1966 rozpadla. Od roku 2006 začali její členové (bez Rolanda Carpia, který zemřel v roce 2005) znovu koncertovat, režisér Héctor Chávez o historii kapely natočil roku 2011 dokumentární film \"Saicomania\". Za své vzory označuje Los Saicos americká skupina Black Lips.\n\n\n\n"}
{"id": "1247894", "url": "https://cs.wikipedia.org/wiki?curid=1247894", "title": "Irakleia", "text": "Irakleia\n\nIrakleia (druhý pád \"Irakleias\", ) je ostrov v Egejském moři, který je nejjihozápadnější v souostroví Malé Kyklady v Řecku. Nachází se ve vzdálenosti 6 km jižně od Naxu, 2,5 km jihozápadně od Schinoussy a 10 km severovýchodně od Iu. Tvoří zároveň stejnojmennou obecní jednotku (bývalou obec) o rozloze 17,795 km². Nejvyšším bodem je Papas s nadmořskou výškou 420 m.\n\nV roce 2011 žilo na ostrově 141 obyvatel. Celý ostrov tvoří jednu obecní jednotku a také jednu komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\n"}
{"id": "1247895", "url": "https://cs.wikipedia.org/wiki?curid=1247895", "title": "Zahraniční politika Ruské federace", "text": "Zahraniční politika Ruské federace\n\nZahraniční politika Ruské federace představuje politiku ruské vlády, zahrnující mezinárodní vztahy s ostatními státy a jejich občany či mezinárodními organizacemi. Tento článek se zabývá zahraniční politikou Ruské federace po rozpadu Sovětského svazu v roce 1991.\n\nRusko je členským státem (mimo jiné) těchto mezinárodních organizací: Asijsko-pacifické hospodářské společenství, BRICS, Organizace pro bezpečnost a spolupráci v Evropě, Organizace Smlouvy o kolektivní bezpečnosti, Organizace spojených národů, Pařížský klub, Rada Evropy, Společenství nezávislých států, Svaz Ruska a Běloruska, Šanghajská organizace pro spolupráci.\n\nRusko podepsalo dne 22. června 1994 program Severoatlantické aliance Partnerství pro mír a 20. května 1997 tzv. \"Russia-NATO Founding Act\", jehož signatáři usilovali o vytvoření základů pro trvalou a pevnou spolupráci mezi aliancí a Ruskem, což mělo přinést významný příspěvek k evropské bezpečnosti v 21. století, přestože již v době podpisu tohoto dokumentu se vyskytly pochybnosti ohledně splnění těchto ambiciózních cílů.\n\nNa tuto dohodu navazoval vznik Rady NATO-Rusko, jenž byla domluven na setkání ministrů v Reykjavíku a oznámen na summitu NATO v Římě v květnu 2002. Rusko podepsalo dne 24. června 1994 také dohodu o partnerství a spolupráci s Evropskou unií. V posledních letech se však vztahy Ruska s členskými zeměmi NATO a EU zkomplikovaly, protože se některé východoevropské státy (především Litva, Lotyšsko, Estonsko a Polsko) cítí Ruskem ohroženy. Evropská unie uvalila na Rusko kvůli jeho aktivitám na Krymu a Ukrajině v letech 2015 a 2016 řadu ekonomických sankcí.\n\nRusko se podle bývalého britského ministra zahraničí Philipa Hammonda odklonilo od dodržování všeobecně uznávaných norem chování a začalo porušovat pravidla mezinárodních vztahů, což podle něj představuje výzvu a hrozbu pro všechny. \n\nPodle Petra Pavla, předsedy vojenského výboru NATO, má Rusko velmi významné vojenské schopnosti, na kterých staví svoji mezinárodní politiku a které používá často v rozporu s uznávanými mezinárodními pravidly. Rusko podle něj posunulo hybridní válku na novou, komplexnější úroveň a velice dovedně využívá propagandu jako důležitý nástroj. Tato propaganda má mnohem větší dosah i efektivitu než propaganda sovětská a jejím cílem je, aby člověk nenacházel žádnou jistotu a aby nevěděl, čemu vlastně věřit. Toho je dosahováno prostřednictvím relativizování pojmů pomocí šíření polopravd. Ruská propaganda se oproti sovětské nesoustředí na vyzdvihování kvalit svého systému, ale na kritiku systému ostatních.\n\nPutinova vláda opakovaně kritizovala saúdskou vojenskou intervenci v Jemenu proti jemenským šíitům. V občanské válce v Sýrii Rusko podporuje syrského prezidenta Asada, zatímco Saúdská Arábie podporuje protivládní povstalce. Saúdská podpora povstalců, včetně džihádistů z fronty al-Nusra, vedla v roce 2015 k diplomatickému konfliktu mezi Ruskem a Saúdskou Arábií. Podle některých autorů Saúdská Arábie v roce 2014 zvýšila produkci ropy, aby snížila její cenu a poškodila tak ekonomiky Ruska a Íránu, které jsou na příjmech z těžby ropy závislé.\n\nRusko přesto vede průběžně rozhovory se zeměmi OPEC a také se Saúdskou Arábií kvůli poklesu ceny ropy až o 70 %, který se udál v průběhu roku 2015 a počátkem 2016. Na Petrohradském mezinárodním ekonomickém fóru došlo k setkání ruského prezidenta Vladimira Putina se saúdskoarabským princem Muhammadem bin Salmánem, synem krále Salmána.\n\nŘeditel ruského státního fondu přímých investic (RDIF) Kirill Dmitrijev sdělil, že Rusko prohlubuje hospodářskou spolupráci se Saúdskou Arábií. Její plánovaná investice podle něj bude největší zahraniční investicí v Rusku za poslední čtyři roky. Další spolupráci Rusko plánuje v oblasti dodávek zbraní pro Saúdskou Arábii. V roce 2016 Rusko připravilo návrh týkající se prodeje zbraní Saúdské Arábii, jehož součástí jsou dodávky letecké techniky a munice a také několika typů systémů protivzdušné obrany různého doletu v celkové hodnotě asi 10 miliard dolarů.\n\nV roce 2008 proběhla v Gruzii krátká válka, během níž po gruzínském útoku na pozice jihoosetinských a ruských ozbrojených sil obsadila ruská armáda část gruzínského území a následně Rusko uznalo dvě separatistické autonomní republiky v Gruzii jako samostatné státy. Tehdejší premiér Vladimir Putin obvinil Spojené státy americké, že jsou zodpovědné za eskalaci tohoto konfliktu. Spekulovalo se o tom, že podpora Gruzie vládou prezidenta George W. Bushe měla mj. za účel argumentativně zvýhodnit prezidentského kandidáta Republikánské strany Johna McCaina. Někteří komentátoři začali již tehdy mluvit o druhé studené válce mezi Ruskem a Západem.\n\nV roce 2009 ruský prezident Dmitrij Medveděv kritizoval rozšiřování NATO na východ, které podle něho porušilo sliby dané západními politiky po znovusjednocení Německa.\n\nNa území Moldávie, zejména však v Podněstří, žije třicetiprocentní menšina etnických Rusů. V roce 1990 se Podněstří fakticky odtrhlo od Moldávie (západní státy však tuto separaci neuznaly), mj. z obavy ze spojení země s Rumunskem. V roce 1992 byla svedena krátká válka mezi Podněstřím a Moldávií se 700 oběťmi na životech. Ve válce pomáhaly na straně Podněstří ruské jednotky, které v zemi zůstávají doposud. V roce 2008 tam bylo asi 1200 ruských vojáků. Tehdejší prezident Ruska Dmitrij Medveděv se v srpnu 2008 krátce po válečných událostech v Gruzii setkal s moldavským prezidentem Vladimirem Voroninem a sdělil mu, že jeho země si má na Podněstří nechat zajít chuť a že toto varování se týká i dalších Gruzii podobných případů. Prohlásil také, že „Rusko se nebojí perspektivy studené války, ale nechce ji,“ a že Rusko nehodlá vojensky zasahovat v dalších konfliktech bývalého sovětského prostoru. Už tehdy se ale s obavami ozvala například Ukrajina. Společným rysem obou dvou konfliktů - moldavského a ukrajinského - je či byla snaha obou zemí začlenit se do NATO. Pozice moldavské vlády v této otázce je však v současné době nejasná.\n\nRuská státní a provládní média se často zaměřují na analýzy vývoje vztahů Ruska a Západu. Podle nich chce dekadentní Západ omezit nebo dokonce zlikvidovat vzrůstající ruskou hospodářskou a vojenskou sílu. Objevuje se v nich také tvrzení, že Spojené státy americké a Evropská unie zavinily vznik celého ukrajinského konfliktu. Ukrajinská vláda je podle nich fašistická a na východě vlastní země utlačuje a vraždí ruskojazyčné obyvatelstvo. Tuto rétoriku pak v Evropské unii přejímá část politického spektra a mnozí účastníci internetových diskusí.\n\nRuský prezident Vladimir Putin prohlásil v únoru 2015, že Ruské federaci nevyhovuje jednopolární svět v čele s USA, ve kterém je Rusku blokován hospodářský rozvoj.\nPutin již v říjnu 2014 obvinil Spojené státy, že chtějí oživit politická schémata z dob první studené války.\n\nPutinův poradce Sergej Markov uvedl, že Rusko brání své menšiny před rusofobií a rasismem vládnoucí elity na Západě, která podle něj zapříčinila mj. vznik ukrajinské krize. Na Ukrajině podle něj vládne ultranacionalistický, fašistický teror ukrajinské junty a Rusko musí trpící Rusy zachránit. Na územích, kde operují ruští vojáci, podle něj vládne demokracie a svoboda slova. Ruský prezident Vladimir Putin označil současnou ukrajinskou vládu za dědice Stepana Bandery a jeho bojovníků z Ukrajinské povstalecké armády (UPA). Bandera je v Rusku vnímán jako kolaborant s nacistickým Německem. V lednu 2015 vysoce postavený ruský diplomat odsoudil pochod na počest 105. narozenin Stepana Bandery uspořádaný v centru Kyjeva.\n\nRuská propaganda cílí také na početné ruské menšiny v Pobaltí a Rusko jim podává pomocnou ruku. Markov měl podle televizní stanice ČT24 prohlásit, že Estonsko a Lotyšsko mají všechny důvody obávat se „ruské agrese“, protože tyto země podle něj uplatňují represivní přístup vůči ruské menšině. V Estonsku ruská menšina tvoří 25 procent obyvatel, v Lotyšsku 27 procent a na Litvě 5 procent. Podle švédské televize SVT, která rozhovor původně přinesla, záleží na tom, zda tuto „propagandu“ Rusové v Pobaltí přijmou. Příslušnící ruské menšiny v Lotyšsku a Estonsku jsou často v postavení občanů druhé kategorie bez základních občanských práv, tedy tzv. neobčanů. Jenom v Lotyšsku žije 300 000 neobčanů. Tento status nemá oporu v mezinárodním právu a byl kritizován i parlamentním shromážděním Rady Evropy.\n\nV roce 2015 došlo na Ukrajině k sérii vražd a podivných sebevražd prorusky orientovaných novinářů, opozičních politiků a bývalých vysoce postavených členů Strany regionů prezidenta Janukovyče. Jednou z obětí byl například novinář a kritik současné ukrajinské vlády Oles Buzyna. Motiv těchto vražd nebyl úředně objasněn.\n\n"}
{"id": "1247901", "url": "https://cs.wikipedia.org/wiki?curid=1247901", "title": "Vztahy NATO a Ruska", "text": "Vztahy NATO a Ruska\n\nVztahy NATO a Ruska, respektive vztahy mezi Severoatlantickou aliancí a Ruskou federací, byly navázány v roce 1991 v rámci Severoatlantické rady pro spolupráci. Rusko se v roce 1994 připojilo k aliančnímu programu Partnerství pro mír. V 90. letech obě strany podepsaly řadu důležitých dohod o spolupráci.\n\nV roce 2002 byla za účelem řešení bezpečnostních záležitostí a společných projektů založena tzv. Rada NATO-Rusko. Spolupráce mezi Ruskem a NATO zahrnovala několik hlavních oblastí: boj proti terorismu, vojenskou spolupráci, koordinovaný postup v Afghánistánu, průmyslovou spolupráci, boj proti pašeráctví a další.\n\n1. dubna 2014 se Severoatlantická aliance jednomyslně rozhodla v důsledku Ukrajinské krize pozastavit praktickou spolupráci s Ruskou federací.\n\nRusko na Ukrajině intervenovalo nejprve na poloostrově Krymu, který následně anektovalo. Poté se objevila některá svědectví o zapojení do války na východní Ukrajině formou hybridní války. Přítomnost Ruska na Krymu mimo své základny už Rusko po několikaměsíčním popírání přiznalo. Ohledně konfliktu na východní Ukrajině Rusko ale stále trvá na tom, že jsou nasazeni maximálně jen ruští dobrovolníci. Způsob, jakým jsou údajně regulérní ruští vojáci prohlášeni pro účely nasazení na Ukrajině za dobrovolníky, na svém příkladu z Debalceva popsal těžce popálený ruský burjatský tankista Dorži Batomunkujev ruskému opozičnímu deníku Novaja Gazeta. Západ se snaží podpořit Ukrajinu a odradit Rusko od agrese a podpory proruských separatistů pomocí sankcí.\n\nZ NATO se nejvíce destabilizačních snah Ruska obávají pobaltské státy, které byly půl století součástí Sovětského svazu a mají početné ruské menšiny (Estonsko 25 procent, Lotyšsko 27, Litva 5 procent). Vojenská síla těchto států je přitom malá. O problematice ruských menšin v Pobaltí na konci roku 2014 otevřeně mluvil například Putinův poradce Sergej Markov. V listopadu 2016 předpověděl Paul D. Miller, americký zahraničně-poltický expert, který už v roce 2012 předpověděl ukrajinský scénář, že do dvou let Rusko Pobaltí napadne.\n\nLitevská prezidentka Dalia Grybauskaitė uvedla, že v případě napadení agresorem by Litva byla schopná se sama bránit 72 hodin, což by mělo stačit na to, aby spojenci Litvě přišli na pomoc. Na začátku března 2015 posílily obranyschopnost Litvy, Lotyšska a Estonska Spojené státy na určitou dobu tím, že do oblasti poslaly 3000 vojáků a přes 100 kusů těžké vojenské techniky včetně tanků M1 Abrams, BVP M2 Bradley a vozidel Humvee. Cílem této akce, která byla v březnu 2015 ukončena, bylo podle armádního generála Johna O'Connora odradit Rusko od případných hrozeb v této oblasti. Severoatlantická aliance také hodlá v oblasti vytvořit jednotku rychlého nasazení s 5 tisíci muži a šesti velitelskými centry nejen v Pobaltí, ale i v dalších státech východní Evropy (mj. v Polsku).\n\n6. května 2015 začalo v Litvě vojenské cvičení s názvem Úder blesku. Účastní se ho 3000 vojáků s cílem odvrátit případný útok ruských neoznačených vojáků a separatistů na nový litevský plynový terminál, budovy místní samosprávy, sklady a letiště podle krymského scénáře. Nadále probíhalo také cvičení Zaibo Kiritis v Lotyšsku se 3000 vojáky včetně amerického 7. pěšího pluku Cottonbaler a americké těžké techniky, která dorazila v březnu. Njevětší cvičení se konalo v Estonsku, kde cvičilo 13 tisíc vojáků a příslušníků polovojenské Estonské obranné ligy, čtyři americké tanky Abrams a belgická, britská a německá proudová letadla. 4. května pak zahájilo NATO v Severním moři největší protiponorkové cvičení Dynamic Mongoose. Jedenáct zemí na něj vyslalo 5000 vojáků a námořníků, třináct lodí a čtyři ponorky a cílem cvičení je uniknout odhalení a torpédovat cizí lodě. Mezi účastníky poprvé v historii figuruje i neutrální Švédsko.\n\nNa leden 2017 je naplánováno nasazení první kompletně vyzbrojené americké obrněné brigády o síle 4500 mužů s těžkou technikou. Brigáda se rozdělí mezi Polsko, Pobaltí, Rumunsko a Bulharsko. Má jít o signál podpory spojencům, kteří se bojí rostoucí agresivity Ruska, především těm s Ruskem bezprostředně sousedícím. Dalším posílením vojenské přítomnosti NATO na hranicích s Ruskem bude rozmístění čtyř vícenárodních praporů o síle až 1000 vojáků, které proběhne taktéž v lednu 2017. Polský prapor povedou Spojené státy, litevský Německo, lotyšský Kanada a estonský Británie.\n\nV říjnu 2016 Vladimir Putin prohlásil, že ruské armády se není třeba obávat. Nepředstavuje prý takovou hrozbu, jak by se mohlo zdát, a neplánuje žádný útok. Rusko prý také nijak nepůsobí na průběh amerických voleb. Podle zpravodaje Miroslava Karase přitom v uplynulých měsících narušila ruská vojenská letadla několikrát vzdušný prostor Estonska a Litvy, ruská média si pohrávala nejednou se scénářem napadení Pobaltí a ruská armáda pořádala cvičení blízko hranic a rozmístila Iskandery v Kaliningradské oblasti, což klidu pobaltských politiků nepomáhá. Litva se rozhodla zavést znovu povinnou vojenskou službu a lidem rozdává letáky s radami jak postupovat v případě ruské invaze, jak rozeznat ruská vozidla, jak informovat litevské ozbrojené síly apod.\n\nV listopadu 2016 prohlásil Vladimir Putin, že kvůli expanzi NATO směrem na východ Evropy bude muset Rusko zavést protiopatření. V Kaliningradské oblasti tak rozmístí další rakety Iskander a k protiraketovému systému S-300 přidají systém S-400. Jde především o odpověď na budovanou protiraketovou obranu v zemích NATO, s kterou Rusko ostře nesouhlasí, a chce tak získat možnost zasáhnout objekty této obrany.\n\nAčkoliv je Pobaltí součástí NATO, aliance v současnosti nedokáže úspěšně bránit toto území v případě útoku ze strany Ruska. Podle simulací Think-tank Rand z léta 2014 až jara 2015 by v případě útoku podle krymského scénáře trvalo ruským jednotkám dobýt území za 36 až maximálně 60 hodin. Jako záminka hypotetické invaze model uvažoval ruskojazyčnou menšinu v Estonsku a Lotyšsku. Alianční síly by musely při obraně projít hrdlem mezi Běloruskem a Kaliningradskou oblastí, které by pravděpodobně bylo přiškrceno ostřelováním dělostřelectva a bombardováním. K hlavním městům Rize a Talinu to mají přitom dále než Rusové od ruských hranic. Studie Rusům přiřkla podle vzorce nasazení ruských sil na Ukrajině, kdy tehdy každá zapojená armáda vyčlenila uskupení na úrovni praporu, 25 praporů mechanizované, motorizované a námořní pěchoty a parašutistů, 10 praporů dělostřelectva, pět praporů raketometů země-země a vrtulníky Mi-24. Všechny jednotky ze západního vojenského okruhu a z Kaliningradské oblasti. Proti nim stálo 7 praporů estonské a lotyšské lehké pěchoty, 4 prapory litevské pěchoty, 1 prapor britských parašutistů, 2 prapory americké výsadkové pěchoty, 1 prapor obrněnců Stryker a útočné helikoptéry. Víc jednotek se během sedmidenní uvažované eskalace nestihlo zapojit. Převaha Rusů v modelu byla zřetelná. Rusové mají jednotky mobilní a obrněné, estonská a lotyšská pěchota by se nestihla ani stáhnout a byla by zničena na místě. Západu nestačilo ani silné letectvo. Výsledkem studie je doporučení investovat 2,7 mld. USD ročně do obrany Pobaltí. NATO některé kroky na posílení obrany těchto států už podniklo, ale v současnosti stále na obranu před případnou invazí nestačí.\n\nV říjnu 2016 tentýž závěr vydala i studie americké výzkumné instituce , podle níž by byla dobyta města Tallinn a/nebo Riga do 60 hodin. Studie doporučila k ubránění území nasadit sedm mechanizovaných brigád s příslušnou dělostřeleckou a leteckou podporou. NATO přitom mělo v Pobaltí v době vydání studie pouze symbolickou sílu několika praporů. V případě, že by bylo jednou Pobaltí obsazeno, NATO by mělo jen omezené a špatné možnosti na odpověď.\n\nPosílení vlivu Ruska na západě jeho hranic se bojí ale také dosud neutrální členové programu Partnerství pro mír Finsko a Švédsko, které začaly v létě 2014 uvažovat o nějaké formě partnerství s NATO. V reakci na to uvedl Sergej Markov, že by mohlo tímto krokem Finsko způsobit třetí světovou válku a před takovými snahami Finsko nepřímo varoval i ruský ministr zahraničí Sergej Lavrov. Finský prezident Sauli Niinistö přitom novinářům řekl, že země by při napadení Ruskem neměla žádnou šanci se ubránit.\n\nEvropská unie přišla v březnu 2015 s plánem do června stanovit způsob, jak bojovat proti ruské dezinformační kampani. V lednu problematiku nebezpečí ruské propagandy probírali na svém setkání ministři zahraničí Evropské unie. Už dříve zazněla možnost vzniku unijní ruskojazyčné televize. Diplomaté zdůrazňují, že je potřeba na ruskou propagandu odpovídat nikoliv vlastní propagandou, ale podáváním kvalitních informací.\n\nV březnu 2015, po uzavření příměří v Minsku mezi proruskými separatisty v Donbasu a ukrajinskou vládou, němečtí představitelé z okruhu kancléřky Merkelové kritizovali vrchního velitele sil NATO v Evropě amerického generála Philipa Breedlova za \"nepravdivá tvrzení a přehnané soudy\" o přítomnosti ruských vojsk na Ukrajině, které podle nich zbytečně vyhrocují ukrajinskou krizi a ohrožují důvěryhodnost NATO. Podle anglickojazyčného internetového vydání německého zpravodajského magazínu \"Der Spiegel\" generál Breedlove v posledních měsících mnohokrát veřejně varoval před hrozící ruskou invazí nebo před přítomností vysokého počtu ruských vojáků na Ukrajině, a pokaždé se podle německé rozvědky jeho informace ukázaly jako přehnané nebo nepravdivé. Znepokojení nad výroky generála Breedlova vyjádřili i někteří velvyslanci členských států při NATO.\n\n"}
{"id": "1247906", "url": "https://cs.wikipedia.org/wiki?curid=1247906", "title": "Paddington (film)", "text": "Paddington (film)\n\nPaddington je britsko-francouzský rodinný komediální film z roku 2014. Režie a scénáře se ujal Paul King. Inspirován je knihami od medvídkovi Paddingtonovi od Michaela Bonda. Ondřej Brzobohatý svůj hlas propůjčil hlavní postavě a dále si ve filmu zahráli Hugh Bonneville, Sally Hawkins, Julie Walters, Jim Broadbent, Peter Capaldi, Nicole Kidman.\n\nFilm byl kin oficiálně uveden 28. listopadu 2014. V České republice měl premiéru 25. prosince 2014. King získal nominaci na filmovou cenu Britské akademii v kategorii nejlepší adaptovaný scénář a s Heymanem získala nominaci v kategorii nejlepší britský film. V listopadu 2017 má ve Velké Británii i v České republice filmovou premiéru další díl \"Paddington 2\".\n\nPrvní oznámení o filmu proběhlo v roce 2007, kdy David Heyman měl film produkovat a Hamish McColl psát scénář. S projektem se začalo pracovat až v září 2013, kdy Heyman oznámil obsazení Colina Firtha v hlavní roli Paddingtona. Namísto Firtha nakonec nastoupil Ben Whishaw.S rozpočtem 50–55 milionů dolarů je film nejdražším filmem francouzské produkční společnosti StudioCanal. Natáčení a produkce začalo 13. září 2013. V červnu 2014 bylo natáčení dokončeno.\n\nVe Velké Británii měl film premiéru 28. listopadu 2014 a za první víkend získal 8 milionů dolarů a stal se nejvíce navštěvovaným filmem dva týdny po sobě. K 30. listopadu 2016 film vydělal 76,3 milionů dolarů v Severní Americe a 191,8 milionů dolarů v ostatních oblastech, celkově tak vydělal přes 268 milionů dolarů. Rozpočet filmu činil 50–55 milionů dolarů\n\nFilm získal pozitivní recenze od kritiků. Na recenzní stránce Rotten Tomatoes získal z 135 započtených recenzí 98 procent. Na serveru Metacritic snímek získal z 38 recenzí 77 bodů ze sta. Na Česko-Slovenské filmové databázi snímek získal 73%. CinemaScore udělilo známku A na škále A+ až F.\n\nKing získal nominaci na filmovou cenu Britské akademii v kategorii nejlepší adaptovaný scénář a s Heymanem získala nominaci v kategorii nejlepší britský film. Na cenu Saturn byl nominován film v kategorii nejlepší fantasy film. Na 20. předávání cen Empire Awards film získal nominaci na nejlepší britský film a domů si odnesl cenu v kategorii nejlepší komediální film.\n\n28. dubna 2015 byl potvrzená tvorba sequelu. David Heyman bude film znovu produkovat a Paul King se vrátí jako režisér a scenárista, se scénářem mu však bude pomáhat Simon Farnaby. V červnu 2016 byl potvrzený třetí díl.\n"}
{"id": "1247910", "url": "https://cs.wikipedia.org/wiki?curid=1247910", "title": "Paddington 2", "text": "Paddington 2\n\nPaddington 2 je britsko-francouzský rodinný komediální film, režírovaný Paulem Kingem, který spolupracoval na scénáři se Simonem Farnabym. Ve filmu hrají Hugh Grant, Brendan Gleeson, Hugh Bonneville, Sally Hawkins, Julie Walters, Jim Broadbent, Peter Capaldi, Madeleine Harris, Samuel Joslin a svůj hlas propůjčil Ben Whishaw. Natáčení začalo v říjnu roku 2016 a premiéra proběhla 10. listopadu 2017.\n\nV dubnu 2015 David Heyman, producent filmu \"Paddington\" potvrdil sequel filmu. Také bylo oznámeno, že Paul King se vrátí na pozici režiséra a se scénářem mu tentokrát pomůže Simon Farnaby. V říjnu 2016 bylo oznámeno obsazení filmu. Natáčení začalo ten samý měsíc.\n\nFilm měl premiéru 10. listopadu 2017 ve Velké Británii.\n"}
{"id": "1247911", "url": "https://cs.wikipedia.org/wiki?curid=1247911", "title": "Judith Kuckart", "text": "Judith Kuckart\n\nJudith Kuckart (* 17. června 1959, Schwelm, Severní Porýní-Vestfálsko) je německá spisovatelka, choreografka a režisérka. \n\nStudium literární a divadelní vědy v Kolíně a Berlíně ukončila diplomovou prací o německé básnířce Else Lasker-Schüler. Již během svého studia psala divadelní a filmové recenze pro různá média. \n\nV její literární tvorbě je patrné vypořádávání se s německými dějinami (např. nacismem), či mezilidskými vztahy. Kromě prozaické tvorby je také autorkou divadelních a rozhlasových her.\n\nK listopadu roku 2016 byla již třikrát (2006 – širší nominace za román \"Kaiserstraße\", 2008 – širší nominace za román \"Die Verdächtige\", 2013 – širší nominace za román \"Wünsche\") nominována na Německou knižní cenu. \n\n\n\n\n"}
{"id": "1247913", "url": "https://cs.wikipedia.org/wiki?curid=1247913", "title": "Associação Chapecoense de Futebol", "text": "Associação Chapecoense de Futebol\n\nAssociação Chapecoense de Futebol, běžně známý jako Chapecoense (zkratkou ACF), je brazilský fotbalový klub sídlící ve městě Chapecó ve státě Santa Catarina.\n\nDo povědomí veřejnosti mimo Jižní Ameriku se klub dostal kvůli letecké katastrofě letu LaMia Airlines 2933, kterým cestovali jeho hráči na první zápas finále soutěže Copa Sudamericana 2016 proti kolumbijskému mužstvu Atlético Nacional. Atlético navrhlo jihoamerické fotbalové konfederaci CONMEBOL jako gesto fair play titul přenechat Chapecoense, což se také stalo.\n\nVečer 28. listopadu 2016 letadlo LaMia Airlines 2933 se 77 lidmi na palubě včetně zaměstnanců a hráčů z klubu havarovalo 30 kilometrů od Medellínu v Kolumbii. Zemřelo 71 lidí včetně 21 novinářů a téměř celého první týmu a zaměstnanců klubu. Podle BBC 6 cestujících přežilo. Přeživší hráči jsou levý obránce  Alan Ruschel, náhradní brankář Follmann (kterému amputovali jednu nohu  v důsledku  zranění) a stoper Neto. Brankář Danilo  havárii přežil, ale později zemřel v nemocnici. Devět fotbalistů klubu letadlem necestovalo.\n\n\nPodle kolumbijského úřadu letectví bylo v letadle 22 hráčů (let LaMia Airlines 2933 z 28. 11. 2016). O 19 z nich se předpokládá, že zemřeli, a brankář Jakson Follmann utrpěl zranění znemožňující pokračování kariéry.\n"}
{"id": "1247919", "url": "https://cs.wikipedia.org/wiki?curid=1247919", "title": "Tank ONO", "text": "Tank ONO\n\nTank ONO je česká síť levných čerpacích stanic, která se zaměřuje na prodej pohonných hmot s minimální marží. Plzeňskou rodinnou firmu řídí bratři \"Jiří\" a \"Petr Ondra\" a síť má 42 stanic (2020).\n\nFirma otevřela svou první čerpací stanici v roce 1994 v Plzni, potom postupně nakupovala další v Čechách a nakonec expandovala také na Moravu. V roce 2013 už ovládala 10 procent českého trhu s palivy.\n\nFirma provozuje nejlevnější českou síť čerpacích stanic. Začínala jako malý regionální prodejce, ale už v roce 2013 byla co do množství prodaných pohonných hmot jedním z největších prodejců v zemi. Zaměřuje se na prodej pohonných hmot s minimální marží, která ale přináší vysoký počet zákazníků a tím i vysoký obrat. Hmoty nakupuje od domácích rafinerií, ale i od levnějších dovozců ze zahraničí. Její byznys je nízkonákladový, firma neutrácí za marketing a odmítá vstoupit do některé z asociací prodejců pohonných hmot. Pumpy nevlastní přímo společnost, ale bratři Ondrové nebo jejich rodinní příslušníci, od kterých si firma pumpy pronajímá. V roce 2016 připadaly na jednu stanici z celkem 39 průměrné roční tržby 434 milionů Kč, což bylo výrazně více než u konkurence. Firma investuje do vylepšování svých pump a myček a v případě výhodné nabídky také do rozšiřování sítě.\n\nKonkurence kritizuje ceny Tank ONO a upozorňuje na rizika podvodů při odvodu DPH za paliva. Ačkoliv Tank ONO sama zákon neporušuje, konkurence podezřívá firmy v jejím dodavatelském řetězci. Podle některých konkurentů totiž firma kupuje palivo za nestandardně levné ceny, což může být způsobeno nezaplacením daně některým z dodavatelů, který mohl například fiktivně zkrachovat a prodat palivo dál, bez zaplacení daně, \"se slevou\". Někteří si tak vysvětlují to, že může firma s tak nízkými cenami generovat tak vysoký zisk.\n\nToto podezření ale dosud nebylo potvrzeno a firma ho odmítla s tím, že z její strany je vše v pořádku a v posledních letech si drží stále stejné dodavatele, o kterých informuje finanční úřad a u kterých nemá čas při nákupu minimálně 50 cisteren paliva denně sledovat, jestli nešidí stát na daních.\n\n"}
{"id": "1247921", "url": "https://cs.wikipedia.org/wiki?curid=1247921", "title": "Open Source Ecology", "text": "Open Source Ecology\n\nOpen Source Ecology (OSE) je komunita zemědělců, inženýrů, architektů a příznivců, jejímž hlavním cílem je případná výroba \"Global Village Construction Set\" (GVCS). Dle Open Source Ecology je GVCS \"otevřená technologická platforma, která umožňuje snadné zhotovení 50 různých průmyslových strojů, které umožní vybudovat malou civilizaci s moderním komfortem.\" Skupiny v Oberlinu v Ohiu, v Pensylvánii, New Yorku a Kalifornii vytváří plány a staví prototypy za účelem jejich převedení do Missouri. Stroje jsou konstruovány a zkoušeny na \"Factor e Farm\" na venkově v Missouri. V současné době studie 3D-tisku OSE experimentuje s RepRap, podle návrhu koncepce udržitelného rozvoje.\n\nMarcin Jakubowski Ph.D. založil skupinu v roce 2003. V posledním roce jeho disertační práce na University of Wisconsin, měl pocit, že jeho kariéra byla příliš uzavřen od světových problémů, a chtěl jít jinou cestou. Po promoci se věnoval výhradně OSE.\n\nOSE se dostalo na světovou scénu v roce 2011, kdy Jakubowski představil svůj Global Village Construction Set TED Talk. Krátce poté, co GVCS vyhrálo Green Project Contest časopisu Make. Internetové blogy Gizmodo a Grist produkoval detailních prvky OSE. Jakubowski se od té doby stal Shuttleworth Foundation Fellow (2012) a TED Senior Fellow (2012).\n\nOpen Source Ecology se vyvíjí také v Evropě jako \"OSE Europe\".\n\nFactor e Farm je hlavním ústředím, kde jsou stroje prototypovány a testovány. Farmě samotná slouží také jako prototyp. K dispozici je velká zahrada, včetně ovocných stromů, stejně jako skleník pro produkci potravin.\n\nOd roku 2014 byly ke dvanácti z navržených padesáti strojů vytvořeny plány a prototypy. Ke čtyřem z nich byla zpracována kompletní dokumentace. V říjnu 2011 shromáždila kampaň na Kickstarteru 63 573 USD na výdaje projektu a výstavby výcvikového zařízení projekt byl financován nadací Shuttleworth a je semifinalistou na Focus Forward Film Festival.\n\nThe Global Village Construction Set (GVCS) zahrnuje těchto 50 průmyslových strojů:\n\nBěhem října 2011 byla dokončena první úspěšná duplikace Global Village Construction Set třetí stranu. Jason Smith spolu s Jamesem Sladem a jeho organizace Creation Flame vytvořil fungující open source CEB press. skupina v Baltimore v Marylandu a skupina v Dallasu v Texasu také začaly výrobu z strojů GVCS.\n\n\n"}
{"id": "1247926", "url": "https://cs.wikipedia.org/wiki?curid=1247926", "title": "Bienville-la-Petite", "text": "Bienville-la-Petite\n\nBienville-la-Petite je francouzská obec v departementu Meurthe-et-Moselle v regionu Grand Est. V roce 2013 zde žilo 30 obyvatel.\n\nSousední obce jsou: Bonviller, Crion, Einville-au-Jard, Jolivet, Raville-sur-Sânon a Sionviller.\n\n\"Počet obyvatel\"\n\n"}
{"id": "1247928", "url": "https://cs.wikipedia.org/wiki?curid=1247928", "title": "Schoinousa", "text": "Schoinousa\n\nSchoinousa (druhý pád \"Schoinousis\", ) je ostrov v Egejském moři, který se nachází v souostroví Malé Kyklady v Řecku. Nachází se ve vzdálenosti 6 km jižně od Naxu, 2,5 km severovýchodně od Iraklei a 3 km jihozápadně od Kato Koufonisi. Tvoří zároveň stejnojmennou obecní jednotku (bývalou obec) o rozloze 8,512 km². Nejvyšším bodem je Vardies s nadmořskou výškou 134 m.\n\nV roce 2011 žilo na ostrově 227 obyvatel. Celý ostrov tvoří jednu obecní jednotku a také jednu komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\n\n"}
{"id": "1247943", "url": "https://cs.wikipedia.org/wiki?curid=1247943", "title": "SaferPass", "text": "SaferPass\n\nSaferPass je freemium manažer hesel. Společnost založil v roce 2014 Douglas Crowley. Tento startup získal podporu od investorů z USA, Velké Británie, Izraele, České republiky a Slovenska. V květnu 2016 získali investici v hodnotě milion eur na počáteční financování. \n\n\n"}
{"id": "1247953", "url": "https://cs.wikipedia.org/wiki?curid=1247953", "title": "Kolektivní reprezentace", "text": "Kolektivní reprezentace\n\nKolektivní reprezentace je termín, kterým sociologii obohatil významný francouzský sociolog Emile Durkheim. Podle něj by sociologie měla být definována jako nezávislá věda založená na studiu kolektivních reprezentací, skrze něž dochází k poznávání vnější reality.\n\nKolektivní reprezentace vyjadřuje kolektivní cítění, názory, hodnoty a myšlenky, které udávají určité společenské skupině její celistvost a jedinečný charakter. Můžeme tak tedy označit všechny sociálně produkované fenomény, které daná společnost sdílí, jako je například jazyk, mýty, náboženství nebo věda.\nDíky tomu pak přispívá k vzájemné podpoře ostatních sociálních skupin nebo celé společnosti.\n\nPojem kolektivní reprezentace řadíme mezi nemateriální sociální fakta společně s morálkou a kolektivním a společenským věděním. Kolektivní vědomí rozvíjí sféru představ, znalostí, postojů a hodnot, které lidé sdílí ve společnosti. Podle Durkheima každý jedinec disponuje individuálním a kolektivním vědomím. Všichni máme schopnost kolektivního smýšlení, a to je právě to, co ho překračuje a zasahuje do společnosti. Durkheim jej definuje následovně: \n\n\"„Soubor toho, co společně pociťuje a čemu věří průměr členů jedné společnosti, tvoří determinovaný systém, který má svůj vlastní život; můžeme jej nazvat kolektivní či společné vědomí.“ \" \n\nKolektivní vědomí je ve společnosti stále přítomné, např. v mezilidské interakci a díky němu může probíhat mezigenerační výměna informací. Kolektivní reprezentace také interpretuje sociální vztahy a reflektuje kolektivní zkušenosti a historii dané skupiny napříč časem.\n\nDurkheim pokládá dělbu práce za hlavní pojítko, které drží moderní společnosti pohromadě, protože se lidé stále víc navzájem potřebují a prakticky nikdo se už bez ní neobejde. Kolektivní vědomí je rozptýleno v celé společnosti a zůstává stálé, i když se podmínky ve společnosti mění. Prostředí nehraje v tomto pojmu žádnou roli, jelikož zůstává všude stejné. Každá generace je jiná a rozdílná, nicméně kolektivní vědomí nerozlišuje rozdíly a bere vše v jedné rovině. Podstatné je, že umožňuje výměnu informací a je propojeno napříč generacemi.\n\nPodle Durkheimovy knihy Elementární formy náboženského života vychází kolektivní reprezentace z intenzivní interakce mezi lidmi při náboženských obřadech. Také napomáhá k uspořádání světa a hledání jeho pravého smyslu a podstaty. Náboženství plní určité funkce, z kterých jsou nejdůležitější ty společenské. Umožňuje jedinci pochopit okolní svět a integruje společnost. Existence náboženství je podmíněna existencí kolektivního vědomí.\n\nDurkheim klade důraz na zkoumání interakcí mezi jedincem, náboženstvím a společností. Zaměřuje se zejména na to, jak náboženství působí na jedince a společnost. Náboženství předpokládá konkrétní, pravidelné setkávání jedinců, což posiluje společnost a není určeno jen pro samotného jedince, jestliže nemá k sobě jinou blízkou osobu, se kterou by ho mohl sdílet. Proto je vnímáno jako sdružující prvek, který buduje vztahy ve společnosti. Pravidelným setkáváním totiž zpestřuje život jedince a přináší mu nové zážitky.\nKaždé náboženství má svá pravidla a vede jedince tak, aby se uměl v jakékoli situaci co nejlépe zachovat a rozhodnout se správně. V případě psychické nestability, či nečekané události se jedinec obrátí na svoji víru a další věřící totožné víry o pomoc. Svoje problémy zde sdílí s kolektivem a hledá porozumění. Základem společnosti je sdílet myšlenky a vzájemně se vyslechnout. To podle Durkheima tvoří základní prvky náboženství i seskupení osob. Vzájemná a kolektivní opora totiž dokáže v těžkých situacích pomoci nejlépe.\n\nPodle Durkheima je tedy náboženství ve skutečnosti systém pojmů, jejichž prostřednictvím si jednotlivci představují (reprezentují) společnost a vztahy, které s ní sdílí. Zároveň jej ale definuje takto: \n\n\"„Jestliže je však náboženství jen společně pěstovanou představou, za níž se skrývají síly a kvality vlastní společnosti, pak to znamená, že kolektivní reprezentace obecně jsou jen výrazem existujících kvalit a určitého uspořádání této společnosti.“\" \n\nZ toho pak tedy usuzuje, že se tímto způsobem v náboženských koncepcích rodí všechny základní kategorie lidského myšlení, mezi které můžeme zařadit např. čas, prostor, počet, sílu nebo příčinu a účinek. Používáme různé kategorie, které jsou odvozeny z kolektivních praktik a rituálů, skrze které společnosti posilují vlastní identitu a kohezi. Ve výsledku ale není pro společnost podstatné to, kvůli čemu se v rámci svých rituálů scházejí, ale je to právě samotný fakt, že se vůbec scházejí. Pojem času a jeho periodizace se tak objevuje právě díky kolektivním rituálům, a proto je důležité, že ve společnostech vznikly různé periody svátků, které oddělují čas posvátný od toho všedního.\n\n\n\n\n"}
{"id": "1247971", "url": "https://cs.wikipedia.org/wiki?curid=1247971", "title": "Šlikovský dům", "text": "Šlikovský dům\n\nŠlikovský dům (čp. 184) patří k nejstarším měšťanským domům v Kadani. Nachází se na hlavním náměstí v blízkosti kadaňské radniční věže a dalšího z historických měšťanských domů, domu U Slunce. Od roku 1958 je chráněn jako kulturní památka ČR.\n\nŠlikovský dům patří k nejstarším a nejdůležitějším měšťanským domům na Starém Městě v Kadani. Okolo roku 1400 byl doplněn impozantním arkýřem a po velkém požáru města roku 1498 byl přestavěn v pozdně gotickém slohu. Mezi jeho vlastníky byli často nejvýznamnější patricijské rodiny. Majitelem domu byl zřejmě také hrabě Albrecht Šlik z významné české a říšskoněmecké rodiny Šliků, který byl od roku 1534 hejtmanem královského Kadaňského hradu. Již k roku 1540 je pak dům veden jako majetek měšťanské rodiny Pannoschů. V domě, kterému se již tehdy říkalo Šlikovský, nebo také Šlikův, žil však již po roce 1550 městský radní a řezník Wolf Glenner, později Wolf Kirwitzer, který jej následně roku 1582 prodal hraběnce Anně Marii Šlikové. Wolf Kirwitzer byl otcem Wenzela Pantaleona Kirwitzera, významného jezuitského matematika a astronoma, který jakožto první Čech působil na jezuitských misiích v Indii a Číně. Roku 2004 byla této eminentní osobnosti odhalena v loubí Šlikova domu pamětní deska.\n\nV průběhu druhé poloviny 16. století proběhla rozsáhlá rekonstrukce domu v renesančním slohu. Z té se však zachovalo jen velmi málo, neboť byl dům významně zasažen ničivým požárem města roku 1635. V interiéru se z tohoto období zachoval velký mázhaus, čili rozlehlá přízemní místnost, s válcovými pískovcovými sloupy. Tehdy byl Šlikovský dům majetkem starobylé měšťanské rodiny Füsseliů. Jeho majitel, mimo jiné také jeden z městských radních, Matthias Augustin Füsselius jej nechal nákladně renovovat, jak nás informuje nápisová deska na jednom z gotických pískovcových arkýřů domu s letopočtem 1638: \"Renovata domvs ista possesore Matthia Avgvstino Fusselio Anno Domini 1638.\" Na desce je také vytesán znak této nobilitované měšťanské rodiny, která je v Kadani doložena v době od 15. do 17. století, a sice čtvrcený štít s křížem na pahorku v prvním a čtvrtém poli a s listem z větvě vyrůstajícím v poli druhém a třetím. V klenotu znaku je opět pahorek s křížem umístěný mezi rozevřená křídla. Motiv pahorku s křížem je zřejmě odkazem na biblickou horu Golgota před branami Jeruzaléma, kde byl ukřižován Kristus.\n\nV kronikách je doloženo, že již na počátku 17. století se ve Šlikově domě vařilo pivo, v domě je zmíněna též sladovna. V roce 1611 byl v domě dočasně uložen veliký zvon o váze osmnácti metrických centů, který byl odlit pro nový evangelický kostel na předměstí před Prunéřovskou branou, dnes pravoslavný chrám sv. Anny. Zvon byl z domu ke kostelu dopraven na voze taženém šesti koňmi. Roku 1716 koupil dům za 1200 rýnských zlatých řezník Johann Georg Keyl a o tři roky později jej po něm zdědil jeho syn Ignaz Keyl, vystudovaný právník a kadaňský rychtář. V letech 1765 až 1802 byl vlastníkem domu krajský chirurg Anton von Dobischau. Když během velkého požáru 1. října 1811 lehla velká část města popelem, nezůstal ničivou pohromou ušetřen ani Šlikovský dům. Až do konce 19. století se pak o něj starala rodina Merkerů, za jejich správy byl dům roku 1887 opraven a regotizován. Merkerové jej následně prodali kadaňské rodině Nittnerů. Dne 10. března 1915 se v domě narodil profesor Ernst Nittner, významný německý historik soudobých dějin, který působil na vojenské universitě v bavorském Mnichově. Šlikovský dům prošel v letech 1990 až 1992 důkladnou rekonstrukcí. Nyní je součástí komplexu budov Městského úřadu v Kadani a v jeho přízemí se nachází květinářství.\n\nPodle pověsti je možné, že ve Šlikovském domě byl ubytován římský císař a český král Ferdinand II., který na Kadaňském hradě jednal roku 1534 se saským kurfiřtem Johannem Friedrichem o náboženském míru ve Svaté říši římské, takzvaném Kadaňském míru. Právě v prostorách domu se měly konat císařovy tajné konzultace s kardinálem Albrechtem Braniborským, mohučským kurfiřtem a arcibiskupem, a také s papežským nunciem Pierem Paolem Vergeriem.\n"}
{"id": "1247972", "url": "https://cs.wikipedia.org/wiki?curid=1247972", "title": "Bystřický můstek", "text": "Bystřický můstek\n\nBystřický můstek je zrekonstruovaný středověký kamenný obloukový můstek na Špitálském předměstí v Kadani. Od roku 1958 je chráněn jako kulturní památka ČR.\n\nNa Špitálském předměstí v Kadani bylo dříve základní urbanistickou osou koryto říčky Bystřice, zvané též Prunéřovský potok. Ten byl však v průběhu šedesátých let 20. století regulován a později zatrubněn. Také jeho ústí do řeky Ohře, které nyní představuje nejníže položený bod na území města Kadaně (278 m n. m.), bylo odkloněno.\nKamenný obloukový můstek klenoucí se nad původním korytem Bystřice vznikl již ve středověku, jako důležitá součást silnice vedoucí z města kolem špitálního kostela Stětí svatého Jana Křtitele k brodu a později k mostu přes řeku Ohři. První zmínka o Bystřickém můstku se nachází v testamentu kadaňského měšťana a bečváře Thömela Keyßera z roku 1474, který odkázal dvě kopy grošů na jeho opravu. \n\nBystřický můstek představoval důležitý komunikační uzel, přes který procházely nejen kupecké karavany směřující přes Kadaň dále na Žatec a Prahu, ale také armády domácí i nepřátelské, jako například vojska švédská za třicetileté války (1618–1648) nebo francouzská během válek napoleonských (1803–1815). Můstek byl mnohokrát poškozen povodněmi, nejvíce v letech 1565, 1655, 1682, 1862, 1940 a 1957. Po velké vodě z roku 1682, která tehdy zaplavila celou takzvanou Mostní čtvrť a významnou část Špitálského předměstí, na můstku nechali měšťané umístit pamětní kámen s letopočtem živelné pohromy a plechový kříž se znázorněním nástrojů Kristova Umučení – obojí bylo zničeno kolem roku 1960. Poblíž cesty mezi Bystřickým můstkem a tzv. Pražským mostem přes Ohři byla roku 1707 vztyčena barokní socha svatého Jana Nepomuckého, v té době velmi populárního patrona mostů. Tato socha stojí nedaleko můstku i nyní. V souvislosti se stavbou nového ocelového Mostu Františka Josefa I. začala po roce 1880 v okolí vznikat nábřežní promenáda lemovaná akáty, kterážto sloužila jako reprezentativní korzo kadaňských měšťanů.\n\nZ Bystřického můstku je výhled na řadu městských památek. Především je možné vidět panorama Starého Města obehnaného hradbami, věže děkanského kostela Povýšení svatého Kříže, nebo zbytky původní zástavby Špitálského předměstí s monumentálním alžbětinským klášterem. V řece Ohři lze pak vidět ostrov protáhlého tvaru – Písečná hlava, který se často vyskytuje v řadě kadaňských pověstí. V blízkosti můstku stojí také někdejší Český neboli Steinkopfův mlýn (čp. 283), jehož nejstarší vyobrazení nalezneme již na vedutě města Kadaně od Jana Willenberga z roku 1602. Na Bystřici vznikly roku 1465 za podpory českého krále Jiřího z Poděbrad jedny z městských lázní, druhé pak byly v těsné blízkosti Bystřického můstku zřízeny před rokem 1563. Na Špitálském předměstí na toku Bystřice měli kadaňští rybáři své sádky, kde uchovávali čerstvě nalovené ryby, neboť jejich prodej na městských tržištích byl podle nařízení z roku 1563 omezen pouze na pátky a doby postní.\n\nVe druhé polovině 20. století Bystřický můstek chátral, a nechybělo mnoho, aby úplně zanikl. Teprve roku 2004 byla tato významná kulturní a technická památka obnovena ve spoluprací města Kadaně a Ministerstva kultury České republiky. Od roku 2012 je Bystřický můstek součástí širšího urbanistického kontextu nově vybudovaného Nábřeží Maxipsa Fíka.\n\n"}
{"id": "1247976", "url": "https://cs.wikipedia.org/wiki?curid=1247976", "title": "Ostrov (zámek, okres Kutná Hora)", "text": "Ostrov (zámek, okres Kutná Hora)\n\nZámek Ostrov se rozkládá v severozápadní části intravilánu stejnojmenné obce v okrese Kutná Hora, necelých 5 kilometrů jižně od obce Zbraslavice (vesnice Ostrov je její část) a asi 2 kilometry jihovýchodně od obce Bohdaneč. Je chráněn jako kulturní památka České republiky. Předmětem památkové ochrany není jen zámek, ale prakticky celý areál: dům čp. 2 s hospodářskou částí, správní budova čp 3 s hospodářskými budovami, dvě stodoly, kolna, několik ohradních zdí a také socha sv. Jana Nepomuckého. V současnosti není zámek veřejnosti běžně přístupný.\n\nOstrovský poplužní dvůr se zámkem prošel v historii několika stavebními úpravami. Od roku 1580 je Ostrov uváděn jako tvrz a při ní poplužní dvůr. První dochované údaje o polohách staveb však pocházejí až z roku 1673, podrobnější pak z roku 1704 (počty a zaměření všech staveb poplužního dvora i zámku). Nejrozsáhlejší přestavbou prošel zámek Ostrov v letech 1758–1784, tedy v období vrcholného až pozdního baroka. V letech 1832–1845 prošel ostrovský zámek a poplužní dvůr ještě několika klasicistními stavebními úpravami. Menší, mnohdy necitelně provedené, zásahy proběhly v letech 1958–1960 a 1980–1990. Do roku 2005 byl zámek ve velmi špatném stavu, zejména obě křídla na jižní straně areálu, kde byl až do poloviny 90. let 20. století ustájen dobytek. Neudržovanými střechami na mnoha místech zatékalo. Většina hospodářských budov byla v troskách. Tehdejší stav zámku i hospodářských budov je zčásti stále ještě možné vidět na fotografiích Národního památkového ústavu v systému MonumNet.\n\nNa přelomu let 2004 a 2005 byla celý areál zakoupen firmou Less, s cílem vybudovat zde firemní sídlo. V letech 2005–2008 proběhla rozsáhlá, ale citlivá rekonstrukce. Budova zámku byla zrekonstruována do barokní podoby z období Zikmunda Moravce, nejvýznamnějšího vlastníka Ostrova v 18. století. Interiéry v přízemí jsou kanceláře, v patře je byt. Budova bývalé hospodářské správy dnes slouží jako správní budova a recepce firmy. V horní stodole je umístěn firemní archív, v dolní je technické zázemí. Bývalá kolna je využívána jako konferenční místnost a jídelna. Ve veřejně přístupné části areálu (mezi zámkem a ostatními budovami) jsou kašna pro ptáky, sochy Pavla Purkrábka, replika barokního holubníku, pomník skláře Antonína Rückla od sochařky Pauliny Skavove a socha sv. Jana Nepomuckého.\n\n"}
{"id": "1247979", "url": "https://cs.wikipedia.org/wiki?curid=1247979", "title": "Jan Jiří ze Švamberka", "text": "Jan Jiří ze Švamberka\n\nJan Jiří ze Švamberka (30. srpna 1548 / 1555, hrad v Ronšperku – 15. dubna 1617) byl český šlechtic, pán ze Švamberka, známý především jako dědic rožmberských držav po Petru Vokovi, posledním z rodu Rožmberků. Své bohatství doplnil o celé rožmberské panství, Nové Hrady, Libějovice, Borovany i Třeboň. Zasloužil se i o to, že původní erb Švamberků byl obohacen o rožmberskou růži.\n\nByl dvakrát ženatý a krom dcer měl tři syny: Jana Erazíma, Petra a Adama. Celý jeho majetek po jeho smrti zdědil syn Petr, který se sice dokázal prosadit jako vedoucí osobnost českého stavovského povstání, nicméně kvůli sporům s císařem Ferdinandem II. byl jeho majetek zkonfiskován a on o vše přišel. Se smrtí Janova syna Adam roku 1664 celý rod vymírá po meči.\n\nO přesném datu narození Jana Jiřího se vedou spory. Jiří Jánský ve své knize \"Páni ze Švamberka\" uvádí datum 30. srpna 1548, nicméně Petr Maťa uvádí až rok 1555. Datum narození je navíc stěžejní, protože není potvrzené, která z žen Janova otce Petra byla Janovou matkou. Petrova první manželka, Dorota z Haidecka, totiž zemřela roku 1551 a pokud by se Jan Jiří skutečně narodil až v roce 1555, jeho matkou by musela být až Petrova druhá manželka Anežka z Lobkovic. Každopádně, Dorota z Haidecka bývá uváděna častěji. Je to kvůli tomu, že jediný syn Petra I. ze Švamberka měl údajně být pokřtěn po otci jeho matky a otec Doroty se skutečně jmenoval Jan Jiří z Haidecka. Je navíc pravděpodobné, že při obléhání Vídně v roce 1529 a jako pozdější zemský sudí Jan Jiří z Haidecka skutečně přišel do kontaktu se Švamberky. V každém případě, Jana Jiřího vychovávala především jeho macecha Anežka. Společnost mu dělali i mladší sourozenci, kterých měl pět, dospělosti se jich ale dožilo jen málo.\n\nAž do věku sedmi let jej vychovávaly převážně ženy, komorné a dvorní dámy, následně jeho výchova přešla do rukou otce a soukromého učitele, kterého Petr najal.\n\nJiž jako čtyřiadvacetiletý musel zastupovat otce v jednáních s Chody, kteří se chtěli dostat z područí Švamberků. Vleklé soudy vyvrcholily v roce 1572, kdy se jedenácti chodským obcím podařilo dostat z nadvlády Švamberků a stali se přímým majetkem císařů.\n\nV roce 1573 se Jan Jiří poprvé oženil a to s Eliškou (Alžbětou) z Donína, dcerou Evy Šenkové z Landberka a Kašpara, purkrabího z Donina. Důvod tohoto sňatku není znám − rodina Elišky byla ve velkých finančních dluzích, které nestíhala splácet, a nejednalo se ani o příliš majetný rod, Nicméně manželství Jana Jiřího a Elišky († 1592) bylo šťastné a vzešly z něj minimálně tři děti:\n\n\nJeště toho roku, kdy se Jan Jiří oženil, začal spravovat celý majetek pánů ze Švamberka. Petr I. ze Švamberka zemřel roku 1575, dva roky po tom, co Janu Jiřímu předal všechny statky. Roku 1582 zemřel poslední člen zvíkovské větve Švamberků Kryštof II., krátce před smrtí ale uzavřel závěť, v níž Kestřany, Zvíkov a Orlík odkázal Janu Jiřímu a jeho bratranci Janu Vilémovi. O zděděné statky se zpočátku bratranci starali společně, roku 1584 se ale rozdělili: Jan Vilém se ujal Zvíkova a Kestřan (k čemuž patřilo i několik okolních obcí), Jan Jiří si ponechal Orlík (opět s několika okolními vesnicemi). Rozdělení ale netrvalo dlouho; 11. září 1590 Jan Vilém zemřel a zanechal po sobě dva nezletilé syny, za které se poručnicemi staly jeho sestry Eliška a Anna Marie. Ty ale správu panství nezvládaly a dobrovolně se jí vzdaly ve prospěch Jana Jiřího. Ještě toho roku se Jan Jiří stal i hejtmanem Plzeňského kraje. V červenci 1586 se na Jana Jiřího obrátil císař Rudolf II. s nabídkou členství v komisi, která měla v Domažlicích jednat s bavorskými vyslanci v otázkách hranic. Hlavní díl ale stejně připadl Kryštofu mladšímu Popelovi z Lobkovic a Jaroslavu Novohradskému z Kolovrat.\n\nRoku 1593 byl přizván k soudu císaře Rudolfa II. s Jiřím a Ladislavem z Lobkovic, kteří byli souzeni za urážku císařského majestátu. Jakou roli v případu pán ze Švamberka sehrál není známo, nicméně Jiří a Ladislav, přestože jim hrozila poprava, přišli o všechen majetek.\n\nJan Jiří aktivně rekonstruoval zvíkovský i ronšperský zámek. Zvíkovsko spravoval až do roku 1599. Nejstarší syn Jana Viléma, Jan Bartoloměj, dosáhl dospělosti a byl tedy i způsobilý k tomu, aby převzal správu nad pozemky, které mu po právu náležely. Jan Jiří nadále spravoval Orlík, k němuž roku 1592 přikoupil i obce Vepice, Březín a Hostín.\n\nRoku 1592 zemřela Janova manželka Eliška z Donína. Po roce se ale Jan Jiří znovu oženil, tentokrát s Eliškou (též \"Alžbětou\") Colonkou z Felzu. Z tohoto manželství údajně vzešel syn a dcera, nicméně, není známo jejich datum narození a je tedy možné, že se jednalo i o děti z Janova prvního manželství s Eliškou, rozenou z Donína.\nRoku 1597 byl společně s Oldřichem Myškou ze Žlutice pověřen hejtmanstvím Prácheňského kraje. Šest let na se po Volfovi Novohradském z Kolovrat stal nejvyšším dvorským sudím. Jan Jiří se též účastnil debat direktoria o náboženské svobodě v Čechách, sám se řadil se mezi umírněné zastánce protestantů. Roku 1609 stanul v čele kolegia defenzorů.\n\nStárnoucí Petr Vok z Rožmberka slavil sedmdesát let a protože se předpokládalo zaniknutí rodu Rožmberků, nezapomněl Jan Jiří Petrovi připomenout smlouvu z roku 1484, kde se rody vzájemně zavázaly, že pokud jeden z nich vymře, druhý převezme jeho majetek. Své právo pak Jan Jiří hájil před zemským soudem, nebyl totiž jediným, kdo se o majetek stárnoucího Voka zajímal; zálusk na něj měl i bývalý dvorský sudí Volf Novohradský z Kolovrat, který se snažil nároky Jana Jiřího zpochybnit. Petr Vok nakonec rozhodl, že po své smrti předá Švamberkům správu Třeboně, Borovan, Nových Hradů a Soběslavi. Součástí byl i palác na Hradčanech. Jan Zrinský, nejbližší žijící příbuzný Petra Voka, měl převzít Libějovice a patronát nad vyšebrodským klášterem. V případě smrti Jana Zrinského pak měl klášter připadnout českému králi. Zrinský skutečně krátce po pohřbu Voka onemocněl zápalem plic a 24. února 1612 zemřel – bezdětný. Ještě roku 1612 učinil Jan Jiří Třeboň svým sídlem a Orlík i Zvíkov již navštěvoval jen výjimečně.\n\nJan Jiří zdědil velkou část rožmberského majetku a obohatil tím rod Švamberků. Součástí dědictví ale byly i velké dluhy, které Vok za svůj život nashromáždil, celkem se jednalo o 431 906 kop českých grošů.\n\n4. září 1612 se Jan Jiří vydal do Písku za Jiřím Ernenreichem, který začal po smrti svého bratra Jana Bartoloměje v roce 1608 vládnout zvíkovskému a kestřanskému panství. Jan Ernenreich ale nebyl příliš zdárný hospodář a když se do jeho krajů přihnalo rabující pasovské vojsko, nedokázal znovu obnovit statky a finančně ztrácel. Ještě toho dne uzavřel s Janem Jiřím smlouvu, podle které mu Jan Ernenreich postoupil Zvíkov i Kestřany i se širokým okolím.\n\nV roce 1613 začal s budováním soběslavské školy, která sice původně měla sloužit pouze pro „mládež českou vyznání pod obojí“, nicméně, otevřela se i katolíkům. Mezi lety 1612 až 1613 také Jan Jiří zastával pozici hejtmana Bechyňského kraje.\n\nRoku 1616 na Orlíku zemřela i Janova druhá manželka Eliška. O více než rok později, 15. dubna 1617, zemřel i Jan Jiří. Byl pohřben v kostele Nanebevzetí Panny Marie v Poběžovicích, stejně jako jeho otec, matka, macecha i nevlastní sourozenci Jan Kryštof a Anna.\n\nSamotná hrobka pána ze Švamberka, předního šlechtice své doby, byla objevena až v roce 2017. Nahlédnout se do ní ale podařilo až 26. června 2018 a to pomocí miniaturní sondy na teleskopických ramenech. Vizuální průzkum stavu podzemí byl součástí nedestruktivního archeologického výzkumu kostela Nanebevzetí Panny Marie v Poběžovicích. Průzkum provedli (za účasti novinářů) odborníci z organizace Geo- cz a Naše historie. Byl to první průzkum nepřístupného historického podzemí, který byl po internetu přenášen on-line všem zájemcům o historii a archeologii. V hrobce byla dokumentována kovová rakev, bohatě zdobená zlatými německými nápisy, reliéfními madly ve tvaru lidských lebek a barevným portrétem Jana Jiřího na víku.\n"}
{"id": "1247980", "url": "https://cs.wikipedia.org/wiki?curid=1247980", "title": "Seznam vrcholů ve Vlašimské pahorkatině", "text": "Seznam vrcholů ve Vlašimské pahorkatině\n\nSeznam vrcholů ve Vlašimské pahorkatině obsahuje pojmenované vlašimské vrcholy s nadmořskou výškou nad 650 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 650 m a prominencí alespoň 5 m. Celkem jich je 22, z toho 3 s výškou nad 700 m. Nejvyšší horou je Javorová skála s nadmořskou výškou 723 m, která se nachází v geomorfologickém okrsku Jistebnická vrchovina.\n\nSeznam vrcholů podle prominence obsahuje všechny vlašimské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 5. Nejprominentnějším vrcholem je nejvyšší Javorová skála (180 m) v geomorfologickém okrsku Jistebnická vrchovina.\n\n"}
{"id": "1247981", "url": "https://cs.wikipedia.org/wiki?curid=1247981", "title": "Maxmilián z Valdštejna", "text": "Maxmilián z Valdštejna\n\nMaxmilián z Valdštejna (* 1598, † 19. února 1655) byl český šlechtic z rodu Valdštejnů. \n\nStudoval v Mnichově. Po ukončení studia vstoupil do armády a sloužil v Itálii. Od roku 1620 byl plukovníkem v císařské armádě. Roku 1624 dostal od Albrechta z Valdštejna Mnichovo Hradiště, Svijany, Studénku a Zvířetice. Byl císařský komoří, skutečný tajný rada a štolba císaře Ferdinanda II. V roce 1628 získal s bratry titul \"hrabě\". V císařských službách se účastnil bitvy u Nördlingenu a získal hodnost polního maršála. Od roku 1650 byl nejvyšší komoří a od roku 1654 byl i nejvyšší podkoní. Byl členem Řádu zlatého rouna.\n\nOženil se třikrát:\n\n\n"}
{"id": "1247989", "url": "https://cs.wikipedia.org/wiki?curid=1247989", "title": "Alfred Kunze, Továrna na stroje a osobní automobily", "text": "Alfred Kunze, Továrna na stroje a osobní automobily\n\nAlfred Kunze, Továrna na stroje a osobní automobily byl československý výrobce automobilů.\n\nSpolečnost působící v Růžodole u Liberce byla strojírenskou a opravárenskou firmou, od roku 1925 vyráběla ale i automobily se značkou AKA. Výrobu však ukončila ve stejném roce.\n\nFirma vyrobila jen několik osobních a nákladních automobilů. Podle jiného zdroje je jejich výroba doposud nedoložena.\n\n"}
{"id": "1247998", "url": "https://cs.wikipedia.org/wiki?curid=1247998", "title": "Údolí Timna", "text": "Údolí Timna\n\nÚdolí Timna je archeologická lokalita nacházející se v Jižním distriktu Izraele. Leží v Negevské poušti asi 25 km severně od přístavu Ejlat. Údolí ve tvaru podkovy vytvořil v okolních horách tok vádí Nachal Timna a eroze zformovala pískovcové skály do bizarních tvarů přezdívaných Šalomounovy sloupy, Hřib, Ležící lev nebo Šroubová skála, písek hraje díky obsahu minerálů nejrůznějšími barvami. Dominantou oblasti je hora Har Timna.\n\nÚdolí patřilo k nejvýznamnějším nalezištím měďných rud malachitu a chalkozínu ve starověkém světě, těžba je doložena už v 5. tisíciletí př. n. l. Ve 13. století př. n. l. zde Egypťané vybudovali svatyni bohyně Hathor, z té doby pochází také petroglyf znázorňující faraona Ramesse III. Později doly kontrolovali Midjánci, kteří v chrámu uctívali posvátného hada Nechuštana. Timna bývá také označována jako „Doly krále Šalomouna“, ačkoli historikové vedou spory, zda Šalomoun tuto lokalitu skutečně využíval. Měď se z oblasti vyvážela až do doby Umajjovců, ve 20. století se Izraelci pokusili těžbu obnovit, ale pak ji pro nevýnosnost zastavili.\n\nPozůstatky starověkých dolů objevil ve 30. letech americký archeolog Nelson Glueck, na jeho výzkum navázal Beno Rothenberg, nalezeny byly nástroje, nádoby i oděvy staré přes tři tisíce let. Židovský národní fond zde v roce 1981 zřídil naučný geopark, jehož součástí je umělé jezero i rekonstrukce starověkého stanu setkávání. Na podporu turistického ruchu v oblasti, k níž patří i sousední přírodní rezervace Jotvata Chaj Bar, se od roku 2011 buduje na okraji údolí Ramonovo mezinárodní letiště.\n\n\n"}
{"id": "1248000", "url": "https://cs.wikipedia.org/wiki?curid=1248000", "title": "Alfa Lacertae", "text": "Alfa Lacertae\n\nAlfa Lacertae je nejjasnější hvězda v souhvězdí Ještěrky. Je to hvězda hlavní posloupnosti spektrální třídy A s hvězdnou velikostí 3,77. Také se jedná o optickou dvojhvězdu s průvodcem zdánlivé hvězdné velikosti 11,8 vzdáleným asi 36 \".\n"}
{"id": "1248001", "url": "https://cs.wikipedia.org/wiki?curid=1248001", "title": "Klášter svatého Jiří (Veliký Novgorod)", "text": "Klášter svatého Jiří (Veliký Novgorod)\n\nKlášter svatého Jiří () je pravoslavný mužský klášter u Velikého Novgorodu, někdejší duchovní centrum Novgorodské republiky, jeden z nejstarších klášterů v Rusku. Nachází se asi 5 km od města, na břehu řeky Volchov, poblíž Ilmeňského jezera.\n\nRoku 1992 byl Klášter svatého Jiří zapsán v rámci Historických památek Novgorodu a okolí na seznam světového dědictví UNESCO.\n\nPodle tradice byl klášter založen roku 1030 knížetem Jaroslavem I. Moudrým. Ten při křtu přijal jméno Jiří – odtud název kláštera (přijal jméno sv. Jiří). Nejstarší písemný doklad však pochází až z roku 1119.\n\nPrvní klášterní budovy byly dřevěné, stejně jako Chrám svatého Jiří. Ten byl na příkaz knížete Mstislava znovu vystavěn z kamene roku 1119 mistrem Petrem – prvním ruským stavitelem, jehož jméno je písemné doloženo.\n\nRoku 1125 Mstislav usedl na kyjevský trůn. Už jako velkokníže si vzal dceru novgorodského starosty. V roce 1130 daroval svatojiřskému klášteru mnoho pozemků. Při rekonstrukci v 90. letech byl objeven nápis na zdi, který připomínal návštěvu knížete Mstislava a jeho syna Vsevoloda v klášteře.\n\nPrvní písemná zmínka o hradbách pochází z roku 1333.\n\nV 12.–13. století se stal klášter státní klášterem Novgorodské repuliky a představený kláštera se stával starostou města. Na konci 15. století patřil novgorodský svatojiřský klášter k nejbohatším církevním vlastníkům.\n\nPo sekularizaci klášterních votčin po roce 1770 ztratil klášter značnou část svých držav a začal pustnout.\n\nRoku 1822 se stal představeným kláštera Fotij, který se těšil přízni cara Alexandra I. Pavloviče, stejně jako hraběnky Anny Orlovy-Česmenské, jedné z nejbohatších statkářek Ruska. Monastýru se tak dostalo značné finanční podpory, která se odrazila v čilých restaurátorských a stavitelských pracích. Během krátké doby byly postaveny: západní křídlo s Chrámem všech svatých, Spasský chrám, východní Orlovské křídlo s celami pro bratří, severní křídlo s Chrámem Povýšení svatého Kříže, jižní křídlo s nemocničním Chrámem hořícího keře. Zvonice byla vystavěna roku 1841 podle projektu architekta Carlo Rossi.\n\nRoku 1921 bylo rozhodnuto o vyvlastnění klášterního majetku. Na podzim 1924 zde ještě fungovalo 8 chrámů, avšak roku 1928 zůstal otevřený pouze jediný – Chrám Povýšení svatého Kříže. V letech 1932–1941 se zde nacházela invalidovna.\n\nBěhem 2. světové války zde byly ubytovány německé vojenské jednotky i oddíly litevských kolaborantů v řadách Wehrmachtu. Klášterní budovy tím citelně utrpěly.\n\nV poválečném období byly v areálu např. byty, pošta, střední škola a učiliště, muzeum či obchod se smíšeným zbožím.\n\n25. prosince 1991 byl klášterní komplex předán Novgorodské eparchii. Mnišská komunita byla obnovena roku 1995. Od roku 2005 zde funguje duchovní škola.\n"}
{"id": "1248014", "url": "https://cs.wikipedia.org/wiki?curid=1248014", "title": "Peter Flache", "text": "Peter Flache\n\nJméno a příjmení Peter Flache se může vztahovat k následujícím osobnostem:\n\n"}
{"id": "1248016", "url": "https://cs.wikipedia.org/wiki?curid=1248016", "title": "Schönberg am Kamp", "text": "Schönberg am Kamp\n\nSchönberg am Kamp je městys v Rakousku ve spolkové zemi Dolní Rakousy v okrese Krems-Land.\n\nSchönberg am Kamp se nachází ve spolkové zemi Dolní Rakousy v regionu Waldviertel. Leží 12 km severovýchodně od okresního města Kremže. Prochází jím silnice B34, která vede z Hornu přes Gars am Kamp a Langenlois až do Sachsendorfu. Rozloha území městyse činí 53,07 km², z nichž 48,3% je zalesněných.\nÚzemí městyse Schönberg am Kamp se skládá ze čtrnácti částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nStarostou městyse Schönberg am Kamp je Peter Heindl ze strany ÖVP.\n\n"}
{"id": "1248017", "url": "https://cs.wikipedia.org/wiki?curid=1248017", "title": "Paní Tu", "text": "Paní Tu\n\nPaní Tu (; 10. léta 16. století – 1554), posmrtným jménem císařovna Siao-kche (), byla jedna z konkubín Ťia-ťinga, císaře čínské říše Ming, a matka císaře Lung-čchinga. \n\nPaní Tu pocházela z okresu Ta-sing u Pekingu, roku 1530 byla vybrána mezi konkubíny Ťia-ťinga, císaře čínské říše Ming. Následující rok dostala. s osmi dalšími ženami, titul \"kchang-pchin\" (, konkubína). Roku 1537 se jí narodil syn, třetí syn Ťia-ťinga a budoucí císař Lung-čching, nicméně oblíbenkyní panovníka se nestala.\n\nZemřela v prvních měsících roku 1554, ve věku kolem 40 let. Dostala posmrtné jméno Žung-šu kchang-pchin (), pohřbena byla na kopci Ťin-šan (dnes Jü-čchüan-šan) v areálu císařského Letního paláce severozápadně od Pekingu.\n\nCísař Lung-čching po svém nástupu na trůn roku 1567 poctil svou matku posmrtným jménem Siao-kche jüan-čchun cch’-i kung-šun can-tchien kchaj-šeng chuang-chou (), zkráceně císařovna Siao-kche (), a pochoval ji v Ťia-ťingově mauzoleu Jung-ling v areálu císařských hrobek dynastie Ming u Pekingu.\n"}
{"id": "1248018", "url": "https://cs.wikipedia.org/wiki?curid=1248018", "title": "Bromid inditý", "text": "Bromid inditý\n\nBromid inditý je sloučenina bromu a india. Patří mezi Lewisovy kyseliny a byl používán jako katalyzátor v organické syntéze.\n\nTato sloučenina má stejnou krystalovou strukturu jako chlorid hlinitý. V kapalném skupenství tvoří dimer InBr, tato forma převažuje i ve skupenství plynném. Strukura tohoto dimeru je totožná se strukturou dimerního chloridu hlinitého AlCl.\n\nChlorid inditý se vyrábí přímým slučováním india s bromem. InBr vytváří komplexní sloučeniny.\n\nReakcí s kovovým indiem vznikají bromidy india s nižším oxidačním číslem, InBr, InBr, InBr, InBr, InBr a InBr.\n"}
{"id": "1248019", "url": "https://cs.wikipedia.org/wiki?curid=1248019", "title": "Příbramská strojírna a slévárna", "text": "Příbramská strojírna a slévárna\n\nPříbramská strojírna a slévárna a. s. byl československý výrobce automobilů.\n\n„Strojírna a slévárna Stelšovský Rudolf v Příbrami“ vznikla v roce 1899. Výrobní program představovaly hospodářské stroje, výrobky ze šedé a kujné litiny. Majitel poté továrnu modernizoval a rozšířil. V roce 1922 začal vyrábět v té době nejlevnější automobily na československém trhu s názvem „Stelka“. Byly osazeny dvouválcovým motorem o objemu 1145 cm³. Konstruktérem vozu byl Jan Švejda. \n\nV roce 1924 byla ale pro malou technickou spolehlivost a následný nezájem výroba „lidového vozu“ Stelka i jeho užitkové verze ukončena a tak nově založená „Příbramská strojírna a slévárna, akc. spol., dříve Stelšovský v Příbrami“ začala s výrobou automobilů se značkou ASPA (zkratka \"Akciová společnost příbramské automobilky\"). Produkci ukončila v roce 1929. Podle knihy \"Automobile Manufacturers Worldwide Registry\" výroba vozů pod touto značkou probíhala pouze v období 1925 až 1927. V roce 1927 byla totiž Příbramská strojírna a slévárna před zánikem. Vedení Příbrami proto požádalo konstruktéra letadel Ing. Aloise Šmolíka, aby ji převzal a zajistil tak pracovní místa pro stávajících třicet zaměstnanců. Inženýr Šmolík žádosti vyhověl a továrnu převzal. V následujících dvou letech firmu vyvedl z těžké finanční situace. Převedl sem i část letecké výroby a zajistil i vývoz její produkce. \n\nPrvním typem byl vůz osazený čtyřválcovým řadovým motorem z Fordu model T. \n\nDalší model, podle Encyklopedie automobilů označený \"Typ B 5/15 HP\", \"5/14 HP\" nebo \"Type B\", poháněl vodou chlazený čtyřválec o objemu 1327 cm³ a výkonu 15 koní. Motor měl rozvod OHV, magnetové zapalování, startér Bosch . Přenos výkonu na zadní nápravu zajišťovala čtyřstupňová převodovka. Hmotnost vozu byla 650 kg. Otevřená čtyřmístná karoserie měla jen jedny dveře. Tohoto typu vzniklo 40 kusů. V nabídce firmy byly také užitkové automobily a sanitní vozy.\n\nV roce 1926 rozšířil nabídku \"Typ M 7/24 HP\". Jeho motor s vrtáním 75 mm a zdvihem 110 mm měl objem 1944 cm³.\n\nV roce 1933 bylo v Československu v provozu registrováno 30 osobních a 4 užitková vozidla, 1 autobus a 1 sanitní vůz značky ASPA.\n\n\n"}
{"id": "1248020", "url": "https://cs.wikipedia.org/wiki?curid=1248020", "title": "Todor Vujasinović", "text": "Todor Vujasinović\n\nTodor Vujasinović, známý též jako Toša (16. října 1904 Tešanj, Rakousko-Uhersko – 25. března 1988 Bělehrad, SFRJ), byl jugoslávský partyzán později i politik socialistické Bosny a Hercegoviny a Jugoslávie. \n\nNarodil se 16. října 1904 ve městě Tešanj v Bosně a Hercegovině. Po dokončení bohosloveckého semináře studoval filosofii v Paříži, kde se seznámil s místními komunistickými politiky a vstoupil do KS Francie. \n\nPo návratu do vlasti v roce 1930 pracoval v řadách ilegální Komunistické straně Jugoslávie, a to na rozvoji stranických organizací ve městech Kraljevo, Čačak, Užice a Kragujevac v centrálním Srbsku. Několikrát byl za svojí činnost zatčen. V roce 1935 byl zatčen a následně odsouzen k ročnímu vězení, které strávil v káznici ve Sremské Mitrovici. V roce 1940 byl zatčen a internován v táboře v Bileći na jihovýchodě Hercegoviny. \n\nÚčastnil se zahájení povstání proti chorvatským fašistům ve východní Bosně v létě 1941. Během druhé světové války zastával různé politické pozice v partyzánské armádě. Účastnil se zasedání Antifašistické rady národního osvobození Jugoslávie a Antifašistické rady národního osvobození Bosny a Hercegoviny. Byl ministrem dopravy v první poválečné vládě. Tuto funkci zastával až do roku 1951. Až do roku 1969 byl i poslancem Svazové skupštiny. Získal četná vyznamenání jugoslávského partyzánského vojska.\n"}
{"id": "1248024", "url": "https://cs.wikipedia.org/wiki?curid=1248024", "title": "Sulejman Filipović", "text": "Sulejman Filipović\n\nSulejman Filipović (28. února 1896, Glamoč, Rakousko-Uhersko – 22. prosince 1971, Sarajevo, SFRJ) byl jugoslávský partyzán, dříve voják Jugoslávské armády a armády Nezávislého státu Chorvatsko. Po skončení konfliktu zastával různé politické funkce v rámci Jugoslávie a Socialistické Bosny a Hercegoviny. \n\nVystudoval střední školu v Sarajevu. Protože se ztotožňoval se spolkem národně-revoluční mládeže, byl v roce 1914 jako student zatčen. V letech 1920–1941 byl aktivním důstojníkem jugoslávské královské armády a později i armády fašistického Chorvatska. Roku 1943 přeběhl na stranu komunistických partyzánů během prvního osvobození Tuzly. Na druhém zasedání Antifašistické rady národního osvobození Jugoslávie byl zvolen do Národního výboru osvobození Jugoslávie. Po skončení druhé světové války byl ministr, místopředseda vlády a předsednictva lidové skupštiny Socialistické Bosny a Hercegoviny. Byl členem Socialistického svazu pracujícího lidu Jugoslávie.\n"}
{"id": "1248027", "url": "https://cs.wikipedia.org/wiki?curid=1248027", "title": "Místo u moře", "text": "Místo u moře\n\nMísto u moře (v anglickém originále Manchester by the Sea) je americký dramatický film z roku 2016. Režie a scénáře se ujal Kenneth Lonergan. Hlavní role hrají Casey Affleck, Michelle Williams, Kyle Chandler, Gretchen Mol a Lucas Hedges. Natáčení začalo 23. března 2015 ve městě Manchester-by-the-Sea ve státě Massachusetts.\n\nFilm měl premiéru na filmovém festivalu Sundance 23. ledna 2016 limitovaně byl uveden do kin 18. listopadu 2016.\n\nPo náhlé smrti Joeho Chandlera (Kyle Chander) se jeho mladší bratr Lee (Casey Affleck) stává opatrovníkem jeho syna Patricka (Lucas Hedges). Lee se vrací svého rodného městečka, kde musí čelit své bývalé manželce Randi (Michelle Williams) a místní komunitě, která si pamatuje, proč odešel.\n\n6. září 2014 bylo oznámeno, že Matt Damon se dal znovu dohromady s režisérem/scenáristou Kennethem Lonerganem pro film \"Místo u moře\". Původně měl film režírovat samotný Damon, ale kvůli problémům se svým rozvrhem, předal projekt do rukou Lonergrana. Ten později řekl, že Damon a John Krasinski s projektem za ním přišli a Krasinski si měl ve filmu zahrát.Před produkce začala 8. září 2014. Na začátku ledna 2015 bylo potvrzeno, že Casey Affleck nahradí Damona v hlavní roli Leeho Chandlera. Natáčení začalo 23. března 2015 ve městě Manchester-by-the-Sea ve státě Massachusetts.\n\nFilm získal pozitivní recenze od kritiků. Na recenzní stránce Rotten Tomatoes získal ze 104 započtených recenzí 97 procent s průměrným ratingem 8,9 bodů z deseti. Na serveru Metacritic snímek získal z 63 recenzí 96 bodů ze sta.\n"}
{"id": "1248035", "url": "https://cs.wikipedia.org/wiki?curid=1248035", "title": "Jimmie Johnson", "text": "Jimmie Johnson\n\nJimmie Kenneth Johnson (* 17. září 1975 El Cajon) je americký automobilový závodník, sedminásobný vítěz Sprint Cup Series v rámci soutěží NASCAR. Jezdí v modrém Chevroletu s číslem 48 za stáj Hendrick Motorsports.\n\nOd čtyř let závodil na motocyklech, po dokončení střední školy nastoupil do seriálu automobilových závodů SCORE International a později Xfinity Series. V nejprestižnější Sprint Cup Series debutoval roku 2001 a o rok později se stal jejím regulérním účastníkem. Vítězem celkového hodnocení seriálu se stal v letech 2006-2010 pětkrát v řadě, 2013 a 2016. Na druhém místě byl v letech 2003 a 2004 a na třetím v roce 2012. Je jediným, kdo soutěž dokázal vyhrát pětkrát v řadě, se sedmi prvenstvími se dělí o historický primát s Richardem Pettym a Dale Earnhardtem. Závod 500 mil Daytony vyhrál v letech 2006 a 2013, v exhibičním NASCAR Sprint All-Star Race byl první čtyřikrát (2003, 2006, 2012 a 2013). V roce 2009 získal cenu agentury Associated Press pro nejlepšího sportovce roku.\n\nŽije v Charlotte, je ženatý a má dceru. Spolu s manželkou provozují dobročinnou organizaci The Jimmie Johnson Foundation. Objevil se v cameo roli ve filmu \"Můj auťák Brouk\".\n\n"}
{"id": "1248038", "url": "https://cs.wikipedia.org/wiki?curid=1248038", "title": "Čertova jeskyně (Pottenstein)", "text": "Čertova jeskyně (Pottenstein)\n\nČertova jeskyně, německy \"Teufelshöhle\", je krasová jeskyně ležící u městečka Pottenstein v severní části Bavorska. Je nejdelší a největší jeskyní Franského Švýcarska.\n\nMohutný vchod do Čertovy díry, jeskyně dlouhé jen asi 85 metrů, znali místní lidé od nepaměti. Další prostory o celkové délce 3000 m byly objeveny až při výkopech v roce 1922. Při zpřístupňování jeskyně bylo nalezeno množství koster divoké zvěře, především jeskynních medvědů. Jedna z medvědích koster byla zrekonstruována a je dnes vystavena v jeskyni.\n\nMohutný vstupní prostor lze navštívit volně, je v něm umístěna pokladna a částečně i restaurace. Prohlídku jeskyně s průvodcem, která trvá zhruba hodinu, lze absolvovat po celý rok, v zimě jen o víkendech. Zpřístupněná část jeskyně má délku přibližně 1500 m. Trasa prochází několika velkými síněmi, které jsou propojeny převážně uměle vytvořenými průchody. Nejkrásnější síní jeskyně je Barbarosův dóm. Dóm je vyzdoben skupinou stalagmitů, z nichž největší je pagodovitý krápník \"Císař Barbarosa\". Největším dómem jeskyně je \"Obří sál\", v jehož středu stojí krápníková socha Obra Goliáše.\n\nPříjezd k jeskyni z Rozvadova je možný přes Weiden a pak dále na západ po silnici B 470, která vede okolo jeskyně. Před jeskyní je velké placené parkoviště s volně přístupnými toaletami.\n\nJeskyně leží v skalnatém krasovém údolí potoka Weihersbach východně od Pottensteinu. Potok je bohatý na pstruhovité druhy ryb a protéká přímo před vchodem do jeskyně. S areálem jeskyně sousedí volně přístupná pstruží farma s restaurací. Směrem k Pottensteinu je možné využít letní bobovou dráhu a skalní koupaliště. Jeskyně je na trase značených turistických cest.\n\n"}
{"id": "1248044", "url": "https://cs.wikipedia.org/wiki?curid=1248044", "title": "Běloruská národní technická univerzita", "text": "Běloruská národní technická univerzita\n\nBěloruská národní technická univerzita (BNTU) (, ; zkr. \"BNTU\") je hlavní technická univerzita v běloruském Minsku. Rektorem je Boris Chrustalev.\n\nUniverzita byla založena v roce 1920 jako polytechnický institut, jehož cílem bylo připravit inženýry s vyšším vzděláním pro hlavní směry výrobní činnosti státu. V roce 1991 byla univerzita přejmenována na akademii Polytechniky. V roce 1997 získala status vedoucí technické univerzity v běloruském vzdělávacím systému. V roce 2002 univerzita získala svůj současný název.\n\nZ počátku univerzita provozovala pět fakult: strojírenskou, stavební, kulturně-technickou, chemicko-technologickou, elektroizolační. Prvním rektorem byl jmenován Nikanor Kazimirovič Jaroševič. Učitelský sbor se skládal z 50 lidí. V prvním školním roce zde studovalo 305 studentů a 119 posluchačů přípravného oddělení. V září roku 1933 na univerzitě pracovalo 120 učitelů ve 20 katedrách a studovalo zde kolem 1200 studentů.\n\nNa počátku 40. let 20. století se univerzita stala jednou z předních technických vysokých škol v Sovětském svazu. Počet učitelů se zvýšil na 180, včetně 19 profesorů. V letech 1933-1941 zde získalo vysokoškolský titul inženýr 2000 studentů.\n\n\n"}
{"id": "1248045", "url": "https://cs.wikipedia.org/wiki?curid=1248045", "title": "Hruškovice (potok)", "text": "Hruškovice (potok)\n\nHruškovice je potok pramenící v několika ramenech v Přírodním parku Chřiby severně od vsi Osvětimany v okrese Uherské Hradiště, který se jižně od Mistřína vlévá do Kyjovky, jako její levostranný přítok. V původních turistických mapách je značen jako Kyjovka. Má dva přítoky, oba pramenící na katastru obce Osvětimany. Pravý pramení pod horou Sv. Klimenta, v místě, kterému se říkalo \"U pěti žídel\" a protéká Vřesovickou přehradou a Osvětimanskou přehradou. Levý pak pramení v údolí, stoupajícím k obci Medlovice. Oba se stékají v lokalitě \"U Antoníčka\" v Osvětimanech a pokračují pak údolím Kyjovky, směrem k Ježovu.\n\nDélka toku měří 24,7 km. Plocha jeho povodí měří 116,6 km².\n\nHruškovice se stéká z několika větví z lesů pod kopci Kazatelna, Ocásek, Hroby a Velká Lipová. Zahlubuje se do údolí, teče kolem Ski parku Osvětimany, a pokračujem víceméně k jihu. U ski parku protéká nádrží a za ní se do ní vlévá jeden bezejmenný potok zprava, potom následuje další bezejmenný zprava. Oba tečou od místní části Vranovy Žleby.\n\nV Osvětimanech přitéká zprava Klimentský potok. V téže vsi přitéká zleva jeden potok tekoucí od Medlovice a pod vsí, se Hruškovice stáči k západu a následně u Vrchního mlýna zase k jihu. Poté se do ni vlévá zleva potok tekoucí od Hostějova, následně napájí rybník u dnes již zaniklého Prostředního mlýna a po několika stech metrech vtéká do Horního Ježova. Po oputšení rybníka mírně meandruje jihozápadním směrem. Před vsí Ježov ho napájí jedna vodoteč zprava. Jižně od vsi pak zprava Skalecký potok.\n\nPokračuje k jihu a u Žádovic se stáčí prudce na západ. Za Žádovicemi ho zprava sytí Moštěnka. Následně teče kolem Kelčan a Vlkoše jiho-západním směrem. Na jiho-západě Skoronic se do něj vlévá jeden potok zleva. Když se dostane pod silnici II. třídy číslo 431 z Mistřína do Dubňan připojí se k němu zleva Zamazaná, jeden bezejmenný potok a vteče do Kyjovky (zleva).\n"}
{"id": "1248048", "url": "https://cs.wikipedia.org/wiki?curid=1248048", "title": "Gmina Koszęcin", "text": "Gmina Koszęcin\n\nGmina Koszęcin je obec v jihovýchodní části okresu Lubliniec ve Slezském vojvodství, s lesnicky-zemědělským hospodářstvím s tendencí rozvíjející se turistiky. od konce druhé světové války do května 1975 byla součástí Katovického vojvodství. V letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství.\n\nPodle statistických údajů z roku 2002 gmina Koszęcin má rozlohu 128,54 km: z toho\nObec zaujímá 15,63 % povrchu okresu Lubliniec.\n\nÚdaje jsou z roku 2004, 2008 a 2011\nBrusiek, Cieszowa, Koszęcin (sídlo úřadu gminy), Piłka, Rusinowice, Sadów, Strzebiń, Wierzbie.\n\nBukowiec, Dolnik, Irki, Krywałd, Lipowiec, Łazy, Nowy Dwór, Prądy, Rzyce\n\nBoronów, Herby, Kalety, Kochanowice, Lubliniec, Tworóg, Woźniki\n\n\n"}
{"id": "1248049", "url": "https://cs.wikipedia.org/wiki?curid=1248049", "title": "Kostel svatého Jakuba Většího (Žebnice)", "text": "Kostel svatého Jakuba Většího (Žebnice)\n\nKostel svatého Jakuba Většího je římskokatolický kostel v Žebnici u Plas v okrese Plzeň-sever. Od roku 1964 je chráněn jako kulturní památka. Kostel stojí v areálu hřbitova u silnice do Horního Hradiště.\n\nVětší část staršího kostela ze 14. století byla stržena v letech 1784–1785 a nahrazena jednolodní barokní stavbou s pravoúhlým presbytářem a hranolovou věží v západním průčelí, snad podle staršího projektu Jana Blažeje Santiniho Aichela.\n\nV letech 2003–2010 zdejší občanské sdružení \"Jakub Větší\" podniklo s přispěním prostředků Evropské unie generální obnovu chrámu.\n\nZ původního vrcholně gotického kostela se zachoval pouze trojboký presbytář s žebrovou klenbou s klínovými žebry a fragmenty figurálních gotických nástěnných maleb, který dnes slouží jako sakristie. Nástěnné malby pokrývaly původně všechny stěny presbytáře i sedile a pocházejí ze 14. století ze dvou období. Triumfální oblouk zdobí postavy dvou proroků, Adama a Evy a Kaina s Ábelem, na klenbě je postava Hospodina a v sedile výjev Svátosti pokání. Umělecky významné okenní sklomalby s motivy Krista Vševládce, Korunování Panny Marie a šesti postavami apoštolů byly roku 1910 přeneseny do dvou muzeí. Stavba je na věži označena letopočtem 1785 a znakem plaského kláštera s iniciálami opata C. Wernera.\n\nVšechny tři oltáře tvoří iluzivní nástěnná malba sloupové architektury z roku 1785. Na hlavním oltáři stávala dřevěná gotická socha svatého Jakuba Většího jako poutníka z konce 15. století přenesená do Západočeského muzea v Plzni. Dva protějškové boční oltáře jsou zasvěceny svatému Janu Nepomuckému a lurdské Panně Marii ve skalách. Dále zde zůstal votivní obraz ze 16. století zobrazující českého šlechtice Gottfrieda ze Žebnice s manželkou.\n\n\n"}
{"id": "1248052", "url": "https://cs.wikipedia.org/wiki?curid=1248052", "title": "Kľak (okres Žarnovica)", "text": "Kľak (okres Žarnovica)\n\nKľak je obec na Slovensku v okrese Žarnovica. V době Slovenského národního povstání se obec stala místem jednoho z nejbrutálnějších masakrů civilního obyvatelstva na území Slovenska, který provedla nacistická jednotka Abwehrgruppe 218 známá jako \"Edelweiss\".\n\nKľak leží v pohoří Vtáčnik na plošině mezi dolinami potoka Kľak a Kláštorského potoka. Členitý povrch zalesněného katastru (bučiny) s dlouhými dolinami a skalními útvary tvoří pyroklastické pyroxenické a pyroxenicko-amfibolické andezity. Průměrný roční úhrn srážek je 1027 mm, průměrná roční teplota kolem 5 °C. Má převážně hnědé lesní půdy. Od roku 1966 je zde na ploše 193,97 ha státní přírodní rezervace Vtáčnik.\n\nPrvní písemná zmínka o vsi pochází z roku 1735.\n\nBěhem represálií, které Němci po zatlačení Slovenského národního povstání do hor rozpoutali, byla obec 21. ledna 1945 vypálena. Zvláštní jednotka zbraní SS Edelweiss a pomocný oddíl Heimatschutzu povraždily při tomto Masakru v Kľakovské dolině 84 obyvatel vesnice – z toho 36 dětí – a vypálily všech 132 domů a hospodářských staveb. Vícero obětí bylo při tom zaživa upáleno ve vlastních domech. Nacisté obec před vypálením vyrabovali, ostatní obyvatele vyhnali ze vsi a postříleli i veškerý dobytek. Jedná se o jeden z nejbrutálnějších válečných zločinů spáchaných na Slovensku, nikoli počtem obětí, ale způsobem provedení. V obci byl v roce 1952 postaven památník SNP. Jeho autorem je sochař Ladislav Majerský.\n\nV obci je římskokatolický kostel sv. Terezie Avilské. Byl postaven roku 1753 jako jednolodní stavba, s délkou 57 m, šířkou 27 m a toutéž výškou. Loď je po celé délce zaklenutá. Kostelní věž je 48 m vysoká a 8 m široká a jsou v ní uloženy dva zvony s hmotností 300 a 150 kg. Kostel obklopuje hřbitov.\n\n\n"}
{"id": "1248056", "url": "https://cs.wikipedia.org/wiki?curid=1248056", "title": "Terénní výzkum", "text": "Terénní výzkum\n\nTerénní výzkum v sociální a kulturní antropologii je empirickou metodou pro sběr etnografických dat během nezprostředkovaného kontaktu se zkoumanou kulturou.\n\nSamotná antropologie je věda o člověku, jejíž název vychází z řečtiny. \n\nTento pojem zavedl Alfred Cort Haddon, který se zasloužil o profesionalizaci britské sociální antropologie.\n\nPočátky jakéhosi “terénního výzkumu” můžeme najít již v 16. století, kdy se evropští cestovatelé a misionáři snažili na základě osobního kontaktu a zúčastněného pozorování popsat domorodé kultury, se kterými se na svých cestách potkávali.\n\nJasnou strukturu metodologii zkoumání domorodých kultur světu dala až sociální a kulturní antropologie 20. století.\n\nJiž v druhé polovině 19. století vnikaly první poznatky evolucionistických antropologů a etnologů o vědě zabývající se mimoevropskými kulturami a etniky. Tyto poznatky získávali pouze z druhé ruky - od misionářů, cestovatelů, obchodníků a koloniálních úředníků. Díky úmornému studiu cizích kultur badatelskou prací ve studovnách a knihovnách jsou antropologové tohoto období nazývaní \"armchair antropologists.\"\n\nPostupem času přestaly zprostředkované informace stačit a antropologové ve 20. století začali studovat cizí kultury sami a přímo na místě. Součástí terénního výzkumu v jeho počátku byla tzv. verandová antropologie. Tento pojem vznikl v období kolonizace, kdy antropologové vedli výzkumný dialekt s domorodci na verandách koloniálních domů. Tento druh výzkumu byl nerelevantní, jelikož se výzkumník neseznámil se všemi domorodci, nežil s nimi, pouze si nechal přivést jakéhosi mluvčího, který hovořil za celou vesnici. Závěrem z takového setkání byla překroucená realita, ze které byla patrná bariéra založená na rasových předsudcích. Tuto výzkumnou metodu kritizoval hlavně Malinowski, který ji aplikoval na ostrově Mailu. Trval na tom, že se antropolog musí vzdát vlastního pohodlí a “vyrazit do vesnic”.\n\nKe změně se odhodlala generace antropologů zhruba v první čtvrtině 20. století (nemůžeme určit jasný předěl). Antropologové tedy postupně začali provádět intenzivní terénní výzkum (tzn. zkoumat domorodé kultury osobně, po delší dobu, naučit se místní jazyk, stát se součástí tamější společnosti). Kabinetní práce je však nadále nedílnou součástí antropologického výzkumu.\n\nSoučasná antropologie rozšířila své obzory. Mezi zajímavá sociokulturní témata dnešní doby, kterými se antropologové zabývají patří např.: lidská práva, uprchlické tábory, rasismus, AIDS, média, reklamy, kyberprostor, věda a technologie a mnohé další.\n\n\"Metoda\" je promyšlený postup, jehož cílem je získat užitečná data, která se dále zpracovávají.\n\n\"Technika\" je určitý nástroj, díky němuž výzkumník získává etnografická data (tj. údaje o způsobu života dané kultury či komunity).\n\nMimo metod a technik potřebuje antropolog k realizaci výzkumu také tzv. \"měkké dovednosti\". Mezi měkké dovednosti patří komunikační dovednost, zvládání emocí, sebereflexe, strukturované myšlení, vytváření a řízení týmu atd.\n\nMetody výzkumu jsou: kvantitativní a kvalitativní\n\nAntropologové na rozdíl od sociologů dávají přednost kvalitativnímu výzkumu.\n\nPři sběru empirických dat je zásadní metoda interview. Mohou být koncipovány jako standardizované nebo nestandardizované interview. V nestandardizovaném interview se kladou otevřené otázky se všeobecnou tematikou. Obvykle se používá v první fázi výzkumu, jeho výhoda spočívá v tom, že umožňuje respondentům rozhodnout o tom, co do své odpovědi zahrnou. Ve standardizovaném interview jsou kladeny stejné otázky, ve stejném pořadí, pokud možno i ve stejném prostředí. Používá se až po seznámení s populací a jejím prostředím do té míry, že jsou schopny formulovat konkrétní uzavřené otázky. Užitečným nástrojem při realizaci je záznamový arch.\n\nBěhem interview se dodržuje řada metodologických zásad, jako například motivace, vytvoření přátelské atmosféry, nenásilnost rozhovoru, srozumitelnost jazyku atd. Při sběru dat si antropolog musí ověřit jejich platnost. V průběhu interview je nezbytné zohlednit genderové hledisko (problém se získáváním dat od domorodých žen).\n\nRešerše literatury je nezbytností pro každého, kdo chce publikovat badatelskou nebo výzkumnou práci. Samozřejmě nemá smysl psát práci o tématu, jehož problematika byla několikrát rozebrána, proto je důležité seznámit se se zdroji, které se zamýšlenému tématu výzkumu již věnují.\n\nVyhledávat tyto zdroje můžete pomocí konzultace s odborníky, vyhledávání v přehledových studiích a online databázích.\n\nSystematicky zaznamenávat a organizovat data je pro terénní výzkum nezbytnost. Ralph Bolton zjistil, že antropologové stráví nad vytvářením poznámek denně až sedm hodin, minimálně hodinu a půl. Rozlišují se čtyři základní formy zaznamenávání dat: poznámky, záznamy, žurnály a deník.\n\nVýzkumník by měl mít stále u sebe notes a zapisovat si do něj vše, co mu připadá důležité. Všechny tyto útržkovité informace vytvářejí poznámky, které dále organizuje a vytváří z nich záznamy = úplné popisy událostí.\n\nŽurnál je forma záznamu, která slouží k zapsání denního plánu a následně toho, jak byl naplněn. Jsou zde popsány aktivity za celý den - kolik času zabraly, kdo se jich zúčastnil atd.\n\nDeník je soukromá záležitost, která není určena ke zveřejňování (ačkoli bylo několik antropologických deníků vydáno a není to v dnešní době výjimečná záležitost). Tato forma zápisu slouží hlavně k vypořádání se s pobytem v jiné kultuře, s cizími lidmi a událostmi.\n\nDohromady tyto formy zápisu tvoří ucelený soubor etnografických dat, ze kterých výzkumník následně čerpá.\n\nZúčastněné pozorování je klíčová technika terénního výzkumu. Podstata této techniky je v přímé nezprostředkované účasti na přirozených kulturních jevech a sociálních situacích dané komunity.\n\nJak upozornila americká kulturní antropoložka Hortense Powdermakerová, je tu napětí mezi “účastnit se” a “pozorování”. Logicky se totiž nemůžete zcela zapojit a vcítit se do dané kultury, pokud si musíte zachovat objektivní odstup pro pozorování.\n\nBěhem provádění zúčastněného pozorování mohou vzniknout překážky, které plynou především z věku, pohlaví, sociální a etnické příslušnosti výzkumníka. Je tedy samozřejmé, že na zúčastněné pohlaví není žádný daný postup a v úspěších s touto technikou hraje velkou roli štěstí.\n\nPráce s informátory je důležitá součást terénního výzkumu. Informátor je příslušník zkoumané kultury, který antropologovi poskytuje (z vlastní vůle) potřebné informace. Je to člověk, který má přehled a kompetence vzhledem k tématu výzkumu.\n\nV počátcích výzkumů zůstávali anonymní a antropologové se o nich nezmiňovali, ale postupem času jim přiznali spolupráci.\n\nDnes se spíše než informátor používá výraz konzultant či spolupracovník.\n\nVyužitím vizuální techniky se zabývá přímo vizuální antropologie. Fotoaparáty a kamery začali antropologové používat těsně po jejich vynalezení. V terénním výzkumu mohou fotografie a filmové záznamy představovat zdroj etnografických dat, prostředek prezentace terénního výzkumu a jeho výsledků, způsob provádění výzkumu.\n\nZkoumáním místních kreseb mohou antropologové dojít k jistým poznáním kulturních jevů.\n\nVýzkumník bere na vědomí vliv, který má jeho přítomnost na domorodé obyvatelstvo.\n\nTakto by měl vypadat ideální scénář antropologického výzkumu:\n\n\n Ukončení terénního výzkumu a odchod ze studované komunity může být stejně obtížný krok jako první vstup do terénu. Loučení s novým domovem, alternativní kulturní identitou a domorodými přáteli je někdy výzkumníkem vnímáno jako bolestný zážitek.\n\nPředpokládá se, že dobrý antropolog má určité jazykové nadání. Porozumění jazyku dané kultury a odbourání problému s tlumočníky vede k získání informací, které by s jazykovou bariérou výzkumníkovi jistě unikly. Antropologická práce také vyžaduje pozorovací talent a empatii, se kterou dokáže identifikovat a interpretovat sociální a kulturní jevy zkoumané kultury. K tomuto pozorovacímu talentu se nezbytně váže talent splynout. Příslušníci studované komunity musí výzkumníka pojmout za svého a nestydět se před ním mluvit o všem možném. Rozhodně mezi nejdůležitější schopnosti pro terénní výzkum patří talent přežít. Nancy Howellová ve svém výzkumu zjistila, že antropology v terénu nejvíce ohrožují malárie, hepatitida typu A a dopravní nehody.\n\n"}
{"id": "1248083", "url": "https://cs.wikipedia.org/wiki?curid=1248083", "title": "Sisebut", "text": "Sisebut\n\nSisebut ( \"Sisebutus\" \"Sisebuto\") (okolo 565 - únor 621 Toledo) byl v letech 612 až 621 vizigótský král v Hispánii a Septimánii.\n\nÚspěšně bojoval proti zanikající římské říši na území dnešního Španělska. Posílil vizigótskou moc nad kmeny Basků a Kantábriánců a také rozvijel přátelské vztahy s langobardskou Itálií. Byl známý pro jeho zbožnou úctu k Chalkedonskému vyznání. Stal se postrachem španělských Židů. V roce 616 vydal nařízení, ve kterém přinutil Židy konvertovat ke křesťanství, kteří konverzi odmítli byli trestáni sto ranami bičem, poté byli zbaveni svého majetku a vyhoštěni ze země. Byl v úzkem spojení s biskupem Isidorem ze Sevilly, a je považován za autora latinské básně o astronomii, \"Carmen de Luna\" nebo \"Praefatio de Libro Rotarum\", věnovaný svému známému, za něhož je považován Isidor ze Sevilly.\n\nJméno jeho ženy není známo. Měl dvě děti, dceru Theodoru, která se provdala za Suintilu a syna Rekkareda II., který se po jeho smrti ujal vlády ve vizigótské říši.\n\n"}
{"id": "1248085", "url": "https://cs.wikipedia.org/wiki?curid=1248085", "title": "Erhart", "text": "Erhart\n\nErhart (také Erhard nebo Erhardt) může znamenat:\n\n\n"}
{"id": "1248090", "url": "https://cs.wikipedia.org/wiki?curid=1248090", "title": "Smrkovník plazivý", "text": "Smrkovník plazivý\n\nSmrkovník plazivý (\"Goodyera repens\") je nenápadná orchidej s drobnými květy, která obvykle roste ve skupinkách. Je jediným druhem rodu smrkovník, který v české přírodě roste. Patří mezi orchideje, jejichž na podzim vyrostlé listové růžice přečkají bez úhony zimu a na jaře pokračují v růstu.\n\nNa přelomu 19. a 20. století se na území dnešní České republiky objevoval roztroušeně s hlavním výskytem ve středních polohách, ale ke konci 20. století značně ustoupil a nyní je rostlinou ohroženou vyhynutím.\n\nDruh je rozšířen sice po velkém cirkumboreálním území, kde však roste jen roztříštěně. Vyskytuje se, mimo blízkosti Středozemního moře a Atlantského oceánu, téměř v celé Evropě až po Ural, dále východním směrem se objevuje ve většině zemí Kavkazu a přes Afghánistán, Kazachstán, Kyrgyzstán a Altajskou republiku až na Dálný východ, kde má arelu na poloostrově Kamčatka. Ve vyšších nadmořských výškách proniká dále na jih než v nižších. Na západní polokouli je rozšířen od Aljašky a Yukonu na severu přes celou Kanada až po Arizona a Nové Mexiko na jihu Spojených států.\n\nStanoviště smrkovníku plazivého jsou nejčastěji polostinné, mechové, jehličnaté či smíšené lesy nebo jejích okraje. Bylinám nejlépe vyhovují mírně zásadité, poměrně suché a hodně humózní půdy. Vyskytují se do nadmořské výšky až 3000 m. Rostou v lesích starších, obvykle mezi stromy ve věku nejméně 70 let a více.\n\nVytrvalá, drobná, světle zelená rostlina, vysoká od 5 do 25 cm, vyskytující se nejčastěji ve skupinkách. Lodyha je obvykle nevětvená, vystoupavá až přímá, roste z husté listové růžice a výše je žláznatě chlupatá a šupinatá. Z pupenu dlouze plazivého oddenku vyrůstá na podzim listová růžice, přezimuje a na jaře z ní vyraší květná lodyha, v době kvetení již růžice usychá. Listy v růžici s krátkými, pochvatými řapíky jsou podlouhle vejčité až široce eliptické, na konci zašpičatělé, mají nápadně síťnatou žilnatinu a bývají dlouhé 2 až 4 cm a široké 1 až 2 cm.\n\nKoncové květenství bývá vytvořeno z 10 až 15 drobných, odstálých, bělavých, nicích a slabě vonných květů s čárkovitými listeny. Vytvářejí hustý, jednostranný, zpravidla slabě šroubovitě stočený klas dlouhý 3 až 4 cm. Kališní lístky jsou zevně jemně žláznaté, vejčité, nazelenalé nebo bílé. K sobě skloněné korunní lístky jsou úzce kopinaté, špičaté, bílé a dlouhé okolo 4 mm. Dvoudílný pysk bez ostruhy mívá asi 3 mm, jeho zadní část je bradavičnatá a polokulovitě vydutá a přední trojhranná je plochá. Stopkatý, válcovitý semeník je vřetenovitě stočený. Protandrické květy rozkvétají od začátku července do konce srpna a jsou opylovány hmyzem, hlavně čmeláky. Opylovačům poskytují nektar.\n\nPlod je vejčitá tobolka až 12 mm dlouhá s mnoha malými a lehkými semeny. Ta si podržují klíčivost jen po krátkou dobu, lépe klíčí na světle.\n\nTato orchidej se rozmnožuje jak oddenky, tak i semeny rozptýlenými větrem. V prvém případě, který je mnohem častější, se jedná o rozmnožování vegetativní, kdy skupina rostlin vyskytujících se v bezprostřední blízkosti vyrůstá z nehluboko rozprostřeného oddenku původní rostliny, proto se často vyskytují ve skupinách.\n\nSemena jsou velmi lehká a slabý vítr je odnáší na velké vzdálenosti, ale jen velmi těžko najdou vhodná prostředí k zakořenění. Obdobně jako ostatní terestrické orchideje potřebuje i tato při klíčení mykorhizního symbionta. V tomto případě to je nejčastěji houba kořenomorka \"Rhizoctonia goodyerae-repentis\", která se propojí myceliem s bezlistým zárodkem orchideje a vyživuje jej. Pokud semeno úspěšně vyklíčí trvá nejméně pět let, než vytvoří listovou růžici a další tři roky než vyroste květná lodyha.\n\nSmrkovník plazivý na mnoha původních lokalitách vyhynul; stalo se to pravděpodobně z důvodu nešetrného lesního hospodaření. Pro plytce kořenící oddenek je velmi škodlivé kácení stromů za pomoci těžké mechanizace a hlavně skrývka vrchní lesní půdy, stejně tak jako odstranění stromů zajišťující stín a bránící před větrem. Protože se vyskytuje jen na několika roztroušených lokalitách, počty kvetoucích jedinců stále klesají a navíc se nedá očekávat brzký zvrat, byl v \"Seznamu zvláště chráněných druhů rostlin dle vyhlášky Ministerstva životního prostředí ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky: třetí vydání\", zařazen mezi nejpřísněji chráněné rostliny (§1) a (C1), mezi druhy kriticky ohrožené.\n\n"}
{"id": "1248092", "url": "https://cs.wikipedia.org/wiki?curid=1248092", "title": "Gerda van der Kade-Koudijs", "text": "Gerda van der Kade-Koudijs\n\nGerda van der Kade-Koudijs (29. října 1923 - 19. března 2015) byla nizozemská atletka, mistryně Evropy ve skoku dalekém z roku 1946.\nNa mistrovství Evropy v atletice v roce 1946 zvítězila ve skoku do dálky a byla členkou vítězné nizozemské štafety na 4x100 metrů. Na olympiádě v Londýně o dva roky později byla opět členkou štafety Nizozemska na 4x100 metrů, která v této disciplíně zvítězila. Mezi dálkařkami obsadila čtvrté místo, v běhu na 80 metrů překážek skončila v semifinále.\n\n\n"}
{"id": "1248093", "url": "https://cs.wikipedia.org/wiki?curid=1248093", "title": "Historické památky Novgorodu a okolí", "text": "Historické památky Novgorodu a okolí\n\nHistorické památky Novgorodu a okolí (rusky \"Исторические памятники Новгорода и окрестностей\") je souhrnný název, pod kterým UNESCO roku 1992 zaneslo na seznam světového dědictví středověké architektonické památky města Novgorod (od roku 1999 Veliký Novgorod).\n\nMěsto Novgorod, poprvé písemně zmiňované již v 9. století, leželo na obchodních cestách směřujících z Pobaltí a Skandinávie do střední Asie a Byzantské říše.\n\nHistorické památky Novgorodu a okolí mají přímou souvislost s formováním Kyjevské Rusi v 9. - 10. století. Městská aristokracie, která vládla městské republice skrze lidové shromáždění věče, pozvala ze Švédska dynastii Rurikovců, která vládla ruským zemím více než 700 let.\n\nDíky místním archijerejům se Novgorod stal jedním z nejstarších a nejdůležitějších center ruského umění a ruské kultury vůbec. Nejstarší ruské staroslověnské rukopisy (11. stol.) vznikly právě v Novgorodu, včetně vlastní historiografie (12. století) a prvního kompletního překladu Nového a Starého zákona do staroslověnštiny. Novgorod je místem zrodu architektonického stylu staroruských kamenných staveb a také jedné z nejstarších ruských malířských škol. Působil zde například Theofanés Řek, učilel slavného ikonopisce Andreje Rubleva.\n\nVětšina historických památek je spojena s Novgorodskou republikou (12. - 15. stol.), která byla sama o sobě unikátním fenoménem středověkého Ruska.\n\nMimořádné archeologické a kulturní vrstvy Novgorodu z 10. - 17. století zahrnují území okolo 347 ha a sahají do hloubky 7-8 m. Unikátní jsou tím, že díky vlhkému prostředí a nepřístupu vzduchu uchovávají také organické materiály.\n\n"}
{"id": "1248094", "url": "https://cs.wikipedia.org/wiki?curid=1248094", "title": "Sarah Kirsch", "text": "Sarah Kirsch\n\nSarah Kirsch (rodným jménem Ingrid Hella Irmelinde Bernstein; 16. dubna 1935, Limlingerode, Durynsko – 5. května 2013, Heide, Šlesvicko-Holštýnsko) byla významná německá básnířka. V roce 1996 se stala laureátkou ceny Georga Büchnera.\n\nNarodila se původně jako Ingrid Bernstein. Roku 1958 ukončila magisterské studium biologie v Halle a o dva roky později si z protestu vůči antisemitickým postojům svého otce změnila jméno na Sarah Kirsch. V letech 1963–1965 studovala na Lipském literárním institutu Johannese R. Bechera. Poté co se postavila za východoněmeckého písničkáře Wolfa Biermanna, byla vyloučena jak ze Sjednocené socialistické strany Německa (SED), tak i ze Spolku východoněmeckých spisovatelů. V roce 1977 se přestěhovala z NDR do BRD.\n\nV letech 1960–1968 byla vdaná za básníka Rainera Kirsche, s nímž se po deseti letech (pozn. známost je datována od roku 1958) vztahu rozešla. \n\nV roce 1969 se jí narodil také syn, Moritz Kirsch, otcem byl německý spisovatel Karl Mickel, jehož vychovávala sama, neboť krátce poté, co odešla do západního Německa, obdržela \"stipendium ve Ville Massimo\" v Itálii. Moritz Kirsch se poprvé setkal se svým otcem v roce 1987, to mu bylo již 18 let.\n\nZemřela ve věku 78 let po krátké těžké nemoci v Heide.\n\nV rozhovoru s německou básnířkou Marion Poschmannovou roku 2005 uvedla, že nepíše žádnou přírodní lyriku (tzv. 'Naturlyrik\") a že u ní hrají v lyrické tvorbě důležitou roli optické vjemy.\n\n\n\n\n\n"}
{"id": "1248095", "url": "https://cs.wikipedia.org/wiki?curid=1248095", "title": "Palácový převrat v roce 1741", "text": "Palácový převrat v roce 1741\n\nBěhem palácového převratu z 25. listopadu 1741 (6. prosince podle juliánského kalendáře) byl svržen malý imperátor Ivan Antonovič (Ivan VI.) a jeho rodiče. Na trůn byla dosazena Alžběta Petrovna – dcera Petra I. Šlo o jeden z několika ruských palácových převratů 18. století a je považován za jeden z nejméně krvavých v celých jeho dějinách.\n\nPřevrat nebyl pro nikoho v hlavním městě žádným překvapením. Alžbětinými stoupenci byli především „džentlmeni“ jejího dvora. Při přípravě spiknutí ji podporovali spojenci, kteří jí zůstali na blízku i po převratu. Byli jimi dvorní lékař I. G. Lestok, její favorit A. G. Razumovskij a také bratři Alexandr a Petr Šuvalovi a M. I. Voroncov. Hlavními iniciátory spiknutí byli Alžběta a Lestok.\n\nDiplomatickou a finanční podporu spiknutí zajišťoval francouzský velvyslanec markýz de Chétardie. Francouzská vláda byla nespokojena, protože se hlava ruské diplomacie A. I. Osterman, pevně držel rakousko-ruské aliance. Francouzi se tímto způsobem snažili rozvrátit, těsně před nevyhnutelnou válkou, rakousko-ruské spojenectví. Mimo jiné museli jednat v zájmu Švédska, na základě jejich dávných spojeneckých vztahů, v začínající rusko-švédské válce. Švédi předpokládali, že zmatek vyvolaný státním převratem nevyhnutelně oslabí pozici Rusů. \n\nHlavním centrem, které Alžbětu podporovalo, se stala kasárna gardového Preobraženského pluku. Alžběta tam trávila hodně času a snažila se získat sympatie gardistů. Dávala jim peníze a křtila jejich děti. Vojáci jí neřekli jinak než „matička.“ Ona je naopak oslovovala „děti moje.“\n\nV roce 1737 věznila vláda Anny Ivanovny praporčíka Preobraženského pluku A. Barjatinského, který byl obviněn z pokusu vyvolat povstání (což proběhlo na Alžbětiny podněty). V roce 1740 se stal po smrti panovnice Anny Ivanovny regentem malého imperátora E. J. Biron, to vyvolalo nepokoje a byl gardisty zatčen. Ti očekávali, že moc přejde do rukou Alžběty, namísto toho byla na trůn dosazena matka malého imperátora Anna Leopoldovna. Alžběta, dcera Petra I., se stala pro gardisty symbolem národní státnosti, stavící se proti německé nadvládě. \n\nPluk byl připraven na rozhodující akci. V červnu 1741 se sešli gardisté s Alžbětou v Letním sadu, kde se na ní obrátili se slovy: \"„Matičko, my jsme všichni připraveni a pouze čekáme na tvé rozkazy.“\" Alžběta jim odpověděla: \"„Rozejděte se a chovejte se pokojně, čas jednat ještě nepřišel. Varuji vás.“\"\n\nPanovnici Annu Leopoldovnu a její ministry nejednou varovali před Alžbětinými ctižádostivými záměry. Upozorňovali ji na to špióni i diplomaté z různých zemí. Prvního ministra Ostermana nejvíce znepokojil dopis, který přišel ze Slezska z Vratislavi. Dobře informovaný agent sdělil, že Alžbětin plán na spiknutí byl definitivně dokončen a blíží se jeho uskutečnění. Agent v dopise doporučoval okamžité zadržení dvorního lékaře Lestoka, který byl ve vedení celé akce. \n\nAnna Leopoldovna však Lestoka nezatkla. 23. listopadu 1741, v den přijímání návštěv u dvora, přerušila panovnice karetní hru, vstala od stolu a pozvala tetičku Alžbětu do sousedního pokoje. V rukou držela dopis z Vratislavi a pokusila se jí mezi čtyřma očima domluvit. Když se obě dámy vrátily k hostům, byly velmi rozrušeny, toho si okamžitě všimli přítomní diplomaté. Ihned poté odjela Alžběta domů. Generál K. G. Manštejn psal ve svých „Zápiscích“: „ \"Alžběta ustála tento rozhovor skvěle, ujišťovala velkokněžnu, že nikdy nepomyslela na to, učinit cokoliv proti ní nebo proti jejímu synovi. Považovala se za přespříliš zbožnou na to, aby porušila přísahu, kterou jí dala. Všechna tato tvrzení označila za výmysly jejích nepřátel, kteří si přejí, aby byla nešťastná...“\"\n\nKdyž se Alžběta vrátila domů, svolala poradu, na které se rozhodlo, že se převrat uskuteční následující den večer. Prozíravost tohoto kroku se potvrdila, když dostaly gardové pluky na další den povolávací rozkaz do války se Švédy. \n\n24. listopadu 1741 ve 23 hodin potvrdili gardisté Alžbětě, že jsou připraveni podpořit její „revoluci.“ Lestok poslal k Ostermanovi a Minichovi dva zvědy, aby zjistili, jaká tam panuje nálada, ti si ničeho podezřelého nevšimli. Lestok se vydal do Zimního paláce, když se vrátil k Alžbětě, našel ji, jak se modlí před ikonou Bohorodičky. Alžběta se zapřisáhla, že pokud bude jejich nebezpečný čin úspěšný, zruší trest smrti. \n\nVe vedlejším pokoji se sešli všichni její blízcí: Razumovskij, bratři Šuvalovi, Michail Voroncov, princ Hessensko-homburský a jeho žena Anastasija Ivanovna Trubecká, Alžbětini příbuzní: Vasilij Saltykov (strýc Anny Ivanovny) a její bratranci Skavronští; Jefimovští a Gendrikovští. \n\nAlžběta si oblékla královský pancíř, sedla do saní a temnými zasněženými ulicemi hlavního města jela do kasáren Preobraženského pluku. Tam promluvila ke svým přívržencům se slovy, které historické prameny reprodukují různě: „Přátelé moji! S věrností jste sloužili mému otci a nyní posloužíte i mě!“ nebo: „Děti! Vy víte, čí jsem dcera, pojďte se mnou!“ Gardisté odpovídali: „Matičko, jsme připraveni, všechny je pobijeme.“ Ale Alžběta se vůči tomu ohradila: „Jestli chcete postupovat takovým způsobem, tak s vámi nepůjdu.“ Pochopila, že nenávist jejích stoupenců je směřovaná na cizince u dvora, proto okamžitě oznámila, že „je bere všechny pod svou ochranu.“ Vzala kříž, poklekla a za sebe i všechny přítomné řekla: „Přísahám, že za vás zemřu, přísaháte i vy, že za mne zemřete?“ „Přísaháme!!!“ – zaburácel dav.\n\nKdyž vystoupila na Admiraltějském náměstí ze saní, zamířila Alžběta v doprovodu tří set vojáků k Zimnímu paláci. Vojáci byli nervózní a spěchali, ale Alžbětě se šlo po sněhu ztěžka, proto ji vzali na svá široká ramena a vynesli ji až do Zimního paláce. Všechny vchody a východy byli střeženy, ale stráže se okamžitě přidaly na stranu povstalců. Gardisté si pospíšili do imperátorských apartmánů v prvním patře, kde vzbudili a zatkli Annu Leopoldovnu a jejího muže Antona Ulricha. \n\nChétardie ve svém hlášení francouzské vládě uvedl: \"„Velkokněžnu našli v posteli, dvorní dáma Mengden ležela vedle ní. Alžběta jí nejprve oznámila, že je zadržena. Velkokněžna se okamžitě podrobila jejím příkazům a začala ji prosit, aby neublížila ani jí a její rodině, ani dvorní dámě Mengden, kterou si vyžádala ponechat u sebe. Nová panovnice jí to slíbila.“\" Mnich, kterého přibližně v tu samou dobu povstalci vzbudili a dokonce zbili, napsal, že když vtrhla Alžběta do ložnice panovnice, pronesla banální frázi: „sestro je čas vstávat!“ Kromě těchto verzí jsou i další. Historici berou v úvahu i možnost, že po obsazení paláce, poslala Alžběta Lestoka a Voroncova s vojáky zaútočit na ložnici panovnice, ale sama se zatčení sestřenice neúčastnila. \n\nAnna Leopoldovna s Antonem Ulrichem sešli z apartmánů ven a sedli si do připravených saní, kterými je odvezli ze Zimního paláce. Při „zatčení“ ročního imperátora nešlo vše tak hladce. Vojáci dostali příkaz nedělat hluk a vzít dítě pouze tehdy až se probudí. Asi hodinu mlčky stáli u kolébky, dokud chlapec neotevřel oči a strachy se při pohledu na gardisty nerozplakal. Ve zmatku navíc upustili na podlahu imperátorovu čtyřměsíční sestru Jekatěrinu Antonovnu. Ukázalo se, že princezna v důsledku této rány ohluchla. \n\nImperátora Ivana Antonoviče přinesli Alžbětě, která si ho vzala do náruče a údajně pronesla: „Drobečku, ty za nic nemůžeš!“ Co bude s nemluvnětem a jeho rodinou zatím nikdo pořádně nevěděl. Alžběta odjela s dítětem na rukou do svého paláce. Když se vrátila domů, poslala do všech konců města gardisty. Ti šli přednostně do míst, kde se nacházela vojska, odkud přivezli nové státní plukové prapory. Ke všem velmožům vyslala posly s rozkazem dostavit se okamžitě do paláce. \n\nNad ránem 25. listopadu roku 1741 byla připravena přísaha a manifest, ve kterém se slavnostně oznamovalo, že Alžběta I. Petrovna vstoupila na trůn „podle zákonného práva a příslušnosti ke královskému rodu.“ Tyto dokumenty vypracovali kníže A. M. Čerkasskij, který byl jmenovaný kancléřem, tajemník Brevern a nová hlava ruské diplomacie A. P. Bestužev-Rjumin. \n\nPluky, které byly předvolané a nastoupené u Zimního paláce, pronesly přísahu. Vojáci nejprve políbili evangelium a kříž a poté přistupovali ke svátečnímu poháru. Při slavnostních výkřicích „Vivat“ a salvách z bašty Admiráltějské a Petropavlovské pevnosti, se Alžběta slavnostně a důstojně odebrala do své rezidence. \n\n28. listopadu byl vydán druhý manifest, ve kterém se s odkazem na závěť Kateřiny I. upevňovalo právo dcery Petra I. na ruskou korunu. Ivan Antonovič byl prohlášen za nezákonného panovníka bez jakýchkoliv nároků a práv na ruský trůn.“ Mince s jeho podobiznou byly staženy z oběhu a množství listů s přísahou věrnosti jeho osobě bylo veřejně páleno na náměstích za zvuku bubnů.\nPro případ, že by se někdo pokusil panovnici sesadit z trůnu, byla v prosinci 1741 zřízena její osobní stráž. Nejmocnější osobnosti z předchozí vlády – Minich, Levenvolde a Osterman byli odsouzeni k trestu smrti, který byl vzápětí panovnicí zrušen. Tímto gestem chtěli Evropě ukázat shovívavost nové panovnice. Místo smrti byli činitelé posláni do vyhnanství na Sibiř. Rodina Braunschweig byla ze země vyhoštěna, ale po cestě do Evropy byla zadržena v Rize, kde bylo rozhodnuto o jejich osudu.\n\n"}
{"id": "1248096", "url": "https://cs.wikipedia.org/wiki?curid=1248096", "title": "Michail Vistickij", "text": "Michail Vistickij\n\nMichail Vistickij (, * 18. dubna 1966, Moskva) je předseda Všeruského hnutí veteránů V. A. Ačalova (, ve zkratce ) zvaného \"Výsadek svobody\" () a rockový protiputinovský protestní písničkář.\n\nVe známost vešel protestní \"Písní pro premiéra\" (též zvanou \"Nikdo kromě nás\"), ve které označil Vladimira Putina za tyrana, a která se v roce 2012 stala internetovým hitem.\n\nNarodil se roku 1966 v Moskvě. Absolvoval základní vojenský výcvik zakončený třemi výsadky. Roku 1984 nastoupil do armády a sloužil u 34. výsadkové průzkumné roty. Vojenskou službu končil ve funkci zástupce velitele zvláštní rozvědné čety. V roce 1991 působil v ochrance sídla vlády Ruské federace v Moskvě. Jako člen OMON sloužil též v Německé demokratické republice. Za účast na zvláštních operacích získal dvě pamětní medaile výsadkového vojska. Je absolventem Moskevké státní hospodářské a stavební akademie ().\nPo skončení služby ve vojsku se účastní společenského života a pracuje ve svém oboru u soukromého podniku. \n\nMichail Vistickij je protestním písničkářem, kytaristou a vedoucím rockové skupiny používající stejnojmenný název \"Výsadek svobody\" (), nazývanou též \"Zpívající výsadkáři\" () sestavované z bývalých výsadkářů ruské armády vystupující zpravidla v bleděmodrých baretech výsadkového vojska. Se skupinou opakovaně vystupoval na povolebních protestech v Rusku 2011–2013.\n\nSkupina získala velký ohlas s \"Písní pro premiéra\" (), též \"Nikdo kromě nás\" () obsahující vůči Vladimirovi Putinovi výzvu „Odejdi tyrane!“:\n\nZpívají bývalí výsadkáři a refrén pokračuje:\nZa pouhé tři dny byla na internetu zhlédnuta téměř půlmiliónkrát.\nVystoupení skupiny na televizní stanici Dožď sledovalo 150 tisíc diváků.\nÚdiv nad vystoupením skupiny vyvolal fakt, že se bývalí vojáci postavili proti Putinovi, který si jako bývalý spolupracovník FSB drží image tvrdého velitele. K tomu jeden ze členů dodal, že se nemůže smířit se zkorumpovaným putinovým režimem.\n\nAutoři písně jsou Michail Vistickij a Stanislav Baranov. Velení svazu ruských výsadkářů se od obou autorů distancovalo.\n\n\nV srpnu 2014 Michail Vistickyj zkritizoval na sociální síti zahraniční politiku ruské vlády za to, že vyvolala vojenské konflikty s „bratrským národem“ Ukrajinou.\n\n\n"}
{"id": "1248098", "url": "https://cs.wikipedia.org/wiki?curid=1248098", "title": "SIS Storm Smíchov", "text": "SIS Storm Smíchov\n\nSIS Storm je pražský mužský lakrosový sportovní klub. Mezi lety 2005 a 2014 se klub účastnil obou nejvyšších domácích soutěž - NBLL a NFLL. Klub hraje svá domácí utkání ve sportovním areálu Mrázovka na Praze 5.\n\nHistorie týmu sahá do roku 2004, kdy vznikl mužský lakrosový oddíl LC Slavia Praha jako součást ženského lakrosového klubu LK Flamingo Slavia Praha. Do boxlakrosové ligy NBLL LC Slavia poprvé zasáhla v roce 2005. O dva roky později dosáhla zatím nejlepšího výsledku, když se umístila na čtvrtém místě. V roce 2007 poprvé nastoupila i do fieldlakrosové ligy NFLL a stala se jejím pravidelným účastníkem až do roku 2014. Od roku 2004 klub patřil také mezi pravidelné účastníky Memoriálu Aleše Hřebeského. Klub se stal v roce 2012 součástí TJ Sokol Smíchov\n\n\n"}
{"id": "1248099", "url": "https://cs.wikipedia.org/wiki?curid=1248099", "title": "Sportovní lezení na Světových hrách 2013", "text": "Sportovní lezení na Světových hrách 2013\n\nSportovní lezení bylo na Světových hrách v roce 2013 potřetí, sportovní lezci závodili 3.-4. srpna v kolumbijském Cali, celé hry probíhaly 25. července - 4. srpna.\n\nšpanělsky: \"Juegos Mundiales de 2013 - Escalada deportiva (dificuldad, velocidad)\"\n\nanglicky: \"The World Games 2013 - sport climbing (lead, speed)\"\n\nZávodilo se v lezení na obtížnost a v lezení na rychlost (v boulderingu až od roku 2017). Nominační kvóty pro závodníky jsou 2x 18 mužů a žen, ve sportovním lezení mohlo závodit 72 závodníků, udělovalo se 12 medailí.\n\nZahájení her proběhlo na stadionu Estadio Olímpico Pascual Guerrero. Původními městy her měly být německý Duisburg a Düsseldorf, v roce 2008 se vzdala pořadatelství a v roce 2009 Mezinárodní asociace Světových her dala přednost Cali před Pretorií.\n\n\"(celkový počet závodníků 18x 4 = 72; nominace byly doplněny a upraveny podle dispozic šampionů)\"\n\n"}
{"id": "1248102", "url": "https://cs.wikipedia.org/wiki?curid=1248102", "title": "Seznam dílů dánského seriálu Zločin", "text": "Seznam dílů dánského seriálu Zločin\n\nToto je seznam dílů dánského seriálu \"Zločin\". Dánský kriminální televizní seriál \"Zločin\" měl premiéru na stanici DR1. V rámci tří řad došlo k natočení celkového počtu 40 dílů, které byly premiérově odvysílány mezi lednem 2007 až listopadem 2012 na dánské veřejnoprávní televizní stanici DR1. V České republice jej mezi lednem 2013 až listopadem 2014 poprvé uvedl program ČT2. Chronologicky postupující příběh „dne za dnem“ se zaměřuje na vyšetřování vražd spojených s politickými kruhy. Děj doprovází významné zvraty ve vyšetřování i temné prvky severské krimi.\n\n<onlyinclude></onlyinclude>\n\n"}
{"id": "1248103", "url": "https://cs.wikipedia.org/wiki?curid=1248103", "title": "Kostel Narození svatého Jana Křtitele (Lukov)", "text": "Kostel Narození svatého Jana Křtitele (Lukov)\n\nKostel Narození svatého Jana Křtitele (jinde také Kostel svatého Jana Křitele) je farní kostel římskokatolické farnosti Lukov u Moravských Budějovic. Kostel se nachází ve středu východní části obce Lukov. Kostel je gotickou stavbou, která byla počátkem 18. století přestavěna v barokním slohu. Kostel je jednolodní stavbou s polygonálním závěrem, sakristií na severní straně kostela, součástí kostela je hranolová věž na západní straně kostela. Okolo kostela stojí původně hraniční hřbitovní zeď, hřbitov u kostela byl do roku 1840. Součástí kostela je hlavní oltář z roku 1909, ke kostelu přísluší křížová cesta, která byla vytvořena Jindřichem Zdobnickým. Kostel je chráněn jako kulturní památka České republiky. \n\nKostel byl postaven v gotickém slohu v době před 15. stoletím, osada Lukov měla mít kostel již v 13. století. Již v roce 1235 patřily obec i kostel klášteru Porta coeli cisterciáků v Předklášteří. Kostel pak byl v 15. století přestavěn. V roce 1593 byl kostel prodán Zdeňkovi IV. Brtnickému z Valdštejna. V roce 1638 se lukovská farnost stala součástí farnosti Moravské Budějovice a až v roce 1663 se farnost opět vrátila do Lukova, později byl Lukov zakoupen panstvím Jaroměřickým a tak patronát spadl pod Jaroměřice.\n\nPosléze byl upraven ještě v roce 1716 a 1727. Na konci 18. století (zřejmě v roce 1775) byl kostel rekonstruován, byla vyzděna klenba a přistavěna nová hudební kruchta. Věž byla postavena z podnětu Dominika Ondřeje Kaunice v roce 1804, kostel však v roce 1814 vyhořel, shořela i věž a již nebyla v původní podobě obnovena. Obnovena pak byla až v roce 1904, kdy byla navýšena o jedno patro až do celkové výšky 32 metrů a kostel tak získal dnešní podobu. Stejně tak byla kostelu vestavěna nová dlažba a kostel byl opraven. V roce 2007 byl opraven kostel, byl rekonstruován interiér kostela, kostel byl odvlhčen, byly opraveny vnitřní omítky a výmalby. Současně také byla upravena věž, byla rekonstruována střecha. V roce 2009 byl kostel rekonstruován.\n\nNa věži byly pověšeny zvony, první z nich byl pořízen v roce 1600, druhý v roce 1705 a třetí byl vysvěcen v roce 1969.\n\n\n"}
{"id": "1248109", "url": "https://cs.wikipedia.org/wiki?curid=1248109", "title": "Akademie v Gelati", "text": "Akademie v Gelati\n\nAkademie v Gelati byla významná středověká církevní škola při gelatském klášteru nedaleko města Kutaisi v gruzínské Imeretii.\n\nAkademii založil v roce 1106 gruzínský král David IV. Stavitel (დავით აღმაშენებელი) podle vzoru konstantinopolské Akademie Mangana a vedením školy pověřil teologa Ioanese Petriciho. V atmosféře silné státní podpory zde došlo k značnému rozvoji vědy a umění. V Gruzii tak byly položeny základy humanismu zhruba v podobném duchu, jako tomu bylo v 8. století pod Alcuinovým vlivem v Anglii. Akademie v Gelati se stala střediskem novoplatónské filosofie. Základem učebních osnov bylo trivium ( geometrie, aritmetika, hudba) a quadrium - tři oblasti filosofie, tři druhy rétoriky, gramatika a astronomie. Kvůli svému významu byla akademie v Gelati někdy nazývána \"Druhými Aténami\" nebo \"Druhým Jeruzalémem\".\n\nKrál David IV. získal pro akademii významné učence gruzínského původu, absolventy konstantinopolské univerzity, jako byli Ioanes Petrici (იოანე პეტრიწი) a Arsen Ikaltoeli (არსენ იყალთოელი).\n\nIoanes (či \"Ioane\") Petrici (v transkripci též \"Petrizi\" nebo \"Petritsi,\" ztotožňován s jménem \"Ioane Čimčimeli\" იოანე ჭიმჭიმელი) byl synem bohatého šlechtice ze Samcche-Džavachetie. Po studiích na manganské akademii působil v klášteře Kalipos poblíž Antiochie (Antakya v Turecku). Později přesidlil do gruzínského ortodoxního kláštera v Petrizoni, resp. v Petritzosu (bulharské Bačkovo), založeného v roce 1081 (odtud přízvisko \"Petrici\"). Součástí Bačkovského kláštera byla též církevní škola, kde se vyučovala nejen teologie, ale i matematika, historie a hudba. Ioanes Petrici byl autorem četných teologických a filosofických spisů a překladů cizojazyčných děl. Z řečtiny do gruzínštiny přeložil m. j. knihy Starého zákona, životopisy světců, díla Josefa Flavia, Nemesia z Edesy, Aristotela a mnohá další. Ioanes Petrici byl zakladatelem nové gruzínské filologické školy, jejíž principy a metody byly uplatňovány až do 18. století.\n\nArsen Ikaltoeli (totožný s Arsenem Vachnadze a pravděpodobně též s Arsenem Beri (\"\"Arsen Mnich\"\"), autorem spisu \"Život svaté Nino\"), byl synem místního šlechtice Ibada Vachnadze z Ikalta v gruzínské Kachetii. Stejně, jako Ioanes Petrici, po absolvování akademie v Manganě odešel do kláštera Kalipos na Černé hoře u Antiochie, odkud pak byl povolán králem Davidem IV. do Gelati, aby zde rozvinul filosofické tradice, přinesené z Konstantinopole. Později odešel do Ikalta poblíž Telavi, kde z popudu krále Davida IV. založil další církevní akademii. Přeložil množství teologických a polemických spisů, které shromáždil v souboru \"Dogmatikon,\" jakési základní učební osnově, vytvořené pod vlivem aristotelské filosofie.\n\nOd roku 1994 je klášter i s akademií v Gelati (spolu s katedrálou v Bagrati) zapsán na seznamu světového kulturního dědictví UNESCO. Výbor UNESCO, znepokojený nevhodnými a nevratnými zásahy při rekonstrukci těchto objektů, je na svém 34. zasedání dne 29. 7. 2010 zařadil na seznam ohrožených památek. Ze seznamu ohrožených památek byl areál kláštera a akademie v Gelati vyškrtnut v roce 2017.\n\nV tomto článku byly použity některé informace z článků \"Akademie von Gelati\" na německé Wikipedii a \"გელათის აკადემია\" na gruzínské Wikipedii. \n\n"}
{"id": "1248116", "url": "https://cs.wikipedia.org/wiki?curid=1248116", "title": "Vladislav Mikiska", "text": "Vladislav Mikiska\n\nVladislav Mikiska (* 8. května 1969) je bývalý český fotbalista, obránce.\n\nV české lize hrál za FK Teplice. Nastoupil ve 34 ligových utkáních a dal 1 gól. Ve druhé lize hrál i za FK Arsenal Česká Lípa. Za Teplice nastoupil ve 196 mistrovských utkáních a dal 18 gólů.\n\n\n"}
{"id": "1248121", "url": "https://cs.wikipedia.org/wiki?curid=1248121", "title": "Vavřinec Leander Rvačovský ze Rvačova", "text": "Vavřinec Leander Rvačovský ze Rvačova\n\nVavřinec Leander Rvačovský ze Rvačova (též Vavřinec Rvačovský z Roudnice, 1525 Roudnice nad Labem - po roce 1591 neznámo kde) byl český kališnický kněz a spisovatel. \n\nNarodil se v Roudnické části Rvačov. Někdy bývá chybně uváděno příjmení Rváčovský. Jako místo narození bývá rovněž chybně uváděna obec Rváčov. O jeho životě a díle před rokem 1565 nejsou žádné spolehlivé doklady. Studoval pravděpodobně v Německu nebo na pražské univerzitě, žádného akademického titulu ale nedosáhl. \n\nByl údajně v letech 1550-1555 správcem školy v Těšíně. Současně byl vychovatelem Friedricha Kazimíra, syna těšínského knížete Václava.\n\nPřed rokem 1565 působil údajně i v Hranicích. Před rokem 1569 byl vychovatelem synů Zdeňka Brtnického z Valdštejna a na Brtnici. Tento šlechtic se zasloužil o to, aby v roce 1565 získa Rvačovský šlechtický titul\n\nNěkdy v letech 1565 - 1570 byl ustanoven utrakvistickým knězem. Protože měl konflikty s farníky i s kozistoří, často měnil své působiště. Rovněž měl konflikty se světskou mocí kvůli dluhům a výtržnostem. Byl farářem v Moravských Budějovicích (1569), Jaroměřicích (1573), v Krhové (1575) a v Jevíčku (1576-1577). V roce 1577 vydal jako farář v Jevíčku knihu \"Knížka zlatá, w nížto se předkládá člowěku křesťanskému, jakauby zbraní měl se hotowiti proti nepříteli ďáblu\" u tiskaře Fridricha Milichtallera v Olomouci.\n\nV roce 1580 se spolu s ženou a jedenácti dětmi přestěhoval do Čech. Stal se děkanem ve Slaném. Zde vydal svou nejvýznamnější práci: Massopust. Tato kniha je považována za jedno z nejvýznamnějších děl českého humanismu konce 16. století. Později byl farářem v Kostelci nad Labem (1585) a poté v Bohdanči. V roce 1587 byl pravděpodobně farářem v Luži. V roce 1590 pobýval nejprve v Praze, později v Novém Bydžově. V červnu 1590 přesídlil do Loun. \n\nDne 23. 4. 1591 byl jmenován děkanem v Táboře. O jeho dalším osudu není nic známo.\n\n\n\n"}
{"id": "1248123", "url": "https://cs.wikipedia.org/wiki?curid=1248123", "title": "Šturec", "text": "Šturec\n\nNázev Šturec má více významů:\n\n\n"}
{"id": "1248129", "url": "https://cs.wikipedia.org/wiki?curid=1248129", "title": "Karel Augusta (malíř)", "text": "Karel Augusta (malíř)\n\nKarel Augusta (16. září 1883 Humpolec – 7. února 1974 Olomouc), byl český malíř, a středoškolský profesor.\n\nNarodil se v Humpolci, v rodině místního kupce Petra Augusty. Měl ještě staršího bratra Jaroslava, který byl rovněž znamenitým malířem. V roce 1892 se celá rodina přestěhovala na Slovensko, do Rimavské Soboty a pak do Tisovce, kde prožil své mládí. Po maturitě na reálném gymnáziu v Hodoníně studoval na pražské malířské akademii u prof. H.Schwaigra. Studium ukončil v roce 1908. Po ukončení studia na akademii působil jako profesor kreslení v Klatovech, Kyjově a v letech 1911–1938 na gymnáziu v Prostějově, kromě let 1915–1918 kdy absolvoval vojenskou službu. Mezi jeho žáky patřil např. i básník Jiří Wolker. Krom svého učitelského povolání se věnoval figurální malbě, maloval portréty a zátiší. Byl členem \"\"Grupy uhersko-slovenských malířů\"\" . Přispíval do časopisu \"\"Naše Slovensko\"\" a v letech 1904–1912 se účastnil výstav této \"\"Grupy\"\". Se svým bratrem Jaroslavem nezapomínali na svůj rodný kraj a v létě se na Vysočinu vraceli. Společně v roce 1911 uspořádali soubornou výstavu svých děl v Humpolci. Sám v roce 1910 vystavoval se slovenskými malíři v Praze v \"\"Topičově salonu\"\". Karel Augusta zemřel v Olomouci 7. února 1974 ve věku nedožitých 91 let.\n\n"}
{"id": "1248132", "url": "https://cs.wikipedia.org/wiki?curid=1248132", "title": "Jaroslav Mašek (malíř)", "text": "Jaroslav Mašek (malíř)\n\nJaroslav Mašek (4. ledna 1891 Plzeň – 29. listopadu 1926 Dobřany) byl český akademický malíř.\n\nNarodil se v Plzni, v rodině bednáře Karla Maška. V roce 1907 začal studovat na pražské malířské akademii postupně u profesorů Bohumíra Roubalíka, Maxmiliána Pirnera a následně ve speciálce, kterou vedl profesor Hanuš Schwaiger. V rámci studia studoval venkov na Chodsku, Moravě a Slovensku. V letech 1912–1913 dlel na Domažlicku. Koncem roku 1913 narukoval do rakousko-uherské armády a zúčastnil se tak 1. světové války. V armádě byl až do konce války. V letech 1919–1920 maloval většinou krajiny a podobizny. Rád ztvárňoval na svých obrazech rovněž zvířata v plenéru, ale i ve stáji. Jako jeden z členů \"\"Západočeských výtvarníků\"\" vystavoval na mnoha místech u nás, zejména však v Plzni. Nějaký čas působil v Postřekově. Kolem roku 1923 dostal stipendium a odjel do Paříže. Do vlasti se vrátil nemocný a v listopadu 1926 zemřel v Dobřanech. V roce 1930 mu byl v Plzni odhalen pomník. Jeho bratr Karel Mašek (1883–1962) byl rovněž malířem, grafikem a karikaturistou.\n\n"}
{"id": "1248143", "url": "https://cs.wikipedia.org/wiki?curid=1248143", "title": "Otakar Marvánek", "text": "Otakar Marvánek\n\nOtakar Marvánek (28. března 1884 Praha-Nové Město – 25. října 1921 Praha-Královské Vinohrady), byl český malíř, grafik a výtvarný kritik.\n\nNarodil se v Praze na Novém Městě. Jeho otec Josef Marvánek byl truhlářem. V letech 1904-1908 studoval na pražské malířské akademii. Krom přípravného studia se připravoval i ve speciálce prof. H.Schwaigra. Byl členem skupiny Tvrdošíjní a výtvarným kritikem \"\"Českého slova\"\". V letech 1910 – 1911 pobýval v italském Fasanu na Gardském jezeře, a to jak ze studijních, tak i zdravotních důvodů. Na kratší studijní cesty zajížděl do německých měst s věhlasnými pinakotékami – Mnichova, Drážďan, Kolína nad Rýnem aj. V roce 1913 odjel do Paříže, kde se seznámil s díly Cézanna, Matisse, van Gogha a jiných francouzských impresionistů. Marvánek byl mimořádný zjev našeho moderního malířství. Zemřel předčasně 25. října 1921 na pražských Královských Vinohradech na selhání srdce . Pohřben je na Vinohradském hřbitově. V roce 1922 byla v Domě umělců v Praze uspořádána jeho posmrtná výstava. Na výstavě bylo k vidění na dvě stovky obrazů, kreseb a studií ryze autorského malířského rukopisu.\n\nJeho dílo je zastoupeno ve sbírce Moravské galerie v Brně, Národní galerie v Praze, Galerie výtvarného umění v Chebu a v Galerii Benedikta Rejta v Lounech.\n\n"}
{"id": "1248145", "url": "https://cs.wikipedia.org/wiki?curid=1248145", "title": "Loving", "text": "Loving\n\nLoving je americké historické drama z roku 2016. Režie a scénáře se ujal Jeff Nichols. Hlavní role hrají Joel Edgerton a Ruth Negga, kteří ztvárňují Richarda a Mildred Lovingovi, který zrušil platnost zákonů zakazujících rasově smíšená manželství. Snímek soutěžil o cenu Zlatá palma na Filmovém festivalu v Cannes. Do kin byl film uveden 4. listopadu 2016.\n\n8. května 2015 Jeff Nichols oznámil, že bude režírovat a napíše scénář k filmu \"Loving\". Producenti filmu jsou Nancy Buirski, Sarah Green, Colin Firth, Ged Doherty, Marc Turtletaub a Peter Saraf. Snímek byl inspirován Buirski dokumentem \"The Loving Story\". Nichold se nechal slyšet, že právě díky \"The Loving Story\" chtěl vytvořit tento film. Natáčení bylo zahájeno 16. září 2015 v Richmondu ve Virginii.\n\nV únoru 2016 Focus Features získal práva na distribuci filmu. Světovou premiéru měl snímek na Filmovém festivalu v Cannes 16. května 2016. Soutěžil o cenu Zlatá palma. Ve Spojených státech měl premiéru 4. listopadu 2016. Ve Spojeném království bude mít premiéru 3. února 2017.\n\nFilm získal pozitivní recenze od kritiků. Na recenzní stránce Rotten Tomatoes získal z 146 započtených recenzí 90 procent s průměrným ratingem 7,7 bodů z deseti. Na serveru Metacritic snímek získal z 44 recenzí 79 bodů ze sta. Na Česko-Slovenské filmové databázi snímek získal 62%.\n"}
{"id": "1248155", "url": "https://cs.wikipedia.org/wiki?curid=1248155", "title": "Leduc 021", "text": "Leduc 021\n\nLeduc 021 byl francouzský celokovový jednomístný experimentální stíhací letoun poháněný náporovým motorem.\n\nV roce 1951 získal konstruktér René Leduc od Ministere de l'Air objednávku na vývoj stíhacího stroje schopného zachytit bombardovací letouny srovnatelné s typem Convair B-36. Nový letoun měl dosahovat rychlosti M = 0,8, stoupavosti 250 m/s a dostupu 14 000 m.\n\nKonstrukčně měla být stíhačka jednomístná, poháněná náporovým motorem s dvojicí pomocných kompresorových proudových motorů a hermetizovanou pilotní kabinou. Výzbroj měly tvořit dva kanóny Hispano ráže 30 mm, nebo 42 protiletadlových neřízených raket.\n\nObjednány byly dva prototypy s označením Leduc 021, které měly být přechodovým typem k nadzvukové stíhačce Leduc 022.\n\nPrvní prototyp byl navržen jako neozbrojený a bez pomocných kompresorových motorů, který měl vzlétat pomocí nosiče SE.161 Languedoc jako předchozí typy Leduc 010 a Leduc 016. Po dosažení potřebné rychlosti měla elektrická svíčka zažehnout vylepšený Leducův náporový motor, umístěný v zadní polovině trupu. Pro svůj nový typ 021 Leduc vyvinul jednostopý zatažitelný podvozek se dvěma koly v tandému. Opěrné podvozkové nohy s malými kolečky byly instalovány na koncích křídla pod vřetenovými tělesy, které měly aerodynamicky simulovat pomocné proudové motory a sklápěly se směrem dozadu do plochých kapot. Pod koncovou partií trupu byla přimontována pomocná ostruha.\n\nJednomístná klimatizovaná kabina byla v případě nouze odhazovací, opatřená trojicí padáků. Vstup do pilotní sedačky umožňovalo vysunutí příďového kuželu kupředu.\n\nPrvní Leduc 021-01 byl ze závodu v Argenteuil vyexpedován 16. března 1953. Do vzduchu byl poprvé vynesen 20. března a do dubna 1953 vykonal v Brétigny pod dohledem Střediska pro letové zkoušky (CEV) 43 letů. Poté byl přelétnut do Istres, kde se pokračovalo v testech. Celkem vykonal 214 letů, z toho 125 se zažehnutým náporovým motorem.\n\nTaké druhý prototyp Leduc 021-02 zůstal neozbrojený a bez pomocných proudových agregátů. Dokončen byl počátkem roku 1954, první let vykonal 21. února. Celkem absolvoval 170 letů, z toho 123 se zažehnutým náporovým motorem.\n\nOba stroje posloužily dalšímu vývoji náporového motoru Leduc, zejména při dolaďování spalovacího pochodu v jednotlivých prstencích a nastavování usměrňovacích lopatek. V roce 1955 byly vystavovány na hřbetech trupů nosných Languedoců (imatrikulace F-ZLAV a F-ZLAW) na aerosalónu v Le Bourget, kde byly předvedeny i během letu.\n\nPrvní prototyp dolétal v listopadu 1956, druhý v prosinci 1957. Skončily jako pozemní cíle pro nácvik vzdušné střelby.\n\nÚdaje dle\n\n\n"}
{"id": "1248158", "url": "https://cs.wikipedia.org/wiki?curid=1248158", "title": "Lachár", "text": "Lachár\n\nLachár (\"Myrsine\"), česky též myrsine, je rod rostlin z čeledi prvosenkovité. Jsou to keře a stromy s jednoduchými střídavými listy a nenápadnými drobnými květy v úžlabních květenstvích. Plodem je drobná peckovice. Rod zahrnuje asi 300 druhů a je rozšířen v tropech celého světa od nížin do hor.\nHospodářský význam lachárů není velký. Některé druhy jsou využívány v medicíně (zejména lachár africký), těženy pro pevné dřevo nebo vysazovány jako okrasné dřeviny.\n\nV minulosti byl rod \"Myrsine\" řazen do čeledi \"Myrsinaceae\" (lachárovité či myrsinovité).\n\nLacháry jsou jednodomé, dvoudomé nebo polygamní stálezelené keře až nevelké stromy se střídavými jednoduchými listy bez palistů. Čepel listů je celokrajná nebo na okraji zubatá. Stromovité druhy většinou dorůstají výšky do 10 metrů, některé však mohou dosáhnout až 30 metrů (\"M. coriacea\"). Keře jsou často bohatě větvené a mají listy charakteristicky nahloučené u konců jinak bezlistých větévek. Některé druhy rostou jako epifyty. Květenství jsou úžlabní, zpravidla přisedlé nebo krátce stopkaté okolíky či svazečky, často vyrůstající ze starších větví (ramiflorie). Květy jsou čtyř nebo pětičetné, většinou jednopohlavné. Kališní i korunní lístky jsou téměř volné nebo až do poloviny srostlé. Kalich je vytrvalý. Tyčinky jsou přirostlé ke koruně, volné nebo na bázi srostlé. Semeník je svrchní a obsahuje jedinou komůrku s několika vajíčky. Plodem je drobná, kulovitá až vejcovitá, jednosemenná peckovice.\n\nRod zahrnuje asi 300 druhů. Je rozšířen v tropech celého světa. Některé druhy mají rozsáhlý areál. Ve Starém světě je to druh \"M. africana\", rozšířený od Afriky po Indii a Čínu, v Americe \"M. coriacea\", vyskytující se v oblasti od Mexika po jih Jižní Ameriky. Na evropské pevnině se žádný druh nevyskytuje, druh \"M. africana\" však zasahuje na Azorské ostrovy. V USA roste jediný druh, \"Myrsine floridana\" (syn. \"M. cubana\"), který zasahuje z Karibiku na Floridu. Z Číny je uváděno 12 druhů, z Japonska 2 druhy. Velký počet druhů roste v Tichomoří, zejména na Nové Kaledonii.\n\nLacháry se vyskytují v celé řadě biotopů od nížinného tropického deštného lesa a přímořských mangrovů po subalpínskou keřovou vegetaci (např. andské páramo), v savanách, poříčních lesích a pod. Největší počet druhů roste na vlhčích stanovištích tropických horských lesů.\n\nV tradiční taxonomii byl rod \"Myrsine\" řazen spolu s dalšími, víceméně dřevnatými rody do čeledi \"Myrsinaceae\". Ta byla v systému APG III, publikovaném v roce 2009, vřazena na základě výsledků molekulárních studií do široce pojaté čeledi \"Primulaceae\". Do rodu \"Myrsine\" byly vřazeny blízce příbuzné rody \"Rapanea\" a \"Suttonia\".\n\n\nPlody lacháru afrického (\"Myrsine africana\") se v Africe i Indii používají proti tasemnicím. V tradiční indické medicíně se rostlina využívá také jako projímadlo a zevně na kožní choroby.\nVýchodoafrické kmeny Masai a Batemi přidávají zelené části rostliny k masu. Má se za to, že je obsažené saponiny chrání před škodlivými účinky převážně masité stravy.\n\nNěkteré druhy jsou místně těženy pro tvrdé a pevné dřevo, např. \"M. coriacea\" a \"M. guianenss\" v tropické Americe, \"M. varibilis\" v Austrálii, \"M. melanophloeos\" v Jižní Africe. Dřevo dobře hoří a používá se jako palivo a k výrobě dřevěného uhlí. Z kůry se získávají třísloviny. Druhy \"M. guianensis\" a \"M. umbellata\" se vysazují v tropické Americe jak okrasné a pouliční dřeviny a používají se k zalesňování.\n\n"}
{"id": "1248160", "url": "https://cs.wikipedia.org/wiki?curid=1248160", "title": "Chotoviny (zámek)", "text": "Chotoviny (zámek)\n\nZámek Chotoviny je novorenesační, původně klasicistní zámecké sídlo s francouzským parkem v jihočeské obci Chotoviny v táborském okrese.\n\nDnešní podoba zámku je z roku 1873. Při vojenských manévrech v letech 1903 a 1913 pobýval na zámku následník trůnu František Ferdinand d'Este. V letech 1945–2001 sloužil zámek jako základní škola. Od roku 1958 je zapsán v seznamu kulturních památek.\n\nDnešní zámecká budova s francouzským parkem má klasicistní podobu. Zámek byl vybudován v místě někdejší vlkančické tvrze, o níž jsou zprávy již ze 13. století. Zdejší panství i s tvrzí často měnilo majitele.\n\nV roce 1706 zakoupila panství Chotoviny hraběnka Anna Marie Nosticová, po níž je zdědil Jan Karel Soyer, který však musel panství roku 1760 z finančních důvodů prodat. V té době je zdejší sídlo již uváděno jako zámek. Prodejem přešly Chotoviny do majetku jezuitského řádu, a to až do roku 1768, kdy panství získal Kašpar hrabě Migazzi. Ten nechal v letech 1770 až 1780 zámek klasicistně přestavět a po jeho smrti přešlo panství na jeho bratra, kardinála Bartoloměje Migazziho.\n\nPosledním urozeným majitelem panství byl rod Nádherných, když je roku 1806 koupil Jan Nádherný, pražský měšťan později povýšený do šlechtického stavu. Baron Nádherný nechal zámek přestavět v novorenesančním stylu a zřídit anglický park. 22,5 ha velký park je chráněn jako památka I. kategorie. Rod Nádherných z Borutína vlastnil panství do roku 1945, kdy jim bylo čs. státem zkonfiskováno a rodina byla nucena uprchnout do Rakouska a poté do USA.\n\nPo pádu socialismu byl zámek v restituci roku 1997 navrácen původním majitelům - rodu Nádherných v osobě Jamie Nicole Nadherny a po roce 2001 proběhla rozsáhlá rekonstrukce objektu.\n\nObjekt v dražbě koupil soukromý podnikatel z Ruska za 49,96 milionu korun a není veřejně přístupný.\n\n\n"}
{"id": "1248162", "url": "https://cs.wikipedia.org/wiki?curid=1248162", "title": "Anastas Procházka", "text": "Anastas Procházka\n\nAnastas Procházka (21. srpna 1891 Silůvky – 1915 na frontě I. sv.války v Haliči), byl český akademický malíř.\n\nAnastas Procházka se narodil 21. srpna 1891 v Silůvkách. Jeho nesporný talent k malování, se u něho projevil již v útlém mládí. Po absolvování obecné školy se přihlásil na pražskou malířskou akademii. V roce 1906 složil úspěšně zkoušku a byl jako jeden z nejmladších přijat. Postupně studoval u profesorů B.Roubalíka, V. Bukovce a ve speciálce Hanuše Schweigera. Byl jedním z nejtalentovanějších žáků. V roce 1911 akademii úspěšně absolvoval. Následně působil na Moravě jako malíř podobizen a různých genrů. Na studijní cestu se vydal do dalekého Orientu. Na začátku 1. světové války narukoval a zanedlouho na bojišti padl. Pohřben je na neznámém místě v Haliči.\n\n"}
{"id": "1248168", "url": "https://cs.wikipedia.org/wiki?curid=1248168", "title": "Kanton Lingolsheim", "text": "Kanton Lingolsheim\n\nKanton Lingolsheim (fr. \"Canton de Lingolsheim\") je francouzský kanton v departementu Bas-Rhin v regionu Grand Est. Tvoří ho 13 obcí. Zřízen byl v roce 2015.\n\n"}
{"id": "1248172", "url": "https://cs.wikipedia.org/wiki?curid=1248172", "title": "Ewa Lipska", "text": "Ewa Lipska\n\nEwa Lipska (* 8. října 1945, Krakov) je významná polská básnířka.\n\nStudovala na Akademii výtvarných umění v Krakově. Poprvé na sebe literárně upozornila roku 1961 básněmi \"Krakowska noc\", \"Smutek\", \"Van Gogh\" v periodiku Gazeta Krakowska. \n\nV 90. letech 20. století pracovala jako ředitelka Polského centra ve Vídni.\n\nV roce 2007 se stala spolu s německou básnířkou Sarah Kirsch laureátkou ceny Samuela Bogumila Lindeho. \n\n\n"}
{"id": "1248176", "url": "https://cs.wikipedia.org/wiki?curid=1248176", "title": "Farní sbor Českobratrské církve evangelické v Aši", "text": "Farní sbor Českobratrské církve evangelické v Aši\n\nFarní sbor Českobratrské církve evangelické v Aši je farním sborem této církve v západočeském městě Aš.\n\nSbor zde byl založen až po roce 1945. Patří do západočeského seniorátu.\n\nReformace se dostala na Ašsko v roce 1549, Českobratrská církev evangelická zde rozvinula svou práci až po roce 1945; sbor byl založen roku 1947.\n\n\n"}
{"id": "1248179", "url": "https://cs.wikipedia.org/wiki?curid=1248179", "title": "Farní sbor Českobratrské církve evangelické v Dolní Bělé", "text": "Farní sbor Českobratrské církve evangelické v Dolní Bělé\n\nFarní sbor Českobratrské církve evangelické v Dolní Bělé je farním sborem této církve v obci Bělá.\n\nSbor zde byl založen v roce 1949. Patří do západočeského seniorátu.\n\nPo vzniku Československé republiky zde působili kazatelé z Plzně a byla zde ustavena kazatelská stanice. V provozu byly tři kazatelské stanice: Hvozd, Manětín a Mrtník. Kromě toho v některých střediscích se konaly příležitostné bohoslužby, a to v obcích Březín, Nekmíř a Zahrádka.\n\n\n"}
{"id": "1248181", "url": "https://cs.wikipedia.org/wiki?curid=1248181", "title": "Trollhättanské vodopády", "text": "Trollhättanské vodopády\n\nTrollhätanské vodopády ( \"Trollhättefallen\") jsou kaskádové vodopády ve švédském městě Trollhättan. Nacházejí se na řece Göta älv, které spojuje jezero Vänern s průlivem Kattegat a překonává celkový výškový rozdíl 44 metrů, z čehož připadá 32 metrů na Trollhättanské vodopády, které mají šest stupňů.\n\nPůvodně protékalo vodopády až 900 m³/s, ale od 17. století probíhaly práce na jejich regulaci. Roku 1832 byl dokončen plavební kanál se zdymadly, který umožnil lodím obeplout vodopády. Firma Vattenfall pak postavila dvojici vodních elektráren: v roce 1910 byla uvedena do provozu Olidan a v roce 1938 Håjum. Tok řeky byl sveden k turbínám elektráren, původní koryto se naplní vodou pouze v předem oznámených termínech během letní turistické sezóny. Tehdy protéká vodopády až 300 m³/s, návštěvníci mohou toto přírodní představení pozorovat z mostů Malgöbron a Oskarsbro. Každoročně se třetí pátek v červenci pořádá Den vodopádů (Fallens Dagar), městské slavnosti, jejichž součástí jsou různé soutěže a umělecká vystoupení.\n\nVodopády inspirovaly řadu umělců jako Esaias Tegnér nebo Andreas Achenbach. Podle legendy zde sídlil bůh Mími ze severské mytologie.\n"}
{"id": "1248184", "url": "https://cs.wikipedia.org/wiki?curid=1248184", "title": "Chanteheux", "text": "Chanteheux\n\nChanteheux je francouzská obec v departementu Meurthe-et-Moselle v regionu Grand Est. V roce 2013 zde žilo 2 145 obyvatel.\n\nSousední obce jsou: Croismare, Jolivet a Lunéville.\n\n\"Počet obyvatel\"\n\n"}
{"id": "1248186", "url": "https://cs.wikipedia.org/wiki?curid=1248186", "title": "Koufonisia", "text": "Koufonisia\n\nKoufonisia ( ) je souostroví v Egejském moři, které se nachází v souostroví Malé Kyklady v Řecku. Hlavní ostrovy jsou Pano Koufonisi, Kato Koufonisi a Keros. Nachází se mezi Naxem a Amorgem severovýchodně od Schoinousy. Tvoří zároveň stejnojmennou obecní jednotku (bývalou obec) o rozloze 26,025 km². Nejvyšším bodem je Papas na ostrově Keros s nadmořskou výškou 434 m.\n\nV roce 2011 žilo v obecní jednotce 399 obyvatel. Celé souostroví tvoří jednu obecní jednotku a také jednu komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\nK souostroví náleží i dva ostrůvky (Ano Andikeri (0), Kato Andikeri (2)), které patří k obci Amorgos. Počet obyvatel souostroví tak činí 401.\n"}
{"id": "1248193", "url": "https://cs.wikipedia.org/wiki?curid=1248193", "title": "Hangenbieten", "text": "Hangenbieten\n\nHangenbieten je francouzská obec v departementu Bas-Rhin v regionu Grand Est. V roce 2013 zde žilo 1 496 obyvatel.\n\nSousední obce jsou: Achenheim, Breuschwickersheim, Duppigheim, Entzheim, Holtzheim a Kolbsheim.\n\n\"Počet obyvatel\"\n\n"}
{"id": "1248197", "url": "https://cs.wikipedia.org/wiki?curid=1248197", "title": "Černý most", "text": "Černý most\n\nČerný most může být\n\n"}
{"id": "1248204", "url": "https://cs.wikipedia.org/wiki?curid=1248204", "title": "Achenheim", "text": "Achenheim\n\nAchenheim je francouzská obec v departementu Bas-Rhin v regionu Grand Est. V roce 2013 zde žilo 2 025 obyvatel.\n\nSousední obce jsou: Breuschwickersheim, Hangenbieten, Holtzheim, Ittenheim a Oberschaeffolsheim.\n\n\"Počet obyvatel\"\n\n\n"}
{"id": "1248205", "url": "https://cs.wikipedia.org/wiki?curid=1248205", "title": "Nemetové", "text": "Nemetové\n\nNemetové nebo Nemeti (; ) byl germánský kmen žijící ve starověku podél řeky Rýn. Jejich pojmenování mohlo vést u slovanských jazyků k ustálení označení \"Němci\" (polsky \"Niemcy\").\nŘímský název pro město Speyer, \"Noviomagus Nemetum\", odkazuje na jeho postavení jako hlavní město Nemetů. Podle Tacita šlo \"nesporně o Germány\".\n"}
{"id": "1248206", "url": "https://cs.wikipedia.org/wiki?curid=1248206", "title": "Samovýběr", "text": "Samovýběr\n\nSamovýběr (self-selection) neboli sebezařazení do výzkumu je nepříznivý jev, který nastává ve chvíli, kdy se lidé účastní průzkumu pouze na základě vlastního rozhodnutí. Někteří respondenti zpravidla projevují větší tendence k účasti na šetření než ostatní, což vede ke zkreslení výsledného materiálu. Samovýběr se projevuje zejména při dotazování prostřednictvím ankety a má negativní vliv na přesnost jejího výsledku.\n\nS problémem samovýběru se setkáváme zejména při šetření v oblasti sociologie, psychologie, ekonomie a dalších společenských věd. Z různých metod sociologického výzkumu je tento problém nejmarkantnější při tvorbě ankety, kdy výběr respondentů není kontrolován. I přes nízké náklady, rychlost a snadné zpracování dat tedy anketa nepatří ke směrodatným zdrojům informací. Ani v případě vysoké návratnosti anketa nedává reprezentativní vzorek populace. Negativní vliv samovýběru se může projevovat také například při interpretaci průzkumu trhu, kdy se ke spokojenosti s určitým výrobkem či službou vyjádří pouze část spotřebitelů.\n\nSamovýběr je hodnocen jako nepříznivý jev a je snaha jej potlačovat. Nežádoucí situace nastává zejména tehdy, když specifické charakteristiky respondentů, kvůli kterým se rozhodli zařadit do skupiny a průzkumu zúčastnit, vytváří abnormální podmínky ve skupině. Je úzce spjat s jevem, jenž se nazývá non-respons bias, což je situace, kdy v průzkumu odpovídá pouze část populace a tento vzorek má na danou problematiku výrazně jiný názor, než by mohla mít skupina, která dotázaná nebyla.\n\nUvažujme průzkum zasílaný e-mailem obyvatelům určitého města, přičemž lidé se tohoto průzkumu účastní takovým způsobem, že svoji odpověď pošlou emailem zpět na adresu instituce provádějící tento průzkum. Průzkum se zabývá tím, kolik lidí v tomto městě umí číst. Na email samozřejmě odpoví pouze lidé, kteří číst umí, tudíž je průzkum ovlivněn samovýběrem a je nerelevantní.\n\nDalším příkladem samovýběru může být například anketa zabývající se sebevědomím mladých lidí v rodičovství. Je pravděpodobné, že se do ankety více zapojí lidé, kteří jsou v této oblasti sebevědomí a chtějí se tím pochlubit. Naopak lidé, kteří si svými schopnostmi nejsou příliš jisti, se do tohoto průzkumu spíše nezapojí. Anketa je tedy ovlivněna samovýběrem, neboť existuje skupina lidí, u které je větší pravděpodobnost, že se do tohoto průzkumu zapojí, než u ostatních skupin.\n\nJako reálný příklad samovýběru lze uvést anketu na českém zpravodajském serveru, zabývající se postojem občanů ČR vůči migrantům. 93,3% účastníků ankety vyjádřilo v anketě negativní postoj, 1,9% postoj pozitivní a pouhých 0,8% hlasujících uvedlo, že nemá vůči migrantům žádný postoj. Lze se tedy domnívat, že je anketa ovlivněna samovýběrem, neboť se do ní zapojují především lidé s vyhraněným názorem na tuto problematiku, zatímco lidé, kteří se o téma uprchlíků příliš nezajímají, do této ankety spíše nepřispívají, tudíž je podíl lidí s neutrálním postojem v anketě zastoupen méně než v realitě, a výsledek ankety lze tedy považovat za zkreslený.\n\nPři průzkumech je nutné vliv samovýběru co nejvíce potlačit, neboť se jedná o negativní jev. V případě prvního příkladu (tedy průzkumu, zda lidé v daném městě umí číst) by se samovýběr dal omezit změnou způsobu průzkumu, tedy například přijít do domu každého obyvatele a zeptat se, zda umí číst. I tak by zde byla určitá míra samovýběru způsobená tím, že by se někteří lidé například styděli přiznat, že číst neumí, ale přesto by byla znatelně nižší. Při publikování výzkumu je vhodné v rámci publikace zmínit možnost zkreslení dat samovýběrem.\n\nDalší možností je přičítat při vyhodnocování průzkumu větší váhu možnostem, u kterých je méně pravděpodobné, že budou zmíněny, než možnostem, kde je pravděpodobnost samovýběru velká.\n\nReference\n\n"}
{"id": "1248212", "url": "https://cs.wikipedia.org/wiki?curid=1248212", "title": "Farní sbor Českobratrské církve evangelické v Domažlicích", "text": "Farní sbor Českobratrské církve evangelické v Domažlicích\n\nFarní sbor Českobratrské církve evangelické v Domažlicích je farním sborem této církve v Domažlicích.\n\nSbor zde byl založen v roce 1920, roku 1923 se stává samostatným sborem. Patří do západočeského seniorátu.\n\nStavbu sborového domu, či přesněji kostela se zázemím pro faráře a činnost sboru, zvažovali domažličtí evangelíci již od konce dvacátých let minulého století. Staršovstvo založilo zvláštní účet, tak zvaný stavební fond, na který shromažďovalo peníze na koupi pozemku a stavbu. Koncem roku 1935 mělo na účtu tolik, že mohlo koupit pěkný 1000 m2 velký pozemek a ještě 50.000 korun, tehdy nezanedbatelná částka, zbylo. Na zahájení stavby to ale nestačilo. Někteří členové staršovstva byli ochotni stavět i za cenu dluhů, většina členů sboru se ale v době hospodářské krize, kdy sbor jen s obtížemi sháněl prostředky na svůj provoz, velkých dluhů bála. A tak se ve druhé polovině roku 1936 staršovstvo usneslo, že stavbu kostela odloží na příznivější časy a ze stavebního fondu raději dokoupilo ještě 288 m2 pozemku. Se zahájením stavby počítalo do dvou – tří let. V neutěšené hospodářské situaci ovšem peníze na stavební fond přibývaly jen pomalu, pak přišla válka, po ní nejprve vázané vklady, pak měnová reforma a celkově nepříznivá atmosféra pro jakoukoli církevní aktivitu. O stavbě kostela tak nemohla být řeč, místo něj hospodařilo na církevním pozemku městské zahradnictví. Až po roce 1990 mohla dnešní generace domažlických evangelíků naplnit sen svých předků. Stavba začala v sobotu 14. dubna 2007 položením dvou základních kamenů, jednoho sborového a jednoho, který daroval duchovní správce sboru z padesátých let Jiří Veber. Vlastní stavební práce probíhaly v létech 2007/2008. Stavbě dominuje schodišťová věž se zvonem, součástí je terasa s pergolou. Mimo bohoslužebního prostoru zahrnuje sborový dům byty pro faráře, domovníka a zázemí pro setkávání. Autory projektu jsou Ing. architekt Ladislav Schejbal, ateliér SAH Praha a Ing. Zbyněk Wolf z Domažlic, dodavatelem stavby byla stavební firma Antonín Vlček s. r. o. z Horšovského Týna. Zvon, který zdejšímu sboru věnovali evangelíci z Rokytníku, upevnila firma Vlček do věže sborového domu ve středu 13. února 2008. Slavnostní otevření nového sborového domu se pak uskutečnilo v sobotu 29. listopadu 2008. Finančně stavbu svými dary podpořili členové sboru, HDL Jeronýmovy jednoty, Ministerstvo kultury ČR, evangelíci z Německa a sbory ČCE. Nový sborový dům získal i jedno významné ocenění: v 6. ročníku prestižní soutěže Stavba roku Plzeňského kraje – rok 2008, vyhlašované každoročně Krajským úřadem Plzeňského kraje, zvítězil v kategorii „Novostavba“.\n\nA tak se splnilo dávné přání domažlického evangelického sboru. Vnukové a pravnukové jeho zakladatelů vybudovali důstojný stánek pro hlásání Slova Božího. Pán požehnal jejich dílu a jistě bude s každým, kdo s otevřeným srdcem překročí práh sborového domu, postaveného pro památku předků a věřme, že k užitku nynějšího i budoucího pokolení domažlických evangelíků a všech občanů Domažlic.\n\n\n"}
{"id": "1248221", "url": "https://cs.wikipedia.org/wiki?curid=1248221", "title": "Tipsport liga 2017", "text": "Tipsport liga 2017\n\nTipsport liga 2017 byl již 20. ročník fotbalového turnaje, hrál se v obodí od 7. do 29. ledna ve 4 českých městech. Turnaje se zúčastnilo 16 týmů, které byly rozděleny do 4 skupin po 4 týmech. Ze skupiny pak postoupil do vyřazovací fáze první celek. Vyřazovací fáze zahrnovala 3 zápasy.\n\n"}
{"id": "1248234", "url": "https://cs.wikipedia.org/wiki?curid=1248234", "title": "Gmina Pawonków", "text": "Gmina Pawonków\n\nGmina Pawonków je vesnická obec v okrese Lubliniec ve Slezském vojvodství. V letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství.\n\nPodle statistických údajů z roku 2002 gmina Pawonków má rozlohu 118,94 km: z toho\nObec zaujímá 14,44 % povrchu okresu Lubliniec.\n\nÚdaje jsou z roku 2004, 2008 a 2011\nDraliny, Gwoździany, Koszwice, Kośmidry, Lisowice, Lipie Śląskie, Łagiewniki Małe, Łagiewniki Wielkie, Pawonków, Skrzydłowice, Solarnia.\n\nCiasna, Dobrodzień, Kochanowice, Krupski Młyn, Lubliniec, Zawadzkie\n"}
{"id": "1248238", "url": "https://cs.wikipedia.org/wiki?curid=1248238", "title": "Playmate", "text": "Playmate\n\nPlaymate (doslova \"Spoluhráčka\") je označení modelky, která pózuje pro americký časopis \"Playboy\". V každém vydání tohoto měsíčníku se na obálce a vnitřní dvoustraně objeví fotografie dívky nazvané \"Playmate of the Month\" a její krátký životopis. Na konci každého roku z nich vydavatel časopisu Hugh Hefner vybere dívku roku (\"Playmate of the Year\"). Playmate měsíce získává odměnu 25 000 dolarů, playmate roku 100 000 dolarů a osobní automobil.\n\nPrvní modelkou, která se představila v časopise \"Playboy\", byla v roce 1953 Marilyn Monroe, ještě pod titulem „Sweetheart of the Month“. Označení Playmate se začalo používat od lednového čísla ročníku 1954, jeho první nositelkou se stala Margie Harrison. Nejmladší playmate v historii byla v roce 1958 šestnáctiletá Elizabeth Ann Roberts (později bylo stanoveno, že modelka musí být plnoletá), nejstarší v roce 2003 Rebecca Anne Ramos, která pózovala ve věku 35 let. Průměrný věk playmates činí 22,4 roku. Během existence časopisu se na pozici playmate dostalo více než sedm set žen.\n\nPrvní Playmate roku se stala v roce 1960 Ellen Stratton. V roce 1956 se stala playmate jako první cizinka Elsa Sørensen z Dánska, v roce 1964 byla první playmate asijského původu China Lee a roku 1966 první Afroameričanka Jennifer Jackson. V roce 1970 se fotila jako playmate první dvojčata Mary a Madeleine Collinsonovy. V lednu 1972 pózovala Marilyn Cole jako první playmate úplně nahá. V prosinci 2015 se redakce \"Playboye\" rozhodla s nahotou skoncovat, poslední svlečenou modelkou se stala Kristy Garett.\n\nK playmates, které se později výrazně prosadily v showbyznysu, patří herečky Jayne Mansfieldová, Claudia Jenningsová, Pamela Anderson, Donna D'Errico, Erika Eleniaková a Brande Roderick, miss USA Shanna Moakler, wrestlerka Carmella DeCesare, sexuální terapeutka Victoria Zdrok nebo feministická aktivistka Juliette Fretté.\n\nModelky, které vystupovaly na oslavách kulatého výročí založení časopisu:\n\n"}
{"id": "1248244", "url": "https://cs.wikipedia.org/wiki?curid=1248244", "title": "Jačí vlna", "text": "Jačí vlna\n\nJačí vlna (mezinárodní zkratka WY) je textilní surovina ze srsti jaků domácích.\n\nKoncem 20. století se chovalo ve světě vice než 14 milionů jaků, z jejichž srsti se získávalo asi 13 000 tun surových vláken (80 % zpracovávali chovatelé pro vlastní potřebu). \n\nVe 2. dekádě 21. století byla udávána celosvětová roční produkce surových vláken v množství 7000 tun, z toho 85 % z čínského Himálaje a zbytek z Mongolska, Ruska a Střední Asie.\n\nVlna se získává jednou za rok tak, že se srst nejdřív vyčesává a potom stříhá. Srst sestává z vnějších hrubých chlupů a vnitřní jemné podsady. Poměr obou komponent je závislý především od stáří zvířete: z mláďat se dostává asi 1 kg vlákniny s obsahem 60-70 % jemných vláken, 2-4letá zvířata dávají cca 2 kg suroviny se 40 % jemných vláken a ze starších zvířat se mohou získat až 3 kg s výnosem po \"odchlupacení\" asi do 60 dkg jemných vláken.\n\nVlnu určenou k prodeji odvádějí farmáři zpravidla do speciálních dílen, kde se materiál třídí podle barvy a zbavuje hrubých chlupů. O způsobu odchlupacení není veřejně nic známo, denní výkon zkušeného dělníka je zde údajně 10 kg odchlupacených vláken.\n\nVlákna z podsady mají tloušťku 15-25 µm a délku 25-50 mm, chlupy s nepravidelnou dření pak tloušťku 50-90 µm a délku 130-150 mm. Obsah nežádoucích příměsí je 12,3 %. Asi 60 % srstí má hnědou barvu, 10% je bílých a zbytek jsou různé odstíny barev. \n\nFyzikální vlastnosti a možnosti použití pro textilní účely jsou velmi podobné jako u kašmírových vláken, jačí vlna se však prodává za poloviční cenu a pletené výrobky z jačí vlny mají dvojnásobnou hřejivost (udržování tepla) oproti textiliím z kašmíru. \n\nJačí vlna se dá zpracovávat na přízi podobně jako u kašmírových vláken ručně \n\nPříze z jačí vlny se dají vyrábět na prstencových dopřádacích strojích rychlostí do 10 m/min až do jemnosti 17 tex. Pevnost příze je nízká, i dvojmo skaná dosahuje maximálně 6 cN/tex. Údaje o technologii přípravy k dopřádání nejsou publikovány. \n\nPleteniny i tkaniny z jačí vlny dosahují v maloobchodě cenovou úroveň luxusních výrobků a některé známé obchody s drahými textiliemi je v 21. století začali zařazovat do svého prodejního programu.\n"}
{"id": "1248248", "url": "https://cs.wikipedia.org/wiki?curid=1248248", "title": "Antonio Boroni", "text": "Antonio Boroni\n\nAntonio Boroni (nebo Borroni, Buroni, Burroni, Baroni) (1738 Řím – 21. prosince 1792 tamtéž) byl italský hudební skladatel.\n\nZáklady hudebního vzdělání získal u slavného hudebního teoretika a skladatele Padre Martiniho v Bologni. Od roku 1757 studoval na neapolské konzervatoři \"Conservatorio della Pietà dei Turchini\". Jeho učiteli byli Lorenzo Fago a Girolamo Abos. Jako operní skladatel debutoval v roce 1761 v Senigallii s operou Demofoonte na libreto Pietra Metastasia. Od roku 1763 do roku 1766 působil v Benátkách, kde uvedl šest oper. Následující dva roky strávil v Praze. Ve zdejším divadle v Kotcích měly premiéru opery \"Artaserse\" a \"Didone\". \n\nRoku 1769 se vrátil do Benátek, ale hned následujícího roku se stal kapelníkem ve Stuttgartu. Tam působil až do roku 1777. Dne 21. března 1778 byl jmenován sbormistrem baziliky svatého Petra a od roku 1790 také v papežské koleji Pontificium Collegium Germanicum et Hungaricum de Urbe.\n\nKromě mnoha oper komponoval koncerty, symfonie, jednotlivé mše a další chrámovou hudbu. Mezi jeho žáky vynikl Muzio Clementi, který byl Boroniho příbuzným.\n13. června 2015 se v Praze konala muzikologická konference na téma \"Antonio Boroni a jeho dramma giocoso L’amore in musica\". Tato opera byla také při této příležitosti uvedena, nejen v Praze, ale i na festivalu barokních umění v Českém Krumlově.\n\n\n\n\n"}
{"id": "1248258", "url": "https://cs.wikipedia.org/wiki?curid=1248258", "title": "Římskokatolická farnost – děkanství Broumov", "text": "Římskokatolická farnost – děkanství Broumov\n\nŘímskokatolická farnost – děkanství Broumov je územním společenstvím římských katolíků v rámci náchodského vikariátu královéhradecké diecéze.\n\nV roce 1213 daroval český král Přemysl Otakar I. Broumovsko benediktinským mnichům z Břevnovského kláštera. Mniši zde založili městečko, chráněné opevněnou tvrzí. Ta byla ve 14. století přestavěna na klášter, který tvořil dvojklášteří s pražským Břevnovem a vzhledem ke své lepší obranyschopnosti skýtal břevnovským mnichům útočiště v neklidných dobách. V městečku byla zřízena farnost. Klášter sloužil po roce 1950 jako internační tábor pro řeholníky.\n\nV roce 1945 došlo k rozdělení unie Břevnova a Broumova. Benediktinští mniši spravovali také několik farností v okolí. V Šonově došlo na jaře 1945 k brutální vraždě dvou mnichů, Albana Prauseho a Ansgara Schmitta. Zavraždila je skupina čtyř zločinců, kteří přijeli do pohraničí rabovat. Dva mniši, kteří se za války nijak neprovinili, byli zavražděni a zahrabáni v lese za farou. Mezi oběti této zločinecké skupiny, vedené jakýmsi řezníkem, patřil i tehdejší broumovský děkan, jménem Bayer, a všichni lidé, kteří se zrovna zdržovali na jeho faře.\n\nV roce 2010 byly k Broumovu afilovány původně samostatné farnosti \"Heřmánkovice\", \"Ruprechtice\", \"Martínkovice\" a \"Šonov\".\n\n\nFarnost má sídelního duchovního správce, který zároveň \"in materialibus\" administruje farnost Teplice nad Metují.\n\n"}
{"id": "1248274", "url": "https://cs.wikipedia.org/wiki?curid=1248274", "title": "Nelson FC", "text": "Nelson FC\n\nNelson FC (celým názvem: Nelson Football Club) je anglický fotbalový klub, který sídlí ve městě Nelson v nemetropolitním hrabství Lancashire. Založen byl v roce 1881. V roce 1921 se stal zakládajícím členem Football League Third Division North. Z profesionální Football League byl vyloučen hlasováním v roce 1931, nahrazen byl týmem Chester City FC. Od sezóny 2018/19 působí v North West Counties League Division One North (10. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Victoria Park s kapacitou 1 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1248275", "url": "https://cs.wikipedia.org/wiki?curid=1248275", "title": "TV Paprika", "text": "TV Paprika\n\nTV Paprika je maďarská kulinářská televizní stanice vysílající v Maďarsku, Česku, Slovensku, Moldávsku a Rumunsku nepřetržitě 24 hodin denně. Pro maďarský, český a slovenský trh je vysílána společná jazyková verze kanálu \"TV Paprika\", v Rumunsku je vysílána vlastní s jiným programovým schématem. Provozovatelem kanálu je společnost AMC Networks International - Central Europe. \n\nPosláním \"TV Papriky\" je popularizace národních kuchyní, prezentaci kultury piva a vína a podpora gastroturistiky v regionu střední Evropy. Vedle vaření v kuchyni představuje kanál ve svých pořadech divákům také malé hospůdky, restaurace a hotely v našem regionu. Polovina pořadů je z vlastní produkce, 15-20% tvoří pořady vyrobené v České republice a na Slovensku. Mezi nejsledovanější patří pořady s šéfkuchařem Jamiem Oliverem. \n\nCílovou skupinu tvoří diváci žijící ve městech ve věku mezi 18 a 49 lety, kteří jsou vnímaví a dokáží ocenit tradice.\n\"TV Paprika\" se na obrazovkách poprvé představila maďarským divákům ve dvou jednohodinových blocích denně na filmovém kanálu Filmmúzeum již v září 2004. Ty byly vysílány v 8 a 23 hodin. \n\nPravidelné vysílání na samostatné frekvenci, o rozsahu 14 hodin denně, bylo zahájeno 2. listopadu 2004. Vysílání v češtině bylo spuštěno 17. ledna 2005 a již od svého začátku byla stanice dostupná v kabelové síti UPC v České republice a na Slovensku a v satelitní platformě UPC Direct. Vysílací čas v roce 2005 byl od 8 do 22 hodin. Cílem provozovatele bylo dosažení 1% sledovanosti. \n\nExpanzí \"TV Papriky\" do Česka a Slovenska vzrostl počet domácností, které mohly sledovat tento kanál, na 800 000 v Maďarsku a 400 000 v České republice a na Slovensku. \n\nV úterý 15. března 2005 byla stanice přidána také do nabídky \"KOMPLET\" kabelového operátora Karneval Media, kde po 23 hodině sdílel frekvenci s erotickým televizním kanálem Private Blue .\n\nDne 5. prosince 2005 \"TV Paprika\" rozšířila vysílací čas, kdy vysílala od 8 do 24 hodin. Zbývající čas byl vyplněn upoutávkami. \n\nProvozovatel kanálu \"Filmmúzeum\" plánoval pro rok 2006 spuštění rumunské a rakouské verze kanálu a v roce 2007 měl kanál vstoupit i na polský trh. \n\n\"TV Paprika\" se zúčastnila \"Mezinárodního festivalu televizní a rozhlasové tvorby\" s gastro tematikou konaném od 3. do 8. září 2006 ve Znojmě, kde získala čestné uznání za pořad vlastní tvorby \"Chuti monarchie\". Porotci vybírali z celkem 152 televizních pořadů ze 14 zemí. Vedle oceněného pořadu \"Chuti monarchie\" TV Paprika soutěžila také se seriálem \"Rybářská latina\". \n\nV roce 2007 společnost Chellomedia prostřednictvím společnosti Minimax Media (od roku 2008 Chello Central Europe) odkoupila od provozovatele \"Filmmúzeum\" televizní kanály \"TV Paprika\", TV Deko a Filmmúzeum a stává se jejích novým provozovatelem .\n\nDne 1. února 2008 byl kanál dostupný i u IPTV operátora O2 TV v nabídce \"O2 TV Styl Plus\" a v nabídkách satelitního operátora Digi TV, čímž vzrostl počet domácností odebírající maďarsko-českou verzi kanálu \"TV Paprika\" na 2,9 milionů (z toho 1,7 milionů připadalo na Maďarsko).\nOd čtvrtku 24. dubna 2008 mění provozovatel programovou strukturu stanice. Doposud vysílal v dopoledních hodinách reprízy pořadů vysílaných v předešlém odpoledni, nyní začal pořady reprízovat rozptýleně. Délka premiérových pořadů klesla ze 7 na 6 hodin. Obdobně na tom byla i délka reprízovaných pořadů. Ta později klesla na 5 hodin kvůli teleshoppingovému vysílání. \nOd 2. ledna 1998 bylo zahájeno vysílání stanice \"TV Paprika România\" pro rumunský a moldavský trh. Většina pořadů byla opatřena rumunským voice-over dabigem, ostatní byly titulkovány. \n\nOd 1. prosince 2009 prodloužila \"TV Paprika\" vysílání o 2 hodiny. Vysílání zahajovala již v 7 hodin, kdy byl vysílán dvouhodinový blok teleshoppingu, a končila dvě hodiny po půlnoci. \n\nV pondělí 21. února 2011 \"TV Paprika\" odvysílala premiéru vlastního patnáctidílného dětského kulinářského pořadu \"Minikuchtíci\" (v originálu \"Minichef\"), ve kterém vystupovala dvojice malých kuchařů. Cílem bylo naučit děti vařit jednoduché pokrmy z místních surovin, jako vanilkové šodó, jahodová zmrzlina, avokádová želva, sladký kuskus, sedvič s mozzarelou a rukolou a další, bez pomocí dospělých. O týden později byla odvysílána premiéra také na sesterském dětském kanálu Minimax. \n\nV dubnu 2011 byl kanál zařazen do nabídky \"TV Standard\" operátora T-Mobile. Od 1. května 2011 se kanál objevil v nabídkách \"Multi HD\", \"Kombi\" a \"Komplet\" satelitního operátora Skylink. Během roku začal rumunský satelitní operátor \"Dolce\" šířit rumunskou verzi \"TV Papriky\". \n\nV Rumunsku 5. července 2011 bylo ve spolupráci s \"Corporate Media Publishing\" vydáno první číslo stejnojmenného časopisu .\n\nDne 3. října 2011 v 11 a 13:55 hodin byla poprvé odvysílána premiéra české verze osmdesátidílného pořadu \"Mlýnek na recepty\" s českými a slovenskými celebritami. Pořadem provázel Laci Hornáček, expertkou na dezerty byla cukrářka Iveta Fabešová. Vystoupili zde zpěvák Martin Chodúr, herečky Petra Hřebčíková a Viki Ráková, tanečník Denny Ratajský, umělec Thomas Puskailer a další. Pořad se věnoval jednomu tradičnímu receptu na předkrm, polévku, salát, hlavní chod a dezert. \n\nMaďarská satelitní platforma \"Hello HD\" přidala 1. dubna 2012 do své nabídky kanál \"TV Paprika\". Během roku se rumunská verze kanálu objevila také v satelitních platformách \"Focus Sat\" a \"Digi TV Romania\". \"TV Paprika\" je tak k dispozici již v 5,8 milionech domácností v Evropě. \n\nDne 2. října 2012 odvysílala \"TV Paprika\" premiéru druhé řady česko-slovenské verze pořadu \"Mlýnek na recepty\" s hosty Vicou Kerekes, Petrou Hřebčíkovou, moderátorkou Adrianou Polákovou, herci \"Mariánem Labudou ml.\" a Markem Majeským, a tanečníkem Dennym Ratajským. Pořad nabídl recepty například na jehněčí kolínko s hříbkovými brambory, ořechovou buchtu s drobenkou a další. \n\nČeské a slovenské osobnosti se znovu představili na \"TV Paprice\" v premiéře pořadu \"Slavní v maléru\", odvysílaného 21. ledna 2013, kde soutěžili za dohledu odborné poroty o mistrovský titul. Pořadem provázel Laco Hornáček. Úkolem bylo připravit zadaný pokrm lépe, než protivník.\nHolandská společnost Liberty Global v únoru 2014 dokončila prodej aktiv společnosti Chellomedia, kterou za 750 milionů euro odkoupila americká společnost AMC Networks. Společnost \"Liberty Global\" si ponechala pouze holandské verze kanálů Sport 1 a Film 1. K přejmenování společnosti \"Chellomedia\" na AMC Networks International došlo 8. července 2014. Novým provozovatelem kanálu \"TV Paprika\" se stala společnost AMC Networks International - Central Europe. \n\nDne 3. března 2014 přešla \"TV Paprika\" na vysílání v širokoúhlém formátu . Provozovatel měl zároveň v plánu spuštění verze ve vysokém rozlišení (HD), konkrétní termín však neuvedl. \n\nV roce 2014 byla \"TV Paprika\" zařazena do nabídky \"Štandard\" satelitního operátora Nová Digi TV Slovakia. \n\nProvozovatel stanice spustil aplikaci pro mobilní telefony iPhone s názvem \"TV Paprika\" obsahující ověřené recepty šéfkuchařů. Aplikace byla dostupná v češtině, maďarštině a rumunštině. Uživatelé této aplikace mají možnost hodnocení těchto receptů.\nTelevizní kanál \"TV Paprika\" je od roku 2015 dostupný také v nabídce \"Magio GO Premium\" slovenské mobilního televize \"Magio GO\" .\n\nV roce 2015 byl vyhlášen casting na desetidílný pořad \"Recepty pro radost od našich babiček\". Natáčení probíhalo v České republice a na Slovensku. \n\nDne 11. listopadu 2015 zahájila rumunská verze kanálu \"TV Paprika\" nepřetržité vysílání. Středoevropská verze kanálu začala vysílat nepřetržitě již dříve. \n\nNíže je uveden seznam kabelových sítí, ve kterých je nabízen program \"TV Paprika\" \n\n\n\nNíže je uveden seznam IPTV operátorů, ve kterých je nabízen program \"TV Paprika\" .\n\n\n"}
{"id": "1248280", "url": "https://cs.wikipedia.org/wiki?curid=1248280", "title": "Staročeško", "text": "Staročeško\n\nStaročeško je chorvatské pivo, které se vaří v městě Daruvaru. Místní pivovar byl založen českými kolonisty a místními obyvateli v roce 1840 pod názvem Staročeško. U zrodu stála rodina Jankovićů. V roce 1893 pivovar koupili místní občané Pollak, Crner a Dobrović. V roce 1907 došlo k modernizaci výroby a v roce 1925 pivovar přešel do rukou rodiny Grossů. V roce 1993 se pivovar stal první akciovou společností v Chorvatsku.\n\n"}
{"id": "1248283", "url": "https://cs.wikipedia.org/wiki?curid=1248283", "title": "Moonlight (film)", "text": "Moonlight (film)\n\nMoonlight je americký dramatický film z roku 2016. Režie a scénáře se ujal Barry Jenkins. Hlavní role hrají Trevante Rhodes, André Holland, Janelle Monáe, Ashton Sanders, Jharrel Jerome, Naomie Harris a Mahershala Ali.\n\nFilm měl premiéru na Filmovém festivalu v Telluride 2. září 2016 a do kin byl oficiálně uveden 21. října 2016.\n\nV lednu 2013 producentka Adele Romanski prosila Jenkinse o další film, po jeho debutu \"Medicine for Melancholy\". Jenkinsovi byla představena hra \"In Moonlight Black Boys Look Blue\" od Tarrell Alvin McCraney.Režisér čerpal ze svých zážitků z dětství, kdy sám bydlel na Liberty Square a měl matku, která byla drogově závislá.V roce 2013 se spojil s produkční společnosti Plan B Entertainement a A24. Natáčení začalo 14. října 2015 v Miami na Floridě. Naomi Harris natočila všechny své scény během tří dnů.\n\nSvětovou premiéru měl snímek na Filmovém festivalu v Telluride 2. září 2016. Také se promítal na Mezinárodním filmovém festivalu v Torontu 10. září 2016, na Newyorském filmovém festivalu 2. října 2016 a na Londýnském filmovém festivalu 6. října 2016. Premiéru ve Spojených státech měl 21. října 2016, ve více kinech potom 4. listopadu 2016\n\nFilm získal pozitivní recenze od kritiků. Na recenzní stránce Rotten Tomatoes získal z 165 započtených recenzí 98 procent s průměrným ratingem 8,9 bodů z deseti. Na serveru Metacritic snímek získal z 46 recenzí 99 bodů ze sta.\n"}
{"id": "1248285", "url": "https://cs.wikipedia.org/wiki?curid=1248285", "title": "Oktan-1-ol", "text": "Oktan-1-ol\n\nOktan-1-ol, také nazývaný kaprylalkohol, jelikož jeho oxidací vzniká kyselina kaprylová, je organická sloučenina s pronikavým zápachem obtížně mísitelná s vodou, patří mezi mastné alkoholy. Je jedním z izomerů oktanolu.\n\nOktanol se vyrábí oligomerizací ethenu za použití triethylhliníku následovanou oxidací produktů. Tento postup je znám jako Zieglerova syntéza alkoholů:<br>\nAl(CH) + 9 CH → Al(CH)<br>\nAl(CH) + 3 O + 3 HO → 3 HOCH + Al(OH)\n\nVzniká při tom směs několika alkoholů, které jsou poté oddělovány destilací.\n\nOktan-1-ol se nejvíce používá jako výchozí látka při výrobě parfémů.\n\nTento alkohol se ve formě esterů vyskytuje i v přírodě v silicích.\n"}
{"id": "1248291", "url": "https://cs.wikipedia.org/wiki?curid=1248291", "title": "Rossatz-Arnsdorf", "text": "Rossatz-Arnsdorf\n\nRossatz-Arnsdorf je městys v Rakousku ve spolkové zemi Dolní Rakousy v okrese Krems-Land.\n\nRossatz-Arnsdorf se nachází ve spolkové zemi Dolní Rakousy v regionu Mostviertel. Leží 7 km západně od okresního města Kremže. Prochází jím silnice B33, která vede z Kremže do Melku. Rozloha území městyse činí 39,21 km², z nichž 78,6% je zalesněných.\n\nÚzemí městyse Rossatz-Arnsdorf se skládá z devíti částí (v závorce uveden počet obyvatel k 1. 1. 2015):\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\nStarostou městyse Rossatz-Aggsbach je Erich Polz ze strany ÖVP.\n\n"}
{"id": "1248293", "url": "https://cs.wikipedia.org/wiki?curid=1248293", "title": "Mehmed Džemaluddin Čaušević", "text": "Mehmed Džemaluddin Čaušević\n\nHadži Mehmed Džemaluddin-efendija (event. jen Džemaludin) Čaušević (28. prosince 1870 Arapuša u Bosenské Krupy, osmanská říše – 28. března 1938 Sarajevo, Království Jugoslávie), byl islámský duchovní a reformátor, publicista a pedagog v Bosně a Hercegovině bosňáckého původu. V letech 1914–1930 zastával post nejvyššího představitele, reisu-l-ulemy, Islámského společenství v Bosně a Hercegovině.\n\nMedresu, islámskou vyšší školu, studoval mezi lety 1880 a 1887 v Bihaći, poté do roku 1903 studoval v medrese a pak na právnické fakultě v Cařihradu (\"Mekteb-i Hukuk-ı Şâhâne\"). Kolem přelomu století Čaušević na jedné ze svých četných cest navštívil Univerzitu al-Azhar, kde se setkal s významným islámských myslitelem Muhammadem Abdo. Jeho reformní myšlenky jej ovlivnily natolik, že z nich čerpal po celý svůj život. Současně inklinoval k modernizačnímu étosu mladotureckého hnutí, blízké kontakty udržoval s jeho exponenty Ahmedem Cevdet-pašou a İbrahimem Hakkı-pašou.\n\nPo završení studia v osmanské metropoli se vrátil do Bosny a Hercegoviny. Mezi lety 1903 a 1905 působil jako učitel arabského jazyka na prestižním Vyšším gymnáziu v Sarajevu, nato se stal členem nejvyšší duchovní rady starších, Ulema-medžlisu, Islámského společenství v Bosně a Hercegovině. Do jeho gesce spadalo islámské školství, a tak vykonal bezpočet studijních cest po celé zemi, aby se seznámil se stavem konfesního vzdělávání. V letech 1904–1905 se aktivně podílel na vzniku Islámské akciové tiskárny (\"Islamska dionička štamparija\") v Sarajevu. V letech 1906–1907 krátce redigoval muslimský kulturní časopis \"Behar\" (\"Květ\"), od roku 1907 vydával kalendář \"Tarik\" (Cesta). Posléze v letech 1910–1912 vyučoval na Šarí‘atské soudní škole (15. února 1910–28. června 1912). Tu opustil na protest proti jmenování kontroverzního světského intelektuála Osmana Nuri Hadžiće za jejího ředitele. S ideově blízkými duchovními roku 1909 založil Muslimský muallimský a imámský spolek (\"Muslimansko muallimsko i imamsko društvo za Bosnu i Hercegovinu\") a o tři roky později Sdružení bosensko-hercegovské ‘ilmijje (\"Udruženje bosansko-hercegovačke ilmijje\"), jehož se stal předsedou. U příležitosti jmenování Čauševiće reisem se obě organizace spojily pod názvem Sdružení bosensko-hercegovské ‘ilmijje (\"Udruženje bosansko-hercegovačke ilmijje\"). \n\nRoku 1913 kandidoval na reisu-l-ulemu Islámského společenství, nicméně kvůli politickým tahanicím byla první volba zrušena. Při druhé volbě opětovně zvítězil, a tak jej císař František Josef I. jmenoval za reisa. Do úřadu slavnostně pak vstoupil až 26. března 1914 po udělení pověřovací listy, menšury, cařihradským \"şeyhülislâmem\". Z titulu své funkce od jara 1914 zasedal jako virilní člen v bosenskohercegovském zemském sněmu, saboru.\n\nJiž od svého návratu ze studií se zasazoval o modernizaci islámského školství v Bosně a Hercegovině. Společně s tiskařem Agof-efendi Zeronianem z Plovdivu navrhl reformu arabského písma pro zápis v bosenském jazyce, nejčastěji zvaného \"arebica.\" Rovněž usiloval o modernizaci vzdělávacích plánů v medresách, samotný proces byl započat před první světovou válkou a dokončen až počátkem 20. let. Na jeho konci došlo ke sloučení sarajevské Kuršumli medresy, Daru-l-mualliminu, muslimské učitelské přípravky, a hanikahu, derviškého internátu, do Gazi Husrev-begovy medresy. Nakonec posvětil i vznik okružní medresy (1917) a Šarí‘atského gymnázia (1918) v Sarajevu, které ve větší míře akcentovaly světské předměty. Roku 1920 coby reis zahájil druhou vzdělávací anketu, v jejímž rámci chtěl diskutovat o hlubší reformě islámského školství v Bosně a Hercegovině, nakonec ale bez většího úspěchu. \n\nNa rozdíl od mnohých současníků podporoval vzdělávání a emancipaci žen; např. roku 1919 dal osobní svolení, aby Ševala Zildžićová (1903–1978) jako první muslimka v Bosně mohla navštěvovat chlapecké gymnázium v Sarajevu a poté studovat na Lékařské fakultě v Záhřebu (promovala 1931).\n\nČaušević se roku 1914 oženil s Hatidžou Pandžou, sestrou svého přítele Muhammed-efendiji Pandži (1897–1962), s níž přivedl na svět šest dětí, syny Muhameda Halida (1919–2000, doktor práv) a Ali Kemala (1921?–2004?) a dcery Šefiku (?), Halidu (1924–2001?, vdaná Ajanović), Nadžiju (1926–2011?, vdaná Selimović) a Ašidu (1928–2012, vdaná Mulalić). \n\nDuchovní na podzim 1918 podpořil vznik jihoslovanského státu, politicky se ale neexponoval. Po vyhlášení Království Srbů, Chorvatů a Slovinců se zasazoval o udržení autonomie Bosny a Hercegoviny a jejího Islámského společenství. Vůči novému režimu nešetřil ani kritikou, jak patrno podle rozhovoru ve francouzském deníku \"Le Temps\". Po zavedení královské diktatury roku 1929 odmítl vznik jednotné jihoslovanské náboženské obce pod kontrolou ministerstva spravedlnosti, jež tehdy vedl bosenský Srb a islamofob Milan Srškić, a raději požádal o uvolnění z úřadu. Roku 1930 pak byl schválen Zákon o islámském náboženském společenství a Ústava islámského náboženského společenství, které sjednocovaly všechny regionální náboženské společnosti do jediné se sídlem v Bělehradě.\n\nZbytek života Čaušević strávil v ústraní. Společně s duchovním Muhammed-efendijou Pandžou od roku 1933 překládal a roku 1937 v Sarajevu otiskl první překlad Kurʼánu do srbochorvatštiny (resp. bosenštiny). Podle nejnovějších analýz text nepřevedli přímo z arabštiny, ale prostřednictvím tureckého překladu Ömera Rızy (\"Kurani kerim terdžume ve tefsir\", Istanbul 1934), který se zase opíral o anglický překlad Muhammada Aliho (\"The Holy Quran\", Lahore 1920). Ve stejném roce přitom vyšel i překlad duchovního Ali Rizy Karabega (1872–1944), který se zase opíral o srbský překlad (\"Koran\", Beograd 1895), jehož autor Mihajlo (Mićo) Ljubibratić vyšel z ruského překladu a ten zase z francouzského vydání.\n\nČaušević zemřel v Sarajevu dne 28. prosince 1938 ve Státní nemocnici následkem selhání srdce. Srdeční slabost jej sužovala posledních šest let života. Náboženský pohřeb, kterému předcházel mohutný smuteční průvod s přenosem rakve z nemocnice k hrobu, se odehrál 30. prosince v areálu Gazi Husrev-begovy mešity. Čauševićovy ostatky byly uloženy na čestné pravé straně společně s dalšími bosňáckými velikány.\n"}
{"id": "1248295", "url": "https://cs.wikipedia.org/wiki?curid=1248295", "title": "Dětříš", "text": "Dětříš\n\nDětříš (, také nazývaná Dytrejch či Dětrajch) je zaniklá vesnice v katastru Starého Města pod Landštejnem v okrese Jindřichův Hradec 2 kilometry jižně od Starého Města a 12 km jihovýchodně od Nové Bystřice.\n\nPrvní písemná zmínka o obci je z roku 1579. Obec spadala pod hejtmanství Jindřichův Hradec, fara a pošta byly ve Starém Městě. Roku 1890 zde žilo ve 23 domech 132 německých obyvatel, roku 1921 95 obyvatel (z toho 87 Němců), v roce 1938 102 Němců v 17 domech. V letech 1869 až 1910 se nazývala \"Dietreichs\", od roku 1921 se používal jen český název; po celou tuto dobu byla osadou obce Kuní.\n\nVýchodně nad vsí se nacházely dva rybníky, koncem 20. století byl mezi nimi postaven třetí. Přímo v bývalé obci je malý rybník, u něhož se zachovala kamenná boží muka. Kilometr západně od Dětříše byl na potoku Pstruhovci mlýn \"Hammermühle\" a pila. Tyto stavby se nacházely za hraničním zátarasem a byly zbořeny.\n\n"}
{"id": "1248305", "url": "https://cs.wikipedia.org/wiki?curid=1248305", "title": "Parastrephia quadrangularis", "text": "Parastrephia quadrangularis\n\nParastrephia quadrangularis (syn. \"Parastrephia lepidophylla\") je vytrvalý, nevysoký, žluto-oranžově kvetoucí aromatický keř, jeden z několika mála druhů jihoamerického rodu \"Parastrephia\". Tato houževnatá rostlina, patřící do čeledi hvězdnicovitých, je endemit jihoamerických And.\n\nRoste v suchých horských oblastech puny na rozhraní čtyř andských států: na jihozápadě Bolívie, na severu Chile, jihu Peru a severozápadě Argentiny. Vyskytuje se nejčastěji v nadmořské výšce od 3000 do 4700 m.\n\nTato pro tamní prostředí charakteristická a místy i dominantní rostlina je domácím druhem v suchých oblastech, kde za rok spadne jen okolo 100 mm vodních srážek (Praha kolem 550 mm). Navíc jsou srážky rozdělené nepravidelně, období sucha trvá obvykle osm měsíců a někdy nezaprší po celý rok. Rostliny rostou na plném slunci, obvykle na svazích směřujících na sever, na jižní polokouli jsou to nejosluněnější místa. Snášejí bez úhony i přerušované mrazivé teploty až -8 C, stejně jako občasnou sněhovou pokrývku trvající v součtu i několik týdnů ročně. Kamenitá půda s minimem organické hmoty bývá silně kyselá, mívá 4,0 až 5,5 pH.\nVytrvalý, téměř plazivý, silně větvený keř vysoký do 50, ojediněle i 150 cm, ronící po poranění pryskyřici. Větvičky má porostlé masitými, čárkovitými, celokrajnými, šupinatými, přisedlými, ve spirále seřazenými listy 2 až 5 mm dlouhými. Na konci vlnatě chlupatých větviček o průměru 2 mm vyrůstají jednotlivé květní úbory s oboupohlavnými, trubkovitými, žlutými květy asi 5 mm dlouhými; jazykovité květy nejsou vyvinuté. Zvonkovitý zákrov je víceřadý a má řídce chlupaté zelené listeny.\n\nPlody jsou chlupaté nažky se světlým chmýrem, které slouží k rozmnožování těchto keřů. V suchém, kamenitém a silně větrném prostředí je ale pro nažky problém vůbec vyklíčit. Proto některé vesnické komunity zakládají svépomocné \"školky\" pro vypěstování nových rostlin a velmi pomalu rostoucí semenáče rozsazují v okolí vesnic.\nVe vysokohorských Andách jsou jen ostrůvky lesů a jiné vegetace s vhodným dřevem k vytápění, proto tamní vesnické obyvatelstvo používá k vaření i topení usušený zvířecí trus nebo větve dřevin. Ve vlhkém období nelze mokrým trusem topit a domorodci si donášejí až z velkých vzdáleností potřebné větve, mj. keřů \"Parastrephia quadrangularis\", ty obsahují pryskyřici a hoří i mokré. Kromě topení slouží rostliny v době sucha i jako nouzová potrava pro domácí zvířata a jsou důležitým faktorem bránícím na strmých svazích erozi půdy. Pro svou silnou vůni a kouř je spalované dřevo při některých náboženských obřadech používáno jako vykuřovadlo zlých duchů.\n\nV minulosti byl ještě rozeznáván, současně i vzájemně zaměňován, velmi podobný druh \"Parastrephia lepidophylla\", který se od \"Parastrephia quadrangularis\" lišil hrubšími větvičkami a vzpřímenějším růstem, obvykle oba rostly na blízkých územích. Dnes jsou tyto rozdíly považované za nepodstatné a \"Parastrephia lepidophylla\" je považována za synonymum \"Parastrephia quadrangularis\".\n\n"}
{"id": "1248310", "url": "https://cs.wikipedia.org/wiki?curid=1248310", "title": "Cinematic and Live", "text": "Cinematic and Live\n\nCinematic and Live je první koncertní album italské cinematic/powermetalové hudební skupiny Luca Turilli's Rhapsody. Bylo vydáno 9. prosince 2016 u vydavatelství Nuclear Blast.\n\nAlbum obsahuje 2 CD, které vyšly v rámci setu \"Prometheus - The Dolby Atmos Experience + Cinematic and Live\". Ten kromě \"Cinematic and Live\" obsahuje nově smíchané studiové album \"Prometheus, Symphonia Ignis Divinus\" ve formátu Dolby Atmos, které se stalo historicky prvním hudebním albem smíchaném v tomto formátu. O mix se postaral Chris Heil, který je znám svojí spoluprací s Davidem Bowiem, Bryanem Adamsem nebo skupinou Scorpions. Skupina zároveň tento remix navrhla na nominaci pro Ceny Grammy 2018.\n\n\"Cinematic and Live\" bylo koprodukováno Alexem Landenburgem a následně smícháno Christianem Moosem v německém studiu Spacelab Studio. Závěrečnou úpravu poté provedl Simone Mularoni v Domination Studio v Itálii. Živá vystoupení byla nahrána v roce 2012 a 2016 v Itálii, Francii, Španělsku a Německu. Na desce se kromě písní Luca Turilli's Rhapsody objevily také některé písně skupiny Rhapsody of Fire a skladby ze sólové tvorby Luca Turilliho, zakladatele skupiny.\n\n\n"}
{"id": "1248311", "url": "https://cs.wikipedia.org/wiki?curid=1248311", "title": "Gmina Ciasna", "text": "Gmina Ciasna\n\nGmina Ciasna (dříve \"gmina Ciasno\") je vesnická obec v okrese Lubliniec ve Slezském vojvodství. V letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství. Sídlo gminy je v Ciasně.\n\nPodle statistických údajů z 30. června 2004 v obci žilo 7989 osob.\n\nPodle statistických údajů z roku 2002 gmina Pawonków má rozlohu 134,17 km: z toho\nObec zaujímá 16,32 % povrchu okresu Lubliniec.\n\nÚdaje jsou z roku 2004, 2008 a 2011\nCiasna, Dzielna, Glinica, Jeżowa, Molna, Panoszów, Sieraków Śląski, Wędzina, Zborowskie.\n\nDobrodzień, Herby, Kochanowice, Olesno, Pawonków, Przystajń\n"}
{"id": "1248315", "url": "https://cs.wikipedia.org/wiki?curid=1248315", "title": "Lung-chaj", "text": "Lung-chaj\n\nLung-chaj () je městský okres v městské prefektuře Čang-čou v provincii Fu-ťien v Čínské lidové republice. Rozloha celého městského okresu je 1 128 km² a v roce 2009 v něm žilo 801 000 obyvatel.\n\nLung-chaj leží v deltě řeky Ťiou-lung, většina jeho území se nachází jižně od řeky na jejím pravém břehu.\n\nVe středním a pozdním mingském období, v 16. století, získal velký význam zdejší Měsíční přístav (, Jüe-kang), který se stal jedním z nejdůležitějších přístavů Fu-ťienu. Ležel na východě Lung-chaje. Kvůli svému významu byl roku 1566 povýšen na sídlo okresu (se změnou jména na Chaj-čcheng, doslova „Čisté moře“). poté, co mingská vláda roku 1567 zrušila zákaz zahraničního obchodu, soustředila sem obchod s jihovýchodní Asií a Filipínami. Význam si udržel do konce mingského období, kdy jeho roli převzal Sia-men.\n"}
{"id": "1248317", "url": "https://cs.wikipedia.org/wiki?curid=1248317", "title": "Jüe-kang", "text": "Jüe-kang\n\nJüe-kang () byl v 16. století významný přístav a centrum nelegálního, později i legálního, zahraničního obchodu mingské Číny. Ležel v provincii Fu-ťien.\n\nJüe-kang ležel na na východě moderního okresu Lung-chaj ve východočínské provincii Fu-ťien. Význam získal v prvních desetiletích 16. století, kdy sloužil jako přístav pro Čang-čou, ležící na řece Ťiou-lung více ve vnitrozemí. Rychle se stal jedním z nejdůležitějších přístavů Fu-ťienu, a střediskem nelegálního obchodu mezi mingskou Čínou a zeměmi jihovýchodní Asie, Filipínami a Japonskem. \n\nVýznam Měsíčního přístavu jako nejvýznamnějšího centra pašeráků \"wo-kchou\" ve Fu-ťienu postřehly úřady (v osobě velkého koordinátora pobřežní obrany Ču Wana) už roku 1549. Roku 1551 zde byl proto zřízen daňový úřad, roku 1563 námořní obranný úřad a roku 1566 bylo město povýšeno na sídlo okresu, se současnou změnou jména na Chaj-čcheng (), doslova „Čisté moře“.\n\nRoku 1567 byl vládou říše Ming zrušen zákaz zahraničního obchodu, který byl povolen zprvu v Mej-lingu v Nan-čao ve Fu-ťienu, ale záhy byl z bezpečnostních důvodů přeložen do Měsíčního přístavu/Chaj-čchengu. Poté se zde soustředil obchod se španělskými Filipínami (zejména Manilou) i jihovýchodní Asií. Současně Měsíční přístav převzal od Čchüan-čou roli fuťienského regionálního obchodního centra.\n\nKoncem mingského období převzal úlohu Měsíčního přístavu v čínském zahraničním obchodu jiný fuťienský přístav – Sia-men.\n\nRoku 1960 byl okres Chaj-čcheng začleněn do sousedního okresu Lung-chaj a z Chaj-čchengu se stal jeden z lungchajských městysů (, \"čen\").\n"}
{"id": "1248322", "url": "https://cs.wikipedia.org/wiki?curid=1248322", "title": "Medvědí jeskyně (Kletno)", "text": "Medvědí jeskyně (Kletno)\n\nMedvědí jeskyně, , je nejdelší jeskyně v polských Sudetech. Nachází se jižně od vesnice Kletno v Kladsku a je považována za nejkrásnější zpřístupněnou jeskyni v Polsku.\n\nPrvních 200 m středního patra jeskyně bylo objeveno v říjnu 1966 při rozšiřování lomu pro těžbu mramoru. V roce 1967 byly objeveny nové chodby středního patra a v lednu 1972 spodní patro. V roce 1983 byla jeskyně zpřístupněna veřejnosti. V současnosti stále pokračuje objevování nových prostor jeskyně, dosud známá část má délku přibližně 4100 m (2016). Geofyzikální průzkum naznačuje, že jeskyně by mohla pokračovat pod vrcholem Králického Sněžníku až na území České republiky.\n\nVchod do jeskyně se nachází v nadmořské výšce 790 m na pravé straně údolí potoka Kleśnica na polské straně masívu Králického Sněžníku. Jeskyně se vytvořila v bloku mramorů v úbočí hory Stroma vysoké 1167 m nad mořem. Jeskyně má tři patra propojená komíny, chodby jsou převážně horizontální. Horní patro je zachováno jen ve zbytkovém stavu a dosud nebylo zcela prozkoumáno, střední patro je částečně zpřístupněné veřejnosti a obtížně přístupné spodní patro mohou navštěvovat pouze speleologové. V jeskyni bylo nalezeno velké množství kostí jeskynních medvědů, jedna z koster je vystavena v budově návštěvního centra jeskyně.\n\nTuristickou část jeskyně je možné navštívit po celý rok každý den v týdnu kromě pondělí. Placená parkoviště jsou zhruba 1 km severně od vchodu do jeskyně, u silnice vedoucí k jeskyni z Kletna. Příjezd až k jeskyni není povolen. Pro návštěvu jeskyně se doporučuje předchozí rezervace z důvodu velkého zájmu návštěvníků, maximální velikost skupiny je 15 lidí. Návštěvní trasa probíhá na úrovni středního patra jeskyně a je dlouhá 360 m. Prohlídka jeskyně trvá přibližně 45 minut. Pravděpodobně nejhezčí prostorou jeskyně, kterou je možné v rámci turistické trasy navštívit, je bohatě vyzdobený Palácový sál se sintrovými jezírky.\n\nByly použity údaje z webových stránek jeskyně a z polské a anglické verze článku.\n\n"}
{"id": "1248324", "url": "https://cs.wikipedia.org/wiki?curid=1248324", "title": "Konstantin Sergejevič Semjonov", "text": "Konstantin Sergejevič Semjonov\n\nKonstantin Sergejevič Semjonov (* 9. června 1989, Tokmak) je ruský volejbalista a reprezentant v plážovém volejbalu, hráč surgutského Gazprom-Jugra, držitel čestného titulu Zasloužilý mistr sportu.\n\nNarodil se 9. června v Tokmaku do sportovně založené rodiny. Jeho otec byl profesionálním volejbalovým hráčem, matka basketbalistka. Ještě jako dítě se s rodiči přestěhoval do Smolensku, kde se od svých sedmi let pod vedením Olega Vladimiroviče Anufrijeva ve vzdělávacím institutu začal věnovat volejbalu.\n\nV roce 2003 byl spolu s dalším Anufrijevovým odchovancem Dmitrijem Kovyrjajevem pozván hostovat do klubu v Jaroslavli, po roce přešel do Bělgorodu a sezónu 2004/05 odstartoval v dresu Bělgorodu v Ruské Premier lize.\n\nV roce 2007 hrál za národní ruský juniorský tým, který pod vedením  Andreje Voronkova na ME ve Vídni vybojoval 4. místo. V roce 2008 přešel z postu blokaře na post smečaře a za tým, který v té době vedl Vladimir Kondre vybojoval na ME mládeže v Brně bronzovou medaili. V srpnu 2009 se účastnil MS mládeže v Puné (5. místo) a brzy poté debutoval v plážovém volejbale.\n\nPo olympiádě v Riu 2016 se vratil ke klasickému volejbalu a uzavřel jednoletou smlouvu se surgutským klubem Gazprom-Jugra.\n\nNa písek si ho přizval Dmitrij Barsuk, kterému se zranil dlouholetý spoluhráč Igor Kolodinskij. Hned ze začátku jim spolupráce přinesla ovoce. V září 2009 spolu vyhráli bronzovou medaili na Ruském Open Cupu a měsíc na to, když skončili první etapu FIVB Beach Volleyball World Tour v čínském San-ja, obsadili 17. místo. V zimě 2010 se připravoval na novou sezónu plážového volejbalu. V únoru s Barsukem získali stříbro na prvním mezinárodním turnaji zastřešeném stejnojmennou organizací Ruská zima, který proběhl v prostorách sportovně-vzdělávacího a zdravotního střediska Volej Grad.\n\nVe většině turnajů roku 2010 hrál s bronzovým medailistou z MS mládeže Alexejem Pastuchovem. Jejich nejlepší výsledky jsou: 9. místo na World Tour \"Paf Open\" z Alandských ostrovů, 5. místo na ME U23 v Řecku a 3. místo na Mistrovství Ruska v plážovém volejbalu. V červnu 2011 vznikla dvojice Konstantin Semjonov / Jaroslav Koškarjov, která se umístila 9. na MS v Římě a 14. (nejlepší umístění ze všech ruských párů) v konečném pořadí World Tour. Jednou za sezónu stáli Semjonov a Koškarjov na stupních vítězů, a to když v září vyhráli bronz na Open turnaji v Haagu. V témže roce Semjonov ve dvojici s Lotyšem Alexandrem Samojlovem poprvé v kariéře vyhrál titul mistra Ruské Federace.\n\nTěsně před začátkem Olympijských her 2012 začalo Koškarjova trápit zranění, kvůli kterému nemohl odjet do Londýna a na 6 měsíců jej vyřadilo ze hry. V současné době spolupracuje Konstantin Semjonov se Sergejem Prokopjevem, s nímž už párkrát hrál i na začátku roku 2011. 1. července se na Mistrovství světa v Moskvě se kvalifikovali na Olympiádu a právě oni, na základě rozhodnutí hlavního trenéra ruského národního týmu Vjačeslava Nirky, odjeli reprezentovat Rusko na Olympiádu do Londýna.\n\nHned na úvod olympijského turnaje v Londýně utržila ruská dvojice porážku s úřadujícími mistry Evropy a budoucími šampiony her v Londýně Juliem Brinkem a Jonasem Reckermannem z Německa. Za dva dny také po urputném boji prohráli se Švýcary Sébastienem Chevallierem a Saschou Heyerem. Tento zápas byl na Olympiádě v kategorii mužů nejdelší ze všech (69 minut), z výsledku se však Rusové nakonec radovat nemohli. Když spolu dvojice Semjonov / Prokopjev hrála naposledy, porazila čínské duo Wu Penggen / Xu Linyin, výhra jim zajistila postup do play-off. Podle doplňujících informací postoupil ruský pár ze skupiny přímo do osmifinále, kde na něj pod číslem 4 čekala americká dvojice Jake Gibb / Sean Rosenthal. Amerika si připsala vítězné skóre - 21:14, 22:20.\n\nZnovu si Semjonov s Koškarjovem zahrál v únoru 2013 na Ruské zimě. V průběhu sezóny vyhráli dva turnaje CEV European Tour (Antalya, Bádensko), historicky první turnaj \"Anapa open\" v rámci World Tour a jako třetí se umístili na Univerziádě v Kazani. V srpnu postoupili do play-off ME v Klagenfurtu, museli však kvůli zranění Koškarjova odstoupit. Do další etapy World Tour v Berlíně, kat. Grand Slam, Semjonov vstoupil s Vjačeslavem Krasilnikovem. Nová ruská dvojice, která před začátkem turnaje stihla jen pár společných tréninků, dokázala porazit řadu silnějších párů, včetně úřadujících mistrů světa i Evropy a vyhrála stříbro.\n\n1. června 2014 Semjonov s Krasilnikovem ve finále \"Anapa Open\" podlehli lotyšskému týmu Martins Plavins / Aleksandrs Solovejs, nicméně za necelých 14 dní jim porážku oplatili na moskevském Grand Slamu v centru plážových sportů ve Vodním stadionu Dynama. Ve vyřazovacích soubojích Rusové soupeřům nedarovali ani set, včetně loňských bronzových mistrů světa - Jonathan Erdmann a Kay Matysik i vítězů World Tour 2013 Aleksandrs Samoilovs a Janis Smedins. V semifinále, které bylo kvůli silnému dešti na 40 minut přerušeno, získali převahu nad italskými mistry Evropy (Paolo Nicolai a Daniele Lupo) a ve finále nedali šanci ani Polákům (Grzegorz Fijalek, Mariusz Prudel). V rozhodujících zápasech byl Konstantin Semjonov kvůli zranění ruky na sedativech. Výhra v kategorii mužů Grand Slamového turnaje byla pro Rusko od roku 2008 teprve druhým úspěchem takového rázu, kdy poprvé v Klagenfurtu zvítězili Dmitrij Barsuk a Igor Kolodinskij.\n\nRok 2015 ruskému týmu medaile na mezinárodní úrovni nepřinesl. Nejlepšími výsledky dvojice Semjonov / Krasilnikov byla 4. místa na World Tour v Jokohamě a Soči, a na Mistrovství světa v Holandsku podlehlo ruské duo domácímu týmu (Reinder Nummerdor, Christiaan Varenhorst) už v osmifinále.\n\nV rozmezí květen - červen 2016 si Semjonov a Krasilnikov na konto připsali stříbro z \"Open turnaje\" v Soči, stříbro z ME v Bielu a bronz z Grand Slamu v Hamburku. Ve světovém olympijském žebříčku se ruský tým umístil jako 7. a vybojoval si tím možnost hrát na Olympijských hrách v Riu.\n\nV Riu - 2016 dosáhl dosavadního nejlepšího výsledku v historii ruského plážového volejbalu na Olympijských hrách, když skončil jen krůček od bronzové medaile. Semjonov se svým kolegou postoupili ze skupiny bez prohry, načež již v play-off suverénně vyřadili soupeře z Kataru (Jefferson Pereira, Cherif Younousse). V nejtěžším zápase odolali náporu Kubánců (Nivaldo Díaz, Sergio Gonzalez). V semifinále narazili na Italy (Daniele Lupo, Paolo Nicolai), rozhodlo se až ve třetím setu s konečným skóre 13:15, ve kterém rozhodčí dvakrát chybně rozhodl. V boji o třetí místo podlehli mistrům světa z roku 2013 (Alexander Brouwer, Robert Meeuwsen) 21:23 a 20:22.\n\n\n\nS Alexejem Pastuchovem\nSe Sergejem Prokopjevem\nS Jaroslavem Koškarjovem\nS Vjačeslavem Krasilnikovem\nS Alexandrem Samojlovem\nS Martinsem Plavinsem\n"}
{"id": "1248338", "url": "https://cs.wikipedia.org/wiki?curid=1248338", "title": "Petra Žďárská", "text": "Petra Žďárská\n\nPetra Žďárská (* 1984, Pardubice) je česká cembalistka a klavíristka.\n\nVystudovala klavír na konzervatoři v Pardubicích ve třídě MgA. Jany Turkové a cembalo na Akademii múzických umění v Praze ve třídě prof. Giedrė-Lukšaitė Mrázkové. Pobyt ERASMUS strávila na CNSMD v Lyonu ve Francii. Absolvovala řadu mistrovských interpretačních kurzů u slavných cembalistů jako např. Françoise Lengellé, Bernhard Klapprott, Jacques Ogg, Zuzana Růžičková, Václav Luks. V roce 2017 připravila pro mezinárodní interpretační soutěž Pražské jaro kritickou edici Třech sonát J. A. Štěpána (1726-1797), která se stala zároveň součástí její disertace. \n\nVystoupila na řadě festivalů v České republice (Lípa Musica, festival Mediterránea Plzeň 2015, Mladá Praha, Haydnovy hudební slavnosti) i zahraničí (Tschechische deutsche Kulturtage). Koncertuje jak sólově, tak se soubory Pro Arte Bohemica a FANDANGO. V roce 2012 získala čestné uznání poroty na prestižní mezinárodní interpretační soutěži Pražské jaro a cenu Nadace Gideona Kleina pro nejlepšího českého účastníka celé soutěže, o dva roky později se zúčastnila Bach Wettbewerb v Lipsku. Spolu s flétnistkou Michaelou Ambrosi byla vybrána na Listinu mladých umělců pro koncertní sezonu 2015-2016. Pedagogicky působí jako odborný asistent na Akademii múzických umění v Praze, na konzervatoři v Pardubicích a ZUŠ Učňovská v Praze.\n\n"}
{"id": "1248339", "url": "https://cs.wikipedia.org/wiki?curid=1248339", "title": "Michelangelo Grancini", "text": "Michelangelo Grancini\n\nMichelangelo Grancini (1605 Milán - 14. dubna 1669 tamtéž) byl italský varhaník a skladatel.\nO jeho dětství a mládí není příliš zpráv. Od roku 1622 patrně pracoval v různých kostelích v rodném městě jako varhaník a roku 1650 byl jmenován ředitelem chóru.\nSkládal převážně duchovní hudbu, mezi níž patří především šest knih žalmů \"Concerti sacri\". V tomto díle je zjevný vliv Monteverdiho. Složil také několik madrigálů a skladeb v bassu continuu.\n\n"}
{"id": "1248342", "url": "https://cs.wikipedia.org/wiki?curid=1248342", "title": "Josef Brtek", "text": "Josef Brtek\n\nJosef Brtek (* 27. května 1961 Žacléř) je český historik a publicista. \n\nJosef Brtek se narodil v českoněmecké rodině v Žacléři. Od roku 1964 do roku 2000 žil v Rotavě u Kraslic, od roku 2000 žije v Sokolově. Působil v západních Čechách jako archivář, muzejník, památkář ve státním archivu, územním odborném pracovišti Národního památkového ústavu a v několika muzeích či galeriích. Spoluzakládal Klub přátel Okresního muzea v Sokolově, jehož památkovou sekci vedl, a rovněž Klub přátel Kynšperku, či Nezávislou památkovou unii v Praze atd. Bez uvedení v tiráži redigoval Zpravodaj Klubu přátel Okresního muzea v Sokolově a pod pseudonymem Pavel Mach redigoval 1. ročník jím založeného vlastivědného časopisu Sokolovsko. Od 70. let 20. století přispěl k záchraně řady písemných, hmotných i stavebních kulturních památek, zejména v regionu Sokolovska, a na území dnešního Karlovarského kraje. Je autorem několika publikací či řady (asi 500) osvětových, popularizačních i historických článků do rozličných, i odborných periodik a příspěvků do sborníků. Podílel se na přednáškové činnosti, transferech i stavebně-historických průzkumech památek, výstavách, konferencích, záchraně i akvizicích uměleckých předmětů.\n\nBrtek je autorem například:\n\n"}
{"id": "1248345", "url": "https://cs.wikipedia.org/wiki?curid=1248345", "title": "Nototriche", "text": "Nototriche\n\nNototriche je rod rostlin z čeledi slézovité. Jsou to pohledné, drobné, často polštářovitě rostoucí rostliny s podzemními dřevitými stonky zakončenými na povrchu půdy bylinnými růžicemi. Květy jsou pětičetné. Rod zahrnuje asi 100 druhů a vyskytuje se pouze v jihoamerických Andách, kde roste v alpínské vegetaci typu puna a páramo ve vyšších nadmořských výškách.\n\nZástupci rodu \"Nototriche\" jsou drobné vytrvalé nebo zřídka i jednoleté rostliny s velmi specifickou stavbou. Nadzemní části jsou bylinné, vytrvalé druhy mají dřevnatý a většinou větvený podzemní stonek, zpravidla pokrytý listovými pochvami. Každá větev stonku je na povrchu půdy zakončena listovou růžicí. Rostliny často vytvářejí husté polštáře. Listy jsou jednoduché, dlanitě pětilaločné nebo různými způsoby (dlanitě či zpeřeně, i vícenásobně) členěné. Palisty jsou srostlé s řapíkem. Květy jsou pravidelné, pětičetné, téměř přisedlé a přitisklé k listům nebo naopak dlouze stopkaté a čnějící nad listové růžice. Kalich je asi do poloviny dělený na laloky, často plstnatý. Na bázi kalicha je 5 žláznatých nektárií. Koruna je bílá, žlutá, růžová, modrá, purpurová nebo červená, delší než kalich. Korunní lístky jsou více či méně srostlé. Tyčinky jsou srostlé do tenkého sloupku, na vrcholu nesoucího kulovitý až podlouhlý útvar z prašníků. Semeník obsahuje 7 až 14 komůrek, v každé je 1 vajíčko. Čnělka je delší než tyčinky a je členěná do 7 až 14 větví. Plody jsou chlupaté, rozpadavé na 7 až 14 plůdků obsahujících po 1 ledvinovitém semeni.\n\nRod \"Nototriche\" zahrnuje asi 100 druhů. Je rozšířen pouze v jihoamerických Andách od Ekvádoru po Chile a Argentinu. Na severu je jeho areál ohraničen ekvádorskou provincií Pichincha. Jsou to vysokohorské rostliny, rostoucí jako součást alpínské vegetace známé jako páramo a puna. Největší druhové rozmanitosti dosahují v puně v oblasti jižního Peru a Bolívie. Některé druhy dosahují nadm. výšek až 5500 metrů. Jen zřídka se vyskytují ve výškách pod 3000 metrů, respektive v jižní části areálu pod 2500 metrů.\n\n"}
{"id": "1248353", "url": "https://cs.wikipedia.org/wiki?curid=1248353", "title": "Průvodce všehoschopného hráče", "text": "Průvodce všehoschopného hráče\n\nPrůvodce všehoschopného hráče (v anglickém originále Gamer's Guide to Pretty Much Everything) je americký televizní sitcom stanice Disney XD. Jeho první díl měl premiéru 22. července 2015. Seriál vypráví o partě kamarádů, kteří rádi hrají videohry a prožívají různá dobrodružství.\n\nHlavní role\n\nVedlejší role\n"}
{"id": "1248355", "url": "https://cs.wikipedia.org/wiki?curid=1248355", "title": "Uhliská", "text": "Uhliská\n\nUhliská jsou obec na Slovensku v okrese Levice.\nObec leží na jihozápadním výběžku Štiavnických vrchů. V roce 1980 bylo v obci 147 domů, z toho trvale obydlených 120, ve kterých žilo 404 obyvatel (196 žen a 208 mužů).\n\nObec vznikla z osady uhlířů, která patřila k obci Pukanec. Začátky obce se datují do první poloviny 17. století. Uhlíři si ze sebe volili rychtáře, první zmínka o něm je v pukaneckých městských knihách ze dne 9. července 1682.\n\nV obci je římskokatolický kostel svatého Michala z roku 1897.\n\nMaruniak, Ján: \"Uhliská kdysi a dnes.\" Uhliská: Místní národní výbor, 1985, 174 s.\n"}
{"id": "1248360", "url": "https://cs.wikipedia.org/wiki?curid=1248360", "title": "Vjačaslaŭ Hryharaŭ", "text": "Vjačaslaŭ Hryharaŭ\n\nVjačaslaŭ Sjarhejevič Hryharaŭ (bělorusky Вячаслаў Сяргеевіч Грыгараў, rusky Вячеслав Сергеевич Григоров (Vjačeslav Sergejevič Grigorov); * 8. března 1982 Baranoviči) je běloruský trenér, bývalý fotbalový záložník a mládežnický reprezentant. V České republice hrál na podzim 2007 za FK Mutěnice.\n\nNarodil se v běloruském městě Baranoviči (dnes Baranavičy), kde také začínal s fotbalem. V běloruské nejvyšší soutěži odehrál 189 utkání, v nichž vstřelil 12 branek. V ročníku 2002 získal s klubem BATE Barysaŭ mistrovský titul.\n\nZa BATE Barysaŭ nastoupil pětkrát v evropských pohárech (pokaždé jako střídající hráč) a vstřelil 1 branku (Kval. LM 2000/01: 2 starty/0 branek/60 minut, UEFA 2001/02: 2/1/72, Intertoto 2002: 1/0/35).\n\nNa podzim 2007 hrál za \"„Vinaře“\" z Mutěnic, v MSFL vstřelil celkem 2 branky. Ve středu 5. září 2007 odehrál celý zápas 2. kola Poháru ČMFS, v němž mutěničtí hostili prvoligový klub 1. FC Brno a podlehli mu po houževnatém výkonu těsně 3:4 (1:3).\n\nOd 27. srpna 2015 byl trenérem prvoligového FK Sluck.\n\n"}
{"id": "1248361", "url": "https://cs.wikipedia.org/wiki?curid=1248361", "title": "Stehnatka fíková", "text": "Stehnatka fíková\n\nStehnatka fíková (\"Blastophaga psenes\") jinak také nazývaná fíkovnice opylující nebo žlabatka fíková, je drobná vosička opylující rostliny rodu \"Ficus\", konkrétně druhy \"Ficus carica\" (fíkovník smokvoň) a \"Ficus palmata\". \"Stehnatka\" má krátký životní cyklus. Dospělec přežívá pouze pár dní nebo týdnů. Samec umírá záhy po oplodnění samice, která po nakladení vajec také hyne. Nežije v úlech ani nevytváří společenstva. Rozmnožuje se v plodech fíků, které vyhledává pomocí čichových orgánů.\nStehnatka fíková náleží do rodu \"Blastophaga\" společně se dvěma druhy, \"Blastophaga auratae\" a \"Blastophaga yeni\". Rod \"Blastophaga\" je pak součástí čeledě Agaonidae (fíkovnicovití). Mezi fíky a fíkovými vosami vznikl vzájemný mutualismus, což vedlo ke specializaci a následné speciaci vosiček na opylování specifických druhů fíkovníků. Tento mutualistický vztah také utvářel fylogenetický vývoj fíkových vosiček. Jsou si velmi podobné s rodem \"Wiebesie\", který také opyluje rostliny rodu \"Ficus\".\nStehnatky jsou malé vosičky, s délkou těla okolo 2 milimetrů. Samice jsou černé a zdánlivě lesklé s průhlednými a úzkými křídly. Samci jsou menší a křídla postrádají. Samičí křídla a tykadla se oddělují, když vosička vstupuje do fíku. Při rozříznutí fíku, lze tedy vidět křídla a tykadla vos u ústí fíku, zatímco vajíčka, larva a dospělec se nachází uvnitř. Vzhledem k tomu, že si nezakládají hnízda, přežívají dospělci fíkových vosiček pouze pár dní nebo týdnů.\nVzhledem k vazbě fíkových vos na \"Ficus carica\", lze je nalézt v prostředí, kde se tento strom vyskytuje. Jejich přirozený výskyt je v Palearktické oblasti, hlavně poté v oblasti Středozemního moře. Zavlečena ale byla i do jiných míst společně s fíkovníky, aby se zaručilo, že budou plodit.\n\nDospělci žijí maximálně jeden měsíc, obvyklá délka života je pár dní nebo týdnů. Oplozená samička proniká do sykonia, což je specializované květenství fíků F. smokvoně, které tvoří dužnatou baňku, na jejíchž stěnách se tvoří květy. Vstupní otvor sykonia tvoří apikální ostiola (malý otvor, umožňující vosičkám průnik do plodů) lemovaná překrývajícími se šupinkami. Fíkovník je rostlina jednodomá, proto uvnitř každého sykonia najdeme oddělené květy samčí i samičí, přičemž samičí jsou dvojího druhu – s dlouhou a s krátkou čnělkou. Stehnatka do samičích květů s krátkou čnělkou naklade vajíčka. Květy s delší čnělkou pouze opylí, protože v nakladení vajíček jí brání příliš krátké kladélko. Poté uvnitř sykonia zahyne. Po určité době se z květů s dlouhou čnělkou vytvářejí semena a z květů s čnělkou krátkou se líhnou mladí samci a samice. Bezkřídlí samci mají za úkol pouze oplodnit samičku a po krátké době hynou. Oplozené samičky poté do speciálně uzpůsobených váčků nasbírají pyl z právě dozrávajících samčích květů. Opustí dozrávajícího plod a vydávají se hledat nové květenství fíkovníku.\n\nVe vztahu vosičky s fíkem je lokace vhodného hostitelského stromu kritická. Dospělá samička stehnatky musí opustit rodný strom a vyhledat nový během pouhých pár dní. Přenos velmi silného chemického signálu rostlinou proto hraje velmi zásadní roli. Fíky, čekající na opylení produkují těkavé sloučeniny pentanu, které jsou vosičky schopné zachytit až na 5 metrů. Extrakty pentanu samičku nalákají k ústí fíku, kudy poté proniká do sykonia.\n\nStehnatky mají také své parazity. Nematody \"Schistonchus caprifici\", které jsou přenášeny v hemocoelu samiček. Hemocoel je tělní dutina, do které je přiváděna tekutina, hemolymfa, obsahující kyslík a živiny nutné pro správnou funkci vnitřních orgánů. \"S. caprifici\" se dostává do květu fíku společně s vajíčky kladenými vosičkou. Hlístice se poté dostávají do květních tkání, kterými se živí, a kde se také rozmnožují. Larva stehnatky dokončuje svůj vývoj, s hlísticí již uvnitř těla. Po oplození, se \"S. caprifici\" dostává společně se samičkou ven a je přenesena do nového fíku. Vzhledem k životnímu cyklu fíkových vosiček jsou s hlísticí asociovány pouze samičky stehnatek, neboť samci se nedostávají z fíků ven a nemůžou proto \"S. caprifici\" efektivně přenášet.\n\nStehnatka fíková se může stát obětí kleptoparazitismu. Vosičky rodu \"Phylotripesis caricae\" mohou také parazitovat na samičích květech v sykoniích fíků. Samičky \"P. caricae\", které mají kleptoparazitické chování, kladou vajíčka zvenku květů, již obsazených larvičkou stenatky. Z nově nakladených vajíček se líhnou nenasytné larvy \"P. caricae\", které se rapidně vyvinou. Larvička stehnatky není s touto larvou schopna soutěžit o potravu, proto hyne. \"P. caricae\" dokončí svůj larvální vývoj, zakuklí se a z kukel se líhnout bezkřídlí samci nebo okřídlené samice. Samice poté opouštějí sykonium a vyhledávají další fíky s larvičkami stehnatek.\n\n"}
{"id": "1248362", "url": "https://cs.wikipedia.org/wiki?curid=1248362", "title": "Farní sbor Českobratrské církve evangelické v Krakovanech v Čechách", "text": "Farní sbor Českobratrské církve evangelické v Krakovanech v Čechách\n\nFarní sbor Českobratrské církve evangelické v Krakovanech v Čechách je sborem Českobratrské církve evangelické v Krakovanech v Čechách. Sbor spadá pod Poděbradský seniorát.\n\nFarářem sboru je Jaroslav Kučera, kurátorem sboru Josef Svoboda.\n\nSbor byl založen jako kalvínský roku 1784. Původní dřevěná modlitebna byla roku 1805 nahrazena zděnou a kolem ní byl založen hřbitov. Roku 1835 byla postavena nová fara. Roku 1864 byla v Krakovanech založena evangelická škola.\n\n\n"}
{"id": "1248366", "url": "https://cs.wikipedia.org/wiki?curid=1248366", "title": "David Peace", "text": "David Peace\n\nDavid Peace (* 1967) je anglický spisovatel. V roce 1991 odešel do Istanbulu, kde se věnoval vyučování angličtiny (roku 1994 odešel za stejným cílem do Tokia). Je autorem čtyř románů, patřících do celku \"Red-Riding Quartet\", které se zabývají policejní korupcí a jsou zasazeny do doby, kdy vraždil Peter Sutcliffe, zvaný Yorkshirský Rozparovač (1975–1980). Patří sem knihy \"Nineteen Seventy-Four\" (1999), \"Nineteen Seventy-Seven\" (2000), \"Nineteen Eighty\" (2001) a \"Nineteen Eighty-Three\" (2002). Televize Channel 4 představila roku 2009 třídílnou sérii nazvanou \"Red Riding\", která je knihami inspirována. Rovněž je autorem životopisné knihy \"The Damned Utd\", která se zabývá fotbalistou Brianem Cloughem. Mezi jeho další romány patří \"GB84\" (2004), \"Tokyo Year Zero\" (2007) a \"Red or Dead\" (2013). Spolu se svou japonskou manželkou má dva syny.\n\n"}
{"id": "1248370", "url": "https://cs.wikipedia.org/wiki?curid=1248370", "title": "Starý evangelický hřbitov v Bílsku-Bělé", "text": "Starý evangelický hřbitov v Bílsku-Bělé\n\nStarý evangelický hřbitov v Bílsku-Bělé (\"Stary Cmentarz Ewangelicki w Bielsku-Białej\") je nefunkční luterský hřbitov v Bílsku-Bělé na ul. Andrzeja Frycza-Modrzewskiego na tzv. Bílském Siónu na Horním Předměstí.\n\nByl založen byl roku 1833; nejstarší dochovaný náhrobek je z roku 1857. Po skončení druhé světové války přestal být používán a podléhal devastaci. Od roku 2006 je hřbitov chráněn jako kulturní památka (\"zabytek\"), je udržován a nejcennější náhrobky jsou renovovány. Zpřístupňován je pravidelně 1. listopadu.\n\n\n"}
{"id": "1248376", "url": "https://cs.wikipedia.org/wiki?curid=1248376", "title": "Jan Hojer", "text": "Jan Hojer\n\nJan Hojer (* 9. února 1992 Kolín nad Rýnem) je německý reprezentant ve sportovním lezení. Vítěz světového poháru, mistr Evropy, mistr Německa a juniorský mistr Německa v boulderingu.\n\n\n\n"}
{"id": "1248377", "url": "https://cs.wikipedia.org/wiki?curid=1248377", "title": "Naxos (město)", "text": "Naxos (město)\n\nNaxos () nebo také Chora () je řecké přístavní město, správní středisko stejnojmenného řeckého ostrova Naxos v Egejském moři v souostroví Kyklady. Nachází se na severozápadním pobřeží ostrova. Je částí stejnojmenné komunity a obecní jednotky v obci Naxos a Malé Kyklady.\n\nKomunita Naxos se skládá z vlastního města Naxos a jedné vesnice a kláštera. V závorkách je uveden počet obyvatel.\n"}
{"id": "1248378", "url": "https://cs.wikipedia.org/wiki?curid=1248378", "title": "Naxos (obecní jednotka)", "text": "Naxos (obecní jednotka)\n\nNaxos () je řecká obecní jednotka na stejnojmenném ostrově v souostroví Kyklady. Nachází se na severozápadním pobřeží ostrova. Je jednou ze dvou obecních jednotek na ostrově. Na východě sousedí s obecní jednotkou Drymalia.\n\nObecní jednotka Naxos se skládá z 11 komunit, z nichž největší je komunita Naxos. V závorkách je uveden počet obyvatel.\n"}
{"id": "1248383", "url": "https://cs.wikipedia.org/wiki?curid=1248383", "title": "22. světové skautské jamboree", "text": "22. světové skautské jamboree\n\n22. světové skautské jamboree () se konalo v Kristianstadském Rinkaby, v jižním Švédsku od 27. července do 7. srpna 2011. Jeho mottem bylo \"Jednoduše skauting\". Zúčastnilo se ho 40 061 skautů, vůdců a dospělých dobrovolníků ze 166 různých zemí.\n\nJamboree se konalo na polích Rinkaby. V roce 2001 se zde konalo národní jamboree s 26 700 účastníky a další národní Jamboree \"Jiingijamborii\" se zde konalo 14.-22. července 2007\nProstor kempu samotného leží v blízkosti pobřeží na písčité půdě, obklopené borovými lesy. Písčitá půda zabraňuje hromadění srážek, a tudíž nehrozí podmáčení v jakýchkoli částí areálu kempu. Tábořiště je přibližně čtvercové o straně 1,5 km. Malé plochy lesa rozdělují tábořiště na menší části. Průměrná denní teplota v daném období je 22 °C, průměrná noční teplota je 17 °C. Slunce vychází v 5 hodin ráno a zapadá v 9 večer. Pitná voda je k dispozici ze studní na místě. Na tábořišti je v zemi zbudován rozsáhlý sytém rozvodů vody a elektřiny s ohledem na toto jamboree. V jižní části tábořiště je volná plocha s přírodním amfiteátrem. V blízkosti tábořiště jsou písčité pláže s písečnými dunami vytvořenými větrem. Na tábořišti byla organisována kyvadlová doprava na pláž.\nSlavnostní otevření se konalo 27. července 2011. Jeho součástí byla ukázka historie a geografie Švédska, s hudbou včetně písně „Changing the world“ kterou zahrál Daniel Lemma a Pär Klang. Součásti byl také průvod vlajek (jeden z každé země) a oficiální předání pořadatelství z Velké Británie do Švédska, který zahrnovalo Beara Gryllse který slanil ze střechy jeviště (měl v plánu paragliding, ale svůj plán musel změnit kvůli špatnému počasí).\nZávěrečný ceremoniál se konal 6. srpna 2011, s živou hudbou od rockové kapely Europe, včetně skladby „The Final Countdown“, a belgická zpěvačka Kate Ryan. V polovině jejího představení začala bouře se silným deštěm. Na závěr každý přítomný skaut, včetně krále Švédska, potvrdil svůj skautský slib.\n\n"}
{"id": "1248384", "url": "https://cs.wikipedia.org/wiki?curid=1248384", "title": "James Mattis", "text": "James Mattis\n\nJames Norman Mattis (* 8. září 1950 Pullman, Washington, USA) je americký politik a bývalý generál americké námořní pěchoty. Byl dlouholetým velitelem amerických jednotek v Iráku a Afghánistánu. Od ledna roku 2017 do ledna 2019 zastával ve vládě Donalda Trumpa pozici ministra obrany Spojených států.\n\nMattis, přezdívaný Vzteklý pes (\"Mad dog\"), velel jednotkám námořní pěchoty během operace Pouštní bouře v Iráku a speciálním silám během operace Trvalá svoboda v Afghánistánu. Zúčastnil se i války v Iráku během operace Irácká svoboda.\n\nV letech 2007 až 2009 vedl Spojenecké velitelství NATO pro transformaci a v letech 2007 až 2010 Velitelství společných sil americké armády v Norfolku. V letech 2010 až 2013 byl náčelníkem Velitelství ozbrojených sil USA pro Blízký východ, Perský záliv a severní Afriku (\"United States Central Command\").\n\nMattis se nicméně stal kritikem vlády Baracka Obamy, která podle něj postrádala rozhodnost a jasnou strategii. Americká armáda by podle něj měla být agresivnější vůči teroristům z Islámského státu. Neprosazuje však přitom spolupráci s Ruskem.\n\nZa nepřítele Spojených států považuje především Írán. „Íránský režim je nejvážnější hrozbou pro stabilitu a mír na Blízkém východě,“ uvedl.<ref name=\"aktualne 2/12\"></ref>\n\nZvolený americký prezident Donald Trump v prosinci 2016 oznámil, že Mattise jmenuje ministrem obrany ve své vládě. Mattis se tak měl stát prvním generálem ve výslužbě, který se stane americkým ministrem obrany od roku 1950. Tehdy jím prezident Harry Truman jmenoval generála George Marshalla.\n\nJako generál ve výslužbě potřeboval před nástupem do funkce souhlas Kongresu k výjimce ze zákonného ustanovení, že důstojníci a generálové jinak nesmějí převzít úřad ministra obrany po dobu až sedmi let od odchodu z aktivní služby. Udělení této výjimky pro Mattise se však díky jeho výborné pověsti považovalo od začátku za jisté. Dne 20. ledna 2017 byl Mattis oficiálně potvrzen na místo ministra obrany Senátem Spojených států s výsledkem hlasování 98:1. Pro Mattisovo zvolení se vyslovil mj. vlivný senátor John McCain.\n\nPo rozhodnutí o stažení amerických sil ze Sýrie Mattis oznámil svou rezignaci. Původně měl odstoupit v únoru 2019, ale na nátlak Donalda Trumpa opustil úřad již 1. ledna 2019.\n"}
{"id": "1248385", "url": "https://cs.wikipedia.org/wiki?curid=1248385", "title": "Římskokatolická farnost Třeština", "text": "Římskokatolická farnost Třeština\n\nŘímskokatolická farnost Třeština je územní společenství římských katolíků v děkanátu Zábřeh s farním kostelem svatého Antonína Paduánského.\n\nFarní kostel byl postaven v letech 1865 až 1866. Byl vystavěn na místě původní kapličky. Základní kámen byl položen 5. července 1863 v den oslav tisícího výročí příchodu slovanských věrozvěstů svatých Cyrila a Metoděje na Moravu.\n\nAdministrátorem excurrendo je k prosinci 2016 R. D. Jaroslav Šíma.\n\n"}
{"id": "1248388", "url": "https://cs.wikipedia.org/wiki?curid=1248388", "title": "Luigi Caruso", "text": "Luigi Caruso\n\nLuigi Caruso (25. září 1754 Neapol – 15. listopadu 1823 Perugia) byl italský hudební skladatel.\n\nZákladní hudební vzdělání získal od svého otce, který byl v Neapoli kapelníkem. Později studoval na neapolské konzervatoři \"Conservatorio della Pietà dei Turchini di Neapol\", kde byl jeho učitelem Nicola Sala. Jako operní skladatel debutoval již ve svých devatenácti letech operou \"Il barone di Trocchia\". Byl velmi plodným skladatelem a v následujících letech zkomponoval cca 65 oper, které se hrály v celé Evropě.\n\n15. března 1788 byl jmenován \"maestrem di cappella\" v katedrále sv. Lorenze v Perugii (\"Cattedrale di San Lorenzo di Perugia\"). Toto postavení si s krátkými přestávkami udržel až do konce svého života. Hodně cestoval a uváděl svá díla v Portugalsku, Francii a v Německu. Mezi lety 1808–1810 působil v Urbinu. Po krátkém pobytu v Palermu se vrátil do Perugie, kde 15. listopadu 1822 zemřel. V Perugii založil hudební konzervatoř.\n\nKromě oper zkomponoval mnoho oratorií, kantát a dalších světských i církevních skladeb. Ve své tvorbě zůstal věrný staré neapolské operní škole a nepřijal žádné prvky romantismu, které v té době již ovládaly evropskou hudbu.\n\n\n\n\n"}
{"id": "1248401", "url": "https://cs.wikipedia.org/wiki?curid=1248401", "title": "Skautský oddíl Velena Fanderlika", "text": "Skautský oddíl Velena Fanderlika\n\nSkautský oddíl Velena Fanderlika je občanské sdružení oldskautů a oldskautek zapojených ve 3, odboji a v exilových skautských organizacích. Oddíl je jednou z menších alternativních organizací, které působí v rámci českého skautingu.\n\nOddílovým pokřikem je heslo \"\"Před zlem nikdy neutíká skaut Velena Fanderlika!\"\"\nOddíl tvoří družiny po celém území České republiky, oddíl však má i své zahraniční členy – na Slovensku, v Německu, Švýcarsku, USA, Austrálii, Kanadě a v dalších státech světa. Členové oddílu se scházejí jednou ročně na sněmu, který se koná vždy na jiném místě České republiky. Vedení oddílu je voleno na období dvou let.\nČlenem se může stát skaut nebo skautka starší 30 let perzekvovaný za komunistického či nacistického režimu a byl či je činný v některé skautské organizaci.\n\nOdznak tvoří bílý modře orámovaný erb s modrým mečem s dvoulistou červenou růžicí.\n\n\n"}
{"id": "1248403", "url": "https://cs.wikipedia.org/wiki?curid=1248403", "title": "Weinmannia", "text": "Weinmannia\n\nWeinmannia je rod rostlin z čeledi kunoniovité (\"Cunoniaceae\"). Jsou to dřeviny se zpeřenými nebo jednoduchými vstřícnými listy a drobnými květy v klasovitých nebo hroznovitých květenstvích. Rod zahrnuje asi 150 druhů. Je rozšířen zejména na jižní polokouli v mírném pásu a v tropických horách. Vyskytuje se v Latinské Americe, jihovýchodní Asii, Tichomoří, Madagaskaru a Novém Zélandu.\n\nRostliny byly v minulosti těženy zejména jako zdroj tříslovin a dřeva k výrobě dřevěného uhlí. Mají také význam v domorodé medicíně.\n\nZástupci rodu \"Weinmannia\" jsou keře nebo stromy, některé druhy jsou šplhavé nebo rostou jako hemiepifyty. Mladé větévky jsou často v uzlinách poněkud zploštělé nebo ztlustlé. Listy jsou vstřícné (výjimečně přeslenité), přisedlé nebo řapíkaté, jednoduché nebo častěji lichozpeřené. Čepel listů je většinou na okraji zubatá. Střední žebro listu je u složených listů mezi jednotlivými lístky často křídlaté podobně jako řapík. Palisty jsou opadavé nebo vytrvalé, interpetiolární. Květy jsou drobné, pravidelné, jednopohlavné nebo oboupohlavné, čtyř nebo pětičetné, uspořádané v bohatých klasech nebo hroznech, někdy skládajících složená květenství. Květy jsou v květenství uspořádané jednotlivě nebo ve svazečcích. Kalich i koruna jsou za plodu opadavé nebo vytrvalé. Koruna je bílá, oranžová, červená nebo růžová. Tyčinek je 8 nebo 10. Nektáriový terč je kruhovitý nebo členěný v 8 či 10 laloků. Semeník je svrchní (výjimečně polospodní) a obsahuje 2 (výjimečně 3) komůrky se 2 až mnoha vajíčky. Čnělky jsou volné. Plodem je drobná, kožovitá, zobanitá tobolka pukající 2 chlopněmi. Semena jsou podlouhlá nebo ledvinovitá. \n\nRod \"Weinmannia\" zahrnuje asi 150 druhů. Rod má primárně rozšíření v mírném pásu jižní polokoule, v tropickém pásu roste zejména v horách. Je rozšířen v Latinské Americe od Mexika po Argentinu, v Karibiku, Tichomoří, jihovýchodní Asii, Novém Zélandu, na Madagaskaru a dalších ostrovech západního Indického oceánu. Nevyskytuje se v pevninské Africe a Austrálii. V Americe roste asi 75 druhů, v jihovýchodní Asii a Tichomoří 40, na Madagaskaru a okolních ostrovech asi 40 druhů.\nZ Nového Zélandu jsou udávány 2 druhy, \"W. sylvicola\" a \"W. racemosa\".\n\nRod \"Weinmannia\" je největším rodem čeledi \"Cunoniacae\". Je členěn do 5 sekcí:\n\n\nNěkteré druhy jsou těženy pro dřevo místního významu. Je používáno zejména v truhlářství a na stavby a konstrukce. Řada druhů je velmi bohatá na třísloviny, což v minulosti vedlo k vykácení mnohých porostů podobně jako výroba dřevěného uhlí.\n\nČetné druhy jsou využívány v domorodé medicíně zejména jako adstringens na otevřené rány, při revmatismu a proti zánětům.\n\n"}
{"id": "1248404", "url": "https://cs.wikipedia.org/wiki?curid=1248404", "title": "Martins Dukurs", "text": "Martins Dukurs\n\nMartins Dukurs (* 31. března 1984 Riga) je lotyšský skeletonista. Trénuje ho jeho otec Dainis Dukurs, bývalý bobista a manažer závodní dráhy v Siguldě. Skeletonistou je i jeho starší bratr Tomass Dukurs. Martins Dukurs vystudoval ekonomii na Latvijas Universitāte v Rize. Je ženatý, má dvě dcery. Pětkrát byl zvolen lotyšským sportovcem roku (2010, 2011, 2013, 2014 a 2015), v roce 2010 mu byl udělen Řád tří hvězd.\n\nJe čtyřnásobným mistrem světa na skeletonu z let 2011, 2012, 2015 a 2016, v roce 2013 skončil druhý. Titul mistra Evropy vybojoval šestkrát po sobě v letech 2010 až 2015, v roce 2016 se o prvenství dělil s bratrem Tomassem. Vyhrál v kariéře 44 závodů Světového poháru, celkové prvenství získal v letech 2010-2016. Na ZOH 2006 skončil na sedmém místě, na ZOH 2010 a ZOH 2014 získal stříbrné medaile. Na olympiádě 2010 byl vlajkonošem lotyšské výpravy.\n\n"}
{"id": "1248418", "url": "https://cs.wikipedia.org/wiki?curid=1248418", "title": "Teoretická lingvistika", "text": "Teoretická lingvistika\n\nTeoretická lingvistika je část jazykovědy, která se zabývá studováním přirozených jazyků, jejich funkcí a konstrukcí, bez příklonu či použití metod aplikované lingvistiky. Obory jazykovědy, které sdružuje jsou fonologie, morfologie, syntax, sémantika a další. Důležitým subjektem studia jsou tzv. jazykové univerzálie neboli prvky, které mají některé nebo všechny jazyky stejné nebo podobné.\n"}
{"id": "1248420", "url": "https://cs.wikipedia.org/wiki?curid=1248420", "title": "Seznam pořadů vysílaných na TV Paprika", "text": "Seznam pořadů vysílaných na TV Paprika\n\nToto je kompletní seznam vlastních i převzatých pořadů vysílaných na kanálu TV Paprika.\n\n"}
{"id": "1248425", "url": "https://cs.wikipedia.org/wiki?curid=1248425", "title": "Úvěrový podvod", "text": "Úvěrový podvod\n\nÚvěrový podvod spočívá v zamlčení a/nebo uvádění nepravdivých či hrubě zkreslených údajů v souvislosti se sjednáváním úvěrové smlouvy, případně/eventuálně v použití prostředků získaných účelovým úvěrem na jiný než určený účel bez souhlasu věřitele. Tento zvláštní druh podvodu je upraven v § 211 českého trestního zákoníku.\n\nPachatel tohoto trestného činu může být potrestán odnětím svobody až na dvě léta nebo zákazem činnosti. Způsobí-li větší škodu, hrozí mu až pět let odnětí svobody. Jestliže ale jde o organizovanou skupinu, má-li pachatel jinak hájit zájmy poškozeného či způsobí-li značnou škodu, může být odsouzen až na osm let, resp. na deset let, pokud by šlo o škodu velkého rozsahu (nebo byla-li by smyslem úvěrového podvodu vlastizrada, teroristický útok či teror). Závažnost tohoto trestného činu vyplývá také z toho, že trestná je už i jen jeho příprava.\n"}
{"id": "1248426", "url": "https://cs.wikipedia.org/wiki?curid=1248426", "title": "Deskriptivní lingvistika", "text": "Deskriptivní lingvistika\n\nDeskriptivní lingvistika je obor jazykovědy zabývající se popisem konkrétních jazyků a jejich strukturou v jasně daném časovém rámci. Lingvisté pracují jak s tzv. synchronním pohledem (např. výzkum jazyka období středověku), tak také tzv. diachronním pohledem na jazyk, či nějaký jeho jev v perspektivě celého období jeho jazykového vývoje.\n\n"}
{"id": "1248428", "url": "https://cs.wikipedia.org/wiki?curid=1248428", "title": "Poloostrov Noto", "text": "Poloostrov Noto\n\nNoto (能登半島, Noto hantó) je poloostrov, nacházející se v japonských prefekturách Išikawa a Tojama. Tvoří protáhlý výběžek ostrova Honšú směřující na sever do Japonského moře, jehož špička se stáčí k východu a uzavírá tak Tojamský záliv. Název Noto pochází z ainštiny.\n\nPoloostrov je dlouhý 80 km a široký okolo 30 km. Dělí se na tři části: Kuči Noto na jihu, Naka Noto ve středu a Oku Noto, která je nejvzdálenější od zbytku ostrova Honšú. Největším městem je Wadžima. Povrch poloostrova je kopcovitý a pobřeží je tvořeno četnými útesy, nejvyšším vrcholem je Hodacu (637 m n. m.). Poloostrov je díky své odlehlosti jen minimálně zasažen moderní civilizací, obyvatelé se živí převážně pěstováním rýže a sladkých brambor, rybolovem (místní specialitou je kranas japonský, zvaný \"buri\"), sběrem krabů a ústřic nebo uměleckými řemesly (výroba předmětů z lakovaného dřeva). Rozšířená je turistika, nejčastěji navštěvovanými místy jsou onsen Wakura a šintóistická svatyně Keta ve městě Hakui. Část poloostrova byla vyhlášena chráněnou přírodní oblastí.\n\nV březnu 2007 poloostrov zasáhlo zemětřesení o síle 6,9 stupně Richterovy škály.\n\n"}
{"id": "1248429", "url": "https://cs.wikipedia.org/wiki?curid=1248429", "title": "Willem Vogelsang", "text": "Willem Vogelsang\n\nWillem Vogelsang (* 1956, Medemblik) je nizozemský orientalista, zástupce ředitele Mezinárodního institutu asijských studií na univerzitě v nizozemském Leidenu. Jako koordinátor projektu pro kulturní záležitosti, která je součástí občanské vojenské spolupráce, je též plukovníkem nizozemských ozbrojených sil.\n\nVogelsang se specializuje na historie a kultury střední Asie, Íránu a Afghánistánu, na dané téma napsal řadu prací.\nV sedmdesátých letech studoval indické a íránské jazyky a kultury na univerzitě v Leidenu. Studoval i na univerzitách v Cambridge a Gentu. Během studií pobýval v Íránu, Sýrii a Afghánistánu, kde prováděl archeologické práce v terénu, a to zejména v afghánské provincii Kandahár. Do roku 2002 byl výkonným tajemníkem univerzity v Leidenu – Výzkumný ústav pro asijská, africká a indiánská studia. Během těchto let aktivně cestoval po Středním východě, především po Íránu, kde spolu se svou ženou, Dr. Gillian Vogelsang-Eastwood, prováděli průzkum místních oděvních tradic. V letech 2002 až 2008 byl kurátorem Národního etnologického muzea v Leidenu, kde zodpovídal za sbírky ze střední a jihozápadní Asie. Ve stejné době často cestoval do Afghánistánu, kde byl , jako koordinátor projektu pro kulturní záležitosti, v rámci nizozemských ozbrojených sil jmenován podplukovníkem. Pracoval jako poradce v Národním muzeu v Kábulu, souběžně byl poradce TRC (\"Textile Research Centre\") a editor univerzitního časopisu Khil'a. Od června 2008 byl odborným poradcem nizozemského velvyslanectví v Kábulu.\n\nV češtině dosud vyšla pouze publikace \"Dějiny Afghánistánu\" (Grada, 2010)\n"}
{"id": "1248430", "url": "https://cs.wikipedia.org/wiki?curid=1248430", "title": "Forry Award", "text": "Forry Award\n\nForry Award je cena, kterou od roku 1966 uděluje Los Angeles Science Fantasy Society (LASFS) za celoživotní dílo v oblasti science fiction. Je pojmenována po americkém novináři, spisovateli, literárním agentovi a jednom ze zakladatelů amerického sci-fi fandomu Forrestovi J. Ackemanovi (Mr. LASFS) zvaném Forry. Cena je udělována členy společnosti na jejich setkání (tzv. LOSCON), které se koná v polovině roku nebo na podzim. Samotný Ackerman se ceny dočkal až roku 2002. \n\n"}
{"id": "1248431", "url": "https://cs.wikipedia.org/wiki?curid=1248431", "title": "Noto (rozcestník)", "text": "Noto (rozcestník)\n\n"}
{"id": "1248433", "url": "https://cs.wikipedia.org/wiki?curid=1248433", "title": "Aplikovaná lingvistika", "text": "Aplikovaná lingvistika\n\nObory aplikované lingvistiky se zabývají uplatňováním znalostí nabytých teoretickým výzkumem v praxi. Je oborem jazykovědy, který je silně interdisciplinární. Zastřešuje například počítačovou, forenzní, neuro a psycho lingvistiku nebo teorie jazykové akvizice. V současnosti je v popředí zájmu také lingvistika korpusová.\n\n"}
{"id": "1248437", "url": "https://cs.wikipedia.org/wiki?curid=1248437", "title": "Anna Braniborská (1507–1567)", "text": "Anna Braniborská (1507–1567)\n\nAnna Braniborská (1. ledna 1507 – 19. června 1567) byla rodem braniborskou princeznou a sňatkem meklenburskou vévodkyní.\n\nAnna se narodila jako druhé dítě/nejstarší dcera z pěti potomků braniborského kurfiřta Jáchyma I. Nestora a jeho manželky Alžběty, dcery krále Jana Dánského.\n\n17. ledna 1524 se Anna v Berlíně provdala za mekelenburského vévodu Albrechta VII. Do manželství přinesla věnem 20 000 zlatých, na oplátku získala k doživotnímu užívání okres Lübz a Crivitz.\n\nAnna byla popisována jako nešťastná a zatrpklá žena. Od luteránské víry se odvrátila ke katolickému vyznání. Veškerou svou náklonnost věnovala oběma mladším synům, kdežto ke svému nejstaršímu neměla žádný vztah.\n\nPo manželově smrti v roce 1547, se usadila v Eldenburg, své vdovské rezidenci v Lübz, kde jako v jediné části země se neujalo luteránství. V roce 1559 však odtud, přes Annino katolické vyznání, její syn Jan Albrecht I. všechny katolické kněží a řeholníky nechal vyhnat.\n\nAnna zemřela v roce 1567 a rozporu s její poslední vůlí byla pohřbena ve schwerinské katedrále. Ještě za svého života si zřídila hrobku v městském kostele svého vdovského sídla a ve své závěti z 25. března 1557 vyjádřila přání být zde pohřbena podle katolického ritu. Její nejstarší syn Jan Albrecht I. však proti jejímu přání rozhodl matku nechat pohřbít v evangelickém kostele. Náhrobek tak má vévodkyně jak v Lübz, tak ve Schwerinu.\n\n"}
{"id": "1248442", "url": "https://cs.wikipedia.org/wiki?curid=1248442", "title": "Karl Dedecius", "text": "Karl Dedecius\n\nKarl Dedecius (20. května 1921, Lodž, Polsko – 26. února 2016, Frankfurt nad Mohanem, Německo) byl německý spisovatel, překladatel polské a ruské literatury a také popularizátor polské literatury v Německu.\n\nNarodil se roku 1921 v Lodži jako syn německo-českého úředníka a matky původem ze Švábska. Rodiči jej vychovávali dvojjazyčně. Odmaturoval na polském gymnáziu, avšak posléze vypukla druhá světová válka a roku 1941 byl vtažen do řad německého Wehrmachtu. O dva roky později upadl ve Stalingradu do sovětského zajetí. \n\nRuštině se naučil sám v Sovětském svaze, kde strávil sedm let jako válečný zajatec. Do němčiny přeložil z rodné polštiny řadu významných polských literátů např. Wisławu Szymborskou, Czesława Milosze, Zbigniewa Herberta, Tadeusze Różewicze, Józefa Wittlina, Sławomira Mrożka, Stanisława Jerzyho Leca aj. V roce 1997 pak obdržel německo-polskou Cenu Samuela Bogumila Lindeho.\n\nJe po něm také pojmenována cena pro překladatele, cena Karla Dedecia (německy \"Karl-Dedecius-Preis\"), kterou uděluje od roku 2003 každé dva roky Nadace Roberta Bosche. \n\n\n\n\n"}
{"id": "1248445", "url": "https://cs.wikipedia.org/wiki?curid=1248445", "title": "71. pěší pluk", "text": "71. pěší pluk\n\nTrenčínský 71. pěší pluk nebo Císařský a královský pěší pluk č. 71 ( ) byl vojenský pluk rakousko-uherské armády, jehož domovskou základnou byla trenčínská kasárna. Jednotka tvořená množstvím slovenských vojáků se stala známá svými bojovými úspěchy na frontách během první světové války, jakož i vzpourou v srbském Kragujevaci.\n\nPod vlivem citelných válečných neúspěchů se v rakouských ozbrojených silách začaly již v roce 1859 provádět důležité vojenské reformy. V rámci reorganizace armády byly spojením jednotlivých polních praporů původních řadových pěších pluků zformovány nové pěší pluky. 71. pěší pluk vznikl 1. února 1860 ze tří pluků: 8. brněnského, 12. komárenského a 54. olomouckého. V roce 1866 zasáhl do rakousko-pruské války. Od roku 1882 měl hlavní sídlo v Trenčíně. Pluk byl doplňován muži zejména z Trenčínské, Oravské a Turiecké župy. Dostal i přívlastek „Drátenický regiment“, což vyplývalo z tradice dráteníků v těchto župách.\n\nVýznamným se stal pluk v průběhu první světové války. V prvních dnech války se do řad pluku soustředilo 8 000 záložníků, před jejich odchodem do bojů na východní frontu 8. srpna 1914 sloužil v Trenčíně polní mši kurát pluku Jozef Tiso.\n\nPluk se začal aktivně zapojovat do bojů ve válce v srpnu roku 1914, kdy bojoval v rámci 14. divize pátého sboru, proti dosud nesoustředěným ruským vojskům. Během bojů o Lublin ztratil kolem poloviny vlastních mužů a stejně tak i velitelů. Po doplnění bojoval v těžkých podmínkách na přelomu let 1915 a 1916 proti Ruskému carskému vojsku v Karpatech a později více než půldruhého roku v zákopové válce v Haliči. Za účast na těchto bojích udělil arcikníže Friedrich pluku třikrát nejvyšší pochvalu.\n\nBezprostředně po této kampani, v listopadu roku 1916, byl pluk přesunut na italskou frontu, kde pluk bojoval v tvrdé zimě na přelomu let 1916 a 1917. Na podzim roku 1917 bojoval tento vojenský útvar v jedné z nejtěžších bitev u řeky Piavy, kde zpočátku dosáhl značných úspěchů, když pronikl přes Piavu, prorazil 3 pásma italské obrany a získal 1200 zajatců. Už po týdnu bojů měl však pluk těžké ztráty, byl stažen na doplnění do oblasti Kragujevac v Srbsku.\n\nV dubnu 1918 se začali k pluku vracet vojáci z ruského zajetí. Protože Rusko podepsalo 3. března brestlitevskou mírovou dohodu se zeměmi Trojspolku. Záložní útvar pluku se formoval v Kragujevaci. Asi 2400 až 3000 Slováků navrátivších se ze zajetí vytvořilo 7 rot 41. pochodové formace, kterou měli 10. června odvelet na jižní frontu. Mezi těmito muži však panovala nechuť bojovat. Vojákům byly upřeny žádané dovolené, a tak se po návratu ze zajetí nesměli vrátit před cestou na frontu domů. 2. června 1918, večer po vydání žoldu se vojáci vraceli z města do ubytoven. Voják Martin Riljak se pod vlivem alkoholu dostal do střetu s dozorujícím poddůstojníkem Antonem Bednárem. Riljaka se však zastali ostatní vojáci, kteří Bednára zbili. Množství dalších reagovalo na dění živelnou vzpourou tak, že se zbraní v ruce vyšlo mezi 21. a 22. hodinou z kasáren a rozhodlo se postavit proti nasazení jednotky na frontě. Většina nováčků se vzpouře vyhnula a z místa utekla k budově velitelství. Část vzbouřenců pod vedením Jána Hudce se chtěla zmocnit skladu munice, druhá skupina Pavla Klejnara pronikla k železniční stanici, kde přerušila telegrafní spojení. Sklad munice ani železniční stanici se však nepodařilo obsadit. Velitel náhradního praporu podplukovník Artúr Marx začal urychleně jednat, aby vzpouru potlačil. Nejprve pomocí jednotky dragounů a kulometné čety zastavil vzbouřenců postupujících ke skladu munice a později odřízl od spojení s kasárnami skupiny, které pronikly do města. Nejhouževnatější odpor kladli vzbouřenci izolováni v kasárnách, ale ten po nasazení dělostřelectva postupně slábl. Velitelům se do oběda 3. června podařilo odpor vojáků zcela potlačit. Pouze 50 mužům se podařilo uniknout. S 81 obviněnými vzbouřenci se konal soud, na základě jehož rozsudku bylo 9. června 1918 popraveno zastřelením 44 slovenských vojáků.\n\nNásledně byl pluk doplněn a koncem měsíce vyslán na Piavský front, kde držel pozice před útoky italských vojsk jakož i československých legií až do konce války v listopadu 1918.\n\nPo skončení války byl pluk začátkem roku 1919 reorganizován a označen jako pěší pluk č. 17, jehož sídlem se stalo stejně jako předtím město Trenčín.\n"}
{"id": "1248447", "url": "https://cs.wikipedia.org/wiki?curid=1248447", "title": "Apollo (kráter)", "text": "Apollo (kráter)\n\nApollo je velký měsíční impaktní kráter. Nachází se na jižní částí odvrácené strany Měsíce. \nJméno tomuto kráteru určila roku 1970 Mezinárodní astronomická unie, jmenuje se po americkém kosmickém programu pilotovaných letů na Měsíc, programu Apollo.\n\nNěkteré menší krátery, které se nacházejí uvnitř kráteru Apollo jsou pojmenovány po určitých osobách v historii NASA.\nKráter Dryden, pojmenovaný po Hugh L. Drydenovi, se nachází na jihovýchodní straně kráteru. Tři krátery jsou zde pojmenovány po členech posádky Apolla 8 – kráter Lovell, Anders a kráter Borman.\nV roce 2006 schválila Mezinárodní astronomická unie pojmenování sedmi kráterů podle jmen zesnulé posádky raketoplánu Columbia.\n"}
{"id": "1248450", "url": "https://cs.wikipedia.org/wiki?curid=1248450", "title": "Bitva o Trenton", "text": "Bitva o Trenton\n\nBitva o Trenton byla malá, ale mimořádně důležitá bitva americké války za nezávislost. Washingtonova Kontinentální armáda, zkrušená předchozími porážkami, nedostatkem zásob a krutým zimním počasím, se vydala ze zbytku svých sil, když v skrytu noci překročila zamrzlou řeku Delaware a následující den zaútočila na Trenton držený třemi hesenskými pluky.\n\nJiž tak početně slabší Hesenci byli přesvědčeni, že za stávajícího počasí není nepřátelský útok možný, takže omezili hlídky a zrušili dálkový průzkum a většina důstojníků i mužstva se pilně oddávala slavení Vánoc. Útok je tak zcela zaskočil a přes počáteční statečné pokusy o odpor museli rychle ustoupit nebo kapitulovat.\n\nBitva nebyla velká rozsahem, ale poskytla americké straně nemalou kořist a velkou psychologickou vzpruhu. Washington původně hodlal pokračovat v překvapivé zimní ofenzívě, ale zhoršující se počasí, které znemožnilo zbylým částem jeho uskupení přesuny, ho přimělo od toho upustit a vrátit se zpět do Pensylvánie.\n"}
{"id": "1248453", "url": "https://cs.wikipedia.org/wiki?curid=1248453", "title": "Chloristan rubidný", "text": "Chloristan rubidný\n\nChloristan rubidný je anorganická sloučenina, sůl kyseliny chloristé a rubidia. Podobně jako ostatní chloristany je to silné oxidační činidlo.\n\nVytváří dvě krystalické formy, při teplotě pod 279 °C krystalizuje v kosočtverečné a nad tuto teplotu v krychlové krystalografické soustavě, která má o něco menší hustotu.\n"}
{"id": "1248459", "url": "https://cs.wikipedia.org/wiki?curid=1248459", "title": "První klubová pojišťovna", "text": "První klubová pojišťovna\n\nPrvní klubová pojišťovna a.s. byla první českou peer-to-peer pojišťovnou a jednou z prvních společností v oboru peer-to-peer pojištění na světě. \n\nSvé služby začala nabízet v září roku 2015 krátce poté, co získala pojišťovací licenci od České národní banky (šlo o první licenci udělenou od roku 2008). Zhruba po 4 letech od spuštění došlo ke změně názvu a strategie pojišťovny, název První klubová pojišťovna zanikl ke dni 25. listopadu 2019 a byl nahrazen názvem Pillow pojišťovna.\n\nPojišťovna nabízela neživotní občanské pojišťění - pojištění vozů, majetku, cesty a úrazu. Jejím majoritním vlastníkem při vzniku byla investiční společnost RSJ Private Equity, za níž stojí podnikatel a matematik Karel Janeček.\n\nPrvní klubová pojišťovna fungovala na principu peer-to-peer. Na rozdíl od klasických pojišťoven nepoužívala k získávání klientů zprostředkovatele ani reklamu a marketing. Namísto nich spoléhala na to, že její klienti budou do pojišťovny zvát své známé a přátele, díky čemuž získají tzv. podíl na zisku. \n\nPojišťovna se zavázala na konci každého roku rozdělit 3/4 zisku (rozdíl mezi vybranými prostředky a náklady na výplatu škod) mezi své členy. Na podobném principu fungovaly i první moderní pojišťovny zakládané v renesační Itálii lodními dopravci.\n\nVzhledem k tomuto nastavení bylo před sjednáním první pojistky nutné vstoupit do Klubu pojišťovny. Členem Klubu bylo možné se stát na základě pozvánky od současného člena. Pokud měl někdo o pojišťovnu zájem, ale neznal nikoho, kdo by jej doporučil, mohl se obrátit na pojišťovnu, která mu se sehnáním doporučení pomohla.\n\nHlavním autorem myšlenky První klubové pojišťovny byl Marek Orawski, který mezi lety 1990–2010 působil na manažerských pozicích v České pojišťovně. Celý projekt se třemi dalšími partnery – Lubomírem Buškem, Miroslavem Matochou a Filipem Saidlem – připravoval 3 roky. K založení vlastní pojišťovny vedla mimo jiné i nespokojenost s tím, jak velké korporace fungují ve vztahu s klientem.\n\nPodle Marka Orawského princip fungování pojišťovny motivoval klienty k odpovědnému chování. K dalšímu snížení podílu škod podle něj vedl výběrový mechanismus. \"Lidé musí přemýšlet, koho doporučí. Pokud pošlou pozvánku nějakému hazardérovi, který se dvakrát ročně vybourá, přicházejí o body, stejně jako v případě vlastní nehody, a tím i o podíl na zisku,\" uvedl Orawski v rozhovoru pro idnes.cz.\n\nZa první 4 roky provozu pojišťovny se nepodařilo dosáhnout plánovaných obchodních výsledků a velikost portfolia pojišťovny nebyla dostatečná z pohledu dlouhodobé udržitelnosti. Dne 31. října 2019 (datum zápisu v obchodním rejstříku) došlo ke změně akcionářské struktury pojišťovny společně se jmenováním nového představenstva pojišťovny a dozorčí rady. \n\nDne 25. listopadu 2019 došlo k přejmenování pojišťovny na Pillow pojišťovna, a.s. a následující den byla ukončena původní produktová nabídka a představen první produkt pojištění vozidel pod novou značkou Pillow. I v rámci nové strategie byl ponechán princip podílu na zisku, byla ale zrušena klubovost a systém, kdy klienti byli podílem na zisku odměňování za zvaní svých přítel (member-get-member marketing). Se změnou názvu došlo k utlumení původních internetových stránek a vytvoření nové prezentace na adrese www.mypillow.cz.\n\n"}
{"id": "1248460", "url": "https://cs.wikipedia.org/wiki?curid=1248460", "title": "Giovanni Domenico Perotti", "text": "Giovanni Domenico Perotti\n\nGiovanni Domenico Perotti (20. ledna 1761 Vercelli – 24. března 1825 tamtéž) byl italský hudební skladatel.\n\nPřed rokem 1779 studoval v Miláně u Giovanni Andrei Fioroniho. Ve studiu pokračoval v Bologni u Padre Martiniho a Stanislava Matteiho. V březnu roku 1781 byl přijat do prestižní Filharmonické Akademie (\"Accademia Filarmonica di Bologna\"). Koncem téhož roku byl jmenován \"maestro di cappella\" katedrály ve Vercelli, kde setrval až do své smrti v roce 1825. Jeho bratr Giovanni Agostino Perotti byl rovněž hudebním skladatelem.\n\n\nKromě oper komponoval Giovanni Domenico Perotti převážně chrámovou hudbu, mše, requiem apod.\n\n"}
{"id": "1248461", "url": "https://cs.wikipedia.org/wiki?curid=1248461", "title": "Laura Markéta Mazzarini", "text": "Laura Markéta Mazzarini\n\nLaura Markéta Mazzarini (4. května 1608 – 9. června 1685) byla dcerou Pietra Mazzariniho a Hortensie Buffalini.\n\n9. července 1634 se provdala za Girolama Martinozziho. Měli spolu dvě dcery, Annu Marii a Lauru.\n\nV roce 1647 ji i sestru s dcerami pozval její bratr Jules Mazarin, ministr Ludvíka XIV., k francouzskému královskému dvoru, kde mohl Lauřiným dcerám najít mocné manžely. Laura žila s ostatními členy rodiny nejprve v Aix-en-Provence, než se nakonec usadili v bratrově paláci u dvora královny Anny Rakouské, v bytě markýzy de La Rochefoucauld.\n\nDvořané, kteří se snažili získat přízeň mocného Mazarina, žádali o pomoc Lauru a její rodinu a chtěli se jim co nejvíce zavděčit. Královna Anna se osobně postarala o vzdělávání dívek, Lauřiných dcer. Na rozdíl od své sestry Geronimy, která podle slov opata z Choisy \"nikdy nikoho neobtěžovala\", byla Laura ctižádostivější.\n\nJejímu bratrovi se podařilo Lauřiny dcery dobře provdatː Lauru za Alfonse IV. d'Este a Annu Marii za Armanda, knížete de Conti.\n\nLaura Markéta Mazzarini byla přes svou dceru Lauru babičkou královny Anglie, Skotska a Irska Marie Beatrice d'Este, manželky Jakuba II. Stuarta.\n"}
{"id": "1248462", "url": "https://cs.wikipedia.org/wiki?curid=1248462", "title": "Pražští pepíci", "text": "Pražští pepíci\n\nPražští pepíci (ve starších zdrojích psáni s velkým P) byli hlavně v 80. a 90. letech 19. století bohémové a flamendři, kteří neradi pracovali, ale rádi se bavili a občas prováděli různá uličnictví. Často chodili na taneční zábavy a účastnili se vystoupení pochodové hudby. Nosili kazajku nebo sako, pruhované kalhoty a místo vázanky nebo límečku pestrý šátek; používali neobvyklé výrazy („Pepé, tě bůh!“ aj.), zpívali vlastní písně a byli vynalézaví, když šlo o to získat peníze nebo provést nějaký žert. Podle Jana Nerudy jim dal jméno Pepík Vambera († 1865), vyloučený student gymnázia, tulák a „král pražské flámy“. Pro Nerudu nebyli zlí, spíše poetičtí; v soudničkách se ale jako „Pepíci“ označovali i mladí delikventi — pachatelé krádeží, vandalismu i násilných rvaček. Říkalo se jim také „těžká váha“ nebo „pražská fláma“.\n\n„Pepíka“ jako jednu z typických pražských „figurek“ zdařile předváděl na své scéně populární herec a dramatik konce 19. století, Leopold František Šmíd.\n\nPepíci v původním významu vymizeli po pražské asanaci na přelomu 19. a 20. století. V současnosti se tento výraz někdy používá jako přezdívka pro všechny Pražany nebo (v polštině) všechny Čechy. Známí jsou i „žižkovští pepíci“, humorné označení obyvatel Žižkova, např. při tradičním masopustu.\n"}
{"id": "1248464", "url": "https://cs.wikipedia.org/wiki?curid=1248464", "title": "Ignác Umlauf", "text": "Ignác Umlauf\n\nIgnác (Hynek) Umlauf (12. srpna 1821 Mlýnice u Červené Vody – 8. září 1851, Kyšperk) byl český akademický malíř.\n\nNarodil se v obci Mlýnice do rodiny malíře a řezbáře Dominika Umlaufa (1792-1872). Ignác měl mladšího bratra Jana, který byl rovněž zručný malíř. V letech 1837-1839 studoval na pražské malířské akademii u prof. Františka Tkadlíka. Jedním z Ignácových spolužáků byl Josef Mánes. Student byl pilný, o čemž svědčí i dvě ceny akademie, které obdržel. V roce 1839 přešel na malířskou akademii do Vídně, kde studoval spolu se svým bratrem Janem. Pří vídeňském pobytu byl silně ovlivněn Ferdinandem Georgem Waldmüllerem a Peterem Fendim. Poté se vydal na studijní cestu do Uher. Maloval hlavně v okolí (dnes rumunské) Mehadie. Roku 1849 pobýval v Šumperku, Gräfenberku a v Kyšperku. Odtud se malíř vrátil zpět do Vídně. Ve Vídni však vážně onemocněl a vydal se za otcem do Kyšperka, kde roku 1851 zemřel.\n\nIgnác Umlauf byl výborný portrétista současník Josefa Mánesa. Jeho akvarel \"\"Žebravé děti\"\" daroval císař František I. anglické královně Viktorii při její návštěvě ve Vídni.\n\n"}
{"id": "1248465", "url": "https://cs.wikipedia.org/wiki?curid=1248465", "title": "Alpherg", "text": "Alpherg\n\nAlpherg (\"éta Piscium, η Psc\") je nejjasnější hvězda v souhvězdí Ryb. Tento obr spektrální třídy G<nowiki>7</nowiki> se nachází asi 350 světelných let od Země a dosahuje zdánlivé hvězdné velikosti 3,62.\n\nHvězda má slabého průvodce ve vzdálenosti přibližně 1\".\n"}
{"id": "1248478", "url": "https://cs.wikipedia.org/wiki?curid=1248478", "title": "Gmina Herby", "text": "Gmina Herby\n\nGmina Herby je vesnická obec v okrese Lubliniec ve Slezském vojvodství. Status gminy získala v roce 1973. V letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství. V roce 1993 z jižní části obce Herby vznikla gmina Boronów. Gmina Herby se nachází na Woźnico-Wieluńké vysočině v okruhu dvou regionů: Liswartské nížiny a Herbského hřebene. Gminou protéká řeka Liswarta, která je součástí povodí řeky Warty.\n\nPodle statistických údajů z 30. června 2004 v obci žilo 5069 osob.\n\nPodle statistických údajů z roku 2002 gmina Herby má rozlohu 87,47 km: z toho tvoří\nObec zaujímá 10,64 % povrchu okresu Lubliniec.\n\nÚdaje jsou z roku 2004, 2008 a 2011\nHerby (sídlo gminy), Lisów, Olszyna, Kalina, Hadra, Chwostek, Tanina a Łebki. Do roku 1993 ke gmině náležel Boronców se statusem nezávislé obce.\n\nBrasowe, Braszczok, Cztery Kopy, Drapacz, Głąby, Kierzki, Kolonia Lisów, Łęg, Mochała, Niwy, Oleksiki, Otrzęsie, Pietrzaki, Piłka, Pustkowie, Turza.\n\nBlachownia, Boronów, Ciasna, Kochanowice, Konopiska, Koszęcin, Przystajń, Wręczyca Wielka\n\n"}
{"id": "1248486", "url": "https://cs.wikipedia.org/wiki?curid=1248486", "title": "Kokoro Fudžii", "text": "Kokoro Fudžii\n\nKokoro Fudžii (:藤井 快, * 30. listopadu 1992 Šizuoka) je japonský reprezentant ve sportovním lezení, bouldrista, mistr Asie a juniorský mistr Asie v lezení na obtížnost. V celkovém hodnocení světového poháru v roce 2016 získal dvě medaile.\n\n\n"}
{"id": "1248487", "url": "https://cs.wikipedia.org/wiki?curid=1248487", "title": "Masarykova veřejná knihovna", "text": "Masarykova veřejná knihovna\n\nMasarykova veřejná knihovna Vsetín (MVK Vsetín) je příspěvková organizace města Vsetín. Je veřejnou knihovnou s univerzálními knihovními fondy a regionálním centrem pro síť veřejných knihoven okresu Vsetín. Sídlí na adrese Dolní náměstí č.p. 1356. Součástí knihovny je Turistické informační centrum Vsetín. Knihovna má dále dvě sídlištní dětské pobočky v Luhu a v Rokytnici.\n\nČtenářský život ve Vsetíně souvisel se spolkovou činností v 19. století. O otevření první veřejné knihovny ve Vsetíně se zasloužil Vzdělávací spolek Snaha roku 1879, k roku 1900 měla tato knihovna 2 550 knih. Roku 1913 sdružené spolky za vedení Osvětového sboru pro Vsacko otevřely první veřejnou čítárnu.\n\n22. července 1919 vstoupil v platnost zákon o veřejných knihovnách obecních, který uložil všem obcím za povinnost zřizovat veřejné knihovny. Ve Vsetíně bylo již roku 1918 usneseno \"„zříditi na náklad obce veřejnou knihovnu a čítárnu“,\" avšak v poválečném zmatku bylo toto usnesení opomenuto. Konečné usnesení ke zbudování knihovny pochází ze 7. března 1920, kdy se v rámci oslav 70. narozenin T. G. Masaryka městské zastupitelstvo usneslo, aby: \"„zřízena byla na Vsetíně veřejná knihovna Masarykova, a čítárna“\". 2. února 1921 byla Masarykova veřejná knihovna otevřena. Čítárna při ní zřízena nebyla.\n\nČerstvě založená knihovna byla provizorně umístěna v zasedací síni radnice. V roce 1924 měla 2 652 svazků, do knihovny se zapsalo 700 čtenářů, kteří si dohromady vypůjčili 15 526 knih. Prvním knihovníkem byl učitel Bohumil Lehký, který působil v knihovně až do roku 1939. Jmenována byla i knihovní rada, jejím předsedou byl zvolen František Brodský, jednatelem Richard Pavlík, pokladníkem Viktor Bečka. Roku 1932 byla knihovna přemístěna do domu č. 152 na Palackého ulici.\n\nNa začátku okupace bylo z knihovny vyřazeno mnoho knih a došlo i k první změně názvu, knihovna musela vypustit jméno Masaryka. V letech 1939–1945 zastával povinnosti knihovníka odborný učitel Stanislav Lakota. Po 2. světové válce byl profesionálním knihovníkem jmenován Zdeněk Ruda. Roku 1947 se knihovna přestěhovala do klubovního domu Zbrojovky v Jiráskově ulici. Stará budova bývalé Thonetovy továrny byla sice nově vybavena, ale chátrala. Větší prostory však umožnily otevření samostatného hudebního oddělení a roku 1948 zde byla otevřena městská čítárna a základ pozdější studovny. V knihovně působilo samostatné dětské oddělení, které vzniklo roku 1951, a novinkou byl volný výběr knih.\n\nV 50. letech byl změněn název knihovny na Okresní lidovou knihovnu a proběhla vlna vyřazování – zmizela literatura protikomunistická, legionářská, „kapitalistická literatura Západu“, detektivky, publikace emigrantů, ale také literatura braková. Roku 1957 se knihovna přestěhovala do budovy na Svárově (kde sídlila až do roku 2006).\n\nZpočátku získala pouze část přízemí. Do nových prostor se nevešla čítárna a dětské oddělení, proto od roku 1958 sídlily v domě na Dukelské ulici. Čítárna se s knihovnou sloučila roku 1965, kdy knihovně připadlo 1. a 2. patro budovy na Svárově. Roku 1966 bylo otevřeno oddělení pro dospívající mládež. Roku 1968 bylo zřízeno oficiální hudební oddělení a dětské oddělení se přesunulo do Domu služeb v Luhu, kde sídlí dodnes. Roku 1971 začala Okresní knihovna systematicky budovat oddělení regionální literatury, kterou shromažďovala od roku 1964. Navíc přibyla povinnost soustřeďovat a archivovat tiskoviny vydávané na území okresu.\n\nV dokumentech o činnosti knihovny ze 70.–80. let bylo nutné jasně deklarovat její politickou angažovanost. Roku 1973 bylo otevřeno samostatné oddělení politické literatury v Domě politické výchovy (zrušeno v prosinci 1989). Roku 1973 bylo také otevřeno další dětské oddělení v Domě služeb na Trávníkách. Toto oddělení zde působilo až do roku 2012, kdy bylo přestěhováno do centrální budovy. Roku 1974 bylo zrušeno vybírání poplatků ve všech lidových knihovnách (první pokus o jejich zrušení proběhl v letech 1961–1964) a rozšířila se spolupráce s knihovnami jiných sítí (zejména s knihovnami ROH, školními, zdravotnickými a muzejními knihovnami). Po získání celé budovy na Svárově (1979) byla zahájena celková rekonstrukce, knihovna byla po rekonstrukci znovu otevřena v roce 1981. Roku 1982 vzniklo třetí dětské oddělení v Domě služeb „Kotovo“ v Rokytnici, které zde sídlí doposud.\n\nV 90. letech došlo ke sloučení oddělení pro mládež a hudebního oddělení, byl otevřen antikvariát, zprovozněna kopírovací služba a zavedeny čtenářské poplatky. V roce 1992 byla otevřena Zvuková knihovna pro nevidomé a slabozraké. První počítač byl do knihovny pořízen roku 1991, roku 1997 byl zpřístupněn internet pro veřejnost a od roku 1998 byl spuštěn automatizovaný výpůjční proces. V 90. letech se knihovna zapojila do prvních grantů a projektů (např. grant Informační služby drobným a středním podnikatelům, roku 1993) a díky projektu Cesta knihovny ke vzdělávacímu a komunitnímu centru regionu (2003) přesídlila knihovna roku 2006 na Dolní náměstí do nově zrekonstruované budovy č. p. 1356. Součástí knihovny se stalo i Turistické a informační centrum Vsetín (doposud fungovalo na Městském úřadě ve Vsetíně).\nKnihovna je plně automatizovaná, výpůjčky jsou evidovány v systému Verbis. Knihy a zvukové knihy pro slabozraké a nevidomé se půjčují domů na jeden měsíc s možností prolongace, časopisy a stolní hry pouze na jeden měsíc, CD na dva týdny.\n\n\nCentrální půjčovna sídlí ve 2. patře knihovny na Dolním náměstí a tvoří ji volný výběr. Knihy se půjčují domů a provádí se zde centrální registrace nových čtenářů. Kromě knih zde lze zapůjčit i stolní hry, tematické kufříky, deštníky a brýle. Knihy lze vyhledat prostřednictvím on-line katalogu, který umožňuje objednávky, rezervace a prodlužování.\n\n\nKnihovna má k dispozici tři dětské půjčovny – na Dolním náměstí (ve 3. patře), v Rokytnici a Luhu. K návštěvě stačí jedna registrace v knihovně. Prioritou dětských knihoven je půjčování knih a časopisů a podpora čtenářství, především formou besed pro školy a veřejných čtení. Dále nabízejí internet pro veřejnost a stolní hry.\n\n\nČítárna novin a časopisů a hudební oddělení jsou propojeny s K-klubem a studovnou. Návštěvníci mohou využít přes 200 titulů periodik a přes 4 000 CD. Součástí hudebního oddělení je i fond hudební literatury (partitury, notové záznamy, libreta, knihy o hudbě a životopisy hudebníků).\n\n\nKomunitní klub (K-klub) plynule navazuje na čítárnu. Jedná se o volně přístupný prostor, ve kterém není nutné mít registraci do knihovny. Od roku 2013 je jeho součástí komiksový koutek U Mouchy CC.\n\n\nStudovna s regionálním oddělením je umístěna ve 3. patře knihovny a je propojena s čítárnou. Knihy se půjčují pouze prezenčně. Studovna také poskytuje bibliograficko-informační služby a rešerše a má k dispozici databáze CODEXIS a ASPI (elektronické sbírky zákonů), PressReader a Anopress. Spolu s čítárnou zajišťuje studovna službu Moje ID.\n\n\nTuristické informační centrum Vsetín je umístěno v dolní části zrekonstruované prosklené budovy, má vstup v přízemí \"z chodníku\". Poskytuje informace nejen turistům, ale i místním občanům. Půjčuje kola a trekové hole. Provozuje čtyři vstupenkové portály a nabízí upomínkové předměty. \n\nVsetínská knihovna působí jako metodické středisko pro knihovny okresu Vsetín. Regionální funkce jsou zajišťovány Masarykovou veřejnou knihovnou Vsetín na základě smlouvy s Krajskou knihovnou Františka Bartoše ve Zlíně. V současnosti obsluhuje 78 knihoven. Podpora knihoven spočívá především v instruktážích a sjednocení knihovnické techniky a dále v přísunu nových knih v cirkulačních souborech, počet souborů je 226 (k 31.12.2016).\n\n\nSamostatný metodický koutek vznikl roku 1954 a rozvoj jeho činnosti pokračoval především v 60. letech. Během 70. let vznikla jednotná sít knihoven se 12 střediskovými knihovnami a od roku 1979 byl zaveden systém centrálního řízení. Zlomem v práci knihovnického střediska byl rok 1996, kdy došlo k přesunu správy knihoven do pravomoci měst a obcí.\n\nPořádání literárních soutěží doprovází knihovnickou činnost již od 50. let. Roku 1992 pořádala knihovna celookresní literární soutěž Člověk na této zemi. Roku 1999 uspořádala vsetínská knihovna poprvé dětskou literární soutěž O poklad strýca Juráša. Jedná se o soutěž krajskou (součást národního projektu Kde končí svět). Městského kola se průměrně účastní cca 100 dětí. Roku 2001 započala literární soutěž pro mladé začínající autory Talent ze šuplíku.\n\n\nKnihovní fond Masarykovy veřejné knihovny čítá 119 878 knihovních jednotek (k 31.12.2018). Součástí knihovny je oddělení akvizice a katalogizace, které zajišťuje přísun nových knih, přírůstek za rok 2018 činil 6 967 knihovních jednotek, úbytek 8 164.\n\n"}
{"id": "1248492", "url": "https://cs.wikipedia.org/wiki?curid=1248492", "title": "Anna Marie Martinozzi", "text": "Anna Marie Martinozzi\n\nAnna Marie Martinozzi (1637 - 4. února 1672) byla neteří prvního ministra Ludvíka XIV. kardinála Julese Mazarina. Provdala se za prince Armanda de Bourbon-Conti. Z tohoto manželství vzešli tři synové, z nichž nejmladší František Ludvík (François Louis) de Bourbon-Conti je známý jako Velký Conti (\"le Grand Conti\"). Sňatkem s princem de Bourbon-Conti se stala princeznou královské krve.\n\nAnna Marie Martinozzi se narodila v Římě jako dcera Girolama Martinozziho a Laury Markéty Mazzarini, nejstarší sestry kardinála Julese Mazarina, prvního ministra Francie v době nezletilosti krále Ludvíka XIV.\n\nOna a její mladší sestra Laura byly do Francie přivedeny svým strýcem, kardinálem Mazarinem, stejně jako jejich sestřenice, sestry Manciniovy Laura, Marie, Olympie, Hortensie a Marie Anna. Sedm Mazarinových neteří bylo u francouzského dvora známo jako Mazarinetky. Strýc kardinál jim všem zařídil výhodné sňatky. Neteří Anny Marie byla budoucí anglická královna Marie Beatrice d'Este.\n\n22. února 1654 se Anna Marie v Louvru provdala za prince Armanda Bourbon-Conti. Měli spolu tři syny, avšak jen dva z nich se dožili dospělosti.\n\n\nBrzy po svatbě musela kněžna Anna Marie snášet dlouhou samotu, neboť její manžel byl na dlouhých cestách po Francii ve službách krále. Po těžké nemoci se odřekla rdovánek a začala velkoryse podporovat chudé.\n\n24. března 1668 působila jako kmotra při slavnostním křtu tehdy již sedmiletého prince Ludvíka Francouzského, tzv. Velkého dauphina. Zastupovala tak Henriettu Marii Bourbonskou, dauphinovu vlastní tetu.\n\nAnna Marie de Bourbon-Conti zemřela 4. února 1672 v Paříži v paláci \"Hôtel de Conti\" ve věku 35 let. Nedočkala se ani narození svého prvního vnoučete, Marie Anny Bourbonské.\n\n"}
{"id": "1248499", "url": "https://cs.wikipedia.org/wiki?curid=1248499", "title": "Marka (území)", "text": "Marka (území)\n\nMarka bylo ve středověku pohraniční území či politická jednotka při hranici říše. Šlo o území mezi dvěma říšemi, které mohlo být spravováno společně oběma státy a mohly v něm platit odlišné zákony. Marky sloužily jako nárazníková zóna znemožňující překvapivé napadení nitra druhého státu, případně pomáhaly regulovat vzájemný obchod. Hlava marky se tradičně nazývá markýz (západní Evropa) nebo markrabí (Německo, pochází ze slova \"Markgraf\", tedy doslova „markový hrabě“). \n\nSlovo \"marka\" je franckého původu a pochází z indoevropského kořene \"*mereg-\" znamenajícího „roh, hranice“, z něhož je odvozeno i latinské \"margo\" (okraj), z kterého vzniklo české slovo \"marginální\".\n"}
{"id": "1248501", "url": "https://cs.wikipedia.org/wiki?curid=1248501", "title": "Zdena Benešová", "text": "Zdena Benešová\n\nZdena Benešová (* 31. srpna 1949, Chomutov) je česká archivářka, dlouholetá pracovnice a vedoucí Archivu Národního divadla.\n\nOd dětství byla náruživou čtenářkou. V roce 1967 maturovala na Střední všeobecně vzdělávací škole v Chomutově. Následně začala studovat na Pedagogické fakultě v Ústí nad Labem, obor matematika-zeměpis, avšak po dvou měsících studium ukončila a dva roky pracovala jako učitelka v mateřské školce. V roce 1969 začala studovat divadelní vědu a češtinu na FF UK. Ke studiu ji podnítil Karel Kraus, dramaturg Divadla za branou. K jejím profesorům patřili mimo jiné František Černý a Milan Lukeš. Diplomovou práci věnovala působení Karla Čapka v Divadle na Vinohradech. Školu ukončila v roce 1974 (titul Mgr.).\nJeště před dokončením studia na vysoké škole nastoupila do Archivu Národního divadla (duben 1974) a to na základě nabídky obdržené od Hany Konečné, bývalé dramaturgyně Divadla za branou, po násilném ukončení činnosti Divadla za branou přesunuté pracovně do Archivu ND. Konečná znala Benešovou od roku 1971 již z Divadla za branou, kde byla Benešová jako vysokoškolská studentka na praxi a vypomáhala s místním divadelním archivem.\n\nOd roku 1974 a zvláště po roce 1976, kdy se Hana Konečná stala vedoucí Archivu ND, se podílela Z. Benešová na přerodu Archivu ND v moderní odborné teatrologické pracoviště. Pracovní pozice v Archivu ND začaly být obsazovány odbornými silami a Archiv ND se v roce 1977 přestěhoval z historické budovy Národního divadla do nových prostor na Anenském náměstí. V roce 1977 zde byla otevřena i badatelna a k dispozici veřejnosti je také specializovaná knihovna.\n\nZdena Benešová je spolutvůrkyní fungujícího systému uspořádání archivu včetně definování jeho fondů a sbírek, přičemž přes čtyřicet let systematicky pracuje na jejich rozšiřování a zpřístupňování veřejnosti. Výrazným počinem pracovníků archivu byl \"Soupis repertoáru Národního divadla v Praze 1881–1983 a 1983–1993\", který vyšel ve čtyřech svazcích.\n\nV roce 1991 byla Zdena Benešová jmenována do funkce vedoucí Archivu ND.\n\nOd roku 2002 pracuje s kolektivem archivu na projektu digitalizace. Zahájení projektu bylo zásadně podpořeno tehdejším ředitelem divadla Danielem Dvořákem. Projekt umožňuje od roku 2003 uživatelům webových stránek ND seznámit se s přehledy všech premiér včetně obsazení i alternací od roku 1883 do současnosti. Současně jsou k dispozici i záznamy „denních cedulí“ k jednotlivým představením od roku 1883. Digitalizace zahrnuje i obrazové dokumenty k jednotlivým premiérám, včetně scénických a kostýmních návrhů a civilních fotografií umělců. U hesel umělců, spolupracujících s ND jsou doplňovány a aktualizovány životopisy.\n\nZdenu Benešovou ve funkci vedoucí Archivu Národního divadla vystřídala k 1. 9. 2016 Josefina Panenková.\n\nKromě své hlavní činnosti, které věnovala přes 40 let, tj. uspořádání a digitalizace archivu Národního divadla, připravila s kolektivem řadu publikací o historii Národního divadla a jeho jednotlivých budov.\n\nV rámci činnosti Archivu ND se podílela na přípravě podkladů pro pravidelné výstavy pořádané v Národním divadle, Státní opeře a Stavovském divadle, stejně tak na přípravě podkladů pro tiskové konference, tiskové zprávy a propagační činnost Národního divadla. Za Archiv ND se účastnila odborných konferencí mezinárodní organizace divadelních knihoven, archivů a muzeí (SIBMAS), jejímž je Archiv ND členem.\n\nPodílela se rovněž na řadě dalších publikací, včetně hereckých pamětí, encyklopedií a teatrologické literatury, kde mimo jiné připravovala jmenné rejstříky (např. Vlasta Fabianová: \"Jsem to já?\", vyd. Odeon, 1993; Ladislav Boháč: \"Tisíc a jeden život\", vyd. Odeon, 1981; aj.). Je přispěvatelkou do odborného teatrologického tisku a sborníků (\"Divadelní revue\", \"Divadelní noviny\", \"Disk\", aj.).\n\nJe členkou Teatrologické společnosti při Divadelním ústavu v Praze.\n\n\n\n\n\n\n"}
{"id": "1248502", "url": "https://cs.wikipedia.org/wiki?curid=1248502", "title": "Bernhard Kammel", "text": "Bernhard Kammel\n\nBernhard Kammel (* 28. září 1962 Vídeň) je rakouský filmový režisér, producent, kameraman a spisovatel.\n\nBernhard Kammel je vnukem architekta Leo Kammela. Od roku 1980 do roku 1995 studoval architekturu, teologii, lesní hospodářství, pracoval s četnými architekty a jako lesní hospodář. Začátkem 80. let zveřejnil povídky a reportáže v různých tiskových médiích. Již od roku 1979 fotografuje černo-bílé reportáže, od roku 1999 barevné portréty a velkoformátové narativní deskové obrazy. V roce 2004 začal tvořit rozšířené „statické portréty“ jako pohyblivé obrazy, které ukazují sled okamžiků dechu, stání a dívání. 2005 založil vlastní produkční společnost a od té doby pracuje s filmem. Kammel píše vlastní scénáře, zcela sám obsazuje všechny role a tvoří vizuální rovinu (scéna, kamera a montáž). Pro svůj film Noc pozdního léta však našel v Ljudmile Kusakové kongeniální jevištní výtvarnici. Kammel má silnou afinitu k ruskému filmu.\n\nBernhard Kammel žije od roku 1997 v Alpách.\n\n\n"}
{"id": "1248508", "url": "https://cs.wikipedia.org/wiki?curid=1248508", "title": "Adama Barrow", "text": "Adama Barrow\n\nAdama Barrow (* 16. února 1965) je třetím a současným prezidentem západoafrického státu Gambie. a politik strany United Democratic Party.\n\nBarrow kandidoval v roce 2016 v gambijských prezidentských volbách, které vyhrál poté, co z nich odstoupil stávající prezident dlouholetý Yahya Jammeh. 19. ledna 2017 Adama Barrow složil prezidentskou přísahu na gambijské ambasádě v senegalském Dakaru. Zatímco vojenské jednotky ECOWAS zaujaly pozice k vojenskému sesazení jeho předchůdce Yahyau Jammeha, který po dalším vyjednávání s představiteli ECOWAS opustil zemi. 26. ledna 2017 se Adama Barrow vrátil do Gambie.\n"}
{"id": "1248513", "url": "https://cs.wikipedia.org/wiki?curid=1248513", "title": "Prezidentské volby v Gambii 2006", "text": "Prezidentské volby v Gambii 2006\n\nPrezidentské volby v Gambii 2006 proběhly 22. září. Jejich vítězem se stal dlouholetý stávající prezident Yahya Jammeh většinou 67% hlasů.\n"}
{"id": "1248515", "url": "https://cs.wikipedia.org/wiki?curid=1248515", "title": "Gmina Kochanowice", "text": "Gmina Kochanowice\n\nGmina Kochanowice je vesnická obec v okrese Lubliniec ve Slezském vojvodství.\n\nPodle statistických údajů z 30. června 2012 v obci žilo 6850 osob.\n\nPo roce 1138 ve vlastnictví se střídali majitelé od Slezského knížectví, přes Opolské knížectví až po Wielkostrzlecké. Po roce 1460 byla součástí Českého království a později Rakouské monarchie. V letech 1743–1757 byly začleněny pod vládu Pruského království. Po ukončení první světové války a slezských povstáních se stala opět součástí Polské republiky.\n\nV letech 1975–1998 byla začleněna pod správu Čenstochovského vojvodství. Po roce 1999 patří pod Slezské vojvodství.\n\nGmina se rozkládá na Slezské vysočině v severozápadní části Slezského vojvodství v okrese Lubliniec.\n\nPodle statistických údajů z roku 2002 gmina Kochanowice má rozlohu 80,02 km: z toho tvoří\nObec zaujímá 9,7 % povrchu okresu Lubliniec.\n\nÚdaje jsou z roku 2004, 2008 a 2011\nKochanowice, Droniowice, Harbułtowice, Jawornica, Kochcice, Lubecko, Lubockie-Ostrów, Pawełki.\n\nGajówka Kochcice, Swaciok, Szklarnia, Śródlesie.\n\nCiasna, Herby, Koszęcin, Lubliniec, Pawonków.\n\n\nNa území gminy se nachází železniční dráhy Varšava – Opolí a Katovice – Poznaň. A procházejí krajské silnice Katovice – Poznaň (S11) a Opolí – Čenstochová (DK46).\n"}
{"id": "1248517", "url": "https://cs.wikipedia.org/wiki?curid=1248517", "title": "Centralita", "text": "Centralita\n\nCentralita je pojem užívaný v oblasti teorie grafů a síťové analýze, popisující provázanost jednotlivých uzlových bodů daného systému. Tato koncepce se využívá pro analýzu vztahů v rámci sítě (například sociální), k vyjádření důležitosti uzlového bodu jako takového (například člověka, skupiny atp.), a především pak k popisu jeho umístění v soustavě. Díky této veličině se tedy dá určit míra propojení tohoto bodu se zbytkem systému a jeho celkové začlenění. Centralita zohledňuje velkou řadu faktorů, a proto existují nejrůznější typy této množiny, které jsou popsány níže.\n\nVertex (nebo uzel) je v grafické teorii základní jednotkou, ze které vycházejí jednotlivé grafy. Ukazatelé centrality nám poskytují odpověď na otázku „Co charakterizuje důležitý vertex?“. Odpovědí jsou tedy reálné hodnoty funkcí ve vrcholcích grafu, které používáme k identifikaci nejdůležitějších uzlů. Slovo \"důležitost\" jako takové má však mnoho různých významů a tak i centralita má odlišné definice. \"Důležitost\" můžeme vnímat jako typ toku nebo transferu skrz síť. Pomocí této definice můžeme centrality klasifikovat podle typu toku, který je v tu danou chvíli považován za důležitý. Dalším způsobem, jakým můžeme vnímat centralitu, je zapojení bodu do soudržnosti sítě. Tyto dva přístupy jsou velmi rozdílné, a tak pokud je centralita stanovena podle jednoho, obvykle nebývá využitelná pro druhý.\n\nZřetelněji můžeme rozdělení do jedné z kategorií vidět, pokud bereme v úvahu rozčlenění podle dané soudržnosti. Počet kroků z jednoho vertexu do druhého se liší pouze podle způsobu jeho výpočtu. Pokud zavedeme různá omezení, můžeme hladce popsat centrality na spektru od kroku o délce jedna (stupňová centralita) až do nekonečna (centralita s hodnotou vlastní matice). Fakt, že tak velký počet centralit sdílí ty samé vztahy mezi sebou, vysvětluje jejich vysoký stupeň korelace.\n\nCentrality jsou buďto radiální nebo mediální. Radiální centrality počítají tzv. kroky (\"walks\"), které začínají nebo končí v daném vertexu. Mediální centralita počítá kroky, které procházejí daným vertexem. \n\nPočtem lze vystihnout buďto délku nebo objem (množství) kroků. Množstvím je pak celkový počet kroků daného typu. Délka zachycuje vzdálenost od daného vertexu k ostatním vertexům v grafu. Nejznámějším příkladem je Freemanova „closeness centrality“, což je celková geodetická vzdálenost od daného vertexu ke všem ostatním vertexům. Sociologové Borgatti a Everett míní, že tato typologie umožňuje nahlédnout do toho, jak nejlépe porovnávat dané rozměry centrality. \n\n\n\n\n\n"}
{"id": "1248519", "url": "https://cs.wikipedia.org/wiki?curid=1248519", "title": "Makadamie celolistá", "text": "Makadamie celolistá\n\nMakadamie celolistá (\"Macadamia integrifolia\") je rozložitý, stále zelený, listnatý strom rostoucí v tropických nebo subtropických deštných lesích. Pěstuje se pro plody patřící k nejžádanějším druhům ořechů, jsou chutné, nutričně hodnotné, obsahují hodně tuku a zdraví prospěšných látek.\n\nDřevina makadamie celolistá pochází z deštných lesů východní Austrálie a byla, v závislosti na vzrůstající poptávce, rozšířena do mnoha tropických i subtropických oblastí Severní, Střední a Jižní Ameriky včetně Karibiku, do Afriky, Asie i na ostrovy Pacifiku.\n\nStromy preferují vlhké, ale propustné půdy a rovnoměrně rozložené srážky v úhrnu okolo 1200 mm za rok. Neprospívá jim v těsné blízkosti kmene zhutněná půda vozidly nebo udusaná dobytkem, to ztěžuje vsakování vody i případný odpar. Požadují během vegetace jen málo kolísající teplotu, za optimální se považuje okolo 25 °C a v období klidu po dobu dvou až třech měsíců asi 18 °C. V oblastech s vyššími teplotami se rostliny vysazují do poloh s větší nadmořskou výškou, až 1000 m nad mořem. Nejlépe jim svědčí stanoviště dobře osluněná a chráněná před silným větrem. Není výhodné sázet osamocené jedince, u nich nejčastěji vítr poškozuje větve zatížené plody a izolovanost snižuje dostupnost přirozených opylovačů. Jsou citlivé na stepní požáry, je vhodné z okolí odstraňovat usychající plevelné rostliny.\n\nNeopadavý strom dorůstající do výšky až 20 m s hustou, kulovitou korunou přibližně stejně širokou. Vytváří hlavně kůlovitý kořen a málo postranních, je náchylný na vyvrácení větrem. Listy s asi 1 cm řapíky vyrůstají v přeslenech po třech. Čepele mívají tuhé, vejčité neb obvejčité, 65 až 140 mm dlouhé a 20 až 65 mm široké, na vrcholku špičaté či tupé, na horní straně hladké, lesklé a na spodní tmavší. Okraje mladých listů jsou nepravidelně zubaté, později celistvé a zvlněné.\n\nKvětenství jsou převislé hrozny až 30 cm dlouhé vyrůstající z úžlabí listů, jsou tvořeny 100 až 500 květy ve skupinkách po dvou až čtyřech. Květy jsou krémově nebo smetanově bílé, mají stopky asi 1 cm dlouhé, sladce voní, jsou oboupohlavné a jejich čtyři bílé okvětní lístky tvořící trubku bývají velké 0,5 až 1 cm.\n\nKvěty jsou protandrické, prašníky jsou připraveny vydat pyl jeden až dva dny před rozvitím, zatímco blizna začíná podporovat růst pylové láčky až jeden až dva dny po rozkvětů. Květy jsou převážně opylovány hmyzem, nejčastěji včelami, jejichž úly jsou na plantáže přesunovány. Svou roli při opylování sehrává i vítr, ale květy bývají většinou přísně cizosprašné.\n\nKulovité plody velké 30 až 40 mm mají asi 3 mm tlusté vláknité oplodí, dozrávají za šest až sedm měsíců po odkvětu a zralé padají na zem. Po sesbírání se oplodí odstraní a kulovitá semena (ořechy) se asi týden suší na slunci. Ořechy jsou hnědé, hladké a mají tvrdé, asi 3 mm tlusté osemení obklopující jedlé, oválné jádro velké 20 až 25 mm (po vyluštění se jádra prodávají jako makadamové ořechy). Jádro obsahují až 70 % oleje vhodného pro konzumaci i kosmetiku, 10 % sacharidů a 10 % proteinů, mnohé minerální látky, (hlavně draslík) a dále niacin, thiamin a riboflavin.\n\nMnožství sklizených plodů závisí na prostředí kde jedinec roste, výživě i na kultivaru, některé nově vyšlechtěné kvetou a plodí téměř celoročně. Zdatný strom vyprodukuje v Austrálii asi 45 kg ořechů a na Havaji i přes 100 kg. Podobně jako makadamie celolistá je pro plody využíván i druh makadamie čtyřlistá (\"Macadamia tetraphylla\"), oba druhy se v přírodě často samovolně kříží. Ostatní druhy rodu makadamie mají semena drobná, hořká a nepoživatelná.\n\nDruh se rozmnožuje semeny, která si podržují klíčivost pouze tři až šest měsíců. Většinou se však pro docílení co nejlepších vlastnosti a množství plodů pěstují vyšlechtěné kultivary. Toho se dociluje roubováním nebo méně často očkováním mladých semenáčů vybranými odrůdami. Semenáče rostou poměrně pomalu, správný tvar koruny se dělá v raném věku, později se strom již neřeže. Začínají plodit ve věku od sedmi do deseti let a jsou dlouhověké.\n\nMakadamie celolistá se pěstuje hlavně pro plody, pro uspokojení vzrůstající poptávky jsou vysazovány stále nové a nové plantáže. Jen za vedlejší produkt je považováno jeho dřevo nebo estetický vzhled. Makadamové ořechy se konzumují syrové, vařené, pražené nebo i solené. Používají se i pro výroku cukrovinek a rozlišných pamlsků. Patří mezi nejžádanější, a tudíž i nejdražší, v roce 2016 stál v ČR 1 kg ořechů okolo 1000 Kč.\n\nMakadamový olej lisovaný za studena se používá v potravinářství i kosmetice, kde nahrazuje norkový olej. Obsahuje kyselinu palmitovou, je netoxický a nealergenní, má silně změkčující účinky na pokožku i sliznici a bývá součástí kvalitních kosmetických přípravků.\n\n"}
{"id": "1248524", "url": "https://cs.wikipedia.org/wiki?curid=1248524", "title": "Marie Tereza Bourbonská", "text": "Marie Tereza Bourbonská\n\nMarie Tereza Bourbonská (1. února 1666 – 22. února 1732) byla v roce 1697 titulární královnou Polska, dcerou knížete z Condé a bavorské princezny. Jako členka francouzského vládnoucího rodu Bourbonů byla také princeznou královské krve.\n\nMarie Tereza Bourbonská se narodila v Hôtelu de Condé v Paříži 1. února 1666 Henrimu Julesovi de Condé a jeho manželce Anně Henriettě Bavorské. Od narození byla známa jako \"mademoiselle de Bourbon\", pojmenována byla po manželce Ludvíka XIV., \"Marii Tereze Španělské\".\n\nZ otcovy strany patřila do rodu Bourbonů, po matce byla spřízněná s anglickou královskou rodinou.\n\nV plánu byl její sňatek s Emanuelem Filibertem, knížetem z Carignana, ale 22. ledna 1688 se Marie Tereza v kapli ve Versailles provdala za Františka Ludvíka, hlavu bourbonské větve Conti.\n\nNevěsta byla do svého manžela vášnivě zamilovaná, jeho pozornost však mířila jinam. U dvora bylo dobře známo, že měl poměr s manželčinou švagrovou, bourbonskou vévodkyní. Říkalo se také, že měl homosexuální sklony a své manželce nevěnoval velkou pozornost.\n\nMarie Tereza měla problematický vztah se svými dětmi, a tak žila tiše v různých sídlech rodu Conti, především v Château de L'Isle-Adam. Rodina se později po smrti knížete de Conti smířila. Marie Tereza byla známá svou klidnou povahou a zbožností, za což byla mnohými u dvora chválena. Alžběta Šarlota Falcká, orléanská vévodkyně vdova a matka regenta Filipa Orleánského, napsala o ovdovělé Marii Terezeː\n\nV roce 1697 nabídl Ludvík XIV. manželovi Marie Terezy polskou korunu. Kníže de Conti odešel do Polska na prohlídku svého možného nového království, zatímco Marie Tereza zůstala ve Francii. Během té doby byla považována za titulární polskou královnu a její manžel za krále. Podle hlasů odevzdaných polskou szlachtou byl manžel Marie Terezy František přijatelnějším kandidátem, jakmile však přijel do Gdaňsku, zjistil, že polský trůn již obsadil August II. Silný, a tak se vrátil do Francie.\n\nV roce 1709 její manžel v Paříži zemřel. Aby bylo možné od sebe vdovy po knížatech de Conti rozlišit, dostaly před titul \"Douairière\" (vdova) ještě číslo, podle toho v jakém pořadí ovdověly, např. \"Madame la Princesse de Conti première douairière\". Mezi lety 1727 až 1732 byly tři vdovy po knížatech de Conti.\n\nPo manželově smrti obrátila svou pozornost na opravu sídel rodu Conti, počínaje \"Hôtelem de Conti\". Prací pověřila Roberta de Cotte, prvního královského architekta.\n\nV roce 1713 se její dcera Marie Anna provdala za Louise Henriho de Bourbon-Condé, známého jako \"Monsieur le Duc\", syna bývalé manželovy milenky Luisy Františky Bourbonské, kněžny de Condé. Téhož dne, při dvojitém svatebním obřadu ve Versailles, se syn Marie Terezy, nový \"kníže de Conti\", oženil s dalším potomkem kněžny de Condé, s Luisou Alžbětou Bourbonskou, na kterou pak přešel od Marie Terezy titul, který jí patřil téměř třicet let.\n\nMarie Tereza zemřela 22. února 1732 v \"Hôtelu de Conti\", pravděpodobně na syfilis, kterou se nakazila od svého manžela. Byla pohřbena v \"Église Saint-André des Arcs\" v \"L'Isle-Adam\".\n\nPřes svou vnučku Luisu Henriettu Bourbonskou, matku Ludvíka Filipa, krále Francouzů, byla Marie Tereza předkem několika evropských panovníků 19. a 20. století.\n\n"}
{"id": "1248525", "url": "https://cs.wikipedia.org/wiki?curid=1248525", "title": "Evangelikální letniční jednota (Polsko)", "text": "Evangelikální letniční jednota (Polsko)\n\nEvangelikální letniční jednota () je letniční křesťanská církev v Polsku. Jejím vrchním presbyterem je Tadeusz Krzok. Církev byla zaregistrována roku 1981. Roku 2011 čítala 547 věřících v 6 sborech a 2 stanicích.\n\nKořeny tohoto hnutí sahají do počátku 20. století na Těšínské Slezsko, kdy nastalo velké náboženské probuzení. Roku 1910 byli tito věřící registrováni v tehdejším Rakousku-Uhersku jako Spolek rozhodných křesťanů (letničních). Roku 1920 po těšínské krizi zůstala většina věřících v Československu.\n\nV 60. letech vznikl návrh na přesídlení do Polska. V letech 1966-1972 přesídlili věřící celkem ve třech vlnách do do Nízkých Beskyd v Polsku, a to do tří vesnic: Woli Piotrowy (34 rodin), do Puław (18 rodin), do Wisłoczku 16 rodin a jedna rodina do Tokarni. V prvních třech sídlech založili samostatné sbory.\n\nRoku 1981 byly sbory zaregistrovány jako Protestantská jednota beskydského regionu - Letniční církev (\"Protestancka Wspólnota Regionu Bieszczadzkiego – Kościół Zielonoświątkowy\"). Roku 1984 začali vydávat časopis Hlas pravdy (\"Głos Prawdy\").\n\nRoku 1993 byl založen sbor v Sanoku, roku 1994 v Gorlicích, roku 1996 ve Walimi a v Czarne Górnej.\n\nCírkev je evangelikálního charakteru, staví na Písmu Svatém, opírá se o dědictví reformace a apoštolské učení.\n\nVyznání církve:\n\nCírkev působí na celém území Polska a je zapsána do rejstříku církví a náboženských společností pod registračním číslem 10. Sbory mají své modlitebny, nazývané domy modlitby (\"domy modlitwy\"), kde probíhají bohoslužby. Jednou do roka se koná konference ve Woli Piotrowej (koná se v září). Sjezd mládeže se koná v Puławách (červenec), květnová roční konference (\"Rocznica\") ve Wisłoczku a v Sanoku (červen). Církev provozuje misijní a charitativní činnost. \n\n\n"}
{"id": "1248528", "url": "https://cs.wikipedia.org/wiki?curid=1248528", "title": "Avni Pepa", "text": "Avni Pepa\n\nAvni Pepa (* 14. listopadu 1988, Kristiansand, Norsko) je norsko-kosovský fotbalový obránce, od roku 2015 hráč islandského klubu Íþróttabandalag Vestmannaeyja (ÍBV). Hraje na postu stopera (středního obránce). Na svém kontě má starty za norskou reprezentaci U18, od roku 2014 je reprezentantem Kosova.\n\n\nPepa odehrál 2 zápasy za norskou reprezentaci do 18 let.\n\nV A-mužstvu Kosova debutoval 5. 3. 2014 v přátelském zápase v Kosovské Mitrovici proti reprezentaci Haiti (remíza 0:0, tehdy ještě Kosovo nebylo členem FIFA).\n\n"}
{"id": "1248544", "url": "https://cs.wikipedia.org/wiki?curid=1248544", "title": "Lukáš Holík", "text": "Lukáš Holík\n\nLukáš Holík (* 23. srpna 1992) je český fotbalový záložník, od září 2017 do září 2018 působil v klubu FK Dukla Praha. V září 2018 se vrátil do mateřského klubu FC Fastav Zlín.\n\nOdchovanec Zlína, do A-mužstva se dostal v roce 2011. 15. října 2011 debutoval za Zlín ve druhé lize proti týmu FK Baník Sokolov (porážka 0:2). Se Zlínem postoupil v sezóně 2014/15 do 1. české ligy. Se zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava).\n\nV září 2017 přestoupil do jiného českého prvoligového mužstva FK Dukla Praha, kde podepsal smlouvu do června 2020.\n\n"}
{"id": "1248548", "url": "https://cs.wikipedia.org/wiki?curid=1248548", "title": "Velká solná poušť", "text": "Velká solná poušť\n\nVelká solná poušť může být:\n"}
{"id": "1248549", "url": "https://cs.wikipedia.org/wiki?curid=1248549", "title": "Akademie Ikalto", "text": "Akademie Ikalto\n\nAkademie Ikalto () byla významná středověká církevní škola, založená při stejnojmenném klášteru v gruzínském regionu Kachetie, okres Telavi.\n\nKlášterní komplex se nachází v nadmořské výšce 700 - 720 metrů na severním úpatí horského hřebene Gombori (nejvyšší vrchol Civi či Tsivi -1989 m n. m.), zhruba 4 km vzdušnou čarou směrem na západ od správního centra Kachetie Telavi (po místních komunikacích je klášter od Telavi vzdálen přibližně 7 km). Od jižního okraje obce Ikalto je klášter vzdálen cca 0,5 km. Od Telavi je toto území odděleno údolím řeky Turdo, pravostranného přítoku řeky Alazani.\n\nKlášter Ikalto založil v druhé polovině 6. století ctihodný (řecky \"Όσιος)\" Zenon Ikaltský, jeden z tzv.Třinácti asyrských otců - křesťanských duchovních, kteří přišli na území Gruzie v polovině 6. století a zakládali zde kláštery.\n\nAkademie jako církevní vysoká škola byla v ikaltském klášteře založena v první čtvrtině 12. století z iniciativy duchovního Arsena Ikaltoeli a gruzínského krále Davida IV. Stavitele (1073 - 1125). Arsen Ikaltoeli pocházel z Ikalta, byl synem místního šlechtice Ibada Vachnadze. V Konstantinopoli studoval na Akademii Mangana a poté působil v klášteře Kalipos na Černé hoře u Antiochie (turecká Antakya). Když král David IV. nechal v roce 1106 založit Akademii v Gelati, povolal Arsena spolu s Ioanem Petrici, aby se ujali akademické činnosti a rozvinuli zde učení manganské školy.\n\nUčební osnovy byly postaveny na principu trivia a quadria, přičemž základními předměty byly gramatika, rétorika a dialektika, resp. logika, dále hudba, aritmetika, geometrie, geografie a astronomie. Nedílnou součástí výuky byla také teologie, filosofie a zpěv. Kromě toho byli posluchači akademie zapojeni také do výuky praktických činností, jako je hrnčířství, kovářství, farmakologie, vinohradnictví a vinařství.Traduje se, že jedním z žáků ikaltské akademie ve 12. století byl i slavný gruzínský básník Šota Rustaveli.\n\nPo založení akademie v Ikalto se Arsen Ikaltoeli stal jejím prvním rektorem. Přeložil zde z řečtiny řadu významných děl, jako byl například spis \"Pégé gnóseós“ („Pramen poznání“) Jana z Damašku z poloviny 8. století. Arsen Ikaltoeli zde sepsal také \"Epitaf Davida Stavitele\".\n\nAkademie v Ikalto byla spolu s klášterem v roce 1616 vypálena a zničena vojsky perského šáha Abbáse I., který si v 17. století podmanil Gruzii. V 19. století Rusové nechali zabílit historické fresky v dosud zachovaném ústředním svatostánku Khvtaeba (kostel Proměnění Páně) z 8. - 9. století.\n\nV dalších staletích byl klášterní život v Ikaltu obnoven, nikoliv však již činnost akademie. V roce 1921, po vzniku Gruzínské sovětské socialistické republiky a připojení Gruzie k RSFSR byl klášter uzavřen. V roce 1965 bylo v prostorách kostela Khvtaeba otevřeno muzeum, avšak knihy, ikony a další cenné předměty včetně klášterního zvonu byly během éry komunismu ztraceny. Po vyhlášení nezávislosti Gruzie byl klášter Ikalto v roce 1991 opět obnoven.\n\nZ bývalé akademie a kláštera zůstaly do 21. století zachovány tři kostely a ruiny dvoupatrové budovy akademie a přilehlých staveb. Zmíněnými svatostánky jsou: hlavní kostel Khvtaeba, vybudovaný na místě staršího kostela, v němž byl pohřben zakladatel kláštera Zenon Ikaltský, dále bazilika Kvelatsminda (Nejsvětější) ze 7. století a malý kostel Sameba (kostel Nejsvětější Trojice) ze 6.století. Pozůstatky akademie odhalují rozsáhlou podlouhlou dvoupatrovou stavbu, vybudovanou na jedné straně klášterního dvora z kamenných valounů. V přízemí bývaly dvě velké místnosti, zatímco rozlehlá hala v prvním poschodí sloužila jako sál, určený k disputacím. Zachovaly se též četné důkazy o prosperujícím vinařství, které patřívalo k akademii a ke klášteru - velké kameny, na nichž se šlapáním drtily hrozny, vinný sklep \"marani\", kde v podlaze byly zakopány velké nádoby \"kvevri\" (hliněné džbány, v nichž zrálo víno) a další kvevri, sklady či jiné objekty v okolí. V letech 2007 - 2009 byly některé stavby v areálu kláštera Ikalto restaurovány.\n\n"}
{"id": "1248550", "url": "https://cs.wikipedia.org/wiki?curid=1248550", "title": "Halové mistrovství České republiky v atletice 1993", "text": "Halové mistrovství České republiky v atletice 1993\n\nHalové mistrovství ČR v atletice 1993 se uskutečnilo ve dnech 20. února – 21. února 1993 v Praze.\n\n"}
{"id": "1248552", "url": "https://cs.wikipedia.org/wiki?curid=1248552", "title": "Rezavý pás", "text": "Rezavý pás\n\nRezavý pás (v originále Rust Belt) je označení pro oblast na severovýchodě USA, od pobřeží Atlantského oceánu až k Velkým jezerům. Název symbolizuje ekonomický úpadek a snižování počtu obyvatel v důsledku útlumu průmyslového sektoru, který byl v této oblasti velice významný. Termín získal popularitu v USA v roce 1980. Rezavý pás zahrnuje státy New York, Pensylvánie, Západní Virginie, Ohio, Indiana, Michigan, Illinois, Iowa a Wisconsin. Někdy bývá k tomuto pásu přiřazována i Nová Anglie. Tato oblast byla považována za průmyslové srdce USA, od poloviny 20. století se však průmyslová výroba snižuje v důsledku různých ekonomických faktorů, jako je například převod výroby do Asie, zvýšená automatizace, snížení těžby železa a uhlí v USA. Zatímco některým městům a obcím se podařilo přizpůsobit rozvojem služeb a high-tech odvětví, jiným se to nepodařilo a dochází v nich k růstu chudoby a poklesu počtu obyvatel.\n\nV této oblasti došlo především v 1. polovině 20. století k velkému rozvoji zpracování surovin, těžkého i spotřebního průmyslu, jakož i dopravy. V té době byla tato oblast nazývána Výrobní či Tovární pás (\"Manufacturing Belt\", \"Factory Belt\") případně také Ocelový pás (\"Steel Belt\") a byla tak protiváhou k převážně zemědělským oblastem amerického Středozápadu, kde se rozprostírají Corn Belt a Wheat Belt tvořící obilnici Ameriky. Rozkvět průmyslové výroby v regionu byl způsoben vynikající dopravní dostupností celé oblasti - od množství zpevněných cest, přes železniční síť až po vodní kanály a Velká jezera umožňující lodní přepravu. Klíčovou roli hrála také ložiska železné rudy objevená v severní Minnesotě, Wisconsinu a horním Michiganu a těžba uhlí v Apalačském pohoří. K výrobě oceli se brzy přidal veškerý průmysl a vznikla velká průmyslová centra: Chicago, Buffalo, Detroit, Milwaukee, Gary, Cincinnati, Toledo, Cleveland, Akron, Youngstown, St. Louis, Cedar Rapids, Pittsburgh a další. Tato průmyslová centra se společně zformovala do jedné z největších světových megalopolí − ChiPitts (též \"Great Lakes Megalopolis\").\n"}
{"id": "1248553", "url": "https://cs.wikipedia.org/wiki?curid=1248553", "title": "Dámghán", "text": "Dámghán\n\nDámghán () je město v Semnánské provincii na severu Íránu. V roce 2012 měl dvaašedesát tisíc obyvatel.\n\nDámghán se nachází na Íránské vysočině na severním okraji Velké solné pouště na trase mezi Teheránem a Mašhadem. Po této trase tudy vede rychlostní silnice 44 spojující obě města a železniční trať Garmsár – Mašhad, která se v Garmsáru připojuje na Transíránskou železnici z Teheránu.\n\n\n"}
{"id": "1248556", "url": "https://cs.wikipedia.org/wiki?curid=1248556", "title": "Krematorium v Hustopečích", "text": "Krematorium v Hustopečích\n\nKrematorium v Hustopečích u Brna se nachází na městském hřbitově na severovýchodním okraji města pod Starým vrchem s rozhlednou.\n\nAreál krematoria s obřadní síní, kancelářemi a žárovištěm byl postaven v letech 1996–1997, otevřen 19. června 1997. Část se žárovištěm a zázemím vlastní soukromá společnost, obřadní síň město Hustopeče.\n\nArchitekturou komplex připomíná okolní stavby v obci a zároveň vychází z modelu hřbitovní kaple. Areál stojí v západní části městského hřbitova při cestě. Na čelní obdélnou budovu obřadní síně připomínající kapli navazují vzadu dvě podélné budovy vlastního krematoria a kanceláří, mezi kterými je malý dvůr. Všechny tři na sebe navazující stavby jsou kryty sedlovou střechou.\n\n\n"}
{"id": "1248557", "url": "https://cs.wikipedia.org/wiki?curid=1248557", "title": "Transíránská železnice", "text": "Transíránská železnice\n\nTransíránská železnice je jednou z nejdůležitějších železničních tratí v Íránu. Byla postavena v letech 1927–1938 z rozhodnutí tehdejšího perského vládce Rezy Šáha Pahlavího.\n\nJejí trasa vede od Kaspického moře a hranice s Turkmenistánem na severu Íránu na jihozápad země k Perskému zálivu. Vede přitom mimo jiné přes velká města: Sárí v Mázandaránské provincii, Garmsár v Semnánské provincii (kde se odpojuje trať směrem na východ do Mašhadu), Teherán (hlavní město země), Qom ve stejnojmenné provincii, Arák v provincii Markazí a Ahváz v provincii Chúzistán.\n\nCelková délka tratě je přes 1400 kilometrů.\n"}
{"id": "1248561", "url": "https://cs.wikipedia.org/wiki?curid=1248561", "title": "Halové mistrovství České republiky v atletice 1994", "text": "Halové mistrovství České republiky v atletice 1994\n\nHalové mistrovství České republiky v atletice 1994 se uskutečnilo ve dnech 26. února – 27. února 1994 v Jablonci nad Nisou.\n\n"}
