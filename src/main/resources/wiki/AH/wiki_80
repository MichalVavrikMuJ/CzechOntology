{"id": "1343418", "url": "https://cs.wikipedia.org/wiki?curid=1343418", "title": "Gabriel Rangoni", "text": "Gabriel Rangoni\n\nGabriel Rangoni (1410 - 1486), též Rangone, italsky Gabriele Rangoni, ve františkánském řádu častěji uváděný pod přízviskem Gabriel z Verony byl kardinál, diplomat a františkán italského původu působící hojně ve střední Evropě.\n\nVětšina Rangoniho biografií uvádí jeho datum narození jako nejisté, podle dalších spatřil světlo světa v roce 1410. Nepocházel přímo z Verony, jak by naznačovalo jeho přízvisko, ale narodil se v městě Chiari v diecézi a dnešní provincii Brescia. Podle většiny badatelů i starších pramenů byl nemanželským (nelegitimním) synem šlechtice Guidona Rangoniho z Modeny (†1467) a venkovanky z okolí Verony. Vyrůstal se svou matkou za finanční podpory otce. Předpokládá se jeho studium na blíže neznámé italské univerzitě, kde se rovněž blíže seznámil s tehdy velmi populárním humanismem.\n\nOsobní konverzi zažil Gabriel Rangoni ve svých 26 letech, kdy se v roce 1437 (1447?) rozhodl vstoupit k františkánům - observantům v konventu S. Maria di Arcarrota v benátské řádové provincii. Zřejmě až po vstupu do řádu byl vysvěcen na kněze a získal doktorát z teologie. Působil v benátské františkánské provincii, kde se seznámil se svým pozdějším společníkem Janem Kapistránem. Spolu s ním a dalšími deseti společníky překročili roku 1451 Alpy, aby šířili reformované františkánství dále ve střední Evropě. Na úrovni celého řádu, mimo jiné na generální kapitule v Benátkách roku 1455 řešil mnohé spirituální, formální i osobnostní problémy, jež tehdy zmítaly františkánskou observancí, stejně jako se začal angažovat v boji proti Turkům.\n\nKdyž byl papežskou bulou v březnu 1452 zřízen samostatný františkánský observantský „rakousko-český vikariát“, zahrnující však prakticky celou střední a část východní Evropy, byl na jeho první kapitule Gabriel jmenován provinčním vikářem. Následujícího roku byl Gabriel úřadu vikáře zproštěn (nahradil jej Kryštof z Varese), údajně pro přílišnou přísnost která se projevila v jeho výkladu řadových konstitucí. Zato byl tehdy ustanoven kvardiánem kláštera ve Vídni, jímž byl do roku 1454. Přes dřívější spory byl Rangoni tehdy opět zvolen františkánským provinčním vikářem, a to na provinční kapitule v Krakově pro období let 1454 až 1456 nebo 1457. Opět na jeden rok Gabriela v pozici ministra vystřídal Bernardin z Ingolstadtu a potřetí byl tento italský františkán do vedení středoevropského františkánského vikariátu zvolen pro období let 1459–1460 a počtvrté pro rok 1464/65. Údajně devětkrát měl být Gabriel zvolen provinčním definitorem františkánů. Současně však působil jako Kapistránův společník na jeho cestách po Moravě, Slezsku a Lužici (Sasku).\nSpolu s Janem Filipcem, rovněž Korvínovým rádcem a pozdějším kancléřem, se Gabriel podílel na založení františkánského kláštera Olomouci, v jehož čele rovněž stál jako kvardián.O angažovanosti obou jmenovaných v zřízení olomouckého konventu svědčí nepřímo Korvínova účast na svěcení přilehlého chrámu v roce 1486.\n\nPodílel se v mnohém na formování nové reformované františkánské spirituality v střední Evropě, přičemž ale často musel řešit spory mezi bratřími o míru přísnosti jejich života. Kromě zmíněné Olomouce pomáhal Gabriel založit vícero mužských i ženských klášterů, zejména na území Polska a Litevského velkoknížectví., ale také v Praze (u sv. Ambrože) a Plzni. Využíval přitom mimo jiné svých diplomatických schopností a získal pro novou větev františkánů přízeň krále Jiřího z Poděbrad. Dokázal stát nad národnostními třenicemi, které zmítaly německo-česko-polským prostředím středoevropských františkánů, což mu pomohlo k třetímu zvolení do čela středoevropského františkánského vikariátu v letech 1459 až 1463, kdy se dosavadní ministr Bernardin z Ingolstadtu ukázal příliš ostrý v záležitostech chudoby i hluboko ponořený do národnostních nesnášenlivostí. Útoky mezi bratřími se natolik vyhrocovaly, že provinční kapituly v Opavě roku 1460 se účastnil přímo generální vikář františkánů observantů Baptista de Levanto, který potvrdil Gabriela v úřadu provinčního vikáře. Ani zvyšující se Gabrielovy aktivity v oblasti vyšší politiky světské i církevní nebránily Gabrielovi nadále zůstávat v osobním kontaktu s františkány a zajímat se o dění v něm. Počtvrté byl zvolen provinčním vikářem františkánů na řádové kapitule ve Vídni pro období let 1465–1466.\n\nProstřednictvím Kapistrána a zahraniční misie františkánů ve střední Evropě byl Gabriel aktivně zapojen do „české otázky“, tedy potlačení pozůstatku husitství – utrakvismu v této oblasti. V roce 1460 potvrzen papežem jako jeho apoštolský komisař a inkvizitor pro české království a okolní země. Zpočátku vystupoval jako přívrženec krále Jiřího z Poděbrad. Velmi pochvalně a s díky se Gabriel o Jiříkovi vyjadřuje ve svém dopise králi z listopadu 1461 z kláštera Paradies u Vídně. Svůj prvotní vstřícný a pokojný postoj ke králi Jiřímu Rangoni během počátku 60. let změnil a v řešení konfesních problémů českých zemí se postavil na většinovou část církve stojící proti králi, zejména po vyhlášení neplatnosti Basilejských kompaktát (1462). Jako papežský vyslanec následně často a opakovaně vystupoval proti králi Jiříkovi. Na jaře 1467 byl Pavlem II. potvrzen inkvizitorem a obráncem víry proti heretikům v Čechách.\n\nJiž více než desetiletí trvající snaha Rangoniho šířícího potřebu kruciáty proti Turkům a nově i nepřátelský postoj k českému králi přinesl Gabrielovi nemalou přízeň u Matyáše Korvína. Stal se rádcem a posléze kancléřem uherského krále, v němž nalezl lepšího spojence pro konfesní otázky i podporu františkánů než v Jiřím z Poděbrad. Spojenectví s Korvínem pak bylo kromě konfesních záležitostí dalším důvodem k nepřátelství mezi Rangonim a králem Jiříkem. Byl rovněž v písemném kontaktu s budoucí Korvínovou manželkou, milánskou vévodkyní Bianca Maria Sforza, kterou roku 1467 informoval o soudobé politicko-konfesní otázce Čech i situaci ve observantské větvi františkánského řádu. Gabrielův italský původ a zřejmě ještě více jeho orientace v humanistických idejích a renesančním umění, jež poznal přinejmenším během svých studií, byly dalším důvodem pro přízeň uherského krále. Velmi silnou aktivitu v protiutrakvistickém boji, za nímž se potažmo skrývaly mocenské ambice uherského krále, projevil Gabriel v letech 1468 až 1469, kdy vojenské výpady na Moravu spolu s ideovou podporou katolictví přivedly Matyáše Korvína na český trůn. Rangoni se stal v té době hlavním Korvínovým rádcem v jeho politicko-církevních aktivitách. Spolupráci s Gabrielem králi doporučoval roku 1470 i papež Pavel II., jmenujíc současně Rangoniho apoštolským nunciem v Uhrách. Gabriel byl ve skutečnosti mostem mezi Korvínem a papežem a vzájemně spojoval jejich zájmy k spokojenosti obou stran. Od té doby intenzivně pracoval na přípravě křížové výpravy proti Čechám a Jiřímu z Poděbrad a potažmo též Turkům, tedy hlavním nepřátelům Korvína a Církve, mimo jiné shromažďováním potřebných financí k boji.\n\nAni smrtí Jiřího z Poděbrad (1471) Rangoniho podpora uherské Korvínovy expanze neustala a nuncius krále podporoval v dalších letech v bojích proti Rakousku a Polsku, nadále s papežovou přímou podporou. Stal se Korvínovým vice-kancléřem a posléze kancléřem.\nZa Rangoniho zásluhy a podporu jej Matyáš Korvín, jenž si dle uherské tradice pragmaticky užíval patronátní právo nad všemi vyššími církevními posty v sebou ovládaném území a své pomocníky běžně odměňoval prostřednictvím církevních beneficií, jmenoval nejprve 16. prosince 1472 biskupem v sedmihradském městě Alba Iulia, což nijak překvapivě záhy stvrdil i papež Sixtus IV., jenž ve své korespondenci a rozhodnutích nadále podporoval Rangoniho přímo i skrze Korvína.\n\nPo uvolnění lukrativnější církevní pozice v uhrách, kdy byl Johann Beckenschlager jmenován ostřihomským arcibiskupem, jmenoval Korvín roku 1475 Rangoniho biskupem v Egeru. Tento post pak Gabriel zastával až do smrti. Není jisté, zda byl Rangoni současně také arcibiskupem v Kalocsa nebo jen o tento post usiloval.\nOd roku 1475 Korvín usiloval o jmenování Rangoniho kardinálem, čemuž se Rangoni bránil prohlašujíc se za nehodného takové pocty. Podle Petra Hlaváčka to ale bylo „přesně podle vzorce tehdy pěstované ostentativní pokory církevních představitelů.“ Zřejmě šlo o další královu snahu odvděčit se za Gabrielovy zásluhy, současně ale i prozřetelný krok, jak zvýšit Rangoniho vliv v Římě a celé Evropě a umožnit mu lepší prosazování politiky a války proti Turkům ohrožujícím Uhry. Rangoni, jenž mezitím dojednával Korvínovo spojenectví s křižáckým Pruskem proti Polsku i mír uherského krále s císařem Fridrich III. HabsburskýFriedrichem III., byl jmenován kardinálem titulu sv. Sergia a Baccha a přijat do římské konzistoře v prosinci 1477 minoritským papežem Sixtem IV.\n\nOslavný panegyrik při jmenování Rangoniho kardinálem tehdy složil italský humanista a lékař Giovanni Michele Alberto Carrara (†1490) působící v Gabrielově rodném Chiari. Zároveň novopečený kardinál získal od hlavy církve solidní příjmy z komendy cisterciáckého opatství v Ourscaps ve francouzském biskupství Noyon. K prosazování politických zájmů krále Matyáše dokázat Gabriel využít i své vedoucí pozice ve františkánském řádu.\n\nV letech 1477 až 1478 se spolu s dalším pozdějším františkánem a tehdy Korvínovým kancléřem Janem Filipcem účastnil diplomatických jednání okolo bojů a následného míru o český trůn.\n\nOd roku 1470, již v pokročilém věku, pobýval Gabriel výhradně v Itálii, zejména Římě a Neapoli a zabýval se okolnostmi křížové výpravy proti Turkům. Na dálku však podporoval i dění ve františkánském řádu ve střední Evropě.\n\nNa generální řádové kapitule ve Ferraře roku 1481 věnoval Gabrielovi jeho spolubratr Ludovicus Vincentius svůj spis \"Vita s. Bernhardini\" o sv. Berdnardinu ze Sieny a nejspíš ještě na téže kapitule jej kardinál předal českým bratřím. Františkánovi, jenž kdysi slíbil řeholní chudobu, uděloval nyní papež Sixtus IV. za jeho zásluhy nemalé finanční odměny jednorázové i ve formě pravidelných důchodů.\n\nKardinál františkán Gabriel Rangoni z Verony zemřel 27. září 1486 v Římě. Pohřben byl v místním františkánském chrámu Santa Maria in Aracoeli v kapli sv. Bonaventury, kterou sám založil.\n\nV Brně, během své františkánské misie, dokončil 8. září 1451 Gabriel Rangoni traktát, jímž reaguje na polemiku Husova žáka, bývalého rektora pražské kališnické univerzity a lékaře Mistra Jana z Borotína. Kromě obvyklých soudobých církevních záležitostí týkajících se přijímání podobojí zde Rangoni reaguje na Borotínovu protikapistránovskou argumentaci. Rozebírá zde podrobně dosavadní Kapistránovo působení i jeho osobnost, takže se mohlo jednat o reakci na Borotínův list Kapistránovi týkající se právě přijímání Krve Kristovy z kalicha.\n\nBěhem vratislavského setkání přívrženců katolické strany při příležitosti pohřbu místního biskupa Jošta z Rožmberka sepsal údajně 22. prosince 1467 traktát, jímž ostře vystupuje proti již tehdy znepřátelenému Jiřímu z Poděbrad a mimo jiné jej obviňuje z falšování mince, alchymie a úskočné osobnosti.\n\nNásledujícího roku Gabriel společně s apoštolským legátem pro české země Rudolfem z Rüdesheimu sepsali další čtyři útočné artikuly proti Jiřímu z Poděbrad, obviňujíc jej z odpadlictví od církevní hierarchie, tajných spiklenectví s polským králem Kazimírem ohledně vztahů se Svatým stolcem. Známe je díky zopakování v rovněž útočné a postupně i dosti hanlivé odpovědi krále.\n\nNa podnět svého spolubratra Kryštofa z Varese napsal Rangoni své nejobjemnější dílo - sbírku kázání \"Flores paradisi\" dokončenou roku 1465 v klášteře Paradeis u Vídně. Měla sloužit františkánům z českých, rakouských a polských zemí jako kazatelská příručka.\n\nBěhem svého pobytu ve Znojmě, 21. září 1451 dokončil bratr Gabriel traktát, snad instrukce pro duchovní život, který zaslal pasovskému kanovníku bakaláři Johannovi.\n\nKdyž se roku 1475 připravovala kanonizace Jana Kapistrána, k níž nakonec došlo až roku 1690, podpořil Gabriel připravovaný akt spiskem o jeho zázracích.\n\nSpirituálně-právní charakter měla „řehole“, ve svém postavení spíše statuta, které Gabriel vypracoval jako základní řeholní dokument pro sestry františkánky (bernardynki) při krakovském konventu sv. Anežky, jenž sám založil pro nedávno vzniklou komunitu sester žijících na základě řehole Třetího františkánského řádu.\n\n\n"}
{"id": "1343427", "url": "https://cs.wikipedia.org/wiki?curid=1343427", "title": "782 (číslo)", "text": "782 (číslo)\n\nSedm set osmdesát dva je přirozené číslo. Římskými číslicemi se zapisuje DCCLXXXII a řeckými číslicemi ψπβ'. Následuje po čísle sedm set osmdesát jedna a předchází číslu sedm set osmdesát tři.\n\n782 je:\n\n\n"}
{"id": "1343428", "url": "https://cs.wikipedia.org/wiki?curid=1343428", "title": "Odcizení (filosofie)", "text": "Odcizení (filosofie)\n\nOdcizení ( \"Entfremdung\", \"Alienation\") je pojem pramenící z díla německého filozofa Georga Wilhelma Friedricha Hegela a to především z knihy Fenomenologie ducha (Phänomenologie des Geistes). Pojem odcizení získal širší pozornost na základě Marxovy filozofie popisující dopad odcizení na pracující třídu nebo jedince skrze majetkové a výrobní vztahy.\n\n “Karl Marx používá pojem odcizení v jeho světském významu. Dělník prodává svoji pracovní sílu produkuje nikoliv sám pro sebe, ale stává v rámci dělby práce jen článkem v řetězu. Proto je mu produkt jeho práce odcizen a on je odcizen sám sobě i svým bližním.” \n\nHegel odcizení formuluje tak, že individuální bytí je odděleno od světa, který je ale přirozenou součástí individuálního bytí. A protože je toto odcizení pouze umělé, tak Hegel tvrdí, že vyvolává silnou touhu jej samotné překonat. Překonání odcizení je možné, nicméně pouze skrze uvědomění si skutečnosti, že odcizení existuje, a poté následování vyššího cíle až obětování se pro něj.\n\nMarxova teorie alienace popisuje odcizení lidí od výsledků jejich práce jako důsledek ztráty individuality, která nastává při integraci jedince do sociální třídy. Člověk tedy již nevykonává práci pro sebe, ale pro společnost, ztrácí spojení se svým výrobkem, a tedy pracuje pouze pro mzdu, nikoliv pro seberealizaci vycházející z odvedené práce.\n\nKarl Marx poprvé zformuloval svoji teorii odcizení v jeho Ekonomicko-filosofických rukopisech z roku 1844 (též nazývaných Pařížskými rukopisy), které byly poprvé vydány roku 1932.\n\nKarl Marx popisuje společnost konfliktu, kde pracující třída je utlačována buržoazií, protože buržoazie vlastní všechny výrobní prostředky (tzv. Kapitál). Kapitál pak přímo způsobuje odcizení, nicméně pocit odcizení může dopadat na obě hlavní společenské třídy, jak třídu dělnickou, tak buržoazii.\n\nPodoba produktu již není stanovena pracovníky, co ho vyrábějí, nýbrž kapitalisty, kteří přetvářejí jak produkt, tak preference konzumentů tak, aby dosáhli největšího zisku. Pracovník nemůže ovlivnit podobu vytvářeného předmětu. Výsledek je diktován kapitalisty, a tak se vytrácí vztah mezi dělníkem a hotovým výrobkem.\n\nJedním z důvodu je specializace. Dělník se účastní výroby jen malé častí finálního produktu. Tyto části ani nepřipomínají finální výrobek, a tak je dělník odcizen od vztahu mezi ním a produktem. Nedochází zde k vlastní realizaci dělníkových představ a kreativity. Výrobek se tak stává něčím úplně cizím\n\nV kapitalismu byl podle Marxe výrobní proces zredukován na řadu nekonečně se opakujících, monotónních úkonů, které neponechávají pracovníkovi žádný spokojenosti nad výsledkem jeho práce.\n\nDělník je tedy jenom nástrojem v produkci, produkt již nezrcadlí jeho podstatu a dochází tedy jak k pracovnímu, tak intelektuálnímu odcizení pracovníka od jeho práce. Jedinec se stává pouze součástí své sociální třídy a je brán jako část stroje, čímž dochází ke ztrátě individuality. Dělník je brán jako nahraditelná součást výrobního stroje nebo sociální třídy.\n\nProtože je však kapitalistické zřízení založeno na peněžních výměnách, je pracovník nucen svoji práci vykonávat, jinak by on i jeho rodina byli vystaveni možnosti chudoby. Kapitalistický systém tedy svým způsobem drží pracovníkovu rodinu jako rukojmí. Každý zisk přispívá k odcizení a čím více dělník pracuje, tím více je odcizen. Industrializace slibovala pozvednout pracující lid k ušlechtilé práci, ale místo toho poškodila lidskou podstatu, která přímo plyne z lidské práce.\n\nMarx popisuje kapitalismus jako systém, který dělá z práce, která bývala kolektivním sociálně-ekonomickým úsilím o vytvoření určitého výrobku, pouhou surovinu, volně obchodovatelnou na trhu práce. Zatímco se tedy kapitalisté snaží z pracovníků dostat co nejvíce práce za co nejmenší mzdu, mezi pracovníky je vytvářeno konkurenční prostředí, ve kterém spolu soutěží o vyšší mzdy. Kapitalisté takto kontrolují pracovníky, protože ti se vzájemným soupeřením odcizí společným ekonomickým cílům. \n\nK. Marx, ‘’Ekonomicko-filosofické rukopisy’’, 1844, Paříž\n\nE. Fromm: ‘’Obraz člověka u Marxe’’ ISBN 80-86263-53-3\n\nhttps://www.marxists.org/\n\nhttp://www.kmbe.cz/ekonomicko_filozoficke_rukopisy.pdf\n"}
{"id": "1343435", "url": "https://cs.wikipedia.org/wiki?curid=1343435", "title": "Hwang Je-sul", "text": "Hwang Je-sul\n\nHwang Je-sul (* 2. listopadu 1987) je korejská zápasnice-judistka.\n\nV jihokorejské reprezentaci se prosazovala od roku 2009 ve střední váze do 70 kg. Připravovala se na Národní sportovní univerzitě v Soulu. V roce 2010 získala zlatou medaili na Asijských hrách v Kantonu. V roce 2012 se kvalifikovala na olympijské hry v Londýně. Ve čtvrtfinále porazila v prodloužení na body tvrdou Slovinku Rašu Srakovou. V semifinále jí však proti Francouzce Lucie Décosseové v prodloužení došly síly a po dvou napomenutích spadla do oprav. V boji o bronzovou medaili se utkala s Nizozemkou Edith Boschovou. Utahaný zápas probudilo vykázání jejího trenéra So Čong-poka za nepovolený koučing 45 sekund před koncem regulérní hrací doby. Její trenér následně z tribuny sledoval jak se půl minuty před koncem ujala vedení na yuko, potom co kontrovala Boschové o-uči-gari technikou ko-soto-gari a v boji na zemi (ne-waza) získala dalších skoro dvacet sekund k dobru. Zbývalo sedm sekund do konce, když Nizozemce pustila svůj levý límec a nechala jí vyrovnat technikou sasae-curikomi-aši. V prodloužení, dle mínění rozhodčích působila její soupeřka aktivněji a po hantei v její neprospěch obsadila 5. místo. Po olympijských hrách v Londýně jí z pozice reprezentační jedničky sesadila Kim Song-jon. V roce 2016 se na olympijské hry v Riu nekvalifikovala.\n\n\n\n"}
{"id": "1343437", "url": "https://cs.wikipedia.org/wiki?curid=1343437", "title": "Daniel Purcell", "text": "Daniel Purcell\n\nDaniel Purcell [ˈdænjəl ˈpɜːsl̩] (okolo 1664 – pohřben 26. listopadu 1717 Londýn, Anglie) byl anglický barokní varhaník a skladatel. Byl mladším bratrem nebo bratrancem skladatele Henryho Purcella.\n\nDaniel v dětském věku zpíval ve sboru Chapel Royal podobně jako Henry Purcell před ním. V letech 1688–1695 byl varhaníkem v Magdalen College v Oxfordu, kde zkomponoval mimo jiné \"Ódu na svátek sv. Cecilie\" (Ode for St. Cecilia's Day: Begin and strike the harmonious lyre). V roce 1695 se přestěhoval do Londýna a komponoval zejména scénickou hudbu pro divadlo. Napsal hudbu k více než 40 hrám dramatiků jako byli John Dryden, Thomas D'Urfey, Colley Cibber či Peter Anthony Motteux. Jednou z jeho prvních prací v Londýně bylo dokončení masky \"The Indian Queen\", kterou se již nepodařilo dokončit Henrymu Purcellovi.\n\nV roce 1701 získal třetí cenu v soutěži o nejlepší hudbu k masce Williama Congreve \"The Judgment of Paris\". (První cenu získal John Weldo a druhou John Eccles.) V roce 1713 se Purcell stal varhaníkem v kostele sv. Ondřeje v Holbornu v Londýně. Toto místo pak zastával až do své smrti v roce 1717. Je pohřben v kostele sv. Ondřeje, kde působil.\n\n\n\n\nPatrně nejhranější skladbou Daniela Purcella je \"Magnificat and Nunc dimittis\" e-moll, dodnes používaná liturgická skladba anglikánské církve.\n\n\n"}
{"id": "1343438", "url": "https://cs.wikipedia.org/wiki?curid=1343438", "title": "Výběrové párování", "text": "Výběrové párování\n\nVýběrové párování (nebo také pozitivní asortativní párování) je párování jedinců, ať zvířat nebo lidí, na základě buď biologických nebo sociokulturních charakteristik. Pozitivní asortativní párování je opakem negativního asortativního párování, kdy se jedinci párují s někým, kdo nemá podobné biologické ani sociokulturní charakteristiky. Výběrové párování tvaruje společnosti a populace. Zábrany mezi různými kulturami se udržují pomocí výběrového párování a bortí se pomocí sňatků mezi různými skupinami.\n\nVýběrové párování podle sociokulturních charakteristik můžeme rozdělit na tři nejčastější kritéria výběru:\n\nToto kritérium je nejrozšířenější, faktory jako zaměstnání, vzdělání nebo finanční příjem hrají velice důležitou roli. Lidé častěji uzavírají manželství uvnitř svých socioekonomických skupin. Tento jev se nejvíce může pozorovat ve vzdělanosti. Čím více jsou od sebe skupiny vzdálené, tím je menší pravděpodobnost, že mezi nimi dojde k párování. Osoby, které vystudovaly vysokou školu mají velice nízkou pravděpodobnost, že si vyhledají partnera bez vysoké školy. Horní a dolní skupiny v hierarchii vzdělanosti jsou uzavřenější než střední skupiny. To je dáno tím, že pokud se horní skupiny chtějí párovat s někým z jiné skupiny, mohou hledat pouze ve skupinách nižších. Dolní skupiny mohou stejně tak hledat pouze ve skupinách vyšších.\nPodle studie se od roku 1976, kde začíná období, jemuž se studie věnuje, do počátku 90. let v Československu a Maďarsku snižoval podíl sňatků dvou osob stejného vzdělání. Od poloviny 90. let do roku 2003, kdy toto období končí, se naopak podíl těchto manželství zvyšoval, což může naznačovat vliv komunistického režimu.\nNejvíce dokumentované sňatky mezi různými rasami jsou ze Spojených států. Zde se například zvýšila míra sňatků mezi černochy a bělochy, i když stále zůstává nízkou. U imigrantů je endogamie (manželství v rámci vlastní skupiny, v tomto případě etnicko-rasové) zpravidla vysoká, snižuje se až u jejich dětí.\nVe Spojených státech najdeme nejnižší míru endogamie mezi evropskými imigranty a americkými Indy, vyšší pak mezi Asiaty a Hispánci a zdaleka nejvyšší míru můžeme pozorovat u černochů.\nV dnešní době se objevuje mnohem více sňatků lidí s rozdílným náboženstvím. V dřívější době jednotlivé církve nepodporovaly sňatky lidí s rozdílnou vírou nebo rozdílným výkladem daného náboženství, protože měly strach, že by ztratily své členy a jejich církev by tím byla oslabena. Pokud se vezmou dva lidé různých náboženství, existuje možnost, že jeden z manželů své původní náboženství opustí.\nVe Spojených státech u katolíků a protestantů je dosud pravděpodobnější výběr partnerů hlásících se ke stejné církvi.\n"}
{"id": "1343441", "url": "https://cs.wikipedia.org/wiki?curid=1343441", "title": "Seznam dílů seriálu Instinkt zabijáka", "text": "Seznam dílů seriálu Instinkt zabijáka\n\nToto je seznam dílů seriálu \"Instinkt zabijáka\".\n\n<onlyinclude>\n</onlyinclude>\n\n"}
{"id": "1343449", "url": "https://cs.wikipedia.org/wiki?curid=1343449", "title": "Queer teorie", "text": "Queer teorie\n\nQueer teorie () není jednotný nebo systematický koncepční nebo metodologický rámec, nýbrž soubor vztahů mezi pohlavím, genderem a sexuální touhou. Samotný termín popisuje rozmanitou řadu kritických postupů a praktik: reprezentaci stejnopohlavní přitažlivosti v literárních textech, filmech, hudbě; analýzu sociálních a politických mocenských vztahů; kritiku pohlavně-genderových systémů, ale také touhu vymanit se ze společností uměle vykonstruovaných kategorií.\n\nQueer teorie se tak snaží o dekonstrukci binárního řádu, podle kterého je lidstvo rozděleno do dvou vzájemně výlučných genderových identit, maskulinní a femininní, které po sobě musí zákonitě toužit. V duchu poststrukturalismu, který nepokládá identitu za něco stálého a esenciálního, tak queer teorie zpochybňuje, že taková neměnná identita může vůbec existovat. Mezi nejvýznamnější představitele queer teorie patří David Halperin, Eve Kosofsky Sedgwick, Jack Halberstam, José Esteban Muñoz, Judith Butler nebo Teresa de Lauretis.\n\nKdysi byl pojem queer přinejlepším označením pro homosexuálně orientovanou osobu, přinejhorším poté hrubou urážkou. V současné době se však vžilo užívat označení queer odlišně: někdy jako zastřešující termín pro seskupení kulturně a společensky marginalizovaných sexuálních sebeidentifikací, jindy zase k popisu nově se rodícího teoretického modelu ve společenských vědách, který rozvíjí tradiční gay a lesbická studia.\n\nV nejširším slova smyslu označuje pojem queer cokoliv, co je v rozporu s tím, co je považováno za normální a legitimní. Ačkoliv je tedy používám jako synonymum pro gay, lesbické, bisexuální a transgender identity, může být také chápán jako označení kohokoliv, kdo se cítí být marginalizován z důvodu svých sexuálních praktik.\n\nPojem queer poprvé použila Teresa de Lauretis v roce 1990 jako název pro svoji přednášku na Kalifornské univerzitě v Santa Cruz, kde sama vyučovala. Přednáška byla zaměřena na formulaci pojmů, ve kterých může být homosexuální orientace chápána a zobrazována jako forma vzdoru vůči kulturní homogenizaci. Kontext vývoje obsahu slova queer je formován vzájemně provázanými sférami aktivismu a teorie.\n\nV osmdesátých letech 20. století začal být tento termín používaný v americkém a britském aktivistickém kontextu jako označení pro variabilní společenská a kulturní uskupení či komunity v rámci hnutí AIDS či hnutí za práva homosexuálů. Queer hnutí devadesátých let 20. století si zase vytklo za cíl osvobodit sexualitu a navrátit jí subverzivní potenciál. Za náplň současného queer hnutí lze považovat boj proti homofobii, paradoxně obsažené v původně urážlivém obsahu slova. Z naznačeného schématu tedy jasně vyplývá, že slovo queer prošlo sémantickou transformací a stalo se pozitivní identifikací.\n\nQueer teorie je často kritizována kvůli svému odmítavému postoji vůči společenským normám a vysoké míře abstrakce. Vysvětlení spočívá z velké části v úzkém propojení queer teorie s postmodernismem, které ze své podstaty víceméně znemožňuje vznik jakékoliv systematické definice či kategorizace, neboť by tím došlo k posílení metanarace, kterou queer teorie kritizuje – příslušnost do společností uměle vykonstruovaných kategorií.\n\nTerčem kritiky je také nejednoznačnost samotného slova queer, jež neodkazuje k žádné konkrétní genderové identitě či sexuální orientaci. David Halperin například tvrdí, že i heterosexuálové mohou používat pojem queer k sebeidentifikaci, což podle mnohých teoretiků okrádá gay a lesbickou komunitu o jejich osobitost.\n\nV neposlední řadě je kritizována také technická terminologie akademické obce, de facto užívaná jen v odborných publikacích, která neumožňuje penetraci queer teorie do podvědomí široké veřejnosti.\n"}
{"id": "1343451", "url": "https://cs.wikipedia.org/wiki?curid=1343451", "title": "Symfonie č. 6 (Mozart)", "text": "Symfonie č. 6 (Mozart)\n\nSymfonie č. 6 Wolfganga Amadea Mozarta v tónině F dur, dle Köchelova seznamu KV 43, byla dokončena v roce 1767 v Olomouci.\n\nDle názoru muzikologa Alfreda Einsteina uvedené v jeho revizi Köchelova seznamu z roku 1937, skladatel započal komponování symfonie pravděpodobně ještě ve Vídni a dokončil ji v Olomouci, kam se Mozartova rodina uchýlila před zhoubnou epidemií neštovic, která v té době sužovala Vídeň, viz Mozart a neštovice.\n\nSymfonie byla zařazena do programu koncertu uspořádaného pro hraběte Františka Antonína Schrattenbacha, synovce kardinála Wolfganga Hanibala ze Schrattenbachu a bratra knížete-arcibiskupa Zikmunda Kryštof ze Schrattenbachu, Leopoldova zaměstnavatele v Salcburku. Koncert tehdy 11letého Wolfganga, se konal 30. prosince 1767 v brněnské \"Taverně\" (Reduta) za přítomnosti otce Leopolda a Wolfgangovy 15leté sestry Marie Anny.\n\nMístní kněz o tom poznamenal: \n\nHrabě Schrattenbach Leopolda vyzval, aby zůstali v jeho paláci déle, avšak Leopold, chtěl pokračovat dále na sever, neboť měl obavy o synovo zdraví, a tak rodina byla již o dva dny později na cestě do Olomouce. Zde se 26. října skutečně u Wolfganga projevily první příznaky neštovic.\n\nMozartův pobyt v Brně připomíná pamětní deska od J. T. Fischera na Schrattenbachově paláci z roku 1956.\n\nDílo má čtyři věty a je první Mozartovou symfonií v tónině F. První provedení proběhlo v Brně 30. prosince 1767. Autograf partitury se nachází v Jagellonské knihovně v Krakově.\n\nInstrumentace při prvním provedení symfonie byla následující:\n\nMísto hobojů jsou ve druhé větě použity flétny. Je to také poprvé, kdy v symfonii Mozart použil dva obligátní violové party.\n\n\\relative c' {\n</score>\n\nVěta Andante cituje téma z Mozartovy dřívější latinské opery \"Apollo et Hyacinthus\", KV 38, v níž \" houslemi s dusítky hrajícími melodii nad pizzicatem druhých houslí a dělených viola dosahuje zvláštního účinku\".\n\nJe to také první čtyřvětá Mozartova symfonie, v níž zavádí menuet a trio, což se stává velmi častým v mnoha jeho pozdějších symfoniích. Věty jsou:\n\n"}
{"id": "1343457", "url": "https://cs.wikipedia.org/wiki?curid=1343457", "title": "Banlieue", "text": "Banlieue\n\nBanlieue [\"baljö\"]je francouzský termín znamenající předměstí nebo též okrajové sídliště velkého\nfrancouzského města. Původně se termín banlieu využíval k označování všech předměstí či čtvrtí,\nkteré tak mohly být bohaté i chudé (např. města Versailles, Le Vésinet, Maisons-Laffitte a Neuilly-sur-\nSeine, kde žijí lidé z bohatších poměrů a města Clichy-sous- Bois, Bondy a Corbeil-Essonnes, kde žijí\nnaopak chudší lidé z nižších tříd). Od 80. let 20. století jsou však termínem banlieues označovány již\npouze sociálně vyloučené lokality Francie, v nichž žijí hlavně imigranti, nezaměstnaní a obecně pak\nsociálně slabí lidé.\nHistorie těchto banlieus začíná v 50. letech 20. století, kdy začala francouzská vláda vystavovat na\nokrajích velkých měst domy a byty, které byly původně určené pro francouzskou střední třídu. Tento\nprojekt financovala z Marshallova plánu. Roky 1945–1975 byly ve Francii nicméně obdobím velkého\nekonomického růstu (tzv. „Třicet nádherných roků“) a vláda proto podporovala imigraci pracovní síly\nze svých bývalých kolonií. K této pracovní síle přibyli rovněž Alžířané, kteří bojovali za Francii\nv Alžírské válce a následně dostali francouzské občanství. Všichni tito migranti byli postupně\npřemísťováni právě do bytů na okrajích měst. Francouzská střední třída, která tam doposud bydlela a\nkvůli níž se tyto byty původně vystavovaly, se začala stěhovat jinam, a to jednak kvůli dalšímu\nzlepšení své životní úrovně a později také kvůli migrantům. Po roce 1975 se francouzská ekonomika\ndostala do útlumu, v důsledku čehož začala růst nezaměstnanost, kterou byli postižení nejvíce právě\nlidé na předměstí. Právě v těchto místech začaly vznikat segregované lokality, kde žili nezaměstnaní,\nchudí a národnostně odlišní lidé. 3\n\nRůzné Banlieues se liší svojí velikostí, ale v průměru mají okolo 10 000 obyvatel. Co se týče sociální\nkompozice jejich obyvatel, můžeme ve francouzských předměstích najít velmi odlišné etnické,\nnárodnostní i třídní skupiny. Žijí zde „bílí“ Francouzi i arabští přistěhovalci; vedle lidí žijících\nv chudobě i určité procento lidí ze střední třídy. Chudoba je zapříčiněna hlavně vysokou mírou\nnezaměstnanosti, která se zde pohybuje okolo 50%. Díky určité míře sociální mobility se lidé nicméně\nstále mohou propracovat na lepší životní úroveň. K tomu přispívá i francouzský sociální stát, který se\nsnaží s těmito oblastmi pracovat. Již od 80. let 20. století investuje kupříkladu do zlepšení\ninfrastruktury v těchto oblastech, do renovace bytů a také usiluje o sociální integraci jejich obyvatel. 4\nBanlieues mají podobné rysy jako americká ghetta, v mnohém se však odlišují. V USA jsou ghetta až\n10krát větší, jsou daleko více etnicky homogenní, existuje zde až 80% míra nezaměstnanosti a\nmnohem větší míra kriminality. To je způsobeno mimo jiné také tím, že americký stát nezasahuje do\ntěchto sociálně vyloučených lokalit. Na rozdíl od francouzského státu neinvestuje do infrastruktury a\ndo renovace bytů a omezuje sociální služby. 5\n\nPo roce 1980 začala ve Francii narůstat míra drobné kriminality. Mnoho lidí to považovalo za výsledek nepovedené integrace některých etnických menšin žijících v příměstských čtvrtích. \"Banlieues\" tak dostaly nálepku nebezpečných čtvrtí, dětem z \"banlieues\" se přičítá výrazný podíl na rostoucí kriminalitě ve Francii. Z toho těžily především nacionalistické a krajně pravicové politické frakce, vedené Jean-Marie Le Penem, které získávaly voličské sympatie tím, že prosazovaly daleko tvrdší podmínky pro imigraci.\n\nV létě roku 1981 se ve Francii začala krást a pálit auta. Veřejnost si situaci zjednodušila tím, že si\nžháře shrnula pojmem „Banlieustardi“ (spojení slov Banlieue a bastard).\nV červenci roku 1981 vandalové zničili přes 250 aut. Krátce na to začali původní Francouzi\ndemonstrovat, aby zviditelnili problém imigrantů. To však problém pouze prohlubovalo. Imigranti se\no to více sjednotili dohromady, jelikož se vůči nim většinová populace vymezuje a dává jim za vinu jak\nekonomické, tak politické problémy Francie. 6\n\nV roce 2005 se v jednom pařížském Banlieue odehrála roztržka mezi stovkami mladých lidí a policií.\nRoznětkou, která odstartovala 17denní nepokoje v ulicích čtvrti Clichy-sous Bois, byla smrt dvou\nchlapců, kteří zemřeli během svého útěku před policií. 7\n\nO problematice banlieus pojednává i mnoho francouzských filmů. Některé jsou serióznější či jsou\npřímo dokumentárního rázu, nicméně převažují komerční snímky. Mezi známější snímky tohoto typu\npatří například akční film Banlieu 13 (Okrsek 13), který ukazuje, že centrum města je skutečně více\nnež jen metaforicky oddělené od okrsků, které do města ještě spadají (betonové zátarasy a ozbrojené\nhlídky). Samotný okrsek je znázorňován jako špinavé předměstí, kde platí zákony ulice a kde vládnou\ngangy a mafie. Drogy, zbraně a prostituce jsou každodenní rutinou. Film má dva díly, vydané v letech\n2004 a 2009. 8\nDalším filmem je Girlhood (Holčičí parta) režírovaný Céline Sciamma. Film pojednává o černé dívce z\npředměstí sužovaném gangy a dealery drog, která se snaží dosáhnout důstojnějšího života, než je ten\nřízený muži v banlieu. 9\n\n1. Šubrt, Jiří a kolektiv. Soudobá Sociologie IV: Oblasti a specializace. Praha: Nakladatelství\nKarolinum, 2014. ISBN 978-80- 246-2558- 4. S. 129.\n\n2. Banlieue. Urban Dictionary [online]. [cit. 2017-12- 01]. Dostupné z:\nhttps://www.urbandictionary.com/define.php?term=banlieue\n\n3. Šubrt, Jiří a kolektiv. Soudobá Sociologie IV: Oblasti a specializace. Praha: Nakladatelství\nKarolinum, 2014. ISBN 978-80- 246-2558- 4. S. 130.\n\n4. Šubrt, Jiří a kolektiv. Soudobá Sociologie IV: Oblasti a specializace. Praha: Nakladatelství\nKarolinum, 2014. ISBN 978-80- 246-2558- 4. S. 130-132.\n\n5. Šubrt, Jiří a kolektiv. Soudobá Sociologie IV: Oblasti a specializace. Praha: Nakladatelství\nKarolinum, 2014. ISBN 978-80- 246-2558- 4. S. 130-131.\n\n6. Gross, Joan; McMurray, David; Swedenburg, Ted (1994). \"Arab Noise and Ramadan Nights:\nRai, Rap, and Franco-Maghrebi Identities\". Diaspora. 3 (1): 3–39. Reprinted in Gross, Joan;\nMcMurray, David; Swedenburg, Ted (2002). \"Arab Noise and Ramadan Nights: Rai, Rap, and\nFranco-Maghrebi Identities\". In Inda, Jonathan Xavier; Rosaldo, Renato. The Anthropology of\nGlobalization: A Reader. Oxford: Blackwell. pp. 198–230. ISBN 978-0- 631-22233- 0.\n\n7. Quadrelli, Emilio. Grassroots Political Militants: Banlieusards and Politics, Mute Magazine,\nMay 2007.\n\n8. Okrsek 13, původní znění: Banlieu 13, 2004, Režie: Pierre Morel.\n\n9. Holčičí parta, původní znění:Bande de filles, 2014, Režie: Céline Sciamma.\n\nKarolinum, Praha, ISBN 978-80- 246-2558-4\n\nYorker, 31. srpna, 2015. https://www.newyorker.com/magazine/2015/08/31/the-other- france\nTimeline: French riots, BBC, 14. listopadu, 2005 http://news.bbc.co.uk/2/hi/europe/4413964.stm\nAu coeur des banlieues nord de Marseille \"doc choc\", 2013, dokument nahraný na YouTube ve\nfrancoužštině\n"}
{"id": "1343458", "url": "https://cs.wikipedia.org/wiki?curid=1343458", "title": "783 (číslo)", "text": "783 (číslo)\n\nSedm set osmdesát tři je přirozené číslo. Římskými číslicemi se zapisuje DCCLXXXIII a řeckými číslicemi ψπγ'. Následuje po čísle sedm set osmdesát dva a předchází číslu sedm set osmdesát čtyři.\n\n783 je:\n\n\n"}
{"id": "1343459", "url": "https://cs.wikipedia.org/wiki?curid=1343459", "title": "Jiří Milek", "text": "Jiří Milek\n\nJiří Milek (* 3. července 1963 Zábřeh) je český podnikatel, generální ředitel společnosti \"Úsovsko\", od prosince 2017 do června 2018 ministr zemědělství ČR v první Babišově vládě, nestraník za hnutí ANO 2011.\n\nV letech 1978 až 1982 vystudoval obor pěstitel-chovatel na Střední zemědělské technické škole v Šumperku a následně v letech 1982 až 1986 obor fytotechnický na Agronomické fakultě Vysoké školy zemědělské v Brně (získal titul Ing.).\n\nJe předsedou představenstva zemědělského a potravinářského koncernu \"Úsovsko\" se sídlem v Klopině na Šumpersku a dále pak členem statutárních orgánů řady dalších firem (převážně dceřiných firem). Koncern vyrábí mimo jiné tyčinky Fit nebo křupky Bersi.\n\nV roce 2011 byl vyhlášen v anketě Manažer roku 2010 manažerem odvětví výroba potravin. V letech 2013 a 2014 získala společnost \"Úsovsko EKO\" z koncernu \"Úsovsko\" ocenění Zemědělec roku.\n\nV letech 2011 až 2014 a opět od roku 2017 je členem představenstva Agrární komory ČR. Od roku 2015 je místopředsedou předsednictva spolku \"Iniciativa zemědělských a potravinářských podniků\", jehož cílem je hájit domácí výrobce, prosazovat větší ochranu domácího trhu a propagovat tuzemské potraviny.\n\nJiří Milek žije v obci Klopina na Šumpersku.\n\nJe nestraník. V krajských volbách v roce 2012 kandidoval jako nestraník za stranu NEZÁVISLÁ VOLBA (NV) do Zastupitelstva Olomouckého kraje, ale neuspěl. \n\nVe volbách do Poslanecké sněmovny PČR v roce 2013 kandidoval jako nestraník za hnutí ANO 2011 v Olomouckém kraji, ale rovněž neuspěl.\n\nDne 13. prosince 2017 ho prezident Miloš Zeman jmenoval ministrem zemědělství ČR ve první vládě Andreje Babiše. Funkci zastával do června 2018, kdy byla jmenována druhá vláda Andreje Babiše, jejímž členem se však již nestal.\n"}
{"id": "1343462", "url": "https://cs.wikipedia.org/wiki?curid=1343462", "title": "Dvojctihodný", "text": "Dvojctihodný\n\nDvojctihodný (též \"dvojíctihodný\") byl neoficiální titul duchovenstva v českých zemích; zejména pastorů protestantských církví, působících v českých zemí v období po vydání Tolerančního patentu.\n\nToleranční patent císaře Josefa II. znamenal pouhou státní toleranci augšpurské a helvétské konfese v monarchii, v žádném případě jejich zrovnoprávnění s katolickou církví. To se projevovalo v celé řadě oblastí, včetně tak formálních, jako byla titulatura kněžích. Protestantští kazatelé neměli dovoleno užívat v monarchii titul \"kněz\" či \"farář\", směli být nazývaní jen \"pastory\". Evangeličtí věřící ovšem našli jisté východisko. Využili toho, že formální oslovení katolického faráře je \"důstojný pán\" (v dané době též \"ctihodný pán\") a začali své duchovní oslovovat \"dvojctihodný pane\". \n\nZřejmě zde působila i reminiscence na starší období, kdy uvedený titul (nejen) protestantští duchovní užívali jak v době předbělohorské, tak ve Slezsku i v době předtoleranční (např. v titulatuře Jana Muthmanna v Klejchově kancionálu; pro období reformační uvádí B. Poloczkowa, že na Těšínsku byla „společenská i prestižní pozice pastorů (...) velmi vysoká; mluvilo-li se o nich, používalo se přídomku «dvojctihodný»...“ ). \n\nTitul zřejmě postupně vymizel, když nařízení rakouského ministerstva vnitra č. 107 ř. z., vydané 30. ledna 1849, titulární nerovnost katolických a evangelických duchovních zrušilo. \n\nVýrazem dvojctihodný se do češtiny (někdy také doslovnějším \"v pravdě ctihodný\") překládá anglický titul \"The Right Honourable\".\n"}
{"id": "1343463", "url": "https://cs.wikipedia.org/wiki?curid=1343463", "title": "Seznam dílů seriálu Studio 60", "text": "Seznam dílů seriálu Studio 60\n\nToto je seznam dílů seriálu \"Studio 60\".\n\n<onlyinclude>\n</onlyinclude>\n\n"}
{"id": "1343469", "url": "https://cs.wikipedia.org/wiki?curid=1343469", "title": "Gavin Rayna Russom", "text": "Gavin Rayna Russom\n\nGavin Rayna Russom (* 1. května 1974) je americký hudebník a skladatel.\n\nPochází z Providence ve státě Rhode Island a již od brzkého věku se zajímal o experimentování s drone hudbou, zpětnou vazbou a smyčkami. Zároveň působil v různých kapelách hrajících psychedelickou noise hudbu. V letech 1994 až 1996 studoval počítačovou hudbu, teorii, kompozici a improvizaci na Bard College. V roce 1997 se usadil v New Yorku a počínaje rokem 2004 žil v Berlíně. Do New Yorku se vrátil v roce 2010. Zde se stal členem skupiny LCD Soundsystem, s níž začal spolupracovat v době nahrávání alba \"This Is Happening\" (na albu samotném však nehrál). Již v minulosti však spolupracoval s vydavatelstvím DFA Records, jehož vlastníkem je vůdce této skupiny, James Murphy. Rovněž spolupracoval s experimentální kapelou Black Dice a působil v duu s hudebnicí Deliou Gonzalez. V červenci 2017 provedl veřejný coming out jako transgender osoba.\n\n"}
{"id": "1343471", "url": "https://cs.wikipedia.org/wiki?curid=1343471", "title": "Lubomír Metnar", "text": "Lubomír Metnar\n\nLubomír Metnar (* 6. října 1967 Olomouc) je český politik a bývalý policista, od června 2018 ministr obrany ČR ve druhé vládě Andreje Babiše, předtím od prosince 2017 do června 2018 ministr vnitra ČR v první vládě Andreje Babiše, v letech 2013 až 2014 náměstek ministra vnitra ČR.\n\nPo maturitě se jako předem vybraný branec před výkonem náhradní pětiměsíční vojenské služby (pro uchazeče z ČSR ve Frýdku Místku) v organizovaném termínu 1. října 1987 písemně zavázal vstoupit do služebního poměru příslušníka Veřejné bezpečnosti a vykonávat po dobu 19 měsíců službu u Pohotovostního útvaru VB (s ukončeným středním vzděláním v hodnosti strážmistra) a potom ještě další tři roky u výkonných součásti Veřejné bezpečnosti. U Pohotovostního pluku Veřejné bezpečnosti působil od 1. března 1988 (přijat kádrovým rozkazem velitele pluku Břetislava Zdráhaly) do 23. února 1989.\n\nPo odsloužení půlroční praxe v Ostravě a splnění služby tří závazných let u VB studoval v letech 1992 až 1993 Střední policejní školu Ministerstva vnitra v Praze Holešově (do r. 1992 Důstojnická a praporčická škola SNB, PS a VMV, od r. 1992 do r. 2008 Střední policejní škola Ministerstva vnitra, od r. 2008 Vyšší policejní škola a Střední policejní škola MV v Holešově), kde si byl povinen doplnit vzdělání získané na civilní škole odborným bezpečnostním vzděláním na resortní škole ministerstva vnitra.\n\nV letech 1994 až 1998 studoval na Ostravské univerzitě v Ostravě se specializací na ekonomiku, obchod a služby (získal titul Mgr.). Následně vykonával službu policejního vyšetřovatele v Moravskoslezském kraji. Od tehdejšího ministra vnitra ČR Martina Peciny obdržel medaili za to, že s týmem vyšetřovatelů dostal před soud pachatele žhářského útoku ve Vítkově, při němž byla těžce popálená malá Natálka.\n\nV roce 2011 se stal šéfem bezpečnosti strojírenského podniku ve Vítkovicích, jehož vlastníkem je Jan Světlík. V červenci 2013 se stal prvním náměstkem tehdejšího ministra vnitra ČR Martina Peciny. Po nástupu ministra Milana Chovance byl přesunut na post řadového náměstka. Ministerstvo vnitra ČR opustil v červenci 2014.\n\nNásledně se vrátil do zaměstnání v soukromém podnikatelském sektoru. Od roku 2015 až do svého návratu do politiky byl místopředsedou představenstva firmy \"VTK Special a.s.\" a od roku 2016 také členem dozorčí rady akciové společnosti \"Vítkovice Heavy Machinery\".\n\nMetnar žije ve městě Frýdlant nad Ostravicí na Frýdecko-Místecku.\n\nV roce 2017 byl Metnar několik měsíců členem hnutí Bezpečnost, odpovědnost, solidarita (BOS), jehož někteří členové chtějí, aby Česká republika vystoupila z NATO a Evropské unie. Pak z tohoto hnutí vystoupil a prohlásil: „Je nutné v nich zůstat, jsem jejich zastáncem. Není pravda, že bych kdy zastával názor o vystoupení z těchto struktur.“\n\nNa konci listopadu 2017 se stal kandidátem na post ministra vnitra ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval.\n\nPřed prezidentskou volbou v lednu 2018 Metnar na oficiálním webu Ministerstva vnitra ČR dementoval informaci, že Miloš Zeman postupuje jakožto stávající prezident automaticky do druhého kola. Ta byla pronesena ironickým tónem Jindřichem Šídlem v jeho satirickém pořadu Šťastné pondělí a poté byla v tištěné podobě v jiném znění neznámo kým rozšířena do schránek jedné ulice v Ostravě-Zábřehu. Lživé informace o protikandidátovi ve druhém kole Jiřím Drahošovi včetně nepravdivého nařčení z jeho členství v StB však veřejně nevyvracel, protože měly podle Metnara jiný charakter závažnosti.\n\nNa konci června 2018 jej Andrej Babiš opět navrhl do své druhé vlády, tentokrát však na post ministra obrany ČR a dne 27. června 2018 jej prezident Miloš Zeman do této vlády jmenoval. K tomuto dni tak zároveň opustil funkci ministra vnitra ČR.\n\nV červenci 2018, v návaznosti na zjištění plagiátorství v kvalifikačních pracích členů vlády Andreje Babiše \"(Taťány Malé a Petra Krčála)\", upozornila Česká televize na nesrovnalosti v diplomové práci Lubomíra Metnara, na téma \"\"Kolektivní investování\"\", kterou v roce 2004 obhájil na Ostravské univerzitě \"(program na odhalování plagiátů univerzita používá od roku 2008)\".\n\nLubomír Metnar, v době zjištění České televize úřadující ministr obrany, do práce přejal celé části textu bez uvedení zdrojů a rovněž bez jakéhokoli označení, že by mělo jít o citace; tyto části textu tak vydává za své původní myšlenky. Jedním z neuvedených zdrojů předmětných pasáží je kniha profesora Petra Musílka z roku 2002 s názvem \"\"Trhy cenných papírů\"\". Metnar tuto publikaci v části diplomové práce používá jako řádně citovaný zdroj, v dotčených pasážích však přejímá celé odstavce pouze se změnou pořadí či přeskupením slov a to již bez uvedení zdroje. Zcela nepůvodní je v práci také kapitola \"\"Desatero investora\"\", která byla přejata z doporučení někdejší Komise pro cenné papíry a to opět bez uvedení zdroje.\n\nDalší pochybnosti vyvolávají i některé zbylé části Metnarovy práce, které jsou zcela bez zdrojů. Metnar například píše o domněnkách MUDr. Vokrouhleckého, aniž by uvedl, odkud tyto domněnky čerpal.\n\nMetnar v následném rozhovoru s Českou televizí uvedl, že prezentovaná zjištění jsou pro něj překvapením. Nevyloučil možnost rezignace na ministerský post.\n\nOstravská univerzita si následně nechala vypracovat analýzy, které měly posoudit, zda lze práci považovat za případ plagiátorství. Univerzita uvedla, že práce sice mohla být kvalitativně na vyšší úrovni a že vykazuje nedostatečnou práci se zdroji, ale také že Metnarův postup za plagiátorství nepovažuje. Přestože Metnar přejímá odstavce textu, je dle univerzity dostačující, že jsou zdroje uvedeny v seznamu literatury na konci práce. Univerzita rovněž převedla Metnarovu práci do elektronické podoby a nechala ji projít kontrolou v systému \"Theses.cz\", která odhalila shodu s, opět řádně neozdrojovanými, zákony a podzákonnými normami ve výši 11, 11, 8 a 6 procent. Mluvčí univerzity pak konstatoval, že odpovědnost za chyby v práci nese student, ale také vedoucí diplomové práce, který by měl na postup studenta dohlížet, připustil také, že by práce dnes (červenec 2018) nebyla připuštěna k obhajobě.\n\nVěc komentoval také rektor Ostravské univerzity: \"„Neříkám, že to nebyl plagiát. Říkám, že podle našeho soudu nešlo o vědomé plagiátorství. My si myslíme, že chyby nebyly úmyslné.“\"\n\nMetnar v návaznosti na provedené analýzy vystoupil na tiskové konferenci, kde se za své pochybení omluvil a uvedl, že nechtěl podvádět. Svou rezignaci na post ministra obrany odmítl slovy: \"„Pevně věřím, že pro spoluobčany má velkou váhu má dlouholetá praxe v oblasti bezpečnosti i fakt, že jsem ke psaní diplomové práce přistupoval poctivě a svědomitě.“\"\n\nK vyjádření Ostravské univerzity se však ozvaly také nesouhlasné reakce. Mikuláš Bek, rektor Masarykovy univerzity, označil smířlivé vyjádření k Metnarově práci za \"\"pokus o redefinici plagiátorství\"\". Upozornil, že za plagiátorství je považováno i neúmyslné opomenutí citace či zdroje.\n"}
{"id": "1343472", "url": "https://cs.wikipedia.org/wiki?curid=1343472", "title": "Vargas", "text": "Vargas\n\nVargas je kantabrijský výraz pro zaplavovanou pastvinu. Může označovat:\n\n\n"}
{"id": "1343474", "url": "https://cs.wikipedia.org/wiki?curid=1343474", "title": "Stanislav Žaža", "text": "Stanislav Žaža\n\nStanislav Žaža (14. dubna 1929, Brno – 5. srpna 2018, Brno) byl český vysokoškolský učitel a jazykovědec, zaměřením rusista, vyučující na Filozofické fakultě Masarykovy univerzity v Brně. V letech 1973–1980/1981 zastával po rusistovi prof. PhDr. Bořivoji Novákovi pozici vedoucího katedry ruského jazyka na FF MU v Brně.\n\nPo maturitě na reálném gymnáziu v Brně-Žabovřeskách v roce 1948 vystudoval o pět let později ruštinu a klasickou filologii (1953; latinu a řečtinu) na Filozofické fakultě Masarykovy univerzity v Brně, kde se již za svých studií stal asistentem na tamější katedře rusistiky. Jeho tehdejšími vyučujícími byli kupříkladu slavista a bohemista prof. PhDr. František Trávníček, DrSc., prof. PhDr. Josef Kurze, DrSc. a také klasický jazykovědec prof. PhDr. František Novotný, DrSc.. V roce 1966 úspěšně obhájil na brněnské rusistice jak svoji rigorózní (PhDr.), tak i kandidátskou disertační práci (CSc.), v roce 1979 se habilitoval v oboru ruské jazykovědy a roku 1989 byl pak jmenován profesorem v tomtéž oboru.\n\nVe své odborné činnosti se pak zaobírá především syntaktickou stránkou ruského jazyka.\n\n\n"}
{"id": "1343479", "url": "https://cs.wikipedia.org/wiki?curid=1343479", "title": "Hümaşah Sultan", "text": "Hümaşah Sultan\n\nHümaşah Sultan (1634 - 1672 Istanbul) byla konkubína osmanského sultána Ibrahima I.\n\nV roce 1647 byla uspořádána obrovská svatba se sultánem. Po sňatku byla známá především jako \"Telli Hatun\" kvůli stříbrným a zlatým pramínkům, kterými byly tradičně zdobeny nevěsty. Poté, co se provdala, jí sultán daroval egyptské pokladnice jako věno, které poslal do paláce Ibrahima Paši, kde byly pokryty sobolím kožichem. V říjnu 1648 porodila syna, prince Orhana, který však zemřel v lednu 1650 ve věku 14 měsíců. \n\nIbrahimovy sestry, dcery Kösem Sultan Ayşe Sultan, Fatmu Sultan, Hanzade Sultan, byly sultánem Ibrahimem I. podrobeny a poníženy tím, že byly na nižší úrovni než obyčejné konkubíny. S nimi byla ponížena i neteř Kaya Sultan. Všem sebral jejich pozemky a bohatství a následně z nich udělal služebné své manželky Hümaşah Sultan. Hümaşah Sultan zemřela v roce 1672.\n\nPostava Hümaşah Sultan se objevuje v turecké televizní sérii , kde ji ztvárnila herečka Müge Boz. V seriálu se nejedná o manželku Ibrahima I., ale o dceru Safiye Sultan a Murada III.\n"}
{"id": "1343482", "url": "https://cs.wikipedia.org/wiki?curid=1343482", "title": "Otto Ducháček", "text": "Otto Ducháček\n\nOtto Ducháček (7. listopadu 1910, Ústí nad Orlicí – 17. února 1993, Brno) byl český vysokoškolský učitel a jazykovědec, zaměřením romanista.\n\nOtto Ducháček vystudoval v letech 1929–1934 francouzštinu a češtinu na Filozofické fakultě Univerzity Karlovy (FF UK) v Praze, po jejímž absolvování strávil více než deset let jako vyučující na středních školách. Posléze se jako doktor filozofie (PhDr. – \"Tvoření deverbativních adjektiv ve francouzštině a češtině\", 1935), vrátil zpět na svoji alma mater, kde pak získal v roce 1955 po několikaletém vleknoucím se habilitačním řízení, započatém již v roce 1947 (ukončeno na FF UK: 1948), titul docenta v oboru románské jazykovědy. V roce 1955 již jako docent započal ale svoje akademické působení na Filozofické fakultě Masarykovy univerzity v Brně, kde získal v roce 1960 titul kandidáta věd (CSc.) a o šest let později titul doktora věd (DrSc., 1966) a také profesuru (1966) ve stejném oboru.\n\nByl ženatý s Věrou Ducháčkovou (roz. Tejnskou), středoškolskou učitelkou, s níž měl syna Vratislava Ducháčka, českého vysokoškolského učitele a chemika.\n"}
{"id": "1343483", "url": "https://cs.wikipedia.org/wiki?curid=1343483", "title": "Bentley (rozcestník)", "text": "Bentley (rozcestník)\n\nBentley je britská automobilka. Další významy slova jsou:\n\n\n"}
{"id": "1343487", "url": "https://cs.wikipedia.org/wiki?curid=1343487", "title": "Songs for Drella (balet)", "text": "Songs for Drella (balet)\n\nSongs for Drella je balet z roku 2010. Jeho choreografii vytvořili Němec Marco Goecke a Nizozemec Ed Wubbe. Je založen na hudebním albu \"Songs for Drella\" (1990), jehož autory jsou hudebníci John Cale a Lou Reed, a které vzniklo jako pocta popartovému výtvarníkovi Andymu Warholovi. Premiéra baletu proběhla v roce 2011 v Rotterdamu, kde jej uvedla taneční společnost Scapino Ballet. Později byl uveden v řadě dalších měst.\n"}
{"id": "1343488", "url": "https://cs.wikipedia.org/wiki?curid=1343488", "title": "Paul von Lilienfeld", "text": "Paul von Lilienfeld\n\nPaul von Lilienfeld, celým jménem Paul Frommhold Ignatius von Lilienfeld, od roku 1883 Lilienfeld-Toal ( – \"Pavel Fedorovič Lilienfeld-Toal\", ) byl ruský politik a sociolog. Během let 1867–1885 byl guvernérem Kuronska. Jeho největším dílem je práce \"Myšlenky nad budoucností sociologie\", které nejprve publikoval roku 1872 v ruštině, a poté během let 1873–1881 v němčině. Toto rozsáhlé pětisvazkové dílo vzbudilo ohlas a Lilienfeld díky němu získal pověst sociologa. V jeho pracích se promítal příklon k organicismu, který byl v jeho případě velmi radikální.\n\nPaul von Lilienfeld se narodil roku 1829 v Bělostoku. Pocházel z rodiny vysoce postavených státních úředníků německo-baltského původu. Studoval na Carsko-selském lyceu, poté, od roku 1849, pracoval na ruském ministerstvu vnitra na ekonomickém oddělení v Petrohradě. V roce 1853 začal pracovat pro Gregora von Berga, estonského guvernéra, jako mluvčí. O dva roky později byl Berg povýšen na generálního guvernéra a vrchního velitele ve Finsku, kam ho Lilienfeld následoval jako úředník pro zvláštní úkoly. V roce 1867 této služby zanechal a působil jako smírčí soudce a prezident shromáždění smírčích soudců.V roce 1858 si vzal za ženu hraběnku Carolinu Charlotte Mellin, se kterou měl 7 dětí.\n\nJeho samostatná politická kariéra začala v roce 1867, kdy se stal viceguvernérem Petrohradu. Hned rok poté, 1868, byl jmenován guvernérem Kuronska. Tuto funkci vykonával až do roku 1885. Jeho pracovní náplň tvořily úkoly související se zrušením nevolnictví po rolnické reformě v roce 1861. Kromě toho se také hojně věnoval výstavbě silnic a školnímu systému, byl iniciátorem několika námořních škol. Později byl jmenován tajným radou a v roce 1886 se stal, po jmenování nejvyšším soudem, ruským senátorem. \n\nZemřel 11.1.1903 v Petrohradě. \n\nLilienfeldovým prvním dílem jsou \"Prvky politické ekonomie\" (Основные начала политической экономии), které byly publikované v ruštině v roce 1860. Už v tomto díle pracoval s analogiemi mezi společností a živými organismy. Myšlenku organicismu jako uceleného konceptu pak rozvedl v díle \"Myšlenky nad budoucností sociologie\", které nejprve publikoval roku 1872 v ruštině (Мысли о социальной науке будущего), a poté během let 1873–1881 v rozšířené pětisvazkové podobě v němčině (Gedanken über die Sozialwissenschaft zukunft). V roce 1896 pak publikoval svou práci \"La Pathologie Sociale\". \n\nOrganicismus v Lilienfeldově pojetí je velmi radikální. Přirovnává vztahy mezi společností a jejími členy ke vztahům živého organismu s buňkami, ze kterých je složen. Navíc vychází z předpokladu, že každá z elementárních částí celku (buňka v případě živých organismů, jedinec v případě lidské společnosti) podléhá stejným zákonům jako celek a prochází ve svém vývoji stejnými stádii jako on. Z těchto tvrzení vyplývá, že společenský vývoj považuje za stejně nezvratný a předem určený jako vývoj živého organismu. Otázku svobody jedince v rámci fungování organizované společnosti zodpovídá pojetím dvojí povahy člověka jako autonomního individua a zároveň součásti většího celku. Normální jedinec dokáže obě složky své povahy skloubit, sociálně patologické jednání některých jedinců je pak vysvětlitelné právě neschopností brát v úvahu nejen soukromé, ale i veřejné zájmy. Lilienfeld se snaží obě hlediska, jak individualitu, tak společenskou solidaritu, pečlivě vyvažovat. Zároveň tento systém nedokázal vysvětlit různé kulturní aspekty života společnosti.\n\nSpoluzakladatelem bioorganistické školy v sociologii byl Albert Schäffle, společně s Lilienfeldem se opírali o myšlenky např. Augusta Comta nebo Herberta Spencera. Mezi další představitele tohoto směru patří René Worms, Jakov A. Novikov nebo Alfred Fouillée. \n"}
{"id": "1343499", "url": "https://cs.wikipedia.org/wiki?curid=1343499", "title": "Cvičák", "text": "Cvičák\n\nCvičák je přírodní památka nacházející se na severním okraji města Český Krumlov v CHKO Blanský les v České republice. Název Cvičák je odvozen z toho, že oblast dříve sloužila jako vojenské cvičiště.\n\nDo přírodní památky patří tři bezlesé vrcholy a zalesněný vrch Liščí hory. Rozloha přírodní památky je přibližně 62 hektarů. Vyskytují se tam například společenstva širokolistých suchých trávníků, porosty vápnomilných bučin, rozptýlené porosty dřevin a středo-evropských bazifilních teplomilných doubrav a také vzácné a ohrožené druhy živočichů jako např. populace motýlů přástevníka kostivalového, modráska hnědoskvrnného, okáče kluběnkového a různých ptáků. Žijí tam mimo jiné ťuhýk obecný a krutihlav obecný.\n\nCvičák se nachází na travnaté ploše na vápencovém podkladu poblíž Českého Krumlova. Jde o přírodní památku umístěnou na ploše cca 62 hektarů v jižní části CHKO Blanský les. Je to druhé nejrozlehlejší maloplošné chráněné území v CHKO Blanský les.\n\nV minulosti na území, kde se teď nachází přírodní památka, byly velké třešňové sady, z nichž některé staré stromy se zachovaly, přestože dané území dlouhou dobu sloužilo jako vojenské cvičiště. Kvůli tomu větší část území památky nebyla zalesněna. Na začátku roku 2017 správa CHKO Blanský les vyhlásila na tomto území novou přírodní památku. Připomínka předchozího využití dané lokality byla zachována názvem nově vyhlášené památky.\n\nDne 4. listopadu 2017 dobrovolníci ze společnosti Schwan Cosmetics vysadili v přírodní památce Cvičák ovocné stromky. Zajímavé je, že tato společnost poskytla danou službu jako kompenzaci za vyrobené dřevěné kosmetické tužky. Celkem bylo vysazeno sedmdesát třešní. Potřebný materiál zajistily odborné firmy. Správa CHKO Blanský les také slíbila, že bude v péči o vysázené stromky pokračovat.\n\nVyhlášením přírodní památky nedochází k žádným změnám v současném využívání. Volný pohyb osob a sběr lesních plodů je stále povolen. V letech 2017–2018 proběhla (nebo proběhne v blízkém budoucnu) výsadba ovocných dřevin, údržba cestní sítě, kosení bezlesých ploch, vybudování umělých ukrytí pro obojživelníky. Cílem dané přírodní památky je udržení v této lokalitě klidové a rekreační zóny a zachování přírody v okresu Blanského Lesu. Petr Lepší při pohovoru zdůraznil, že nejdůležitější je ochrana vzácných druhů motýlů a ptáků.\n\nNa území památky roste velké množství vzácných a ohrožených druhů rostlin. Typickými rostlinami Cvičáku jsou oman vrbolistý, bělozářka větevnatá, válečka prapořitá a kruštík tmavočervený.\n\n\nV roce 2017 Cvičák ještě není turisticky atraktivní lokalitou, ale v blízké budoucnosti se plánuje vybudování naučné stezky. Můžeme očekávat nárůst zajmu o výlety do této oblasti, která se může stát velmi zajímavou přírodní památkou pro biology a obyčejné turisty a milovníky přírody.\n\n"}
{"id": "1343504", "url": "https://cs.wikipedia.org/wiki?curid=1343504", "title": "Anvil (hudební skupina)", "text": "Anvil (hudební skupina)\n\nAnvil je kanadská heavymetalová skupina, která vznikla v Torontu v roce 1981. Historie kapely sahá až do roku 1973, kdy spolu začali hrát dva středoškolští spolužáci, Steve Kudlow a Robb Reiner. V roce 1978 dali dohromady první stálou kapelu, která existovala pod názvem Lips až do roku 1981, kdy vznikla skupina Anvil. S vydáváním alb začali již v roce 1981. Jedinými stálými členy jsou Kudlow (zpěv, kytara) a Reiner (bicí). Baskytaristé se v kapele často střídali. V určitých obdobích kapela vystupovala ještě s druhým kytaristou.\n\n"}
{"id": "1343508", "url": "https://cs.wikipedia.org/wiki?curid=1343508", "title": "Anvil", "text": "Anvil\n\nAnvil může být:\n\n"}
{"id": "1343520", "url": "https://cs.wikipedia.org/wiki?curid=1343520", "title": "Galgán lékařský", "text": "Galgán lékařský\n\nGalgán lékařský (\"Alpinia officinarum\") je rostlina z čeledi zázvorníkovitých (\"Zingiberaceae\").\n\nOddenek se používá v indonéské a thajské kuchyni pod názvem galangal.\n\n"}
{"id": "1343522", "url": "https://cs.wikipedia.org/wiki?curid=1343522", "title": "Pole (sociologie)", "text": "Pole (sociologie)\n\nTeorie pole () je sociologická teorie, kterou zveřejnil francouzský sociolog Pierre Bourdieu. Koncept pole odkazuje k určitému sociálnímu prostoru, na jehož půdě sociální aktéři budují nebo udržují svou sociální pozici. Příkladem může být pole vědecké, politické, umělecké nebo sportovní. \n\nJednou ze sociologických disciplín, kterou se Bourdieu zabýval, byla sociologie kultury. Sociologie kultury zkoumá charakter a projevy působení kultury na život lidí. Kultura je vytvářena, ale zároveň i relativizována lidským jednáním a chováním.\n\nBourdieuho pojem habitus je spojen s teorií praxe, která se zabývá tím, jak společenské bytosti s různorodými záměry vytvářejí a transformují svět.\n\nBourdieu se snaží vyrovnat spor mezi subjektivním a objektivním. Subjektivismus znamená, že aktér svým jednáním ovlivňuje realitu, objektivismus předpovídá existenci určité struktury ve společnosti (nebo v její části), která ovlivňuje aktérovo jednání (má na něj determinující a donucovací vliv. Bourdieu se snaží překonat tento spor, protože podle něj pole a habitus fungují ve vzájemném vztahu.\n\nV rámci každého pole existují pravidly hry, tedy procesy, kdy aktéři budují nebo se snaží udržovat svou sociální pozici. Tato pravidla hry jsou speciální pro každé pole. Jednotícím mechanismem skrz všechna pole je však dle Bourideua fakt, že o sociální pozici v rámci specifického pole rozhoduje kapitál aktéra – a to jak objemově, tak strukturou (strukturou míní Bourdieu různé poměry kapitálu ekonomického, kulturního a sociálního). Spolurozhodují i pravidla pole, která výsledný kapitál nutně ovlivňují.\n\nTermín pole v Bourdieuho teorii vymezuje určitou oblast v sociální realitě. Může se jednat například o pole intelektuální, umělecké, vědecké, sportovní aj. V rámci každého pole fungují specifická pravidla, která aktéři musí dodržovat, aby byli součástí pole. Zároveň tyto imperativy vysvětlují i silový, donucovací, charakter pole, který od aktérů vyžaduje určité normy vycházející z některého typu jejich kapitálu. Například v rámci vědeckého pole je požadovaným standardem určité dosažené vzdělání, které umožňuje vstup do pole.\n\nAutonomie je schopnost nezávislosti vnitřního řádu pole na vnějších vlivech. Stupeň autonomie, dle kterého lze pole posuzovat, pak odkazuje k této schopnosti. Pole nabývají autonomie historickým vývojem, vymezují se jak od dalších polí, tak například od politického nebo komerčního systému. Schopnost autonomie pole vychází z aktérů, kteří pole v přítomnosti utvářejí (objektivismus vs. subjektivismus). To je důvodem, proč vně pole vznikají mezi aktéry rozpory v tom, do jaké míry držet pole opravdu nezávislé a do jaké míry získávat podporu z vnějších zdrojů a přijímat s ní stanovované požadavky.\n\nBourdieu prostřednictvím autonomie pole rozpracovává Durkheimovu koncepci diferencovaných a méně diferencovaných společností, kdy znakem rostoucí diference je rostoucí dělba práce v rámci společnosti. Nediferencované společnosti lze charakterizovat jedním společným sociálním prostorem, zatímco ve společnostech diferencovaných se sociální prostor dělí v několik specializovaných polí podle úrovně dělby práce.\n\nProstřednictvím teorie pole lze pak analyzovat společnost ve třech základních aspektech:\n\nAnglický profesor lingvistiky Norman Fairclough použil koncepty habitu a pole v lingvistice a v diskurzivní analýze. Fairclough ztotožňoval pravidla diskurzu s Bourdieuho pojetím sociálního pole.\n\nAmerický geograf Allan Pred aplikoval v sociální geografii dialektický vztah mezi aktérem a strukturami.\n\nPrincip pole je využíván i při řadě výzkumů, a to jak v oblasti sociologie, tak i historie nebo filosofie. V roce 2013 byl v časopise Poetics zveřejněn výzkum zabývající se vlivem kulturního kapitálu, habitu a sociální třídy na skupinku starších lidí, kteří měli hodnotit různé formy umění. Studie dochází k závěru, že respondenti byli při hodnocení jednotlivých uměleckých děl těmito faktory ovlivněni. Autoři ovšem upozorňují i na působení životních zkušeností, skupinové dynamiky a sociální mobility.\n\n"}
{"id": "1343526", "url": "https://cs.wikipedia.org/wiki?curid=1343526", "title": "Pak Ka-jon", "text": "Pak Ka-jon\n\nPak Ka-jon (* 28. ledna 1986) je korejská zápasnice-judistka.\n\nV jihokorejské seniorské reprezentaci se pohybovala od roku 2005 ve střední váze do 70 kg. Připravovala se na univerzitě v Jonginu. V roce 2008 vybojovala druhým místem na domácím asijském mistrovství v Čedžu kvalifikaci na olympijské hry v Pekingu. Olympijské rozlosování jí však nepřálo. V úvodním kole nestačila na japonskou favoritku Masae Uenovou a v opravách prohrála v úvodním zápase s domácí Číňankou Wang Ťuan. Po olympijských hrách se v korejské reprezentaci přestala výrazně prosazovat a v roce 2012 ukončila sportovní kariéru.\n\n\n"}
{"id": "1343527", "url": "https://cs.wikipedia.org/wiki?curid=1343527", "title": "Genderová role", "text": "Genderová role\n\nGenderová role, někdy také rodová role, je pojem označující každou vlastnost a každý způsob chování, které jsou prostřednictvím společenských představ a norem, obvykle nepsaných, spojeny s maskulinitou a feminitou, případně s mužstvím a ženstvím. Genderové role bývají vedle genderové identity a genderových stereotypů obvykle chápány jako jedna ze součástí genderu, tedy společenského pojetí mužskosti a ženskosti. Používá se také spojení „ideologie genderových rolí“, jelikož se vždy jedná o provázaný systém vyžadovaných a akceptovaných způsobů chování a někdy bývá společností vnímán jako objektivně daný a neměnný.\n\nGenderový řád je pojem s genderovými rolemi úzce související a zavedený australskou socioložkou Raewyn Connellovou. V obecném uvažování je s nimi někdy zaměňován. Popisuje celospolečenský mocenský poměr mezi gendery a z něj vyplývající společenské úlohy a role, jednotlivým genderům přidělované. Součástí genderového řádu jsou podle teorií Connellové genderové režimy, totiž institucionalizované mocenské vztahy v určitých oblastech společnosti (rodina, škola, korporace), které danou oblast charakterizují a prostřednictvím mocenských, výrobních, citových a symbolických vztahů prosazují v dané oblasti očekávané způsoby chování.\n\nGenderové role v odlišných kulturách lze snadno empiricky zkoumat. Značné rozdíly v této oblasti je možné pozorovat například mezi moderní sekulární západní kulturou, založenou na křesťanských a humanistických principech, a například současnými blízkovýchodními kulturami vycházejícími z islámu. Ještě větší odlišnosti lze vidět u některých tradičně žijích domorodých kmenů. Evropská a západní emancipace role ženy ve společnosti zcela neodpovídá rolím žen například v Pákistánu a nebo u mongolských kočovných kmenů, což dokazuje, že genderové role a genderový řád jsou společenskými konstrukty. Vypovídající je například srovnání Islandu a Egypta. Při veřejném průzkumu na otázku „Měla by být pracovní místa v případě jejich nedostatku omezena pouze na mužskou část populace?“ na Islandu odpovědělo kladně pouze 3,6 % obyvatelstva, kdežto v Egyptě 94,9 %.\n\nGenderové role se však neliší pouze geograficky, ke značným proměnám může docházet v průběhu času v rámci jediné kultury. Někdy jde o dílčí obraty, jako v případě tkalcovství. V západoevropské civilizaci byly až do poloviny 12. století vnímány veškeré činnosti spojené s výrobou textilií (předení, tkaní, stříhání, šití) jako čistě ženská činnost. S vzestupem profesionalizované produkce a vznikem komplikovanějších výrobních nástrojů se významná část této výroby přenesla na muže, kteří měli také, na rozdíl od žen, možnost být organizováni v ceších. Mohou se však odehrávat ještě výraznější změny. V celém průběhu 20. století například docházelo v západní kultuře ke značným posunům v ekonomických genderových rolích. Uvádí se, že v roce 1900 vykonávalo placenou práci asi 20 % žen, v 50. letech 20. století přibližně třetina žen a v roce 2000 již 63 % žen. Jiným příkladem jsou změny genderových rolí v oblasti náboženské praxe. Křesťanství až do začátku moderní doby vyhrazovalo kněžskou pozici pouze mužům, v 19. století se však v amerických protestantských církvích začalo objevovat ženské svěcení. V 70. letech 20. století se počet protestantských duchovních začal prudce zvyšovat (ze 3 % v roce 1970 na 10 % v roce 1990). V některých církvích, například Americké episkopální církvi (1989) nebo Norské církvi (1993) objevily i ženské biskupky. V Norské církvi tvořily v roce 2010 ženy čtyři z jedenácti biskupů.\n\nPřestože dochází k proměně genderových rolí v čase, býva zároveň jejich stávající podoba často zakořeněna v kultuře tak silně, že pro osoby tyto role hrající je jejich změna zcela nepředstavitelná. Pak jsou genderové role vnímány coby biologická nebo metafyzická danost. Existuje-li například představa, že žena se objektivně biologicky hodí pouze k domácí práci, nedává pak společnost ženám možnost vzdělání, což opětovně utužuje jejich genderovou roli vykonavatelek domácích prací. Zároveň může představa, že ženy jsou biologicky předurčeny k tomu, být lepšími vychovatelkami dětí, vést k tomu, že rodinné soudnictví bude za všech okolností preferovat ženu jako osobu, jí je dítě svěřeno po rozvodu. Přenechá-li však žena v takovém případě dítě partnerovi dobrovolně, může to vést k její stigmatizaci, neboť je vnímána jako člověk odmítající naplňovat svou genderovou roli.\n\nV moderní západní kultuře jsou mužské genderové role obecně rigidnější než ženské. Ženy a dívky mohou hrát jak tradičně feminní genderové role spojené se starostlivostí a výrazným projevováním emocí, ale do jisté míry mohou přijímat také role maskulinní (důraz na dosahování úspěchu a fyzickou zdatnost, aktivita, krátké vlasy a kalhoty), zatímco u mužů je za nemístné považováno cokoliv jen vzdáleně feminního, například růžová barva oblečení. V anglofonních kulturách existují také specifické výrazy pro děti, které svým chováním a zájmy hrají jinou roli, než jaká je od nich očekávána na základě jejich genderové identity. Chlapci, jejichž chování naplňuje očekávání kladené na feminní gender, se označují spíše pejorativně jako „sissy-boys“, dívky chovající se podle maskulinních standardů jako „tomboys“.\n\nJiným příkladem tohoto jevu jsou mechanismy vyrovnávání se stresem. Zatímco očekávanou feminní reakcí je pláč, maskulinní role vyžaduje vulgarismy. Ve druhé polovině 20. století se závaznost těchto rolí zmenšila: stalo se běžným, že také ženy užívají vulgárního jazyka. Pláč nicméně zůstal s maskulinní rolí neslučitelný. Je přitom možné, avšak nejisté, že na pláč mají vliv hormony (jako prolaktin), a je-li tomu tak, pak je náchylnost k pláči jako genderová role také částečně biologicky podmíněná. Obecně lze také říci, že feminní genderové role se pojí s projevováním prosociálních emocí (empatie, radost, nadšení) a emocí spojených s bezbranností (strach, smutek, zahanbení). Naproti tomu maskulinní genderové role jsou spojené s projevy takových emocí, které slouží k projevu nebo posílení moci (hněv, hrdost, pohrdání).\n"}
{"id": "1343541", "url": "https://cs.wikipedia.org/wiki?curid=1343541", "title": "Michal Kocián", "text": "Michal Kocián\n\nMichal Kocián (12. listopadu 1960 v Praze) je ilustrátor a autor komiksů. Kreslením komiksů se zabývá již od mládí. Od 80. let dvacátého století přispívá do komiksových časopisů. Ilustroval řadu knih určených hlavně mládeži. Ve své tvorbě se inspiruje především francouzskými výtvarníky, z domácích zdrojů je mu vzorem tvorba Káji Saudka. Spolupracuje se scenáristou a spisovatelem Václavem Šorelem, scenáristou komiksů Vlastislavem Tomanem, Zdeňkem Ležákem a Gutwirthem.\n\n\n\n\n\n\n\n\n\n\n\n\n\n\n\n\n\n"}
{"id": "1343542", "url": "https://cs.wikipedia.org/wiki?curid=1343542", "title": "Transnacionalismus", "text": "Transnacionalismus\n\nTransnacionalismus je novodobý sociální fenomén označující proces migrace, kdy se přistěhovalci nevzdávají svých původních identit a zvyků. Transmigranti působí ve dvou i více sociálních světech zároveň. Předchozí teorie o migraci počítaly s tím, že jakmile se člověk natrvalo přestěhuje, ztrácí vazby na zemi svého původu. To ale již dnes neplatí. Jednotlivci, skupiny, instituce i státy interagují navzájem v novém globálním prostoru, kde jsou kulturní a politické charakteristiky národních společností kombinované se vznikajícími multikulturními a multipolitickými charakteristikami. Obrazně řečeno se boří hranice a vytváří se nový nadnárodní prostor. Sám pojem transnacionalismus by se mohl překládat do češtiny jako „nadnárodnost“ (trans – přes, napříč; natio – národ).\n\nKoncept transnacionalismu se objevil v 80. letech 20. století ve chvíli, kdy se sociologové začali hlouběji zajímat o téma globalizace. Nicméně samotný termín byl znám již od začátku 20. století. První, kdo s pojmem transnacionalismu přišel, byl sociolog Frederic Wakeman. Zpopularizoval ho americký myslitel Randolph Bourne.\n\nTransnacionalismus jako fenomén vznikl společně s novými technologiemi jako je internet, telefony, letadla a jiné. Díky nim je totiž pro přistěhovalce lehčí a finančně dostupnější udržovat kontakt se svou domovinou. Další důležitou podmínkou pro vznik transnacionalismu je integrační politika vyspělých zemí.\n\nSám o sobě byl transnacionalismus blíže popsán a zaznamenán až v roce 1998 v knize \"Handbook of Methods in Cultural Anthropology\" (\"Příručka metod kulturní antropologie\") švédského antropologa Ulfa Hannerze, který pojmu ve své knize věnoval celou jednu kapitolu.\n\nDiaspory (tzn. lidé emigrující ze své domoviny ve větším počtu) existovaly již v dobách před naším letopočtem (např. odchod Židů z Palestiny). V těchto případech však nelze mluvit o transnacionalismu, jelikož aktéři diaspory nepodnikali hromadné stěhování dobrovolně a v místě svého nového bydliště se nesnažili o hlubší interakci s domorodci. Nevytvořili si k novému domovu hlubší vztah a doufali, že se jednou do země svého původu budou moci vrátit. Postrádali tak transnacionální identitu.\n\nDalší rozdíl spočívá v tom, že transnacionalismus klade důraz na ztrátu schopnosti národů ovlivňovat způsob, jakým určité společenské skupiny praktikují soubor tradic, který je pro ně důležitý. Naopak teorie diaspory mimo jiné popisuje rasové dynamiky, které podkreslují dělbu práce na mezinárodním trhu a rozložení globálního kapitálu.\n\nSyntéza obou pojmů ale může vnést do vnímání transnacionalismu zcela nový rozměr. Asale Angel-Ajani ve svém článku z roku 2006 tvrdí, že „je možné se ve studiích diaspory posunout od politicky sanitizovaného diskurzu, jenž obklopuje studie transnacionalismu“. Vzhledem k tomu, že se např. studium africké diaspory zaměřuje na tématiku rasismu a rasistické teorie bělošské nadřazenosti, má dle něj potenciál vnést do problematiky transnacionalismu „až radikálně politickou perspektivu studia transnacionálních procesů a globalizace“.\n\nTransnacionální rodiny tvoří lidé s příbuzenskými vztahy, kteří sice žijí odděleně v jiných zemích, ale soustavně spolu udržují kontakt, pomáhají si, a i na dálku „drží pospolu“.\n\nTransnacionální migranti budují tak zvaná transnacionální sociální pole, která soustřeďují zvyky, jazyk atd. z původní domoviny v domovině nové. Bez těchto sociálních polí by vlastně transnacionální migrace vůbec nemohla existovat. Transnacionální sociální pole též umožňují transnacionální politickou a kulturní participaci.\n\nEtnolog, sociolog a teoretik transnacionalismu Steven Vertovec přišel s konceptem multi-lokálního životního světa. Tento nový svět je vlastně produktem transnacionalismu ve všech jeho podobách.\n\nTransnacionální antropologie je věda zabývající se vazbami migrantů na jejich země původu. Studuje také, jaký dopad má transnacionalismus na všechny jeho aktéry (nejen na migranty).\n\nSociální, ekonomické, příbuzenské a osobní sítě přistěhovalců a jejich rodin, které propojují původní a nové domovy těchto lidí, nazýváme transnacionální sociální sítě. Teorie transnacionálních sociálních sítí předpokládá, že přistěhovalci nejsou pasivními subjekty migrace, ale jejími aktéry. Zatímco transnacionální sociální pole soustřeďuje objekty z různých částí světa do jednoho místa (počítá pouze s pohybem „tam“), transnacionální sociální sítě mluví o pohybu tam i zpět. Transnacionální sociální sítě jsou produktem ekonomických, politických a kulturních aktivit přistěhovalců.\n\nTransnacionální identity jsou identity decentralizované. Migrant s transnacionální identitou má vícero domovů, vícero národních identit zároveň. Jinak řečeno, přistěhovalec se cítí doma jak ve své zemi původu, tak ve svém aktuálním bydlišti. V obou případech pociťuje sounáležitost s daným místem a jeho kulturou.\n\n"}
{"id": "1343544", "url": "https://cs.wikipedia.org/wiki?curid=1343544", "title": "Důsledky modernity", "text": "Důsledky modernity\n\nDůsledky modernity je kniha britského sociologa Anthonyho Giddense. Kniha pokračuje v práci na sociologické teorii, kterou Giddens započal v 70. letech analyzováním mocenských struktur a elit.  Vyšla v roce 1990, v českém překladu pak poprvé v roce 1998. Giddens v knize analyzuje problémy, se kterými se lze setkat v běžném životě a srozumitelně formuluje důsledky proměny společnosti na společnost pozdně moderní.\n\nDílo se skládá z předmluvy, šesti částí a doplňujících tabulek a schémat.\n\nObsah knihy:\n\nGiddens se zde zabývá institucionální analýzou modernity a zkoumá ji v kulturních a poznávacích podtextech. Historie lidstva se, co se formy týká, podle Giddense nevyvíjela hladce. Popisuje zde, že diskontinuita se projevila v průběhu celého historického vývoje společnosti, konkrétně například při přechodu mezi společností kmenovou a vytvářením agrárních států. Dlouhodobý vliv měl na tento vývoj dle Giddense sociální evolucionismus.\n\nDefinuje zde modernitu jako něco, co se bezprostředně týká způsobů sociálního života, které se v Evropě objevují přibližně od 17. století a postupně pak pronikají do celého světa. Rozlišuje zde tři základní spolu související zdroje vývoje modernity, které pomáhají vysvětlit důvod podoby života v dnešním světě.\n\n\nDále zde řeší otázku tzv. vyvazujících mechanismů.\n\nZde se Giddens zabývá otázkou, jsou-li moderní instituce kapitalistické, nebo industriální. Definuje zde kapitalismus jako systém produkce zboží založený na vztahu mezi soukromým vlastnictvím kapitálu a nemajetnou námezdní prací. Určující roli napříč třídním systémem hraje dle Giddense právě tento vztah, kdy kapitalistický podnik závisí na produkci pro trhy, na kterých se vytváří konkurenční prostředí. Kapitalistický podnik na těchto trzích realizuje svůj zisk prodejem zboží za určité prodejní ceny. Tyto ceny dávají signály stejnou měrou mezi investory, výrobce a spotřebitele.\n\nPřítomnost konkurenčního prostředí je hlavním impulsem ke značné soutěživosti mezi jednotlivými kapitalistickými podniky, což pro tyto jednotlivé podniky vytváří potřebu nekončící technické inovace.\n\nDalším důležitým bodem je dle Giddense značná izolace ekonomiky od zbylých oblastí společnosti, ale především zajistit oddělení od politických institucí. Důvodem je právě to, že díky velkému množství inovací v ekonomickém sektoru společnosti, jsou tyto ekonomické vztahy ve značné převaze nad institucemi ostatními.\n\nExistence soukromého vlastnictví výrobních prostředků je dalším prvkem zajištujícím oddělení politiky od ekonomiky.\n\nIndustrialismus je pak podle něj používání neživých zdrojů materiální síly ve výrobě zboží, hovoří zde totiž o strojích, které vykonávají dané úkoly. Dále zde zkoumá institucionální dimenze modernity a otázku globalizace modernity.\n\nZde se věnuje pojmu důvěry a proměně vztahů důvěry mezi předmoderní a moderní společností. Důvěru chápe v širokém smyslu nejen jako důvěru v konkrétní osoby. Mluví o důvěře v abstraktní systémy (to jsou všechny společností používané soubory znaků a expertní systémy typu peněz, letecké dopravy atd.), které nás neustále obklopují a nelze se z nich vymanit, tudíž důvěra v ně je zásadní. Důvěru chápe ale ještě šířeji - spojuje ji s pocitem \"ontologického bezpečí\", což je pocit důvěřivosti v \"\"trvalost své vlastní identity a ve stálost sociálního a materiálního prostředí svého jednání.\"\" Pocit ontologického bezpečí je požadavkem pro normální každodenní fungování, jeho nedostatek se projevuje v psychických onemocněních. Opakem této základní důvěry je existenciální \"pocit úzkosti a strach\". Následně srovnává zdroje důvěry a úzkostí mezi moderní a předmoderní dobou.\n\nVe čtvrté kapitole autor spojuje globalizující tendence modernity k tzv. transformaci intimity (proměnou budování mechanismů důvěry). Popisuje proměnu osobní vztahů - v moderní době byla do jisté míry zničena pospolitost svázaná s místem života, dále například přátelství se z částečně institucializovaného a strategického vztahu dle Giddense proměnilo v intimní vztah založený na otevírání se sobě navzájem. Dobrý přítel v moderní době je ten, kdo udržuje psychickou podobu, zatímco dříve byla hlavním elementem upřímnost a dodržování cti. Znakem modernity je i jiné vnímání nebezpečí, kdy jsme sice všichni informováni a globálních hrozbách, ale nepřipouštíme si, že by reálně mohly nastat.\n\nGiddens pojímá modernitu jako “molocha” - pádící stroj plný protikladů, který lze kontrolovat jen částečně, který převálcuje vše, co mu stojí v cestě. Vymezuje se tak vůči Marxově a Weberově pojetí modernity. Stejně tak se v závěru vymezuje vůči konceptu postmodernity, který sám nahrazuje tzv. “radikální modernitou.”\n\nGiddens se snaží odpovědět na otázku, proč se vším pokrokem a modernizací nežijeme v utopickém světě, který předvídali osvícenci. Jako důvody uvádí například nezamýšlené důsledky, tedy teorii, že přítomnost lidské bytosti s sebou vždy přináší riziko selhání. Dále představuje utopický realismus, jako pokus o zvládání nežádoucích důsledků modernity. Utopický realismus přináší alternativní budoucnosti, spojuje emancipační politiku a politiku pro život (seberealizaci). Giddens se dále zabývá odlišnými orientacemi na budoucnost, například pomocí sociálních hnutí.\n\nV poslední kapitole autor rozebírá modernitu, jako projekt západních zemí, který se některých zemí vůbec netýká. Jako jeden ze základních důsledků modernity uvádí autor globalizaci, kdy zdůrazňuje, že se jedná o více než rozšíření západních institucí do zbytku světa a nahrazení struktur tamních.Globalizace dle autora představuje nerovnoměrný proces vývoje, který rozděluje svět tím, že vytváří nové formy celosvětové vzájemné závislosti, kdy neexistují žádní druzí a dochází k vytváření vzájemné závislosti mezi jednotlivými státy. Vznikem těchto nových forem závislostí dochází k vytváření i nových forem rizik a nebezpečí. Paralelně díky těmto faktorům dochází k podpoře vývoje možných dalekosáhlých globálních nebezpečí. Giddens upozorňuje, že jde o úhel pohledu, například zatímco z pohledu globalizace, je modernita spíše západní projekt, z pohledu globálních rizik jsou do ní zapojeni všichni.\n\n"}
{"id": "1343549", "url": "https://cs.wikipedia.org/wiki?curid=1343549", "title": "The Florida Project", "text": "The Florida Project\n\nThe Florida Project je americké filmové drama, které natočil režisér Sean Baker podle scénáře, který napsal spolu s Chrisem Bergochem. Ve filmu hrají například Willem Dafoe, Brooklynn Prince a Caleb Landry Jones. Autorem hudby je skotský skladatel Lorne Balfe. Snímek byl natočen na 35 mm film. Část filmu byla natočena v zábavním parku Walt Disney World Resort. K natáčení zde nedostal štáb povolení a tato část je tedy natočená na iPhone. Děj filmu se odehrává ve floridském městě Kissimmee. Premiéru měl 22. května 2017 v rámci Quinzaine des réalisateurs na sedmdesátém ročníku Filmového festivalu v Cannes. Do amerických kin byl uveden 6. října toho roku.\n\n\nFilm získal pozitivní recenze od kritiků. Na recenzní stránce Rotten Tomatoes získal ze 191 započtených recenzí 95 procent s průměrným ratingem 8,7 bodů z deseti. Na serveru Metacritic snímek získal z 43 recenzí 92 bodů ze sta. Na Česko-Slovenské filmové databázi snímek získal 74%.\n"}
{"id": "1343551", "url": "https://cs.wikipedia.org/wiki?curid=1343551", "title": "Budgie", "text": "Budgie\n\nBudgie může být:\n\n"}
{"id": "1343552", "url": "https://cs.wikipedia.org/wiki?curid=1343552", "title": "Au-pair (kniha)", "text": "Au-pair (kniha)\n\nAu-pair je jednou z prvních knih, zabývající se etnografickým výzkumem této jedinečné instituce domácí práce. Výzkum byl zaměřen na zkušenosti slovenských au-pair pracující pro rodiny v Londýně. Zahrnoval 50 au-pair a více jak 80 hostitelských rodin.\n\nAutoři Zuzana Búriková a Daniel Miller k výzkumu použili standardní antropologické metody v podobě terénního výzkumu. Zároveň se nezabývají formálními aspekty této placené péče, nýbrž zdůrazňují témata důležitá pro samotné aktéry a aktérky: vztahy, které au-pair v cizím prostředí navazují, objevování hostitelské země, rozpaky, ponížení a nedorozumění v rodinách. Nahlížejí na uspořádání domácností, v níž au-pair žije, ale k níž nepatří, a v níž vykonává práci, která není doceňována. Snaží se postihnout fenomén au-pair jako zkušenost, jako specifický zážitek i jako životní fázi.  \n\nPrvní kapitola se skládá z příběhů čtyř jednotlivců. Příběhy se týkají hlavně fáze rozhodnutí a začátků v cizí zemi. Tyto příběhy by měly poukázat na to, že každá au-pair představuje jiný příběh. A to proto, že různé obecné teoretické závěry se liší od těch běžně udávaných.\n\nObecně hlavním faktorem rozhodnutí stát se au-pair jsou stavy vztahů v soukromí. Mladé ženy odcházejí do ciziny velmi často proto, že se rozešly s přítelem, nebo aby se dostatečně osamostatnily od rodičů. V době výzkumu dostávala au-pair v Londýně větší kapesné, než by si vydělala na Slovensku v pracovním poměru na plný úvazek. Proto jsou důležité i ekonomické aspekty. Odchod za prací au-pair může být chápán jako dočasné řešení osobních problémů nebo alternativní cesta.\n\nRodiny musí s au-pair zacházet jako se sobě rovnými. Již samotné slovo au-pair ve francouzštině znamená na stejné úrovni. Instituce au-pair je oddělena od normálních forem zaměstnání a je založena na tomto pseudorodinném vztahu. Rozhodnutí mít au-pair však zřídkakdy vychází z tohoto ideálu, jak bylo vládou původně zamýšleno. Nejčastěji rodiny zvolí au-pair jako menší zlo. Au-pair jim mohou poskytnout větší flexibilitu, kontrolu nad péčí dětí (často je jeden z rodičů doma) a hlavně jsou levnější než chůvy či uklízečky. Dalším plusem je, že děti mohou zůstat ve vlastním domově a rodiče je nemusí vyzvedávat v přesně stanovený čas a nevadí, když se opozdí. Což rozporuje s častým tvrzením, že plně respektují pracovní dobu au-pair.\n\nRole au-pair je zároveň menším zlem i pro ni samotnou. Pobyt v cizí zemi by se mohl pro některé zdát příliš nákladný, proto au-pair nabízí skvělou možnost i pro ty méně movité.\n\nTento vztah je často zneužíván. Rodina očekává, že au-pair bude přinášet oběti za členy rodiny, jako by byla její součástí. Například když je dítě nemocné, očekává se od ní, že zruší své plány a zůstane s dítětem doma. Naopak pokud au-pair o něco požádá rodiče, dávají jí najevo, že tím porušuje pracovní dohodu.\n\nNárok na pseudorodinný vztah vychází také ze skutečnosti, že au-pair, na rozdíl od většiny placených zaměstnanců, žije s rodinou v jedné domácnosti. Každá au-pair má nárok na svůj vlastní pokoj.\n\nVětšina rodin zařizuje pokoj neutrálním nábytkem z IKEY, aby zaručili funkčnost a mohli ho použít pro více au-pair. Z počátku bývají au-pair ze svého pokoje nadšené. Po čase jim dochází, že pokoj byl zřízen hlavně funkčně, než aby vzbuzoval pocit tepla. Začne na ně působit chladně stejně tak jako se často vyznačuje přijetí au-pair do rodiny - nesporným chladem. Často dostanou nejmenší místnost v domě, ve které se také nejméně topí a zároveň bývá nejvzdálenější od hlavní části domu. Někdy rodina bere pokoj au-pair jako dočasný sklad svých nepotřebných věcí.\n\nExistují i rodiny, které jsou velice pozorné a snaží se příchozím au-pair pomoci, aby se ve svém pokoji cítily jako doma. Nechají je, aby si pokoj alespoň vyzdobily po svém.\n\nProblém s koezistencí začíná hned na počátku, kdy au-pair nerozumí domu – jeho rytmu, normám a očekáváním. Je pro ni obtížné rozeznat, co je vhodné a co nikoli. Zda se může s rodinou dívat na televizi, zda s nimi může mluvit o svém soukromí nebo které jídlo je určené pro ni. Dává si velký pozor, aby nedělala hluk a aby se neocitla v nesprávný čas na nesprávném místě.\n\nProblém může nastávat i při jídle. Rodina může jíst méně, než je au-pair zvyklá a jí připadá nevhodné, jíst více. To samé platí i naopak, kdy rodina je zvyklá jíst více než au-pair samotná a ona nechce urazit hostitelku tím, že by si jídlo vybírala dle sebe.\n\nDalším problémem jsou rozpaky nad svou fyzickou přítomností v cizí domácnosti. To vede k nezanechávání stop. Snaží se nedojídat jídlo, aby nešlo poznat, že si něco vzaly. Své hygienické potřeby si často neukládají do společných koupelen. Vše po sobě okamžitě uklízí, aby nic nešlo poznat. Nechce, aby ji někdo slyšel, když jde na toaletu či do sprchy. Zároveň jí není příjemné, když slyší ostatní. Nejméně pak chce slyšet sexuální život svých hostitelských rodičů.\n\nPocity trapnosti mohou zažívat i rodiče. Nebývá jim příjemné, když se jejich děti nepřiměřeně vztekají. Také jim není příjemný pocit, že se o děti nestarají sami.  \n\nDůležitý je i volný čas. Vzhledem k tomu, že au-pair žije v rodině jako její člen, může docházet k pocitu, že i volný čas strávený v domě, bude považovat jako práci. Dále také může mít pocit, že překáží. Proto raději svůj volný čas tráví venku mimo rodinu.\n\nVelkým problémem z pohledu au-pair je nedoceňování jejich práce. Rodiny po nich často vyžadují práci přes čas, kterou berou buď jako samozřejmou (jako rodinnou pomoc) nebo ji nedostatečně peněžně ohodnotí. V 82 případech z 86 rodiny dokonce očekávaly, že au-pair budou pracovat nad rámec hodin daných zákonem. V důsledku mají au-pair pocit, že takto vykonaná práce byla zbytečná a spíše vyjadřovala moc rodiny. S tím souvisí také přehnané požadavky na úklid. Hostitelské matky často samy doma nikdy neuklízely, a přitom mají přehnané představy, jak by vše mělo vypadat.\n\nZdrojem nedorozumění může být také předešlá negativní zkušenost či jen zvyky dané země. V Anglii mohou být mezi těmito problematickými zvyky například chození doma v botách. Neobvyklé zvyky jsou zdrojem roztrpčení jen z počátku, než si na ně obě strany zvyknou.\n\nDalším zdrojem problémů bývá odlišný pohled na stejné věci. Nejčastějším příkladem je dovolená, kdy rodina vezme au-pair s sebou na drahou dovolenou. Z pohledu rodiny je to výhodné pro obě strany. Oni mají možnost strávit chvíle bez dětí. Au-pair většinou v tomto období nedostává kapesné, protože se rodina domnívá, že daná dovolená je pro ni dostatečnou odměnou. To se au-pair ovšem nelíbí, obzvlášť, když většinu času musí trávit s dětmi a zároveň s nimi sdílet pokoj.\n\nMezi au-pair a rodinou bývají obecně málo osobní vztahy. Pokud se objeví vzájemná náklonnost, au-pair často zůstane v kontaktu s rodinou i po odjezdu domů.\n\nObě strany si velmi často myslí, že právě oni jsou těmi \"důvěřivými trouby\" a druhá strana z nich dělá blbce.\n\nVe výzkumu se ukázalo jako pravidlo, že zdaleka ne všechny hostitelské rodiny jsou Angličané. Ve spoustě případů se jedná o Židy, Indy či o \"černochy\". Výjimkou nejsou ani rodiče slovenské národnosti. Slovenské au-pair na takové rodiny stále pohlížejí jako na jistou anomálii. Neprojevují nechuť k umístění do anglické nebo židovské rodiny. Naopak umístění do rodiny černošské či indické bývá pro ně problémem. Bariérou jsou hlavně náboženské obřady provozované u silně nábožensky založených hinduistických, židovských či muslimských rodin. Některé au-pair stojí o umístění do nábožensky založené rodiny vzhledem k tomu, že jsou samy věřící.\n\nRodiny, stejně jako au-pair, nemívají specifické nároky na au-pair, co se týká víry. Výjimkou jsou silně nábožensky založené rodiny, které měly strach, aby nedostaly dívky \"příliš volných mravů\".\n\nMnoho teoretických textů o placené práci ukazuje na různé stereotypy a předsudky přiřazované k jednotlivým národnostem, které vedou k následným generalizacím. To může mít negativní dopad na následný vztah. Tato kapitola ukazuje, že není lepší ani horší zkušenost, ať jde o Angličany, Židy, Asiaty či černochy. Jak au-pair, tak i rodiny často soudí sebe navzájem pouze na základě této vzájemné pracovní zkušenosti. Tuto zkušenost generalizují a dle ní hodnotí ostatní lidi stejné národnosti/vyznání. Stereotypizace se může zvrhnout i v čirý rasismus.\n\nV případě židovských rodin byl dokonce zaznamenán intenzivní nárůst antisemitismu. Židovské rodiny však ani v jednom případě nedaly najevo, že by si antisemitismus svých au-pair uvědomovaly. Některé vysoce ortodoxní rodiny mohou mít s náznaky antisemitismu u au-pair problém. Mohou být znepokojené sebemenším náznakem toho, že by au-pair mohla na jejich děti přenášet křesťanské vlivy.\n\nBeddlingham je oblast, kde au-pair nejčastěji pracují. Jedná se o okrajovou část Londýna, kde je jen málo míst, kam ve svém volném čase mohou zajít. Sice je tato oblast velmi levná, ale přes to jsou zde au-pair většinou zahaleny nudou a jen zabíjejí čas, nejčastěji procházením mezi regály v Tescu. Nejoblíbenější aktivitou se tak stává klevetění s ostatními au-pair. \"V moři osamělosti a zneužívání, kde si většinu dne připadáte, že jste ztratili své jméno i osobnost v dusivém postavení sedmé au-pair v rodině, bylo Tesco oázou skutečných citů a zájmu o vaše osobní priority a rozmary, která vám připomínala, že jste opět konkrétní osobou, kde si jako samostatná osobnost můžete vybírat, co chcete, a můžete si koupit něco pro radost, jen abyste si připomněli, že na vás někomu záleží, i když ten někdo jste vy samotní.\"\n\nNa výlet za nákupy do Londýna nebo jen za nejznámějšími místy v Londýně musí au-pair dlouho šetřit. Doprava do Londýna je poměrně drahá a samotné nákupy také něco stojí. Au-pair jsou většinou ochotny tento výlet podniknout, protože ho považují za žádoucí.\n\nPeníze jsou au-pair ochotny utrácet také za akce, které jsou buď slovenské, nebo české. Zážitky z těchto akcí však jen potvrzují pověst Beddlinghamu jako zapadákova.\n\nVětšina rodin nemá o muže jako au-pair zájem. Ve výzkumu měli muži zastoupení 10%. Výběr značí poměrně radikální odklon od normy. Často se rodiny obávají pedofilie. Zároveň předpokládají, že pro péči o děti a o domácnost jsou muži méně vhodní či v tom nejsou dobří. Tyto obavy bývají jen počáteční. Rodiny, které muže vyzkoušely, si je nemohou vynachválit. Muž se ukázal jako výborný pomocník v domácnosti, protože se mu na rozdíl od ženy nepříčí některé špinavé práce a zároveň může pomoci s více věcmi, jako práce na zahradě, stěhování nábytku či s malými opravami v domě (kutilství). Obecně muži mívají méně emocionálních problémů s úklidem.\n\nMuži jako au-pair ještě nedávno vůbec nebyli. Stále převažují rodiny, shánějící ženy, ale muži rostou na popularitě a za nedlouho můžou být naprosto běžnými „pomocnicemi v domácnosti“.\n\nChování au-pair, popsané v knize, lze lépe porozumět, pokud chápeme toto období jako rite de passage. Jedná se o fázi krátkodobých svobod v protikladu k dlouhodobým závazkům. Může se jednat o etapu dospívání a osobního růstu. Rite de passage je jedním z hlavních důvodů, proč au-pair v rodinách zůstávají, i když jsou nešťastné. Chápou toto období jako takovou \"zkoušku dospělosti\".\n\nProto se chování au-pair v Londýně často mění - z tiché au-pair se stávají více společenské a naopak, častěji svým chováním překračují morální pravidla, ztrácejí zájem o sport či čtení, zkrátka jim začne být vše lhostejné. Všechny uznaly, že to vyplývá z chybějící struktury jejich života v kombinaci s odloučením od blízkých lidí - rodiny a přátel.\n\nAu-pair sice nepoužívají termín rite de passage, ale samy si čas strávený v Londýně vysvětlují a omlouvají jako určitou životní etapu. Pro některé je tato etapa pravým opakem toho, jak se hodlají chovat, až se vrátí domů.\n\nChování au-pair i hostitelských rodin z velké části vychází ze struktury institucionálního základu pobytů au-pair a z jejích podkladů v zákonech. Hlavní jsou zde tři aspekty - definice pobytu au-pair jako dočasného stavu, stanovení jeho neformálnosti a statut au-pair jako \"cizince\".\n\nV důsledku Evropské unie au-pair nepotřebují žádné povolení ke vstupu do Spojeného království, proto není znám počet Slovenských au-pair na území Spojeného království.\n\nVelký nedostatek je v tom, že nikdo nekontroluje životní podmínky au-pair a jejich práci. Většina au-pair ani netuší, že existuje zákon, který reguluje jejich práva a povinnosti. Pokud se vyskytne nějaký problém, obrací se au-pair na agenturu. Během výzkumu se vyskytlo několik případů, kdy byly agentury požádány o pomoc a ve všech případech naprosto selhaly. Dívky samy brzy usoudí, že se nelze spoléhat na instituce, ale jen na síť osobních kontaktů.\n\n\nNebývá pravidlem, že instituce au-pair je bezpečná. Proto jsou nezbytné předpisy na ochranu rodin i au-pair. Je potřeba zajistit, aby mladí lidé, kteří svůj rodný dům často opouštějí poprvé, nebyli vystaveni nebezpečí.\n\nV závěru knihy se autoři věnují porovnání poznatků z různých akademických studií o sociálních pracích se závěry vyplývajících z jejich vlastní studie.\n\nLze říci, že tato studie zpochybnila tradiční důvody pro migraci. Většina studií staví na první místo důvody čistě ekonomické. Naopak v této studii se hranice mezi kulturní výměnou, trajektorií soukromých vztahů a problematikou práce vcelku prolínají. Zároveň zdůraznila, do jaké míry mnoho žen spatřuje práci au-pair jako specifickou zkušenost části životního cyklu. Respondentky považovaly práci za lekci dozrávání a osobního růstu, podobnou vojenské službě slovenských mužů.\n\nTato etnografie předkládá jiné odpovědi než ty, které vyplynuly z dotazníků a jiných výzkumných metod. Pro člověka je mnohem pohodlnější uvést, že přijel, aby si vydělal peníze nebo se naučil jazyk, než že odjel z domova kvůli špatným vztahům nebo omezeným životním stylem.\n\nEkonomické a účelové důvody migrace jsou velice důležité, protože poskytují legitimizaci nebo slouží jako zástěrka pro dalekosložitější a méně legitimní motivaci.\n\nV pracích zabývající se placeným domácím personálem, badatelé zdůrazňují asymetrické rozložení mocenských vztahů. Pro to je rozhodující kombinace pohlaví, třídy, imigračního statutu a etnické příslušnosti. Obvykle jsou jakožto placený personál v domácnosti zaměstnávané etnicky \"jiné\" ženy z nižší třídy (často migrantky), protože se dají snadno vykořisťovat. Zároveň naplňují představy zaměstnavatelů o tom, kdo by tuto podřadnou práci měl dělat.\n\nAU-pair bývají na rozdíl od mnoha pracovnic bílé, často ze střední třídy, a dle zákona by s nimi mělo být zacházeno jako s rovnoprávnými občany. Výzkum ukázal, že slovenské au-pair jsou v tomto směru specifické. Zdají se být svým hostitelům nerovné v porovnání s předešlou generací au-pair ze západoevropských zemí, protože pocházejí z ekonomicky méně rozvinuté země.\n\nV několika studiích bylo zjištěno, že zaměstnavatelé často pseudorodinné vztahy podporují proto, aby od svého domácího personálu získali více práce. Zároveň se v pseudorodině s au-pair často zachází jako s dětmi. Zaměstnavatelé snaží od svého personálu zachovat odstup i pomocí \"rodičovského\" přístupu.\n\nKapitola 2 je důkazem rozpolcenosti a rozporů spjatých s tímto idiomem a také toho, jak může sám o sobě přispívat k vykořisťování. I tato studie zároveň ukázala, jak si rodiny i au-pair snaží udržovat vzájemný odstup.\n\nČetné studie potvrzují, že etnická příslušnost je důležitým faktorem při vytváření vztahů mezi zaměstnavatelem a placeným domácím personálem. Zaměstnanec \"jiné\" etniky je brán jako podřadný. Některé texty odhalují, jak zaměstnavatelé a agentury stereotypizují konkrétní etnické skupiny jako vhodné pro práci chův, uklízeček či au-pair. Tato stereotypizace vede k vykořisťování.\n\nPodobná stereotypizace se vyskytla i v tomto výzkumu a věnuje se jí 4. kapitola.\n\nPráci v domácnosti zpravidla vykonávají migrantky.\n\nV této oblasti výsledky práce potvrdily zjištění, zpracovaná jinými autory. A to, že před vstupem Slovenska do Evropské unie bylo některým au-pair vyhrožováno odebráním víz či vyhoštěním ze země, pokud by více nepracovaly nebo pokud by neakceptovaly pracovní nebo životní podmínky, které se jim nelíbily. Díky rozšíření Evropské unie au-pair již nepotřebují víza a tento způsob vykořisťování skončil. Posunulo se také rozdělení moci, které ale otevřelo nové možnosti vykořisťování z obou stran. Např. Au-pair může nyní využívat rodinu jen jako přechodné pohodlí, než si najde lepší místo, protože ji může opustit bez podání výpovědi.\n\nV 82 případech z 86 rodiny očekávaly, že au-pair budou pracovat nad rámec hodin daných zákonem, nebo jiným způsobem nedodržovaly právní předpisy. Tento způsob vykořisťování a vyjadřování moci je velmi častý. Naopak závažnější problémy, časté u jiných forem placené domácí práce, jako je hladovění, odebrání pasu či násilí, se u au-pair jako časté neprokázaly. Lze říci, že podmínky au-pair jsou výrazně lepší v porovnání s ostatními migrujícími domácími pracovnicemi.\n\nDále se podařilo rozšířit dosavadní studie o materiální kultuře. Ambivalence pseudorodinných vztahů se vyvíjí pomocí materiální kultury, to dokazuje, že au-pair byly velmi citlivé na asymetrii moci vyplývající z maličkostí týkajících se neopětovaného pozdravu nebo zda si někdo všimne, že je vytřeno. V širším kontextu asymetrií věku, autority, majetku, jazyka, příjmů a kontroly, ale i organizačních podmínek lze pozorovat, že i lidé, kteří nechtěli někoho zneužívat, jsou k tomu zlákáni. Díky instituci au-pair je tak velmi snadné chtít trochu více od této \"pomocnice\".\n\n\n\n"}
{"id": "1343553", "url": "https://cs.wikipedia.org/wiki?curid=1343553", "title": "Giulio Cesare Vanini", "text": "Giulio Cesare Vanini\n\nGiulio Cesare Vanini neboli Lucilio Vanini (1585 Taurisano, provincie Lecce – 9. února 1619 Toulouse) byl italský renesanční filosof, jenž hlásal naturalistický panteismus. Pro své svobodomyslné názory byl pronásledován a nakonec byl upálen pro bezbožnost. \n\nNarodil se v lednu 1585 v městečku Taurisano (jihovýchodní Itálie, provincie Lecce) do rodiny bohatého úředníka. V roce 1603 vstoupil do karmelitánského řádu a přijal řádové jméno Gabriel. Studoval právo, filozofii a teologii na univerzitách v Neapoli a v Padově. Svými názory a politickými postoji vzbudil nelibost svých řádových představených, generál karmelitánského řádu ho v roce 1612 odvolal z Padovy, chystal se ho disciplinárně potrestat a přeložit do odlehlého kláštera.\n\nV témže roce Vanini s pomocí anglického vyslance v Benátkách uprchl do Anglie, v červenci 1612 vystoupil z katolické církve a přijal anglikánskou víru. Později však obnovil styky s katolickou církví a požádal papeže o omilostnění a o zproštění příslušnosti ke karmelitánskému řádu. V roce 1614 byl zatčen na příkaz arcibiskupa z Canterbury (mimo jiné pro obvinění ze styků s vězněnými katolíky), ale podařilo se mu z vězení i z Anglie uprchnout.\n\nV Paříži se v létě 1614 přihlásil k zásadám tridentského koncilu, aby dokázal upřímnost svého návratu ke katolické víře. Poté navštívil Řím a žil několik měsíců v Janově, kde soukromě učil filozofii. Když však v lednu 1615 inkvizice zatkla jeho přítele a Vanini se bál stejného osudu, odešel do Lyonu, kde vydal práci \"Amphitheatrum\", která byla formálně zaměřena proti ateismu a měla Vaniniho očistit v očích inkvizice.\n\nPozději se vrátil opět do Paříže, kde hledal ochranu ve svobodomyslných kruzích francouzské šlechty. Zde v prostředí relativní intelektuální svobody v roce 1616 vydal panteisticky laděnou práci \"De admirandis naturae\". Kniha měla veliký úspěch, ale teologická fakulta Sorbonny toto dílo odsoudila k veřejnému spálení. \n\nVanini odešel z Paříže, pobýval na několika místech a nakonec se uchýlil do Toulouse, kde byl v roce 1618 zatčen a v únoru 1619 odsouzen k trestu smrti pro bezbožnost. Dne 9. února 1619 mu kat nejprve vytrhl jazyk, pak byl Vanini upálen a popel byl rozmetán do větru. Dle některých zdrojů ho těsně před upálením kat oběsil. Na místě popravy je v Toulouse umístěna pamětní deska. \n\nZ Vaniniho díla se zachovaly dva latinské spisy:\n\nJde o 50 kapitol, v nichž se s velkou výmluvností vykládá učení filozofických směrů, které jsou uvedeny v názvu práce, tedy některých antických i novějších filozofů, ateistů, epikurejců, peripatetiků a stoiků. Tato učení jsou sice zároveň vyvracena, ale za použití dosti slabých argumentů. \n\n\nVanini byl silně ovlivněn učením aristotelika Pietra Pomponazziho, jehož nazýval svým božským učitelem, vliv na něho měly i spisy G. Cardana. Z aristotelismu vyvodil v uvedené práci naturalistický panteismus. Hlásal věčnost hmotného světa. Bůh je včleněn do přírody, je považován za sílu, která proniká světem jako jeho zákonitost, božská síla je ztotožněna se zákonitým děním. Člověk se svou duševní výbavou je závislý na vlivu podnebí, výživy, dědičnosti, avšak i na působení hvězd. Ctnosti a neřesti vyplývají rovněž z fyzických podmínek lidského života.\n\nKniha neobsahuje příliš hluboké úvahy, jsou to spíše lehké nápady. Ve formě dialogu jsou probírána vědecká zkoumání o různých fyzikálních a přírodně-historických námětech, přičemž není vždy zcela zřejmé, jaké je skutečné přesvědčení Vaniniho. V knize nalezneme i ujištění, že autor by tomu nebo onomu názoru věřil, kdyby nebyl vychován v křesťanské víře. Tyto pravověrné deklarace však teology nepřesvědčily. Dílo bylo odsouzeno a římskokatolická církev zařadila v roce 1620 spis \"De admirandis naturae\" na Index zakázaných knih.\n\nVanini bývá považován za průkopníka svobodného myšlení, který postavil rozum proti víře a středověké scholastické tradici. Jeho myšlenky byly v lecčems blízké názorům Giordana Bruna, s nímž měl i podobný osud. Hegel označil oba tyto myslitele za mučedníky filozofie. Hölderlin připomněl Vaniniho památku básní, kterou později zhudebnil Josef Matthias Hauer.\n\n \n \n"}
{"id": "1343554", "url": "https://cs.wikipedia.org/wiki?curid=1343554", "title": "Kim Mi-čong (1978)", "text": "Kim Mi-čong (1978)\n\nKim Mi-čong (* 1. srpna 1978) je bývalá korejská zápasnice-judistka.\n\nPo vstupu mezi seniorky v roce 1998 se v jihokorejské reprezentaci složitě prosazovala. V roce 2004 však nečekaně uspěla při červnové jihokorejské olympijské nominaci na olympijské hry v Athénách na úkor tehdejší jedničky ve střední váze do 70 kg Pä Un-hje. Do Athén si však formu nepřivezla a vypadla v úvodním kole s Belgičankou Catherine Jacquesovou na yuko. Sportovní kariéru ukončila v roce 2008.\n\n\n"}
{"id": "1343555", "url": "https://cs.wikipedia.org/wiki?curid=1343555", "title": "Kim Mi-čong", "text": "Kim Mi-čong\n\nJméno a příjmení Kim Mi-čong se může vztahovat k následujícím osobnostem:\n\n"}
{"id": "1343557", "url": "https://cs.wikipedia.org/wiki?curid=1343557", "title": "Pä Un-hje", "text": "Pä Un-hje\n\nPä Un-hje (* 21. srpna 1982) je bývalá korejská zápasnice-judistka.\n\nV jihokorejske reprezentaci se pohybovala od roku 2001 ve střední váze do 70 kg. V roce 2002 na sebe výrazně upozornila ziskem stříbrné medaile na domácích Asijských hrách v Pusanu. V roce 2004 neobhájila pozici reprezentační jedničky při korejské olympijské nominaci a přišla o účast na olympijské hry v Athénách. V roce 2007 vypadla z užšího výběru reprezentace a v roce 2009 ukončila sportovní kariéru. Pracuje jako policistka v rodném Ulsanu.\n\n\n\n"}
{"id": "1343558", "url": "https://cs.wikipedia.org/wiki?curid=1343558", "title": "Emine", "text": "Emine\n\nEmine (Нос Емине) je mys v Bulharsku, tvořící severní hranici Burgaského zálivu. Nachází se nedaleko vesnice Emona v obštině Nesebar, 80 km jižně od Varny. Útes, který je nejvýchodnějším výběžkem pohoří Stara planina, se vypíná do výšky šedesát metrů nad mořskou hladinou, v okolí jsou časté bouře. Nachází se zde maják a zříceniny středověké pevnosti s klášterem, v sousedství leží proslulá pláž Irakli. Název pochází ze starořeckého Aemon (Αίμος). Od roku 1976 je lokalita chráněna jako státní přírodní památka, vede tudy cesta tažných ptáků Via Pontica. Na mysu končí Evropská dálková trasa E3 ze Santiago de Compostela.\n\n"}
{"id": "1343559", "url": "https://cs.wikipedia.org/wiki?curid=1343559", "title": "Vizuální analýza", "text": "Vizuální analýza\n\nVizuální analýza je pojmem vizuální sociologie a metodou sociologického rozboru, kdy je možné vizuálně sledovat a analyzovat různé pozorovatelné aspekty sociálního světa. Vizuální sociologie celkově se v dnešní době těší rostoucímu zájmu. K vizuální analýze dochází při zkoumání všech forem realizovatelných obrazových představ, jako je například malířství, grafika, sochařství, fotografie, reklama, film, video, počítačové hry, internet a podobně. Vizuální analýzou zkoumáme tyto jednotlivé obrazové představy ze sociologického hlediska.\n\nCílem sociologicky zaměřené vizuální analýzy není však přímo zkoumání obrazů, ale imaginace rozvíjené či konstruované prostřednictvím produkce a distribuce obrazů. Vizuální fakty v širokém smyslu zahrnují potenciálně všechny předměty, lidi, místa, události nebo situace, které jsou pozorovatelné lidským vizuálním aparátem. Pro vizuální sociologii jsou však podstatné jen vizuální fakty v užším smyslu, tedy vizuální sociologické fakty, které okem, a tím pádem i fotografickým aparátem viditelné objekty či jevy otevírají možnost hlubšího popisného či zevšeobecňujícího poznání sociálního světa. Zkoumané obrazy mohou být výzkumníkem nacházeny (jako část produkce druhých) nebo výzkumníkem generovány (jako jeho vlastní výtvor). Oboje je integrální součástí vizuálního výzkumného procesu. Z pohledu vizuální sociologie představuje fotografický obraz nejen objekt poznání, ale také prostředek poznání něčeho, jiného, a to života společnosti.\n\nModerní sociologie a fotografie vznikaly téměř současně. Roku 1839 Auguste Comte píše v poslední části Kurzu pozitivní filozofie, v němž poprvé zavádí termín „sociologie“ k označení nového vědního oboru. Ve stejném roce jsou vynalezeny dva fotografické procesy. Již od počátku fotografie bylo jejím cílem sledovat hlavně člověka a jeho činnosti.\n\n\"Fotografie musí být vždy o něčem a to, \n\no čem je, musí být významnější a\n\nkomplikovanější než samotná fotografie\" \n\nDiane Arbus \n\nFotografie ani video neukazují, jak věci skutečně vypadají, jelikož jsou to obrazy vytvořené mechanickými přístroji, v jeden velmi specifický moment a v důležitém kontextu.Vizuální sociologii lze označit za výsledek sbližování fotografie a společenské reflexe. Fotografové od začátku pokládali za svůj úkol fotografování sociálního světa, ať už pro svůj zájem o daleké kraje a exotické kmeny, či z potřeby ukázat exotické události a lidi za jejich vlastními humny. Fotografická data nejsou kulturně ani hodnotově neutrální a vizualizace dat nás vede k tomu vnímat vidění jako samozřejmé. Literatura týkající se visuální sociologie je velmi limitovaná. Naznačuje sice obecné postupy, nicméně neexistují řádně a detailně popsané popisy. Podskupinami sociologické fotografie mohou být například: \n\nFotografická esej: Série fotografií pořízená za účelem vyprávění příběhů \n\nOpakovaná fotografie: Série fotografií pořízená za účelem studia sociální změny \n\nFotografický deník: Fotohlas (photovoice) je metoda používaná při výzkumu v jednání. Účastníci výzkumu fotografiemi zachycují svůj vlastní pohled na věc. Pořízené fotografie se dále rozebírají na řízených rozhovorech. \n\nPodněcující foto-rozhovor: Jedná se o klíčovou vizuální metodu, protože fotografie je vhodná pro získání tzv. hutného popisu a informací o každodenních detailech. Využití fotografií při rozhovoru může vést k nečekaným a plodným střetům.\n\n\n"}
{"id": "1343563", "url": "https://cs.wikipedia.org/wiki?curid=1343563", "title": "Nehodnotící sociologie", "text": "Nehodnotící sociologie\n\nNehodnotící sociologie je koncept vnímající sociologii jako nezaujatou a nehodnotící vědu. Sociologie byla často kritizována pro svou subjektivní povahu, protože pozorovatel (vědec) má přirozenou tendenci narušovat objektivní povahu výzkumů svými přesvědčeními. Jako první přišel s tímto konceptem Max Weber (21. dubna 1864 – 14. června 1920). Tento pohled s ním sdíleli i jiní sociologové jako například David Émile Durkheim (15. dubna 1858 Épinal – 15. listopadu 1917 Paříž) , který tvrdí, že sociologie nesmí být ani individuální ani sociální, protože taková sociologie se nesnaží o poznání, ale o reformu. Italský sociolog Vilfredo Pareto (15. července 1848 – 19. srpna 1923) hovoří o koncepci “reziduí a derivací” - tedy o tom, že osobní pocity sociologa vedou k tomu, že mluví o tom, co by podle něj mělo být, místo toho, co je.\n\nPodle otce sociologie Augusta Comta (19. ledna 1798, Montpellier – 5. září 1857 Paříž) by sociologie měla zaujmout velmi důležité místo v systému organizace společnosti. Neměla by se však stát čistě akademickou vědou. Má být vědou praktickou, která napomáhá společenskému rozvoji. To však podle Comta není možné bez vynášení hodnotících soudů.\n\nVýznamný americký sociolog Charles Wright Mills (28. srpna 1916, Waco, Texas – 20. března 1962, Nyack, New York) byl také zastáncem sociologie jako hodnotící vědy. Podle jeho názoru jen kritické zhodnocení situace dokáže vést lidskou společnost kupředu a narušit její sebedestruktivní, na povrchu klidnou, setrvačnost. „Jedině kritická analýza může vést k poznání, které snad lidi přiměje, aby opustili postoj mlčící většiny, tedy směs vnější netečnosti a hlubokého vnitřního znepokojení.“\n\nProtipólem Comta, Millse a dalších sociologů zastávajících hodnodnotící funkci sociologie je především Max Weber.\n\nMax Weber (21. dubna 1864 – 14. června 1920) ve svých pracích, především ve svých statích „Objektivita“ sociálněvědního a sociálněpolitického poznání a Smysl „hodnotové neutrality“ v sociologických a ekonomických vědách stanovil principy nehodnotící sociologie.\n\nSociologie se podle něj nemá podílet na formulaci společenských cílů. Vědecké poznání se musí bránit deformaci iracionálními prvky, které do vědy zanášejí subjektivní přání a hodnoty badatelů, ovlivněné náboženskými, politickými či etickými hodnotovými soustavami. Weber si však uvědomuje, že absolutně nehodnotící sociologie není možná, neboť už výběr tématu a definice výzkumného problému jsou ovlivněny hodnotami, které sociolog vyznává.\n\nNeopozitivismus je filosofický směr významný především na počátku 20. století, který myšlenku sociologie jako nehodnotící vědy vyvedl do radikálních důsledků. Dochází k základnímu dělení na dva typy výroků - výroky o faktech, jež jsou založeny na zkušenosti, a výroky o hodnotách, jež jsou založeny na subjektivních preferencích.\n\nNeopozitivisté spojili ideu nehodnotící sociologie s novou sociální funkcí této vědy - empirickou sociologií. Ta musí být schopná poskytnout validní poznání, které není závislé na žádném hodnotovém systému. V tomto kontextu se proslavil výrok Paula Felixe Lazarsfelda (13. února 1901 Vídeň – 30. srpna 1976 New York), že empirická sociologie musí být neutrální jako chirurgův nůž. Proti tomuto pojetí vystoupil Robert Staughton Lynd ( 26. září, 1892 - 1. listopad,1970) ve své práci \"Knowledge for What?\", v níž se pokusil doložit, že sociologie je vždycky nástrojem sociální reformy, nápravy či změny, a že tedy musí formulovat praktická doporučení, která jsou skutečně společnosti prospěšná.\n"}
{"id": "1343564", "url": "https://cs.wikipedia.org/wiki?curid=1343564", "title": "Jednotnost hlasování", "text": "Jednotnost hlasování\n\nJednotnost hlasování vztahující se k hlasování v zákonodárných sborech vyjadřuje schopnost politických stran zajistit jednotnost postupů svých poslaneckých klubů. Pro udržení vlády a fungování parlamentního systému je jednotnost hlasování velice důležitá. \n\nStranická jednotnost vychází z přesvědčení členů jednotlivých stran o názorových směrech a programech dané strany. Nastává v případě, kdy lze z jednání členů poslaneckých klubů pozorovat jednotnost, která vychází ze soudržnosti nebo disciplíny, což jsou pojmy s jednotností úzce související. Koncepty stranické soudržnosti a stranické disciplíny jsou dva zdroje jednotného hlasování poslanců politických stran.\n\nSoudržnost je postojová a hodnotová shoda členů jednotlivých poslaneckých klubů, nebo sdílení společných norem. Jestliže je stranická jednotnost důsledkem soudržnosti, znamená to, že je důsledkem mocensky nevynucovaných rozhodnutí daného poslaneckého klubu. Členové klubu totiž sdílejí buď stejné názory na daný problém, nebo mezi nimi panuje přesvědčení, že by měli hlasovat společně. \n\nDisciplína jako zdroj jednotnosti se od soudržnosti velmi liší. Pokud jsou poslanci při hlasování disciplinovaní, znamená to, že dodržují pravidla, která jim byla uměle nastavena různými vnějšími vlivy, tlaky, vyhrožováním, ale i pozitivní motivací, například přislíbením funkce. Jde tedy o působení donucovacích prostředků, kterými strany disponují, a které následně vedou k zachování jednotnosti. \n\nKonceptuální rozlišení soudržnosti a disciplíny můžeme popsat dvěma teoretickými přístupy. Prvním je přístup sociologický, který zdůrazňuje normy, role, postoje a hodnoty poslanců. Základním východiskem této perspektivy je jednotnost politické strany založená na společné postojové shodě a normativních důvodech. Podle tohoto přístupu poslanci hlasují jednotně na základě shodného ideologického a programového přesvědčení a na základě norem stranické loajality a solidarity. Ve srovnání s institucionalistickým přístupem je důraz kladen na neformální pravidla a normy, jež jsou dlouhodobě ustavovány a poslanci internalizovány v procesu socializace.\n\nPro institucionalistický přístup jsou typické disciplinační nástroje. Tento přístup zdůrazňuje strategické podněty a omezení, které rámují jednání poslanců uvnitř parlamentu a politických stran. Hlavní zdroj stranické jednotnosti nachází ve formálním uspořádání politických stran a parlamentů, jež poskytují a kontrolují distribuci vlivu, výhod a znovuzvolení, tedy toho, o co poslanci především usilují. Institucionální uspořádání omezuje jednání poslance a vede poslance k jednotnému hlasování v parlamentu tím, že na základě racionální kalkulace poslanci jednají tak, aby maximalizovali svůj užitek. Podle institucionalistů nevyplývá jednání poslanců čistě z jejich preferencí, ale je kombinací preferencí a institucionálních omezení.\n\nExistuje mnoho faktorů, které ovlivňují jednotnost poslaneckých klubů. Nejčastěji úroveň jednotnosti ovlivňují tyto faktory:\nPokud je strana součástí vlády, je pro ni jednodušší dosáhnout větší jednotnosti, protože poslanci dané strany si uvědomují, že jejich jednotnost je pro vládu potřeba, zejména pokud se jedná o hlasování o důvěře vládě.\n\nU stran, které jsou v opozici, se nejednotnost vyskytuje častěji, protože pro ně neznamená takový problém, jako pro strany vládnoucí. I u opozice se však můžeme setkat s jednotností vyvolanou nejspíš snahou porazit vládu. Pokud počet vládních stran roste a počet oponentů klesá, klesá zároveň šance na svržení vlády a tím i jednotnost poslanců vládnoucích stran.\n\nJednotnost souvisí i s velikostí strany. Čím je strana větší, tím jsou náklady na sledování a kontrolu hlasování vyšší a je také složitější sjednávat dohody uvnitř poslaneckého klubu.\n\nPokud existují strany, které jsou si programově blízké, může se stát, že poslanci budou hlasovat pro jinou, programově blízkou stranu. Velkou roli v tom hraje případná touha poslanců po znovuzvolení do parlamentu, což by se jim v jejich \"domovské\" straně nemuselo podařit.\n\nDalší faktor ovlivňující jednotnost hlasování ve straně je popularita strany, tedy její volební podpora. Pokud strana ztrácí volební podporu od občanů, poslanci uvnitř mohou hlasovat nejednotně, protože si nemohou být jisti, že se s touto stranou dostanou do parlamentu. Poslanci těchto stran se pak většinou přesouvají do silnějších stran s podobným programem, kde budou mít případnou jistotu působení v parlamentu.\n\nRozhodně záleží také na tom, kolik poslanců je za stranu zvoleno poněkolikáté a kolik poprvé. Jestliže se poslanec díky delšímu působení ve straně lépe socializuje, dá se předpokládat, že bude raději hlasovat ve prospěch strany na základě získaných zkušeností. Je-li tedy více znovuzvolených poslanců ve straně, mohou společně hlasovat jednotněji.\n\nPolitologický časopis - Czech Journal of Political Science shrnul na základě ovlivňujících faktorů několik hypotéz, se kterými lze při zkoumání jednotnosti hlasování pracovat a které by různé pohledy na jednotnost mohly vysvětlit.\n"}
{"id": "1343565", "url": "https://cs.wikipedia.org/wiki?curid=1343565", "title": "Druhá moderna", "text": "Druhá moderna\n\nDruhá moderna je termín vytvořený německým sociologem Ulrichem Beckem, který tak nazývá současnost, tedy období po tzv. „první“ moderně – industrializované společnosti.\n\nPrvní moderna přišla s Průmyslovou revolucí, kdy se stávající zemědělská společnost přetvořila na společnost industrializovanou. Druhá moderna ji přetváří v novou a více reflexivní síťovou, informační společnost. Podle Becka moderna tedy nezanikla a díky reflexi \"vedlejších důsledků vedlejších důsledků sebe sama\" se transformovala, nebo by se měla proměňovat. Tento názor lze ukázat na tzv. ekologických skupinách, které vznikly jako důsledek znečišťování přírody a ekologické krize, která je zase důsledkem předchozí obrovské industrializace. Reflexe je nejvýznačnější vlastností druhé moderny, a z toho důvodu je také nazývána reflexivní modernizací. Další vlastnosti jsou odmítání původního oddělování přírody a kultury, vyloučení nekonečného ekonomického růstu a přímočarého pokroku. Druhá moderna přímo navazuje na první, a není od ní odtržena. Začíná existovat, když se předchozí věk mění s pomocí reflexe.\n\nDruhá moderna není pouhou teorií o současném světě, ale stane se formou budoucího uskupení společnosti nebo způsobem přemýšlení o společnosti. Po první moderně nezůstaly jen vedlejší důsledky a jejich vedlejší důsledky, ale také i původní způsob uvažování, který se musí změnit. Tím novým způsobem uvažování myslí Beck nejen reflexi již zaběhlých pořádků, ale také použití zákonitostí moderny na sebe samu a tím se vytvoří zcela nový, racionalizovaný běh světa.\n\n\"Hlavní článek: Riziková společnost\"\n\nDruhá moderna si je vědoma nových rizik, týkajících se všech forem života, rostlin, zvířat a člověka. Tyto rizika vznikla díky velkým úspěchů moderny při řešení problému lidského nedostatku. Systémy, které se předtím zdály být schopné poskytovat ochranu před přírodními i společenskými problémy, jsou mnohem více vnímány, jako stvořitelé nových člověkem vytvořených globálních rizik. Je to důsledek jejich fungování. Tyto systémy se stanou součástí problému, nikoliv řešením. Modernizace a pokroky v šíření informací vytvářejí zcela nové sociální problémy, např. počítačovou kriminalitu. Mezitím vědecké pokroky otevírají nové oblasti bádání – klonování či genetická modifikace. V těchto nových sférách se rozhoduje bez dostatečné znalosti dlouhodobých následků.\n\nBeck si těchto čerstvých dilemat vytvořených touto reflexivní modernizací všiml, a proto přišel s \"kosmopolitní perspektivou\", která překoná problémy světa, v němž již národní zájmy nejsou prosazovány pouze na státní úrovni. Neexistuje společnost založená pouze na státním základu. Společnost se mění na kosmopolitní a rizika jsou projednávána v globálním měřítku. Jedním z důkazů tohoto přechodu, je válka v Kosovu a následné nálety NATO na Bělehrad. V předchozím světě první moderny byla lidská práva pouhou vnitřní záležitostí daného státu. Dnes západní státy v čele s USA mohou vojensky zakročit proti jakékoliv zemi, která tyto nejvyšší konvence nerespektuje. Tyto události podle Becka dokumentují přechod k novému, kosmopolitnímu světu.\n\nDruhá moderna je také spojena s tzv. společností vědění, vyznačující se pluralizací různých typů znalostí. Právě pro ni jsou význačná vědomostně-závislá rizika, nejistoty, které vytváří informační svět sám o sobě.\n\nObjevily se různé formy odporu vůči druhé moderně, mezi nimi např. euroskepticismus.\n\nSám Beck vidí Al-kajdu, jako důsledek druhé moderny a zároveň je jejím největším nepřítelem, nejen ve způsobu používání informačních technologií, ale také ve své synkretické ideologii.\n"}
{"id": "1343570", "url": "https://cs.wikipedia.org/wiki?curid=1343570", "title": "Studie syfilidy v Tuskegee", "text": "Studie syfilidy v Tuskegee\n\nStudie syfilidy v Tuskegee byla klinická studie oficiálně známá jako „the U.S. Public Health Service Syphilis Study at Tuskegee“ organizovaná v letech 1932 až 1972 Službou veřejného zdravotnictví Spojených států ve spolupráci s Univerzitou v Tuskegee, Alabama. Tato nechvalně známá studie zkoumala přirozený průběh neléčeného syfilis. \n\nV experimentu bylo zahrnuto 600 Afroameričanů, z nichž 399 bylo nakaženo syfilis a zbylá jedna třetina zdravých sloužila jako kontrolní vzorek. Studie, která začala v roce 1928, měla zpočátku sledovat vývoj nemoci po dobu 6 měsíců a následně poskytnout pacientům zdravotní péči pomocí soudobých léčebných metod. Potom, co výzkum přišel o financování, již nebyla pacientům poskytována žádná léčba. Účastníkům bylo řečeno, že jsou léčeni z důvodu \"zlé krve\" a za zapojení ve studii jim byla přislíbena léčba, jídlo v místech testování a pojištění pohřbu.\n\nI přes to, že se od roku 1947 začal penicilin používat jako standardní způsob léčby syfilis, byla tato informace účastníkům zatajována , případně jim bylo podáváno placebo. Účast na experimentu byla účastníkům prezentována jako speciální bezplatná zdravotní péče, kterou by si jinak nemohli chudí zemědělci z Macon County dovolit. \n\nBěhem experimentu zemřelo 128 mužů v důsledku onemocnění syfilis či s ní spojených komplikací. Také jejich ženy a děti byly tomuto nebezpečí vystaveny.\n\nStudie byla eticky problematická od samého počátku, po 2. světové válce navíc došlo ke změnám v mezinárodním právu týkajících se experimentů na lidech. Legitimnost Tuskegee experimentu však nebyla přezkoumávána a zpochybněna byla až v roce 1965 Irwinem Schatzem. \n\nV roce 1972 se tento experiment objevil na titulní straně New York Times a vzbudil zájem veřejnosti. Následně byl jmenován výbor pro veřejné studie, který studii shledal neoprávněnou a ukončil. Účastníkům a jejich potomkům vláda zajistila léčbu a vyplatila odškodné. V roce 1974 Kongres schválil zákon upravující podmínky výzkumu. Nyní studie potřebovaly informovaný souhlas, diagnózu a průběžné informování o výsledcích.\n\nV květnu roku 1997 se prezident Bill Clinton formálně omluvil obětem experimentu a uspořádal ceremoniál v Bílém domě pro přeživší účastníky. Pouze čtyři muži, kteří se účastnili původní studie, dorazili do Bílého domu se svými manželkami a dětmi vyslechnout si prezidentovu omluvu: Herman Shaw (v té době mu bylo 94 let), Carter Howard (93), Charlie Pollard (91) a Fred Simmons (100).\n\nZa autora studie se považuje Taliaferro Clark, kromě něj se na studii podílela také řada lékařů z Venereal Disease Clinic v Hot Springs a včetně několika Afroameričanů. Klíčovou postavou pro výzkum byla také afroamerická zdravotní sestra Eunice Rivers, která byla pojítkem mezi lékaři řídící výzkum a afroamerickou komunitou z níž pacienti pocházeli.\n"}
{"id": "1343571", "url": "https://cs.wikipedia.org/wiki?curid=1343571", "title": "Eri Kiribuchi", "text": "Eri Kiribuchi\n\nEri Kiribuchi (* 22. listopadu 1988, Tokio, Japonsko) je japonská hokejistka, která v současné době působí jako brankářka na Univerzitě Carleton v Kanadě.\n\nNa Zimních olympijských hrách v Naganu v roce 1998, kde mužský hokejový tým České republiky získal zlatou medaili, se Eri Kiribuchi poprvé setkala s touto sportovní disciplínou. Silný prožitek ji nadchl natolik, že požádala rodiče o podporu na vlastní cestě k hokeji. V roce 2000, kdy ji bylo 12 let, se spolu se svou matkou a bratrem přestěhovala do Prahy. V roce 2001 za nimi přiletěli také otec a sestra. Po skončení studia na gymnáziu se zapsala na Univerzitu Bemidji v Minnesotě. V současné době hraje na Univerzitě Carleton v Kanadě, která se řadí k CIS, nejlepším hokejovým společnostem v Kanadě.\n\nKromě svého mateřského jazyka japonštiny umí česky a anglicky.\n\n"}
{"id": "1343572", "url": "https://cs.wikipedia.org/wiki?curid=1343572", "title": "Jozef Urblík (1970)", "text": "Jozef Urblík (1970)\n\nJozef Urblík (* 3. ledna 1970) je bývalý slovenský fotbalista, útočník. Jeho syn Jozef Urblík nastoupil také v české lize. V roce 2012 byl výkonným ředitelem FK Pohronie.\n\nV české lize hrál za SK Hradec Králové. Nastoupil v 11 ligových utkáních. Gól v české lize nedal. Ve slovenské nejvyšší soutěži hrál za BSC JAS Bardejov a MFK Baník Prievidza.\n\n\n"}
{"id": "1343585", "url": "https://cs.wikipedia.org/wiki?curid=1343585", "title": "Poddanství žen", "text": "Poddanství žen\n\nEsej Poddanství žen (1869, anglicky \"The Subjection of Women)\" patří mezi díla britského filosofa a politického ekonoma Johna Stuarta Milla.\n\nJedná se o esej ze série zaměřené na feministickou filosofii. Publikuje zde názory, které rozvíjel společně se svou ženou Harriet Taylor Mill. Práce popisuje postavení žen na konci 19. století a podporuje myšlenku jejich emancipace.\n\nMill zastával názor, že intelekt (rozum) přináší větší štěstí než smysly (pud). Věřil také, že každý má mít právo volit, s jedinou výjimkou barbarů a nevzdělaných lidí.\n\nPři psaní eseje si byl vědom svou nekonvenčností a věděl, že úkol, který si vybral nebude snadný. Argumentuje mimo jiné tvrzením, že poddanost žen je přežitek z minulosti a nemá žádné místo v moderní společnosti.\n\nZa hlavní cíl si dává Mills vysvětlit příčiny všeobecného názoru, že \"„zásada, která řídí nynější společenské poměry mezi oběma pohlavími – právní podřízenost jednoho pohlaví druhému – jest sama sebou bezprávím a nyní jednou z hlavních překážek pokroku lidského a že měla býti nahrazena zásadou úplné rovnosti, nepřipouštějící ani moc nebo výsad se strany jedné, ani nepředpokládající neschopnost ze strany druhé“\"\n\nMill touto prací útočí na argument, že ženy jsou od své podstaty horší v jistých věcech než muži. Proto by měly být od takových věcí odrazovány nebo by jim měli být přímo zakázány. Snaží se ukázat na mnoha příkladech institucí, států, otroků, nevolníků, starých Řeků a jiných, jak absurdní je společenské postavení žen v jeho době.\n\nUvádí, že nemůžeme vědět čeho jsou ženy schopny, protože jim nikdy nebyla dána možnost využít své schopnosti. Proto navrhuje, že by se měl udělat test čeho jsou a nejsou ženy schopny – experiment. Společnost by měla založit volný trh, pro služby které ženy vykonávají a měl by jim být za ně zaručen odpovídající zisk. Pouze potom by jejich rozhodnutí mohly odrážet jejich skutečné zájmy a schopnosti.\n\nPokud by nastala rovnováha mezi muži a ženami přineslo by to veliké výhody nejen pro ženy. Osvobozením nápadů a potenciálu poloviny populace by mělo velký pozitivní dopad na vývoj celého lidstva.\n\nSpolečenská role ženy, jako poddané může a role muže jako vládce vychází podle Milla z přehnané důvěry lidí ve zvyky.\n\nSpolečenský status žen na konci 19. století přirovnává k primitivnímu stavu otroctví. Je sice zjemněný společenskými mravy a lidskostí, ale přesto jsou v něm viditelné známky surovosti. Takové nestejné postavení žen a můžu pramení z práva silnějšího. Sociální normy říkají, že žena je pohlaví slabší jak mentálně, tak fyzicky.\n\nŽeny byly již od útlého věku vychovávány tak, aby neměly vlastní vůli ani cíle a že jejich povinností je žít pro druhé. Ideální představa ženy v 19. století ji stavěla na pozici ženy, matky a hospodyně. \n\nNe všechny ženy dobrovolně vstupují do područí mužského. Na konci 19. století poprvé větší počet žen vydává spisy a vyslovují svoji nespokojenost se svým společenským postavením. Žádají být připuštěny k volbám. Chtějí mít možnost dosáhnout stejného vzdělání jako muži a ucházejí se o do té doby ženám nepřístupná zaměstnaní. Takové myšlení bylo umožněno, když se spolu s modernizací zemí uvolnily zákony a nastala svoboda výběru povolání pro muže. \n\nMill tvrdí, že emancipace a vzdělání žen by přineslo benefity i pro muže. Pokud by se ženám dostalo stejného vzdělání, představovaly by novou konkurenci. To by vyústilo ve vyšší intelektuální vývoj všech. Tím by se podle Milla zlepšily i vztahy v manželství. Je přesvědčen že se manželství uzavírá čistě na základě zvyku. Kdyby mohly ženy dosahovat vyššího vzdělání, mohly by s muži komunikovat na vyšší intelektuální úrovni a tím vylepšit kvalitu vztahu.\n\nNavrhuje, aby se změnily zákony upravující majetková vlastnictví, možnost pracovat mimo dům a možnost získat finanční stabilitu pro ženy.\n\nMILL, John Stuart. \"Poddanství žen. Oddíl 1\".. Praha: Vydavatelstvo Časopisu českého studentstva, 1890. 81 s.\n\nMILL, John Stuart. \"Poddanství žen. Oddíl 2\". Praha: Vydavatelstvo \"Časopisu českého studentstva\", 1890. 175 s.\n"}
{"id": "1343590", "url": "https://cs.wikipedia.org/wiki?curid=1343590", "title": "Sama doma", "text": "Sama doma\n\nSama doma je interaktivní publicistický pořad České televize vysílaný naživo od 2. 9. 1998. Obsahuje inspirativní program, zábavu a informace především pro ženy a to s možností okamžité reakce diváků. Program je složen z mnoha rubrik a hosté jsou z řad lékařů, sociologů, psychologů a známých osobností. Pořad také v rámci všech třech vydání představuje řadu lokálních témat a osobností. Původní čas vysílání byl od 12:30 do 13:30, od 3. 1. 2017 se prodloužil do 14:00.\n\nOd 6. 9. do 10. 11. 2010 pořad prezentoval 20 projektů, které financoval Evropský sociální fond.\n\n15. 8. 2013 proběhla oslava 15 let vysílání pořadu na lodi Europé v Praze za účasti současných a bývalých moderátorek a známých osobností.\n\nV lednu 2014 byla hostem pořadu ředitelka Interier design školy INTERMEZZO Jana Hradecká, v rámci čtyřdílného seriálu „Kreativní nápady pro domov”.\n\nVysílání mimo studio proběhlo například 3. 10. 2014 v předvečer Karlovského gastrofestivalu z terasy hotelu Horal, obec Velké Karlovice.\n\nIntegrovaný záchranný systém v ČR představila v pořadu 17. 5. 2016 tisková mluvčí generálního ředitelství Hasičského záchranného sboru České republiky, kpt. Mgr. Nicole Zaoralová.\n\nV roce 2017 pořad moderovali:\n\n"}
{"id": "1343594", "url": "https://cs.wikipedia.org/wiki?curid=1343594", "title": "Josef Maršík", "text": "Josef Maršík\n\nJosef Maršík (* 2. prosince 1927, Bačalky) je český dirigent, hudební skladatel a aranžér dechové hudby.\n\nPo absolvování hudební školy J. B. Foerstera v Jičíně a Státní konzervatoře v Praze (kde byl žákem hry na klarinet u profesora Vl. Říhy a v dirigentském oddělení u prof. dr. Václava Smetáčka) působil jako klarinetista a později i jako kapelník u mnoha orchestrů, mimo jiné v Hudbě Hradní stráže (později Ústřední hudbě Československé armády) nebo Posádkové hudbě Hradec Králové (dříve Hudba československého letectva v Hradci Králové), kterou vedl jako kapelník od roku 1960 a která pod jeho vedením dosahovala v celostátních soutěžích armádních orchestrů výtečných výsledků.\n\nPoložil základy úspěšné dlouholeté spolupráce s Československým rozhlasem a významně se podílel na vzniku dvou významných východočeských festivalů – „Koletova Rtyně“ a „Pravečkův Lanškroun“. V čele Posádkové hudby Hradec Králové (již neexistující) stál 27 let a v roce 1987 v hodnosti podplukovníka odešel do důchodu.\n\nPo skončení aktivní služby v armádě přišla nabídka Městského úřadu v Kolíně, aby převzal vedení Městské hudby Františka Kmocha. Zde působil od začátku roku 1988 po dobu 10 let a dosáhl s ní výtečné umělecké úrovně, natočil několik televizních pořadů i první CD a absolvoval také celou řadu úspěšných zahraničních vystoupení (např. ve Velké Británii, Kanadě, USA). Vedle toho působil jako dirigent v mládežnickém dechovém orchestru ZUŠ Habrmanova v Hradci Králové, kde pomohl vychovat mnoho výborných muzikantů. Je nutné vyzdvihnout jeho pedagogickou činnost a lidský přístup.\n\nJiž během své profesionální kariéry spolupracoval s Dechovým orchestrem města Hradce Králové (tehdy ještě s Dechovou hudbou závodního klubu Škodových závodů Hradec Králové) jako umělecký poradce a hostující dirigent. V roce 2004 se pak stal kapelníkem tohoto orchestru, významně pozvedl jeho úroveň, přivedl do jeho řad mladé muzikanty a do repertoáru zařadil náročné atraktivní skladby. Je autorem celé řady známých skladeb žánru dechové hudby a je také oblíbeným aranžérem skladeb pro velké dechové orchestry.\n\n\n\nDirigent a skladatel pan Josef Maršík, který v Hradci Králové natrvalo zapustil kořeny, se řadí mezi nejvýznamnější popularizátory české dechové hudby a patří k velkým osobnostem hudebního života nejen v kontextu východních Čech. Za svůj celoživotní přínos kultuře byl v roce 2016 oceněn Medailí statutárního města Hradce Králové a v roce 2017 mu byla udělena i Pamětní medaile hejtmana Královéhradeckého kraje.\n"}
{"id": "1343596", "url": "https://cs.wikipedia.org/wiki?curid=1343596", "title": "Im Čong-suk", "text": "Im Čong-suk\n\nIm Čong-suk (* 1. dubna 1974) je bývalá korejská zápasnice-judistka.\n\nOd svých 19 let patřila do širšího výběru jihokorejské ženské reprezentace. V roce 1998 se prosadila v nově definová střední vahové kategorii do 70 kg a na Asijských hrách v Bankoku získala zlatou medaili. Do olympijské sezony 2000 šla do nižší polostřední váhové kategorie kvůli návratu korejské sportovní hvězdy Čo Min-son a na olympijské hry v Sydney se nekvalifikovala. Sportovní kariéru ukončila po roce 2002.\n\n\n"}
{"id": "1343597", "url": "https://cs.wikipedia.org/wiki?curid=1343597", "title": "Luz Long", "text": "Luz Long\n\nLuz Long, celým jménem Carl Ludwig Hermann Long (27. dubna 1913 Lipsko – 14. července 1943 Acate) byl německý dálkař. Byl členem klubu Leipziger SC, získal titul doktora práv na Lipské univerzitě.\n\nNa domácích olympijských hrách 1936 získal v soutěži dálkařů stříbrnou medaili a v trojskoku skončil desátý. Na mistrovství Evropy v atletice 1934 a mistrovství Evropy v atletice 1938 obsadil shodně třetí místo. Byl šestkrát mistrem Německa, v roce 1937 vytvořil evropský rekord výkonem 7,90 m.\n\nZa druhé světové války sloužil u protiletadlové jednotky a padl během invaze na Sicílii, je pochován na vojenském hřbitově v Motta Sant'Anastasia. V mnichovském Olympiaparku je po něm pojmenována ulice Luz-Long-Ufer.\n\nZnámé bylo jeho přátelství s velkým soupeřem, černým Američanem Jesse Owensem. V kvalifikaci dálkařů na berlínské olympiádě Owens dvakrát přešlápl a hrozilo mu vyřazení. Long šel o přestávce za ním a poradil mu, aby si posunul rozběh. Owens pak třetím pokusem vyhrál kvalifikaci a ve finále získal zlatou medaili v olympijském rekordu 8,06 m. Za tuto nezištnou pomoc soupeři byla Longovi posmrtně udělena Cena Pierra de Coubertina. Po válce navštívil Owens Německo a setkal se s Longovou rodinou, jeho synu Kaiovi šel dokonce za svědka na svatbě.\n"}
{"id": "1343602", "url": "https://cs.wikipedia.org/wiki?curid=1343602", "title": "Friends Arena", "text": "Friends Arena\n\nFriends Arena je víceúčelový stadion sloužící zejména pro fotbal. Nachází se ve Švédsku, ve městě Solně u jezera Råstasjön, poblíž Stockholmu. Otevřen byl v roce 2012. Kapacita diváků při fotbalových zápasech činí 50 653 osob, při koncertech to může být až 65 000 návštěvníků. Na stadionu hraje švédská fotbalová reprezentace a fotbalový klub AIK Stockholm, který se sem přestěhoval ze stadionu Råsunda.\n\n"}
{"id": "1343604", "url": "https://cs.wikipedia.org/wiki?curid=1343604", "title": "LGBT hnutí", "text": "LGBT hnutí\n\nLGBT hnutí (hnutí leseb, gayů, bisexuálů a transgender lidí) se zabývá problematikou sociálních menšin, které mají jinou než většinovou sexuální orientaci. Někdy se i objevuje i rozšířený akronym LGBTQIA, kam kromě výše zmíněných skupin patří i queer, intersex a asexuální osoby. Toto hnutí se řadí mezi tzv. „nová sociální hnutí“, která začala vznikat v 60. letech 20. století. „Z pohledu teoretiků NSH (\"nová sociální hnutí\") tato hnutí odrážejí širší sociální přechod od industriálního typu společnosti k postindustriální. Zatímco v čele zájmu industriální politiky stálo vytváření bohatství a jeho rozdělování, postindustriální politika se zaměřuje hlavně na postmateriální otázky.“ Anthony Giddens ve své knize uvádí, že typické pro NSH je i změna v organizaci hnutí. Zatímco v „starých sociálních hnutích“ převládala formálnější organizace, u těch nových je struktura organizace nezávislejší. NSH se více snažily o oslovení veřejnosti na kulturní úrovni než o změnu společnosti pomocí nějakého státního převratu.\n\nV České republice můžeme vznik LGBT hnutí datovat do poloviny 90. let 20. století. Ze začátku se hnutí spíše zaměřovalo na organizování různých akcí, jako například filmový festival Mezipatra, který se pořádá dodnes, než na politický svět. Postupem času se začali objevovat problémy mezi gay a lesbickou menšinou: šlo především o právo na umělé oplodnění, které se týká jen lesbické menšiny. „Nejvýznamnějším důvodem ke značné separaci lesbického a gay hnutí, byla neochota gay komunity akceptovat lesby jako rovnocennou sílu.“ Postupně se hnutí zaměřovalo na prosazení zákona o registrovaném partnerství, který byl přijat v roce 2006. Po jeho přijetí se hnutí odklonilo od dalších politických snah, co se týká zákonů a začali tíhnout k samostatným či lokálním skupinám. Pustili se tak do pořádání různých masových akcí, které však měli primárně nepolitický charakter.\n\nPrvní organizací ještě na území Československa byla Lambda Praha. Po spojení spolků z ostatních měst vzniklo v roce 1990 občanské sdružení Svaz Lambda. Ve stejné době vzniklo nejen Hnutí za rovnoprávnost homosexuálních občanů, ale také několik dalších skupin. V květnu 1990 došlo v Bratislavě k setkání všech těchto spolků, které vyústilo k založení společného Sdružení organizací homosexuálních občanů (SOHO). Ta například přispěla ke zrušení tzv. růžových listů, které sloužily pro policii jako seznamy lidí homosexuálně orientovaných.\n\nMezi organizace, které fungují dnes, patří například Logos Česká republika, což je křesťanský spolek, který se snaží začlenit gay a lesbickou menšinu do církví i společnosti. Tato organizace patří mezi členy Evropského fóra křesťanských LGBT skupin. Jako další dnes fungující organizaci můžeme zmínit STUD, který „vznikl v roce 1996 jako nezávislá nestátní organizace (občanské sdružení), jejímž posláním je působit ve prospěch gay, lesbické, bisexuální a transgender minority a usilovat o její plné právní i faktické zrovnoprávnění s ostatními členy společnosti.“\n\nV průběhu 90. let 20. století můžeme vidět v České republice větší liberalizaci postojů k LGBT hnutí. Je všeobecně známo, že média v demokratických zemích jsou ovlivňována společenskou realitou a zastoupení členů LGBT komunity v našich médiích, ať už ve filmech či seriálech, není takové, jaké by si zasloužili. I když je nutné podotknout, že po roce 1989 se v médiích, tištěných i elektronických, začaly tyto menšiny vyskytovat podstatně častěji, což přispělo k určité změně kontextu, se kterým jsou spojováni. Z kriminálního kontextu a negativní stereotypizace došlo k přeměně na běžný společenský život.\n\n"}
{"id": "1343611", "url": "https://cs.wikipedia.org/wiki?curid=1343611", "title": "Večer tříkrálový (film)", "text": "Večer tříkrálový (film)\n\nVečer tříkrálový (v britském originále Twelfth Night) je britská filmová komedie z roku 1996. Režisérem filmu je Trevor Nunn. Hlavní role ve filmu ztvárnili Imogen Stubbs, Toby Stephens, Helena Bonham Carter, Steven Mackintosh a Imelda Staunton.\n\n\n"}
{"id": "1343613", "url": "https://cs.wikipedia.org/wiki?curid=1343613", "title": "Cognac", "text": "Cognac\n\nCognac je město na jihozápadě Francie. Nachází se 120 km severně od Bordeaux na řece Charente. Žije zde obyvatel. Je sídlem stejnojmenného arrondisementu a po Angoulême druhým největším městem departementu Charente.\n\nNázev města je galského původu: z výrazu \"condate\" (soutok; nedaleko Cognacu se do Charente vlévá říčka Antenne) nebo z osobního jména \"Connus\" (pravděpodobně místní náčelník). První písemná zmínka pochází z roku 1016, kdy zde byl založen benediktinský klášter. V té době vznikl i hrad, který později patřil rodu Valois; okolní osada získala roku 1215 městská práva a díky výhodné poloze i daňovým úlevám bohatla z obchodu se solí a vínem, z něhož se později začal vyrábět také aperitiv Pineau des Charentes a proslulá vinná pálenka. Od roku 1909 platí ochrana označení původu a název koňak smějí používat pouze místní produkty, vše ostatní se označuje jako brandy. Ve městě se nachází také muzeum koňaku. Významný je i sklářský průmysl, o jehož rozvoj se zasloužil Claude Boucher, vynálezce prvního stroje na foukání skla.\n\nMezi roky 1917 a 1918 bylo město centrem československých legií na půdě Francie. Koncem roku 1917 a na začátku roku 1918 zde došlo k soustředění legionářů dopravených z Ruska, dobrovolníků z USA a bývalých válečných zajatců z Rumunska a Srbska. Z nich byly zformovány 21. a 22. čs. střelecký pluk, které byly v létě a na podzim 1918 nasazeny do bojů na západní frontě první světové války. Těsně před koncem války zde vznikl také 23. čs. střelecký pluk (s výrazným zastoupením Slováků z USA) a již po skončení války 24. čs. střelecký pluk. Všechny československé útvary byly mezi prosincem 1918 a lednem 1919 dopraveny do Československa. \n\nDíky zachovanému historickému centru byl Cognac zařazen v roce 2012 na seznam Villes et Pays d'art et d'histoire. Významnými památkami jsou kromě hradu a Svatojakubské brány také radnice, hrázděný dům Maison de la Lieutenance (senešalské sídlo z 15. století), chrámy Église Saint-Léger a Église Saint-Martin, budova bývalého konventu slouží jako kulturní centrum. Město má anglický park o rozloze sedm hektarů, k rekreaci slouží rovněž ostrovy Île David a Île de la Reine. Každoročně se zde koná literární festival a přehlídka pouličního umění Coup de chauffe. K turistickým atrakcím patří naučná trasa Étapes du cognac a plavba po řece v tradičním člunu gabarre. V Cognacu se rovněž nachází obrazárna, knihovna, krytá tržnice, nemocnice a několik středních škol. Nedaleko byla roku 1938 zřízena základna francouzského letectva Base aérienne 709 Cognac-Châteaubernard.\n\n\n\n\n"}
{"id": "1343614", "url": "https://cs.wikipedia.org/wiki?curid=1343614", "title": "Sociologie práva", "text": "Sociologie práva\n\nSociologie práva (nebo také právní sociologie) je nejčastěji chápána jako subdisciplína sociologie, nebo součást právních studií. Leží totiž na pomezí oborů práva a sociologie, proto ji nelze přesně vymezit. Významný norský sociolog Vilhelm Aubert v jednom ze svých děl prezentuje myšlenku, že sociologie i právo používají při popisování různých problémů velice podobnou frazeologii, a proto nelze přesně zařadit sociologii práva ani do jedné z těchto vědních disciplín. Nejasnou hranici mezi sociologií práva, sociologií a právnickými studiemi lze ukázat také na příkladu významného periodika Law &Society.3 Tento časopis totiž není primárně určen přímo pro sociology či teoretiky práva, ale spíše pro čtenáře, kteří se zajímají o téma vztahu mezi společností a právem. Nejasné vymezení sociologie práva hrálo důležitou roli i při jejím vzniku a následném formování, neboť docházelo k diskuzím a sporům o to, do jaké míry se jedná o subdisciplínu sociologie, a do jaké míry jde o součást právních věd. Toto nejasné umístění sociologie práva mezi sociologii a právo se projevuje i u samotných sociologů práva, kteří jsou často svým původním vzdělaním sociologové, nebo právníci. Avšak právě sociologie práva tyto dva druhy vzdělání spojuje. V praxi dochází tedy k tomu, že sociologové práva mohou bez problému pracovat na katedrách sociologie i katedrách práva. Bez ohledu na to, zda je sociologie práva definována jako subdisciplína v rámci sociologie, přístup v rámci právnických studií nebo výzkumný obor jako takový, zůstává závislá především na tradicích, výzkumných metodách a teoriích „hlavního“ oboru sociologie. V menším měřítku je také závislá na jiných společenských vědách, jako je například sociální antropologie, politologie, sociální politika a psychologie.\n\nKořeny sociologie práva sahají až k dílům předních sociologů a právníků z období přelomu 19. a 20. století. Vztah mezi právem a společností byl sociologicky zkoumán v klíčových dílech Maxe Webera a Émile Durkheima. Spisy o zákonech těchto klasických sociologů jsou dnes základem celé sociologie práva. Řada dalších vědců, zejména právníků, také použila sociální vědecké teorie a metody ve snaze rozvíjet sociologické teorie práva. Mezi tyto vědce lze zařadit jména jako Leon Petrazycki, Eugen Ehrlich a Georges Gurvitch.\n\nNázory odborníků na to, kde hledat kořeny sociologie práva se různí. Sociologie jako taková se ustavila v první polovině 19. století, nicméně ve vztahu k sociologii práva je možno zmínit Aristotela, Hobbese, Spinozu nebo Montesquiea. Sociologizující úvahy těchto autorů vychází z metafyzických základů, kupříkladu z principu přirozeného práva. Mezi významné představitele patří také Max Weber a Émile Durkheim. První jmenovaný dokonce právo jako hlavní obor vystudoval, což ovlivnilo jeho tvorbu. Ve svých pracích rád propojoval různé vědní okruhy a například svou dizertaci napsal na téma vývoj práva italských středověkých měst. Právem se později zajímal zejména v kontextu racionalizace a byrokratizace. Émile Durkheim viděl právo jako součást většího celku, do kterého spadala morálka a také náboženství. Durkheima rovněž fascinoval morální řád společnosti, a proto se zabýval právem. Právo zapracoval také do své koncepce vývojových stádií společnosti, kde s postupujícím věděním roste také množství zákonů, což dokládá na příkladu Lex Duodecim Tabularum, který dal za vznik rozsáhlým systémům klasického období římského práva. Za zmínku také německý právník Eugen Ehrlich, který bývá považován za zakladatele „socio-legalstudies.“ Ehrlich se odklání od právního pozitivismu a razí myšlenku důležitostí právního obyčeje. Rovněž kladl důraz na zachování rovnosti mezi účastníky soudního řízení a na nezávislost práva. Jeho názory se prosadily zejména ve Spojených státech, které byly vhodnější živnou půdou pro jeho teorie. V Evropě se v soudní praxi vžil spíše právní pozitivismus. V období po druhé světové válce vzkvétala sociologie zejména v USA. S významnou teorií přišel například H. Garfinkel, který se zabýval tím, jak rozhodují soudní poroty. Nicméně i v Evropě se prosadili sociologové zabývající se právem. Významná byla například debata mezi Niklasem Luhmanem a Jürgenem Habermasem. Do dnešních dnů se v sociologii práva neprojevila žádná vůdčí koncepce, a tak tato věda zůstává polyparadigmatická. Novodobý vývoj sociologie práva kopíruje vývoj novodobé sociologie. Objevily se například práce zabývající se sociologií práva ve vztahu k feminismu, globalizaci a dalším současným tématům.\n\nSociologie práva byla jasně stanovena jako akademický obor učení a empirického výzkumu v období po druhé světové válce. Po válce nebylo studium práva v sociologii hlavním tématem, přesto se někteří známí sociologové roli práva ve společnosti ve svých dílech věnovali. Například v práci Talcotta Parsonse je právo prezentováno jako základní mechanismus sociální kontroly. V reakci na kritiku vyvinutou proti funkcionalismu se objevily další sociologické perspektivy práva. Kritičtí sociologové vyvinuli perspektivu práva jako nástroj moci. Jiní teoretici v oblasti sociologie práva, jako je například Philip Selznick, však tvrdili, že moderní právo se stále více přizpůsobuje potřebám společnosti a musí se k němu přistupovat i z morálního hlediska. Další vědci, v čele s americkým sociologem Donaldem Blackem, vyvinuli vědeckou teorii práva, která staví na základu paradigmatu čisté sociologie. Stejně široká, avšak přesto odlišná, je teorie autopoiézních systémů německého sociologa Niklase Luhmanna, který představuje zákon nebo „právní systém“ jako jeden z deseti funkčních systémů (viz funkční diferenciace) společnosti.\n\nPrávo a společnost (Law and Society movement) je americké hnutí, které bylo založeno po druhé světové válce především z iniciativy sociologů, kteří měli na studiu práva zvláštní zájem. Krátké odůvodnění vzniku tohoto hnutí nabízí citát Lawrence Friedmana, který řekl že „právo je masivní a životně důležitá přítomnost ve Spojených státech a je příliš důležité na to, aby mohlo být ponecháno právníkům.“ Zakladatelé hnutí Právo a společnost (Law and Society movement) se domnívali, že studium práva a právních institucí v jejich společenském kontextu by mohlo být vytvořit vědecký obor, který se vyznačuje svým závazkem k interdisciplinárnímu dialogu a multidisciplinárním výzkumným metodám. Založení Asociace práva a společnosti (Law and Society Association) v roce 1964 zaručilo kontinuitu ve vědeckých činnostech hnutí práva a společnosti a umožnilo jejím členům ovlivňovat právní vzdělávání a tvorbu politiky v USA.\n\nSociologie práva bylo malé, ale rychle se vyvíjející se odvětví britské sociologie v době, kdy Campbell a Wiles sepsali výzkum zhodnocení práva a společnosti v roce 1976. Sociologie práva i přes slibný začátek bohužel zůstala malým odvětvím. Nicméně i tak vznikaly skvělé studie reprezentující množství sociologických tradic, ale také teoretických příspěvků. Mezi dva nejpopulárnější přístupy 60. a 70. let 20. století se řadí interakcionismus a marxismus.\n\nInterakcionismus se stal populárním v Americe v 50. a 60. letech jako politicky radikální alternativa k strukturálnímu funkcionalismu. Namísto pohledu na společnost jakožto systém regulující a kontrolující činy jedinců, interakcionisté namítali, že sociologie by se měla zkoumat, co lidí dělají v určitých situacích, a jak rozumí svému vlastnímu jednání. Sociologie deviace, která zahrnuje témata jako zločin, homosexualitu a duševní poruchy, se začala zaměřovat na tyto teoretické debaty. Funkcionalisté si představovali zločin jako problém, který má být spravován systémem práva. Zastánci teorie nálepkování se naopak zaměřovali na legislativní proces a otázku: jak je zločin konstruován jako problém. Množství britských sociologů a několik výzkumníků na právnických univerzitách později čerpalo z těchto myšlenek v textech o právu a zločinu.\n\nNicméně nejvíce vlivným proudem tohoto období byl marxismus, který tvrdil, že nabízí vědecký a ucelený pohled na společnost jako celek, stejně jako strukturální funkcionalismus. Marxismus se ale více zaměřoval na třídní boj než hodnotový konsenzus. Tento přístup zaujmul mnoho mladých, levicově smýšlejících studentů práv, ale také nám přinesl několik zajímavých empirických studií. Mezi ně patří například studie historické, zabývající se problematikou nařízení, která upřednostňovala zájmy dominantních ekonomických skupin. Za zmínku stojí také pamětihodná etnografie Pata Carlena, která kombinuje analytické zdroje marxismu a interakcionismu, zvláště pak sociologii Erwinga Goffmana v textu o soudech nižší instance.\n\nNa rozdíl od tradičního pojetí práva sociologie práva nechápe právo jen jako systém norem, doktrín a rozhodnutí, které existují nezávisle na společnosti, ze které vzešly. Aspekt práva založený na pravidlech je zajisté důležitý, ale poskytuje neadekvátní základy pro popis, analýzu a porozumění práva v jeho sociálním kontextu. Právní sociologie tedy chápe právo jako soubor institucionálních procesů, který se postupně rozvíjel, až se vyvinul na základě a skrze interakci s kulturními, ekonomickými a sociopolitickými strukturami a institucemi. Jako moderní společenský systém se právo snaží získat a udržet si autonomii, aby fungovalo nezávisle na dalších společenských institucích a systémech jako je náboženství, politika a ekonomie. Dosud však zůstává s jinými institucemi historicky spjato. Jedním z cílů sociologie práva tedy zůstává vypracovat empirické metodologie schopné popsat a vysvětlit provázanost moderního práva s ostatními sociálními institucemi.\n\nNěkteré vlivné přístupy k sociologii práva kritizují definici práva ve smyslu oficiálního práva. Z jejich úhlu pohledu je právo chápáno tak, že nezahrnuje jen právní systém, formální právní instituce a procesy, ale také mnohé neoficiální formy normativnosti a regulace, které jsou vytvářeny v rámci skupin, asociací a komunit. Sociologické studie práva tedy nejsou limitovány na analyzování toho, jak instituce právního systému reagují na sociální třídu, gender, rasu, vyznání, sexualitu a další společenské kategorie. Soustředí se také na to, jak spolu interagují členové různých skupin a „komunit“ jako například společenství právníků, byznysmenů, vědců, členů politických stran nebo členů mafie. Právo je ve zkratce studováno jako souhrnná a konstitutivní část sociálních institucí, skupin a komunit.\n\nZájem o sociologii práva v západních zemích se dál šíří. Několik důležitých výzkumů vyprodukovali také Indičtí studenti. Celkově však nalézáme jen limitované množství prací na téma sociologie práva od výzkumníků z oblastí jako například Střední východ nebo centrální a severní Afrika. Globální rozšíření této disciplíny je tedy nerovnoměrné a koncentrované především v industrializovaných zemích s demokratickými politickými zřízeními. Dalo by se říci, že šíření této disciplíny závisí na národním bohatství, formě politického zřízení a celkovém bohatství státu. Nicméně žádný z těchto faktorů nevysvětluje tuto nerovnováhu.\n\nMezi Masarykovy žáky patřil například Emanuel Chalupný, který posléze pokračoval v jeho odkazu. Patřil mezi přední zakladatele Sociologického ústavu, rovněž se angažoval v prohloubení sociologického pojmosloví. Jeho profesní činnost byla velice rozmanitá, věnoval se právnické i pedagogické činnosti. Chalupný byl také velice aktivním spisovatelem, mezi jeho nejznámější díla patří čtrnácti svazková „Sociologie,“ která dosud zůstává nejdůkladněji napsanou knihou z oboru sociologie u nás. Vzhledem k Chalupného předešlé právnické činnosti, to byl člověk velice zběhlý vprávních otázkách fungování státu, a tím pádem se ve své tvorbě zaobíral především nedostatky fungování psaného práva v praxi. Mezi jiným se věnoval například důsledkům zavedení porotních soudů či zákonům na ochranu chudých. Zde měl tedy navrch oproti klasikům jako jsou Durkheim či Spencer, jelikož na rozdíl od nich, Chalupný čerpal při svých sociologických průzkumech i ze svých bohatých zkušeností z oboru, nejen ze studia knih. Tento přístup nicméně měl rovněž své nedostatky, vzhledem k tomu, že Chalupný častokrát upřednostnil příklady zpraxe systematičtějšímu výzkumu. Dalším z významných zastupitelů československé sociologie je Inocenc Arnošt Bláha. Jeho i Chalupného metodologie v oboru sociologie má mnohé podobnosti. Na rozdíl od Chalupného však Bláha staví ve své práci na vztahu práva a morálky, kde propaguje myšlenku, že právo existuje právě skrze morální zásady. Po roce 1989 se na našem území etablovala další generace sociologů, mezi něž patří například Jiří Přibáň či Michal Šejvl.\n\nPrávní pluralismus je koncept vyvinutý právními sociology a sociálními antropology k popsání mnoha jeho vrstev, většinou s jinými zdroji legitimity, které existují v rámci jednoho státu nebo společenství. Právní pluralismus je definován také jako situace, při které dva nebo více právních systémů koexistují na stejném poli. Právní pluralisté definují právo ze široka. Nejen jako soustavu soudů jištěných vymahatelnou mocí státu, ale i jako neprávní formy normativních nařízení. Právní pluralismus se skládá z různých metodologických přístupů a jako koncept zahrnuje rozmanité a často zpochybňované perspektivy na právo.\n\nGlobalizace bývá často definována v rámci ekonomických procesů, které zdůrazňují radikální kulturní vývoj na úrovni světové společnosti. Přestože je právo klíčovou přísadou procesu globalizace – a důležité studie práva a globalizace byly sepsány v 90. letech 20. století, bývá často důležitá role práva na vytvoření a udržení globalizačních procesů opomíjena na úkor sociologie globalizace.\n\nJak tvrdí Halliday a Osinsky: „Ekonomická globalizace nemůže být pochopena bez znalosti globálních obchodních regulací a právní konstrukce trhů, na kterých výrazně závisí. Kulturní globalizace nemůže být pochopena bez znalosti práv duševního vlastnictví, institucionalizovaných v mezinárodním právu. Globalizace ochrany zranitelných populací nemůže být pochopena bez přihlédnutí k vlivům mezinárodního trestního a humanitárního práva na rozhodování mezinárodních tribunálů. Globální soutěžení o instituce demokracie a budování státu nemohou být smysluplné, dokud nejsou považovány ve vztahu ke konstitucionalismu.“\n\nSociologicko-právní přístupy ke studiu globalizace a globální společnosti se často překrývají nebo využívají studií právních kultur a právního pluralismu.\n\nV tomto článku byl použit překlad textu z článku Sociology of Law na anglické Wikipedii.\n\n\n"}
{"id": "1343616", "url": "https://cs.wikipedia.org/wiki?curid=1343616", "title": "Paradigma AGIL", "text": "Paradigma AGIL\n\nParadigma AGIL (známé také jako paradigma čtyř funkcí) je teoretickým konceptem vytvořeným americkým sociologem Talcottem Parsonsem v 50. letech 20. století a poprvé zveřejněným v jeho knize The Social System. Tento koncept uvádí a popisuje čtyři základní funkce, jež jsou podle Parsonse nezbytným výchozím předpokladem každého společenského systému.\n\nPři formulování definice paradigmatu AGIL vycházel Parsons z jeho předchozích teorií a předpokládal, že každý sociální systém je strukturován okolo dvou vzájemně se křížících os. Jedna z os podle něj odděluje vnější a vnitřní prvky orientace, druhá pak instrumentální a konzumní prvky systému. Dohromady tak vytváří tyto dvě osy celkem čtyři sektory, z nichž každý reprezentuje problém (či problémy) nějakým způsobem se dotýkajících přežití systému. Parsons také předpokládal, že každý sociální systém musí splňovat čtyři základní předpoklady, aby vůbec vznikl a aby mohl fungovat. Tyto čtyři elementární funkce pojmenoval a přiřadil do výše zmíněných sektorů. Z počátečních písmen anglických názvů těchto funkcí později vznikla zkratka AGIL:\n\nA – adaptace (adaptation) – Označuje vztah sociálního systému k vnějšímu prostředí, z něhož daný systém čerpá zdroje a tím pádem se jednak musí přizpůsobovat tomuto prostředí, ale také přizpůsobovat prostředí sobě.<br>\n\nG - dosahování cílů (goal attainment) – Sociální systém si stanovuje nějaké cíle, k čemuž potřebuje mít vytvořený určitý systém jak o nich rozhodovat a jak jich dosáhnout.<br>\n\nI – integrace (integration) – Sociální systém musí udržovat vztahy mezi svými jednotlivými prvky (aktéry), k čemuž stejně jako u dosahování cílů musí mít vytvořený určitý systém.<br>\n\nL – udržování vzorů (latent pattern maintance) – Aby si systém zachoval svou strukturu, musí pomocí vytváření kulturních vzorců a péčí o ně udržovat motivaci jednotlivců k plnění jejich role v systému. Součástí udržování vzorů je také systém jejich předávání z generace na generaci.<br>\n\nTyto zcela abstraktní definice později Parsons přiřadil konkrétním běžným subsystémům sociálních systémů. Podmínku adaptace zařadil k ekonomickému subsystému, funkci dosahování cílů k politickému subsystému, integrační schopnosti sociálního systému řadil ke komunitnímu subsystému a posledně nutnost vytváření a udržování vzorců přiřadil vzdělávacímu subsystému a případným dalším socializačním institucím.\n\nAčkoliv výše uvedené definice jsou poměrně abstraktnějšího charakteru, ze své podstaty se snaží být intuitivní a jejich aplikace na konkrétní sociální systém je snadná. Například kmen nějakých lovců a sběračů, který musí pro své přežití a fungování lovit zvířata a sbírat různé rostliny či jejich plody, tak tento lov a sběr realizuje v nějakém vnějším prostředí. Pochopitelně se musí tomuto prostředí přizpůsobovat, případně přizpůsobovat prostředí sobě, tedy se na něj nějak adaptuje a využívá z něj zdroje. Takový kmen také potřebuje mít určité cíle a nějaký systém, jak jich dosáhnout, například zda přesunout své osídlení, případně kam a jak. Dále musí mít kmen daný určitý systém hodnot, sdílených všemi jeho členy, který slouží k udržování vztahů mezi jednotlivci v něm. Pro zajištění kontinuity pak je nutné, aby takový kmen měl vytvořený systém předávání vědomostí, jako například jak lovit, co sbírat a také tímto předávat zmíněný hodnotový systém. Pokud kmen splňuje tyto čtyři základní předpoklady, pak je jeho existence udržitelná.\n"}
{"id": "1343618", "url": "https://cs.wikipedia.org/wiki?curid=1343618", "title": "Typizace (sociologie)", "text": "Typizace (sociologie)\n\nTypizace je pojem z fenomenologické sociologie Alfreda Schütze, který označuje prostředky, jimiž lidé interpretují přirozený svět a dávají mu smysl. Typizace jsou součástí „balíku příručního vědění“, který napomáhá orientaci ve světě a běžně jej nezpochybňujeme. Typizace však nemusí být vždy adekvátní, neboť je jedinec neustále konfrontován něčím, co ještě není součástí jeho zásoby vědění.\n\nAlfred Schütz reagoval na pokus Maxe Webera spojit dohromady vysvětlení a porozumění. Svou knihou Der sinnhafte Aufbau der sozialen Welt, která poprvé vyšla ve Vídni v roce 1932, založil tradici sociální fenomenologie. Schütz měl dojem, že problém Weberových ideálních typů, umělých konstruktů, jejichž hlavním účelem je pomoc při poměřování reality, nebyla v jejich nedostatečné vědeckosti. Weber je ale příliš rychle aplikoval na jevy, jež popisoval, a nevěnoval dostatečnou pozornost jejich zakotvení v typizačních aktech obyčejných členů společnosti. Podle Schütze totiž sociální vědec pouze vytváří doplňující typizace druhého řádu založené na těch, které již vykonávají obyčejní lidé ve svém každodenním životě.\nFenomenologie vznikla nejdříve jako filosofický směr, jímž se zabýval převážně německý filosof Edmund Husserl. V jeho původním smyslu znamenala takový přístup k vědění, který se soustředil na naše vnímání věcí a nechával stranou otázku, zda skutečně existují, nebo jsou jen optické iluze. Přirozený svět v tomto smyslu znamená svět počitků zdravého rozumu, dříve než je podroben vědecké teoretické analýze. V Schützově méně formálním užité fenomenologické terminologie se výraz přirozený svět vztahuje k sociálnímu světu, který interpretujme pomocí typizací.\n\nSchütz věřil, že soustředění na každodenní situace a interakce malého měřítka může mít širší dopady na sociální analýzu struktury. Předpokládal, že jeho práce je doplňkem systematičtějších typů teorie, například funkcionalismu nebo neoklasické ekonomické teorie, a že otevírá prostor pro spojení běžného každodenního sociálních porozumění se systematičtější analýzou.\n\nV nejširším slova smyslu lze typ pochopit jako myšlenkový konstrukt, který v sobě pojímá totožné či příbuzné znaky určitých jevů. Schütz definuje typ jako sjednocující syntézu, která rozčleňuje svět na oblasti podobného (regionsofsimilarity). Nejširším typem je svět v celku.\n\nSchütz rozlišuje tři základní druhy typů podle stupně konkrece.\n\nVědění o životním světě je uloženo v zásobě vědění. Aktuální zásoba vědění působí jako ‚automatický‘ vzorec chování, nebo jako explicitní interpretační schéma. Pomocí typizované zásoby vědění je možné s větší či menší úspěšností předvídat průběh sociálního dění. Přísně řečeno však nelze o predikci vůbec mluvit, jde spíše o očekávání, které aktér vkládá do budoucnosti, že se bude vyvíjet podobně, jako se vyvíjela dosud. Prostřednictvím typizace vzniká svět důvěry, krizové situace jen provokují nové odpovědi, které se začleňují do stávajícího poznání světa. Obecné typizace jsou tedy všechny možné zkušenosti a jako takové mohou být člověkem aktualizovány a konkretizovány.\n\n(z německého „Lebenswelt“, též živý svět či přirozený svět) Životní svět označuje jsoucno vystavěné na významech, který člověk během procesu socializace a interakce přikládá věcem a událostem. Poprvé jej definoval Edmund Husserl, na jeho objev navázal Alfred Schütz a později i Jan Patočka.Ten soudí, že se životní svět vyznačuje dvoupólovostí – objektivní pól je tvořen okruhem typických možností, subjektivní pól je utvářen rozmanitostí možností člověka, kterými se může vztahovat k objektivnímu pólu. Tím, že se člověk vztahuje k objektivnímu pólu světa, může překračovat svou bezprostřední danost a tím aktualizovat (konkretizovat) obecné typizace.\n"}
{"id": "1343620", "url": "https://cs.wikipedia.org/wiki?curid=1343620", "title": "Stínohra", "text": "Stínohra\n\nStínohra (v britském originále Portraits chinois) je britsko-francouzská filmová komedie z roku 1996. Režisérkou filmu je Martine Dugowson. Hlavní role ve filmu ztvárnili Helena Bonham Carter, Romane Bohringer, Marie Trintignant, Jean-Philippe Écoffey a Elsa Zylberstein.\n\n\n"}
{"id": "1343626", "url": "https://cs.wikipedia.org/wiki?curid=1343626", "title": "Křídla vášně", "text": "Křídla vášně\n\nKřídla vášně (v britském originále The Wings of the Dove) je britsko-americký dramatický film z roku 1997. Režisérem filmu je Iain Softley. Hlavní role ve filmu ztvárnili Helena Bonham Carter, Alison Elliott, Linus Roache, Elizabeth McGovern a Charlotte Rampling.\n\n\nFilm byl dále nominován na 4 Oscary, 1 Zlatý globus, 3 ceny BAFTA a dvě ceny SAG Award. Film získal dalších 14 ocenění a 24 nominací.\n\n\n"}
{"id": "1343629", "url": "https://cs.wikipedia.org/wiki?curid=1343629", "title": "Josef Podsedník", "text": "Josef Podsedník\n\nJosef Podsedník (15. února 1903 Pozořice – 6. března 1990 Brno) byl československý politik. V letech 1946–1948 byl předsedou Ústředního národního výboru města Brna, a tedy nejvyšším představitelem města. Jeho syn Pavel Podsedník byl primátorem Brna na začátku 90. let 20. století.\n\nV mládí pracoval jako dělník ve Zbrojovce Brno, od roku 1926 byl úředníkem v městské účtárně. Angažoval se v Československé straně národně sociální, v níž byl tajemníkem v místních a obvodních organizacích. Za druhé světové války byl členem ilegálního Národního výboru a pomáhal organizovat sociální pomoc. Po skončení války byl místopředsedou revolučního Národního výboru města Brna a roku 1946 se stal předsedou Ústředního národního výboru města Brna, nejvyšším představitelem města. Ve funkci skončil krátce únoru 1948. V září toho roku byl zatčen a v politickém procesu odsouzen k 18 letům. Propuštěn byl roku 1963, do roku 1968 pracoval v podniku Pozemní stavby Brno jako údržbář.\n\nPohřben je na hřbitově v Brně-Židenicích.\n\n"}
{"id": "1343634", "url": "https://cs.wikipedia.org/wiki?curid=1343634", "title": "Domácí štěstí", "text": "Domácí štěstí\n\nDomácí štěstí (v britském originále Keep the Aspidistra Flying) je britský romantický film z roku 1997. Režisérem filmu je Robert Bierman. Hlavní role ve filmu ztvárnili Richard E. Grant, Helena Bonham Carter, Julian Wadham, Jim Carter a Harriet Walter.\n\n\n"}
{"id": "1343640", "url": "https://cs.wikipedia.org/wiki?curid=1343640", "title": "Sociologie kultury", "text": "Sociologie kultury\n\nSociologie kultury zahrnuje sociologickou oblast, která se zabývá kulturou, přesněji společenským charakterem kultury a její podmíněností. Pojem sociologie kultury je možné užít v různých kontextech a pro různé účely. V zásadě se ovšem pojí s pojmem společnost, protože je vytvářena lidmi, kterými je zároveň díky jejich chování a jednání relativizována.\n\nTermín sociologie kultury byl poprvé použit v Německu ve Výmaru, kde sociologové, jako Alfred Weber, použili pojem \"Kultursoziologie\". Jedná se o hraniční disciplínu, protože akcentuje i další příbuzné obory jakou jsou například kulturní antropologie, kulturologie či filozofie, ale i historie a psychologie. S tím souvisí také to, jak je pojímána v různých regionech. Zatímco v Evropě je vnímána jako samostatná disciplína, v Americe je chápána jako součást kulturní antropologie.\n\nPředmět zkoumání stejně jako samotné vymezení pojmu je obtížné přesně určit – závisí na proměně pojmů, které se v průběhu dějin mění. Obecně lze tedy říci, že tématem zkoumání jsou kulturní změny.\n\nZáklady studia sociologie kultury položila antropologie především v 70. letech 20. století. Do té doby byla studována především v kontextu velkých teorií. Sociologií kultury se zabývalo vícero sociologů, přičemž každý ji zkoumal z jiné perspektivy. \n\nVe své známé teorii třídních elit se Karl Marx zabývá také kulturou. Zmiňuje ji při vysvětlování rozdílů mezi buržoazií a proletariátem. Tvrdí, že kultura slouží jako argument podporující třídní nerovnost. Buržoazie má svoji vlastní kulturu, která propaguje vlastní zájmy a naopak pohrdá zájmy proletariátu, pro který je tato kultura nedostupná. Jeho známý výrok „Náboženství je opium lidstva” potvrzuje tuto teorii. Marx je materialista, věří, že ekonomika produkuje kulturní ideály. To souvisí s jeho chápáním základny a nadstavby – pokaždé, když se změní základna (výrobní vztahy a síly), změní se i nadstavba (kultura, náboženství, politika). Kultura je tedy dle Marxe definována jako oblast, která je závislá na fenoménech jako dělba práce, výrobní síla nebo výrobní vztahy chápaných jako základna.\n\nÉmile Durkheim nevytvořil jasnou definici kultury, přesto se jí ve svém díle zabýval. Tvrdil, že kultura má několik propojení se společností:\n\n\nMax Weber se zabýval především, jak náboženskými, tak sociokulturními fenomény. Přišel s pojmem sociální status. Status nese skupina vycházející ze stejné rasy, etnika, náboženství, pohlaví, sexuální orientace atd. Tyto skupiny žijí určitým životním stylem na základě různých hodnot a norem. Jsou to subkultury, tedy kultura v kultuře.\n\nPodle Georga Simmela kultura odkazuje na „kultivaci jednotlivců prostřednictvím vnějších forem, které byly objeveny v historii”. Simmel prezentoval společenské a kulturní jevy ve smyslu „forem” a „obsahu” také přechodný vztah mezi nimi.\n\nČeský sociolog Miloslav Petrusek se zabývá především rozdíly a nuancemi mezi obory zabývajícími se kulturou. Zmiňuje kulturologii, cultural studies, kulturní a sociální antropologii. Tvrdí, že v českém prostředí tyto obory nebyly nijak hlouběji zkoumány a je třeba je rekonstruovat.\n\nZáklady definice komunity můžeme hledat již v minulosti, kdy byla definována jakýmsi normativním řádem, který tvoří jádro každé společnosti. Z něj poté vyplývají jisté statusy, práva nebo závazky pro členy komunity. Integritu sociálních komunit udržuje kulturní orientace.\n\nEnkulturace je celoživotní proces osvojování si kultury, ve které žijeme. Není to však proces poznávání celého kulturního systému, ale pouze určitých oblastí. Prostřednictvím enkulturace si člověk osvojuje způsob života typický pro jeho společenství. Enkulturaci lze rozdělit na vědomou a nevědomou a zároveň ji rozlišit podle typů sociálních skupin, ve kterých probíhá.\n\nTermín souvisí s pojmem adaptace, který můžeme definovat jak přizpůsobení. Akulturace je tedy přizpůsobení se na jiné kulturní prostředí. Dle Berryho můžeme rozlišit pět kategorií změn při adaptaci: fyzické změny, biologické změny, kulturní změny, nové sociální vztahy a psychologické změny.\n\nJako masová kultura bývá označována kultura současného vyspělého světa, která má dílčí odlišnosti, ale i mnoho společných rysů. Jednotně definovat pojem masová kultura nelze, můžeme však najít pojmenování jako vulgární kultura či kultura nejnižší úrovně, což ovšem nelze chápat jako relevantní. Mnohem vhodnější je definice masové kultury jako komplex velmi široce používaných norem a vzorů chování.\n\nKýč se objevuje v souvislosti s procesem radikální estetizace sociálního světa, který můžeme chápat jako vznik čistého prostředí pro spotřebovávání. Vzhledem k tomu, že má blízko k iluzi, že krásu lze kupovat a prodávat, ho vysvětlujeme například jako krásu, která je distribuována jako jakékoliv jiné zboží a v tu chvíli ztrácí svoji unikátnost. \n\nKýč můžeme rozlišit na dvě skupiny podle lidí s ním operujících. Kýč exkluzivní zahrnuje publikum nepoučené a nedostatečně sensibilní a označuje ho jako nekompetentní. Kýč inkluzivní zahrnuje publikum, které s kýčem žije a neuvědomuje si žádné estetické provinění.\n\n"}
{"id": "1343641", "url": "https://cs.wikipedia.org/wiki?curid=1343641", "title": "Sebastian (film)", "text": "Sebastian (film)\n\nSebastian (\"När alla vet\") je norsko-švédský hraný film z roku 1995, který režíroval Svend Wam podle vlastního scénáře. Film popisuje osudy mladíka, který prochází obdobím coming outu.\n\nSebastianovi je 16 let a některé věci si nechává pro sebe. Jeho matka je psycholožka a snaží se mu porozumět, což Sebastian odmítá. Je léto a Sebastian tráví volný čas se svými přáteli, ale jeho vztah s Lisbeth se rozpadá. Sebastian je totiž tajně zamilovaný do svého kamaráda Ulfa. Když ho jednou znenadání políbí, Ulf ho odmítne. Sebastian má sice podporu rodičů, ale přesto se cítí osamělý. Naštěstí Ulf jejich přátelství neodmítne. Také Lisbeth dojde, jak je to se Sebastianem a Sebastian následně pochopí, že jeho přátelé nevidí v jeho sexuální orientaci žádný problém.\n"}
{"id": "1343654", "url": "https://cs.wikipedia.org/wiki?curid=1343654", "title": "Teorie létání", "text": "Teorie létání\n\nTeorie létání (v britském originále The Theory of Flight) je britská filmová komedie z roku 1998. Režisérem filmu je Paul Greengrass. Hlavní role ve filmu ztvárnili Helena Bonham Carter, Kenneth Branagh, Gemma Jones, Holly Aird a Ray Stevenson. \n\n\n"}
{"id": "1343655", "url": "https://cs.wikipedia.org/wiki?curid=1343655", "title": "Franz Defregger", "text": "Franz Defregger\n\nFranz Defregger, po roce 1883 Franz von Defregger (30. dubna 1835, Ederhof, Stronach – 2. ledna 1921, Mnichov), byl rakouský malíř, který se věnoval převážně portrétní, žánrové a historické malbě.\n\nDeffreger byl synem úspěšného tyrolského farmáře. V mládí projevoval hudební talent a věnoval se kreslení a řezbářství. Jeho matka a dvě sestry zemřely při epidemii tyfu roku 1841. Po smrti otce roku 1858 prodal zděděnou farmu, vyplatil své sestry a všichni odcestovali do Ameriky. Sám brzy změnil rozhodnutí, vrátil se do Evropy a začal studovat řezbářství na odborné škole Michaela Stolze v Innsbrucku.\n\nStolz roku 1860 představil Defreggera Karlu Theodoru von Piloty v Mnichově. Defregger absolvoval přípravnou třídu v Královské škole umění a řemesel u Hermanna Dycka a 19. července 1861 složil přijímací zkoušky na Královskou akademii do ateliéru malby Hermanna Anschütze. V letech 1863-1865 pobýval v Paříži a studoval na École des beaux-arts, navštěvoval muzea a galerie a pilně kreslil. Seznámil se zde s tvorbou barbizonské školy a roku 1864 vystavoval na Salon des Refusés. Po návratu do Tyrol se věnoval zejména portrétování příbuzných a známých. V letech 1867–1870 studoval malbu v ateliéru Karla Theodora von Piloty v Mnichově.\n\nJako malíř se stal velmi populární díky hojným reprodukcím svých děl v časopisech. Roku 1878 ho král Ludvík II jmenoval profesorem historické malby na mnichovské Akademii. Defreggerova mnichovská vila, kterou dal postavit roku 1882, se stala střediskem společenského života. Střídavě pobýval také ve své vile v italském Bolzanu. Roku 1883 obdržel Korunní řád spojený se šlechtickým titulem. Obdržel také pruský řád Pour le Mérite, roku 1885 mu udělil medaili arcivévoda Karel Ludvík a od roku 1905 byl jmenován čestným občanem Mnichova.\n\nK Defreggerovým žákům patřili Josef Moroder-Lusenberg a Hans Perathoner, Lovis Corinth, Walter Thor, Hugo Engl, Fritz Prölß a mnoho dalších. Defregger vnímal prudký vývoj moderního umění a proto se roku 1910 vzdal místa na Akademii a věnoval se malbě krajin a portrétů. Zemřel v Mnichově 2. ledna 1921 ve věku 85 let.\n\nPo Defreggerovi jsou pojmenovány ulice v Mnichově, Bolzanu a Berlíně, horská chata ve východním Tyrolsku (2963 m n. m.), jeho vila v Bolzanu je chráněnou památkou.\n\nPoprvé na sebe upozornil dílem \"Almlandschaft\" (1860), ve kterém kombinuje přirozenou a bezprostřední svěžest alpské krajiny s velkolepým ztvárněním prostoru a atmosféry. Po návratu do Tyrolska vytvořil v letech 1865-1867 realistické obrazy považované za trvalé hodnoty v dějinách německého umění. Zachytil interiéry tyrolských usedlostí se zvláštní citlivostí k jemným účinkům světla a také několik věrných portrétů (malíř Nikolaos Gyzis). Jeho kompozice jsou laděny v příjemné harmonii teplých tónů a připomínají staré vlámské mistry. Ušlechtilé typy tyrolských venkovanů byly zajímavým tématem pro návštěvníky výstav.\n\nDefregger později tento způsob malby postupně opustil a nadále se věnoval žánrové a historické malbě v dekorativních kulisách. Nikdy se nezpronevěřil dobrému vkusu, ale jeho malba ve druhé polovině života příliš vycházela vstříc poptávce.\n\nDefregger se stal nejpopulárnějším žánrovým malířem mnichovské školy a proslavil se zejména svými portréty a výjevy ze života v Tyrolsku. Námětem jeho obrazů byli také hrdinové z dob selských povstání nebo bojů za samostatnost Tyrolska v době napoleonských válek. Jeho obraz \"Andreas Hofer na dvoře v Insbrucku\" roku 1879 zakoupil arcivévoda Karel Ludvík jako dar ke stříbrné svatbě císaře Františka Josefa.\n\n"}
{"id": "1343660", "url": "https://cs.wikipedia.org/wiki?curid=1343660", "title": "Pomsta bude sladká", "text": "Pomsta bude sladká\n\nPomsta bude sladká (v britském originále The Revengers’ Comedies) je britská filmová komedie z roku 1998. Režisérem filmu je Malcolm Mowbray. Hlavní role ve filmu ztvárnili Sam Neill, Helena Bonham Carter, Kristin Scott Thomas, Rupert Graves a Martin Clunes. \n\n\n"}
{"id": "1343662", "url": "https://cs.wikipedia.org/wiki?curid=1343662", "title": "Seznam medailistů na Mistrovství světa v jízdě na skibobech ve sjezdu", "text": "Seznam medailistů na Mistrovství světa v jízdě na skibobech ve sjezdu\n\nSeznam medailistů na Mistrovství světa v jízdě na skibobech ve sjezdu.\n\n"}
{"id": "1343663", "url": "https://cs.wikipedia.org/wiki?curid=1343663", "title": "Drsný holky", "text": "Drsný holky\n\nDrsný holky (v britském originále Women Talking Dirty) je britská filmová komedie z roku 1999. Režisérem filmu je Coky Giedroyc. Hlavní role ve filmu ztvárnili Helena Bonham Carter, Gina McKee, James Nesbitt, James Purefoy a Freddie Highmore. \n\n\n"}
{"id": "1343671", "url": "https://cs.wikipedia.org/wiki?curid=1343671", "title": "Dinosauří renesance", "text": "Dinosauří renesance\n\nDinosauří renesance (angl. \"Dinosaur renaissance\") byla malá vědecká revoluce, která se odehrála v paleontologii v průběhu 60. až 80. let 20. století. Šlo vlastně o významné obnovení pohledu na druhohorní dinosaury, kteří byli do té doby obecně vnímaní jako primitivní a neúspěšné \"omyly evoluce\". Nové objevy a výzkumy však ukázaly, že dinosauři byli naopak velmi progresivní a úspěšnou skupinou obratlovců, která dominovala pevninám naší planety po dobu 135 milionů let v průběhu celé jury a křídy.\n\nNa počátku této vědecké revoluce stál americký paleontolog John H. Ostrom (1928 - 2005), který v roce 1964 objevil a o pět let později popsal menšího teropoda druhu \"Deinonychus antirrhopus\". Srovnáním jeho fosilních kostí s kostmi \"praptáka\" archeopteryxe a současných ptáků dospěl k názoru, že ptáci jsou nepochybně blízcí příbuzní dinosaurů (dnes víme, že přímo z jedné skupiny teropodních dinosaurů vznikli) a že to byla mnohem obratnější a rychlejší zvířata, než se mohlo dříve zdát. Na tyto myšlenky pak navázali další odborníci, zejména Robert T. Bakker (* 1945), Peter Galton, Gregory S. Paul a někteří další. V 80. letech tak již byla představa teplokrevných a ekologicky úspěšných dinosaurů pevně ustavena, jak dokazuje například Bakkerova kniha Dinosauří kacířství. Na to pak navázala i zobrazení dinosaurů v populární kultuře, například v románu a následně filmu \"Jurský park\". V současnosti většinu hypotéz z tohoto období stále uznáváme a jsou pro ně nacházeny další fosilní důkazy (například tzv. opeření dinosauři).\n\n"}
{"id": "1343672", "url": "https://cs.wikipedia.org/wiki?curid=1343672", "title": "První vláda Andreje Babiše", "text": "První vláda Andreje Babiše\n\nPrvní vláda Andreje Babiše byla od 13. prosince 2017 do 27. června 2018 vláda České republiky menšinového charakteru, vedená předsedou vlády Andrejem Babišem. Vznikla po volbách do Poslanecké sněmovny 2017, v lednu 2018 nezískala důvěru Poslanecké sněmovny a do června 2018 vládla v demisi.\n\nJednobarevná vláda byla sestavena z nominantů hnutí ANO 2011, které vyhrálo říjnové volby do Poslanecké sněmovny 2017, se zastoupením 78 poslanců ve 200členném sboru. Prezident republiky Miloš Zeman následně pověřil 31. října 2017 lídra vítězného uskupení Babiše sestavením kabinetu. Vláda byla prezidentem jmenována 13. prosince 2017. Dne 16. ledna 2018 nedostala důvěru Poslanecké sněmovny a následujícího dne schválila demisi, kterou prezident Zeman přijal 24. ledna 2018. Dne 25. dubna 2018 se stala druhou nejdéle vládnoucí vládou samostatné České republiky v demisi, když časovou délkou vládnutí v demisi překonala první vládu Mirka Topolánka a zařadila se za vládu Jiřího Rusnoka. Dne 6. června 2018 prezident Miloš Zeman jmenoval Andreje Babiše podruhé premiérem, ten tak začal připravovat svoji druhou vládu. Druhá vláda Andreje Babiše byla prezidentem jmenována 27. června 2018.\n\nVolby do Poslanecké sněmovny, které se konaly 20. a 21. října 2017, vyhrálo hnutí ANO, jejímž lídrem je Andrej Babiš. Hnutí ANO 2011 vyhrálo volby s jasným náskokem nad ostatními stranami. Mělo 29,64 %, na druhém místě ODS s 11,32 %, třetí místo obsadili Piráti, kteří získali 10,79 %. Dále se do Sněmovny dostaly strany a hnutí SPD (10,64 %), KSČM (7,76 %), ČSSD (7,27 %), KDU-ČSL (5,8 %), TOP 09 (5,31 %) a STAN (5,18 %).\n\nOvšem okamžitě po vyhlášení výsledků voleb (a vlastně i před volbami) většina stran jasně deklarovala, že do koalice s ANO a s Andrejem Babišem nepůjdou. Důvodem byla hlavně Babišova minulost a také obvinění Andreje Babiše a Jaroslava Faltýnka. Jediné strany, které byly ochotny jednat s ANO o vládě, byly SPD a komunisté. Vládnout s SPD a komunisty však odmítl sám Babiš. Proto několik dní po volbách Babiš oznámil pokus sestavit menšinovou vládu složenou z členů hnutí ANO a odborníků z praxe. Prezident Miloš Zeman tento záměr přijal kladně.\n\nDne 28. listopadu 2017 přijel Andrej Babiš na Pražský hrad představit prezidentu republiky svůj seznam ministrů a Zeman tento seznam přijal bez výhrad a ohlásil schůzky s lidmi navrženými na ministry. Vládě možnou podporu zatím vyjádřili pouze komunisté, kteří argumentují vytvořením stabilní vlády, aby se mohl začít řešit rozpočet apod.\n\nDne 6. prosince 2017 jmenoval prezident Zeman Andreje Babiše premiérem. Podle vyjádření obou aktérů by měla být vláda jmenována 13. prosince 2017, po seznámení prezidenta s ministerskými adepty. Podle Babiše prezident souhlasil s posunem termínu, aby se už jako předseda jmenované vlády mohl Babiš 14. prosince zúčastnit summitu prezidentů a premiérů Evropské unie v Bruselu. Zeman chce rovněž osobně podpořit získání sněmovní důvěry pro Babišovu vládu. Média sousedních zemí komentovala akt tak, že byl předsedou vlády jmenován kontroverzní miliardář a populista navzdory podezření, že pro sebe „vyloudil“ peníze z Evropské unie. Upozornila také na vzájemný pakt v souvislosti s nastávající prezidentskou volbou.\n\nDne 10. ledna 2018 požádala vláda Poslaneckou sněmovnu o důvěru, sněmovní schůze ale byla večer přerušena a hlasování odloženo na 16. ledna 2018. Toho dne vláda Andreje Babiše důvěru Poslanecké sněmovny nedostala. Podpořilo ji všech 78 poslanců hnutí ANO, zbývající strany ale hlasovaly proti. Již dalšího dne, 17. ledna, odhlasovala vláda svoji demisi, kterou prezident Miloš Zeman přijal 24. ledna 2018. Ten zároveň pověřil Babiše jednáním o sestavení nové vlády.\n\nProti působení Andreje Babiše ve vládě, jakožto osoby, která v očích ostatních parlamentních stran komplikuje jednání o vládě a důvěře, se během jara konala řada demonstrací v různých městech ČR.\n\n<section end=\"členové\" />\n"}
{"id": "1343674", "url": "https://cs.wikipedia.org/wiki?curid=1343674", "title": "Hallenstadion", "text": "Hallenstadion\n\nHallenstadion je víceúčelová sportovní hala, která se nachází ve čtvrti Oerlikon v Curychu. Vnitřní prostor umožňuje konání mnoha druhů sportů včetně vodních a zimních. Kromě toho hala slouží jako kulturní zařízení s možností pořádání koncertů. Tuto halu využívá při koncertních turné mnoho zpěváků a hudebníků.\n\nNavrhl ji Bruno Giacometti a otevřeli ji 4. listopadu 1939. Renovací prošla od roku 2004 až do roku 2005.\n\n"}
{"id": "1343675", "url": "https://cs.wikipedia.org/wiki?curid=1343675", "title": "Živě z Bagdádu", "text": "Živě z Bagdádu\n\nŽivě z Bagdádu (v americkém originále Live from Baghdad) je americký dramatický film z roku 2002. Režisérem filmu je Mick Jackson. Hlavní role ve filmu ztvárnili Michael Keaton, Helena Bonham Carter, David Suchet, Paul Guilfoyle a Michael Cudlitz. \n\n\nFilm byl dále nominován na 3 Zlaté globy a 7 cen Emmy. Film získal 5 dalších ocenění a 10 nominací. \n\n\n"}
{"id": "1343679", "url": "https://cs.wikipedia.org/wiki?curid=1343679", "title": "784 (číslo)", "text": "784 (číslo)\n\nSedm set osmdesát čtyři je přirozené číslo. Římskými číslicemi se zapisuje DCCLXXXIV a řeckými číslicemi ψπδ'. Následuje po čísle sedm set osmdesát tři a předchází číslu sedm set osmdesát pět.\n\n784 je:\n\n\n"}
{"id": "1343680", "url": "https://cs.wikipedia.org/wiki?curid=1343680", "title": "Hamipterus", "text": "Hamipterus\n\nHamipterus byl rodem pterodaktyloidního ptakoještěra z kladu Pteranodontoidea, který žil v období spodní křídy (asi před 120 miliony let) na území dnešní severovýchodní Číny. Zajímavá je kvalita zachování jeho fosilií, které jsou stále ve své původní trojrozměrné podobě a vykazují množství anatomických detailů. V roce 2017 byla publikována studie o objevu a výzkumu 200 skvěle zachovaných vajec (s 16 embryi), která umožňují paleontologům učinit si lepší představu o rozmnožování a péči o mláďata u těchto létajících plazů.\n\n\n"}
{"id": "1343683", "url": "https://cs.wikipedia.org/wiki?curid=1343683", "title": "Vytvořené prostředí", "text": "Vytvořené prostředí\n\nVytvořené prostředí nebo také vystavěné či zastavěné prostředí (anglicky \"built environment\") je životní prostředí, které je vytvořené člověkem a je tak protikladem přírody. Termín „vytvořené prostředí“ typicky znamená městská oblast nebo jakékoliv uměle vytvořené prostory skrze urbanismus a architekturu. Vytvořené prostředí lze definovat jako „člověkem vytvořený prostor, ve kterém lidé žijí, pracují a rekreují se na denní bázi“, jenž zahrnuje budovy, ulice, parky a dopravní systémy, ale také možnosti přístupu ke zdravému jídlu, zázemí pro zdravý životní styl a další aspekty, které mají vliv na životní úroveň a duševní hygienu.\n\nKvalita vytvořeného prostředí pro život člověka má přímý vliv na veřejné zdraví a je tím pádem klíčovou součástí udržitelného rozvoje.\n\n"}
{"id": "1343685", "url": "https://cs.wikipedia.org/wiki?curid=1343685", "title": "Politický aktivismus v Česku", "text": "Politický aktivismus v Česku\n\nPolitický aktivismus je soubor akcí organizovaných osobou či skupinou osob s cílem dosáhnout politických a ideologických cílů, plánů či programů. Dochází k němu různými způsoby a to jak individuálně, tak v rámci organizací. V České republice se z hlediska četnosti protestů, geografického umístění, velikosti, užívaných strategií a cílů politický aktivismus dělí do čtyř základních kategorií. Patří do nich aktivismus participační, transakční, radikální a občanská sebeorganize.\n\nV ČR je reprezentován především odborovými organizacemi. Vyznačuje se zpravidla vysokým počtem stoupenců, ale malou četností protestních akcí. Jinými slovy, protesty jsou sice organizovány méně často, zato mívají masivní účast. Participační aktivismus je centralizován, spoléhá se na své vlastní struktury a působí celostátně. Prostřednictvím stávek, petičních akcí a demonstrací prosazuje nejčastěji své ekonomické požadavky vznášené na firmy nebo státní instituce.\n\nZnačí se velkou četností akcí, ale menším počtem stoupenců. Do strategie transakčního aktivismu se, kromě demonstrací a petičních akcí, řadí také kulturní akce jako výstavy či festivaly. Organizace, které zastupují tento typ aktivismu v ČR, jsou například Greenpeace Česká republika nebo Hnutí DUHA. Svoji činnost, která má především charakter demonstrací, ale také například kulturních akcí, míří proti firmám a státním, popřípadě regionálním institucím, ke kterým vznáší požadavky týkající se především životního prostředí, ochrany zvířat a lidských práv.\n\nExtremistické ultrapravicové a ultralevicové organizace tvoří základ radikálního aktivismu. Značí se ještě menším počtem stoupenců než ostatní druhy českého aktivismu, zato z nich má největší podíl demonstrací. Je silně zaměřen proti ideologickým nepřátelům a snaží se ovlivnit veřejné mínění. Radikální aktivisté nejčastěji prosazují své vize národní bezpečnosti a zahraniční politiky, protestují potom především proti činnosti nadnárodních organizací, elit, či jiných ideologicky znepřátelených skupin. Často kritizují i politiku jiných států. \n\nSebeorganizace je nejvíce decentralizovanou formou aktivismu.\nMá povahu občanských akcí, které zpravidla nejsou zaštiťovány žádnou skupinou nebo organizací a probíhají spontánně. Příkladem můžou být události jako “Děkujeme, odejděte” nebo “Proč? Proto!”\nProtesty bývají zaměřeny především na státní instituce a vznáší požadavky na jejich fungování. Další cíle občanské sebeorganizace mají především environmentální a veřejně politický charakter. Sebeorganizace je v postkomunistické ČR dlouhodobě nejrozšířenější formou aktivismu. \n\n\n"}
{"id": "1343698", "url": "https://cs.wikipedia.org/wiki?curid=1343698", "title": "Douglas XFD", "text": "Douglas XFD\n\nDouglas XFD byl prototyp palubního stíhacího letounu vyvinutý společností Douglas Aircraft Company jako první stíhačka její konstrukce.\n\nTyp XFD vznikl podle požadavků č. 311 Bureau of Aeronautics US Navy na dvoumístný palubní stíhací dvouplošník. 30. června námořnictvo objednalo prototypy letounů XFD, Vought XF3U a Curtiss XF12C k srovnávacím zkouškám.\n\nXFD měl celkovovou konstrukci potaženou plátnem, a jeho osádka seděla v zakrytém kokpitu tandemového uspořádání. Stroj měl pevný podvozek se záďovým kolečkem. Letoun, poháněný motorem Pratt & Whitney Wasp, poprvé vzlétl v lednu 1933 a mezi 18. červnem 1933 a 14. srpnem 1934 byl námořnictvem podroben zkouškám.\n\nBěhem nich dosáhl dobrých výkonů, ale námořnictvo mezitím ustoupilo od dvoumístné koncepce stíhaček a proto nedošlo k udělení zakázky na sériovou výrobu. \n\nÚdaje podle publikace \"The American Fighter from 1917 to the present.\"\n\n\n"}
{"id": "1343706", "url": "https://cs.wikipedia.org/wiki?curid=1343706", "title": "Obština Rila", "text": "Obština Rila\n\nObština Rila ( \"Община Рила\") je bulharská jednotka územní samosprávy v Kjustendilské oblasti. Leží v západním Bulharsku v pohoří Rila. Správním střediskem je město Rila, kromě něj zahrnuje obština 4 vesnice. Žijí zde zhruba 2 tisíce stálých obyvatel.\n\nV obštině žije 2 559 stálých obyvatel a včetně přechodně hlášených obyvatel 2 938 Podle sčítáni 1. února 2011 bylo národnostní složení následující:\n"}
{"id": "1343708", "url": "https://cs.wikipedia.org/wiki?curid=1343708", "title": "Rila (rozcestník)", "text": "Rila (rozcestník)\n\nRila může být:\nnebo odvozeně\n"}
{"id": "1343709", "url": "https://cs.wikipedia.org/wiki?curid=1343709", "title": "Jeroným z Colloreda (1732–1812)", "text": "Jeroným z Colloreda (1732–1812)\n\nJeroným František de Paula Josef hrabě Colloredo z Wal(d)see a Melsu ( \"Hieronymus Franz de Paula Josef Graf Colloredo von Waldsee und Mels\", někdy též \"Wallsee\", 31. května 1732 Vídeň – 20. května 1812 tamtéž) byl šlechtic z rodu Colloredo-Walsee, v letech 1761–1772 biskup gurský a v letech 1772–1803 poslední vládnoucí kníže-arcibiskup Salcburského knížecího arcibiskupství, poté ještě duchovní správce salcburské arcidiecéze z Vídně až do svého skonu v roce 1812. Působil a jednal jako výrazný stoupenec katolického osvícenství.\n\nJeroným se narodil jako pátý z osmnácti potomků říšského vicekancléře Rudolfa Josefa hraběte Colloreda z Waldsee a Melsu, jeho manželky Marie Františky Gabriely, rozené hraběnky ze Starhembergu. V roce 1724 povýšil císař Karel VI. rod do říšského hraběcího stavu a v roce 1763 udělil císař František I. Štěpán rodu říšský knížecí stav podle práva primogenitury.\n\nColloredovo pracovní nasazení se vyznačovalo stálostí a energičností. Kníže oplýval vysokou inteligencí, rychlým úsudkem, vynikajícím odhadem na lidi, jakož i velkorysým jednáním. Své záležitosti nikdy neodkládal a většinu konečných rozhodnutí činil sám, což poukazuje na přesný a rychlý obchodní odhad.\n\nColloredo ovládal kromě němčiny a latiny také francouzštinu, italštinu a češtinu. Byl dobrým houslistou a milovníkem hudby. Byl neduživý, vedl prostý a neokázalý život a stále držel přísnou dietu.\n"}
{"id": "1343715", "url": "https://cs.wikipedia.org/wiki?curid=1343715", "title": "Sofia Bekatoruová", "text": "Sofia Bekatoruová\n\nSofia Bekatoruová (\"Σοφία Μπεκατώρου\", * 26. prosince 1977 Athény) je řecká jachtařka. Na domácích Letních olympijských hrách 2004 získala zlatou medaili v třídě 470 spolu s Aimilií Tsulfaovou. Na Letních olympijských hrách 2008 získala bronzovou medaili v třídě Yngling, v posádce byli kromě ní Sofia Papadopuluová a Virginia Kravariotiová. Na Letních olympijských hrách 2016 se stala jako první žena v historii vlajkonoškou řecké výpravy (podle tradičního pořadí zemí tak vedla defilé všech sportovců). Spolu s Tsulfaovou také mají čtyři tituly z mistrovství světa v jachtingu a dva z mistrovství Evropy v jachtingu. V letech 2002 a 2004 byla vyhlášena nejlepší světovou jachtařkou podle organizace World Sailing. Její manžel Andreas Kosmatopoulos je také řecký reprezentant v jachtingu, mají dvě děti.\n\n"}
{"id": "1343717", "url": "https://cs.wikipedia.org/wiki?curid=1343717", "title": "Amphimachairodus", "text": "Amphimachairodus\n\nAmphimachairodus je rod vyhynulých šavlozubých koček, který žil v  Eurasii, Severní Africe a Severní Americe v období pozdního miocénu. Bývá řazen do tribu Homotherini.\n\n\"Amphimachairodus\" má komplikovanou taxonomickou historii, která se prolínala s rodem \"Machairodus\". Rozdíly mezi rody byly nejprve řešeny na úrovni druhů a později podrodů. Nakonec v roce 1984 navrhl španělský paleontolog J. Morales rozdělení na dva rody.\n\nDosud se nenašla žádná kompletní kostra amphimachairoda. Zásadním nálezem je lebka z Číny. Ta je sice částečně deformovaná, ale jinak velmi dobře zachovalá. Měří na délku 36 cm, což je na úrovni velkých jedinců tygra a lva. Kromě jiného se zásadně liší tím, že je velmi úzká. Další významné nálezy pocházejí ze Sibiře (obratle), Řecka a Španělska (končetiny). Výborně zachovalá lebka a přední končetiny byly objeveny v Bulharsku.\n\nPodle dochovaných částí koster a lebek byla odhadnuta celková hmotnost zvířete v průměru na 201 kg, přičemž některé druhy mohly vážit i přes 350 kg. Stavbou těla připomínal lva, ale měl prodloužené nohy. Charakteristickým znakem byl dlouhý svalnatý krk, velké dopředu směřující řezáky, relativně malé dolní špičáky a čepeli podobné trháky. Mimořádně velké byly druhy \"Amphimachairodus kabir,\" \"A. giganteus a A. coloradensis\", jejichž zástupci měřili v kohoutku až 1,3 metru. Pokročilejší druhy tohoto rodu měly kratší zadní končetiny než přední, čímž se podobali hyenám. Podobnou stavbu těla mělo i homotherium, jehož je \"Amphimachairodus\" možným předkem. U druhu \"A. giganteus\" se podařil prokázat výrazný sexuální dimorfismus, kdy samci byli ve většině případů podstatně větší než samice.\n\n\"Amphimachairodus\" obýval otevřenou zalesněnou krajinu a říční údolí. Svůj habitat sdílel s mnohými kopytníky, mastodonty a šelmami (hyeny, medvědi \"Agriotherium\") včetně svých příbuzných šavlozubců jako byli \"Metailurus\" a \"Lokotunjailurus\". Předpokládá se, že lovil velké savce včetně mastodontů.\n"}
{"id": "1343720", "url": "https://cs.wikipedia.org/wiki?curid=1343720", "title": "Wanna One", "text": "Wanna One\n\nWanna One (워너원) byla K-popová skupina z Jižní Koreje založená společností CJ E&M Music.\n\n\n"}
{"id": "1343727", "url": "https://cs.wikipedia.org/wiki?curid=1343727", "title": "Tomáš Hüner", "text": "Tomáš Hüner\n\nTomáš Hüner (* 26. června 1959 Ostrava) je český manažer, od prosince 2017 do června 2018 ministr průmyslu a obchodu ČR v první Babišově vládě, předtím v letech 2006 až 2011 náměstek ministra průmyslu a obchodu ČR, nestraník za hnutí ANO 2011.\n\nVystudoval katedru tepelných strojů a jaderných zařízení Fakulty strojní na Vysokém učení technickém v Brně (získal titul Ing.).\n\nCelou svou profesní kariéru se pohybuje v oblasti energetiky a průmyslu. V letech 1984 až 1994 pracoval v Elektrárně Dětmarovice a své působení zakončil na pozici náměstka ředitele pro výrobu. V letech 1995 až 2003 byl generálním ředitelem a předsedou představenstva Severomoravské energetiky. Působil rovněž v dozorčích radách provozovatele energetické sítě, a to v letech 2006 až 2014 jako předseda dozorčí rady ČEPS a v letech 2011 až 2014 jako předseda dozorčí rady OTE.\n\nOd roku 2004 pracoval na pozici country manažera společnosti ČEZ v Bulharsku, kde řídil bulharské distribuční společnosti po jejich akvizici skupinou ČEZ. Po odchodu z Ministerstva průmyslu a obchodu ČR působí jako manažer ve společnosti Siemens Česká republika.\n\nOd března 2001 je místopředsedou představenstva akciové společnosti \"Union Group\" a od roku 2014 je společníkem s vkladem ve firmě \"belva\".\n\nTomáš Hüner žije ve městě Havířov na Karvinsku, konkrétně v části Životice.\n\nV letech 2006 až 2011 působil jako náměstek ministra průmyslu a obchodu ČR, tehdy ministerstvo řídili Martin Říman, Vladimír Tošovský a Martin Kocourek.\n\nNa konci listopadu 2017 se stal kandidátem na post ministra průmyslu a obchodu ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval. Funkci zastával do června 2018, kdy byla jmenována druhá vláda Andreje Babiše, jejímž členem se však již nestal.\n"}
{"id": "1343732", "url": "https://cs.wikipedia.org/wiki?curid=1343732", "title": "Jaroslava Němcová", "text": "Jaroslava Němcová\n\nJaroslava Němcová (* 27. dubna 1971 Považská Bystrica) je česká politička, manažerka a ekonomka, od prosince 2017 do června 2018 ministryně práce a sociálních věcí ČR v první Babišově vládě, od roku 2016 zastupitelka Středočeského kraje (v letech 2016 až 2017 také radní kraje), členka hnutí ANO 2011.\n\nV letech 1985 až 1989 absolvovala střední ekonomickou školu a následně v letech 1989 až 1990 pak Kyjevský institut národního hospodářství. Mezi roky 1990 až 1993 vystudovala Vysokou školu ekonomickou v Bratislavě (získala titul Ing.) a v letech 2007 až 2009 i Prague International Business School (získala titul MBA).\n\nPracovní kariéru začínala v letech 1992 až 1995 jako OSVČ v poradenské činnosti účetních a daňových poradců. Dále byla burzovní makléřkou ve \"Všeobecné úvěrové bance Praha\" (1993 až 1994) a akciové společnosti \"EPIC–Securities\". Působila také jako finanční ředitelka akciové společnosti \"Dermacol\" (1998 až 1999), akciové společnosti \"GES MEDIA HOLDING\" (2004 až 2005) a firmy \"BARKOV ŽCR\" (1994 až 2004 a opět 2005 až 2006).\n\nV letech 2006 až 2009 byla náměstkyní pro ekonomické řízení a zároveň statutární zástupkyní ředitele Ústřední vojenské nemocnice Praha. V roce 2009 přešla na Úřad vlády ČR, kde působila nejprve jako ředitelka Odboru interního auditu a kontroly a později jako náměstkyně vedoucího Úřadu vlády ČR a ředitelka Sekce ekonomické.\n\nMezi lety 2011 a 2014 pracovala jako ředitelka Odboru služeb klientům ve Všeobecné zdravotní pojišťovně ČR. V listopadu 2014 se stala náměstkyní ředitele pro obchod a ekonomiku zdravotní péče v Nemocnici Na Homolce.\n\nJaroslava Němcová žije ve městě Dobřichovice v okrese Praha-západ. Je vdaná.\n\nOd roku 2012 je členkou hnutí ANO 2011. Působí jako nezávislá členka Finančního výboru Zastupitelstva města Dobřichovice.\n\nV krajských volbách v roce 2016 byla za hnutí ANO 2011 zvolena zastupitelkou Středočeského kraje. V listopadu 2016 se navíc stala radní kraje pro oblast sociálních věcí. Po změně krajské koalice v říjnu 2017 jí byla změněna i gesce v krajské radě, a to na oblast zdravotnictví. V prosinci 2017 na post radní kraje rezignovala, jelikož se stala ministryní.\n\nNa konci listopadu 2017 se stala kandidátkou na post ministryně práce a sociálních věcí ČR ve vznikající první vládě Andreje Babiše. Dne 13. prosince 2017 ji prezident Miloš Zeman do této funkce jmenoval. Funkci zastávala do června 2018, kdy byla jmenována druhá vláda Andreje Babiše, jejíž členkou se však již nestala.\n"}
{"id": "1343740", "url": "https://cs.wikipedia.org/wiki?curid=1343740", "title": "Leo Jakimič", "text": "Leo Jakimič\n\nLeo Jakimič (1950- 27. srpna 2016) byl první československý medailista na mistrovství Evropy v jízdě na skibobech (1974), kde získal celkem pět medailí, třináctinásobný mistr Československa, mistr sportu, trenér, lyžař a tenista. Se svým synem zakladatel sklářské firmy Lasvit (2007).\n\n\nV roce se 2016 se konal 1. ročníku \"Memoriálu Lea Jakimiče\" ve sportovním areálu \"Milten Sport Center\" v Milovicích, který založil v roce 1996.\n\n"}
{"id": "1343744", "url": "https://cs.wikipedia.org/wiki?curid=1343744", "title": "Zámek Buldern", "text": "Zámek Buldern\n\nZámek Buldern () slouží dnes jako internát a soukromé gymnázium, dříve panské sídlo v Buldernu v Münsterlandu.\n\nZámek byl postaven jako nové sídlo rodu Buldernů nejpozději v 16. století. Po několika změnách vlastnictví připadla tato stavba v 18. století do rukou rodu Rombergů.\n\nZámek Buldern je nyní používán jako internát a soukromé gymnázium. Protože kapacita budovy nedostačovala, bylo v průběhu let přistavěno několik dalších budov pro ubytování pro až 300 studentů.\n"}
{"id": "1343750", "url": "https://cs.wikipedia.org/wiki?curid=1343750", "title": "Maay", "text": "Maay\n\nMaay (též \"Maay Maay\", \"Af-Maay\", \"Af-Maymay\", \"Rahanween\", \"Rahanweyn\", nebo \"Mai Mai\") je afroasijský kušitský somálský jazyk, kterým se mluví hlavně v jižním Somálsku, ale také v několika částech Keni, Etiopie a Jemenu. Píše se latinkou. Jazykem maay mluví hlavně členové klanu Raxaweyn. Centrem jazyka je město Baydhabo. Někdy se bere jako dialekt somálštiny, přestože je to samostatný jazyk.\n\nAbeceda jazyka maay:\nMaay má celkem 5 spřežek, jimiž jsou:\n"}
{"id": "1343751", "url": "https://cs.wikipedia.org/wiki?curid=1343751", "title": "Seznam diplomatických zástupců Československa při Svatém stolci", "text": "Seznam diplomatických zástupců Československa při Svatém stolci\n\nPřehled československých diplomatických zástupců při Svatém Stolci \n\n\n"}
{"id": "1343752", "url": "https://cs.wikipedia.org/wiki?curid=1343752", "title": "Ibišek čínský", "text": "Ibišek čínský\n\nIbišek čínský (\"Hibiscus rosa-sinensis\"), lidově čínská růže; je víceletá rostlina z čeledi slézovité (\"Malvaceae\"). \n\nPůvod ibišku čínského je nejasný. Dříve se uvádělo, že pochází z jihovýchodní Asie a Číny, kde byl však pravděpodobně pouze kultivován. Některé zdroje kladou jeho původ do oblasti východní Afriky. Do Evropy přivezen okolo roku 1731. Ve volné přírodě může dorůst do výšky i 150 cm. Květy mají rozmanitou barvu a tvar zvonovitý. Květ může být jednoduchý, ale také plný. Známé jsou barevné odstíny bílé, žluté, oranžové, růžové a sytě červené. Listy keře jsou tmavozelené, vejčité, tupě zubaté, na líci lesklé.\n\nJe to nenáročný květ vhodný i do interiéru. Kvete od dubna do října. Mladým rostlinkám je třeba na začátku léta seříznout dvakrát vrcholky výhonků. Starší ořežeme brzy na jaře. Rozkvetlý květ vydrží obvykle jeden den. Květy odrůdy \"Moonlight\" a \"Weekend\" jsou větší a trvanlivější. Rostlina potřebuje plné světlo a v zimě přímé sluneční paprsky. Během vegetace jí prospívá teplota 18 ° až 22 ° C a v zimě postačuje i 5 ° C.\n\nKvětinu rozmnožujeme vrcholovými, dřevitými řízky, a to na jaře. Odřezky dáme do vlhkého substrátu, ale zakoření i ve vodě při teplotě 20–22 °C. Rostlinku přesazujeme od března do května do středně těžké pařeništní směsi s pískem.\n\n\n"}
{"id": "1343767", "url": "https://cs.wikipedia.org/wiki?curid=1343767", "title": "Železniční trať Skopje–Kičevo", "text": "Železniční trať Skopje–Kičevo\n\nŽelezniční trať Skopje–Kičevo (makedonsky Железничка пруга Скопје–Кичево), označená v makedonské železniční síti jako Trať 83, představuje hlavní železniční trať na západě Severní Makedonie. Dlouhá je 163 km, je jednokolejná a neelektrifikovaná.\n\nTrať je vedena ze Skopje směrem na severozápad údolím řeky Vardaru. Prochází tzv. Žedenskou soutěskou a její trasa je vedena několika kratšími tunely v strmých svazích hlubokého údolí. Od vesnice Jegunovce poté směruje na jihozápad po do Tetova a Gostivaru přes rovinu v centrální části položské oblasti. Jižně od města Gostivar je trať opět vedena v údolí řeky Vardaru, a to až k vesnici Padalište, odkud pokračuje tunelem o délce 7150 m (nejdelší na území Severní Makedonie) k obci Zajas, který je veden pod vrcholem hory Bukoviḱ. Poté pokračuje krátkým úsekem v širokém údolí až do města Kičeva. \n\nTrať byla budována za první světové války s cílem spojení dnešní metropole Severní Makedonie s městem Ohrid. Trať budovaly okupační armády ústředních mocností pro potřebu lepšího zásobování Soluňské fronty. Prvních 18 km trati vybudovala německá armáda; dalších 65 km v úseku Kičevo-Ohrid. Okupačním vojskům se podařilo nicméně vybudovat pouze krátký úsek do obce Ǵorǵe Petrov. Po prolomení Soluňské fronty na podzim 1918 se německá armáda začala rychle stahovat na sever a staveniště zůstalo opuštěné. \n\nPo skončení konfliktu pokračovala výstavba dále na jihozápad údolím řeky Vardaru a navázalo se na rozestavěnou trať. Protože však Němci při ústupu část trati zničili, bylo nezbytné provést celkovou rekonstrukci. Obnoveno muselo být 45 mostů a vybudováno dalších 210 staveb, které patřily k trati. Pro Království Srbů, Chorvatů a Slovinců, které bylo oficiálně státem od 1. prosince 1918, však měl rozvoj železnic prioritní význam, a proto byly do výstavby trati investovány prostředky.\n\nV březnu 1919 byl dokončen úsek do Gostivaru, v srpnu 1920 do Kičeva a roku 1922 poté ještě úsek do Ohridu (který dnes neexistuje). Až do roku 1923 byla trať oddělena od zbytku jugoslávské železniční sítě, neboť nebyla ve Skopje napojena na ostatní trati. Během druhé světové války se úsek od Gostivaru do Ohridu nacházel na osvobozeném území pod kontrolou partyzánského vojska a trať zde byla využívána především pro vojenské účely.\n\nTrať o rozchodu kolejí 600 m však byla jen těžko využitelná pro moderní nákladní dopravu. Cestovní rychlost se v průměru na trati pohybovala okolo 20 km/h. V rámci industrializace Jugoslávie po druhé světové válce byla původní trať snesena a nahrazena novou stavbou. Trať však byla zkrácena do města Kičevo; u některých úseků byla zcela přeložena. Nová trať byla vedena přes město Tetovo, které se stalo jedním z největších v makedonské republice. V roce 1966 odjel z Ohridu poslední vlak. \n\nSporadicky se objevují myšlenky prodloužení trati okolo Ohridského jezera do Pogradce v Albánii a tím tak i spojení obou železničních sítí. V roce 2017 bylo prodloužení této trati směrem dále na jih vyžadovalo náklady, které byly odhadnuty na 500 milionů eur. Další úsek o délce 63 km má být financován prostřednictvím zdrojů Evropské unie.\n\n\n"}
{"id": "1343771", "url": "https://cs.wikipedia.org/wiki?curid=1343771", "title": "Dervenská soutěska", "text": "Dervenská soutěska\n\nDervenská soutěska (makedonsky Дервенска клисура), známá také jako Žedenská soutěska (podle nedalekého pohoří Žeden; makedonsky Жеденска клисуа) se nachází v severozápadní části Severní Makedonie, u hranice s Kosovem. Hluboké údolí, které je dlouhé 21,5 km, vyhloubila podloží řeka Vardar. \n\nÚdolí řeky se zde nachází v nadmořské výšce 300 m, nejvyšší vrcholky okolních hor dosahují až 1200 m výšky. Soutěska spojuje Položskou kotlinu s severomakedonskou metropolí Skopje. S výjimkou trati Skopje–Kičevo a silnice regionálního významu tudy nejsou vedené významnější dopravní tahy. V údolí se nachází několik vesnic (Dvorce, Dolno Orašje, Raduša. V okolí těchto vesnic se nachází několik dolů. Nachází se zde také pozůstatky pevnosti Oraško kale.\n"}
{"id": "1343776", "url": "https://cs.wikipedia.org/wiki?curid=1343776", "title": "Władysław Michejda", "text": "Władysław Michejda\n\nWładysław Michejda (14 března 1876 Návsí – 1 května 1937 Těšín) , byl polský právník a starosta města Těšína.\n\nNarodil se v rodině evangelického faráře Franciszka Michejdy. Vystudoval gymnázium v Těšíně a následně studoval právo na Právnické fakultě Jagellonské univerzity. V roce 1904 získal doktorát. Od roku 1908 byl právníkem ve Lvově a členem nejvyšší rady Narodowej Demokracje v Rusku. V červenci 1917 se stal členem Rady Polské meziparlamentní unie v Moskvě. V roce 1919 se vrátil do Těšína a otevřel si advokátní kancelář. \n\nWładysław Michejda byl později zvolen do městské rady a v roce 1929 se stal starostou města Těšína. Během jeho funkčního období se město, navzdory krizi převažující v zemi, úspěšně rozvíjelo.\n\n"}
{"id": "1343777", "url": "https://cs.wikipedia.org/wiki?curid=1343777", "title": "603 (číslo)", "text": "603 (číslo)\n\nŠest set tři je přirozené číslo. Římskými číslicemi se zapisuje DCIII a řeckými číslicemi χγ. Následuje po čísle šest set dva a předchází číslu šest set čtyři.\n\n603 je:\n\n"}
{"id": "1343778", "url": "https://cs.wikipedia.org/wiki?curid=1343778", "title": "Pseudoliparis swirei", "text": "Pseudoliparis swirei\n\nPseudoliparis swirei je druh hlubokomořských ryb z čeledi terčovkovitých, poprvé ulovený v roce 2014 a popsaný v roce 2017. Byla pozorována v Marianském příkopu v hloubce 8187 metrů, což z ní činí nejhlouběji objevenou rybu. Živí se především korýši.\n"}
{"id": "1343779", "url": "https://cs.wikipedia.org/wiki?curid=1343779", "title": "Lilie bělostná", "text": "Lilie bělostná\n\nLilie bělostná (\"Lilium candidum\") je vytrvalá rostlina z čeledi liliovitých \"Liliaceae\".\n\nDorůstá 70-150 cm. Patří mezi cibuloviny. Kopinaté listy vyrůstají z přízemní růžice. Lodyha má přímou, hustě zarostlou listy. Květy až 10 centimetrů velké, jasně bílé s výrazně vonící. Na jednom stonku vyrůstá až 15 květů uspořádaných do hroznu. Kvete v období června a července. Plodem jsou tobolky.\n\nTento druh lilie roste volně v Malé Asii a ve Středomoří. V dalších zemích světa se pěstuje především pro svou nenáročnost a krásný květ. Hlavní výhodou je její mrazuvzdornost. Vyhovují jí půdy kypré, humózní, vápenaté s dostatkem slunečního světla.\n\nLéčivé účinky lilie bílé jsou známé od nepaměti pomáhá při hnisajících zarostlých nehtech, při třískách zadřených do prstu, zanícených ranách, po operacích na rychlejší hojení, při svalových bolestech.\n\nJejí bílé květy se staly v křesťanství symbolem nevinnosti a čistoty.\n"}
{"id": "1343780", "url": "https://cs.wikipedia.org/wiki?curid=1343780", "title": "Hoher Zaun", "text": "Hoher Zaun\n\nHoher Zaun (3457 m n. m.) je hora ve Vysokých Taurách v Rakousku. Nachází se ve skupině Venedigeru na území spolkové země Tyrolsko. Leží v hřebeni Hohes Gletscherdach mezi vrcholy Schwarze Wand (3506 m) na severozápadě a Stein am Ferner (3246 m) na jihovýchodě. Na severovýchodních svazích hory se rozkládá ledovec Schlatenkees, na jihozápadních ledovec Inneres Mullwitzkees a na jižních ledovec Äußeres Mullwitzkees.\n\nNa vrchol jako první vystoupili 8. září 1882 bratři Emil a Otto Zsigmondy.\n\nNejjednodušší cesta na vrchol vede od chaty Defreggerhaus (2963 m) přes hřeben Mullwitzaderl a ledovec Äußeres Mullwitzkees.\n\n"}
{"id": "1343781", "url": "https://cs.wikipedia.org/wiki?curid=1343781", "title": "Vlk beringský", "text": "Vlk beringský\n\nVlk beringský je vyhynulá forma vlka, který žil v době ledové. Obýval oblasti dnešní Aljašky, Yukonu a severního Wyomingu. Někteří z těchto vlků přežili až do holocénu. Vlk beringský je ekomorfem vlka obecného (byl přizpůsoben poněkud jiné ekologické situaci než „klasický“ vlk) a byl komplexně studován s využitím řady vědeckých technik, což přineslo nové informace o druzích jejich kořisti a chování při krmení. \n\nBylo zjištěno, že tito vlci jsou morfologicky i geneticky odlišní od moderních severoamerických vlků. Žádný z 16 mtDNA haplotypů získaných z 20 zkoumaných vzorků (jedinců) vyhynulého vlka beringského není sdílen ani jedním současným severoamerickým vlkem. Geneticky blíže má k eurasijským poddruhům vlka obecného. Vůči jiným formám vlka obecného je vlk beringský bazálním kladem s výjimkou indických a himálajských vlků. Beringský vlk nemá klasifikaci poddruhů a jeho vztah s evropským jeskynním vlkem (\"Canis lupus spelaeus\") není vyjasněný.\n\nBeringský vlk byl přibližně stejně veliký jako současný vlk černý (příp. yukonský; \"Canis lupus pambasileus\") a jiní pozdně pleistocénní vlci. Byl však robustnější a měl silnější čelisti a zuby, širší patro a v poměru k lebce větší třenové zuby. Beringský vlk byl zároveň srovnatelný s pravlkem (\"Canis dirus\"). Ten však obýval jižnější oblasti a měl robustnější lebku a chrup. Adaptace lebky a chrupu umožňovala beringskému vlku vyvíjet poměrně velkou sílu při skusu, aby mohl požírat velkou kořist - pleistocénní megafaunu. Mezi jeho nejčastější kořist patřili koně, bizoni stepní, karibu, mamuti a tuři druhu \"Bootherium bombifrons\". V roce 2018 by oznámen objev subfosilní mršiny štěněte tohoto vlka z yukonského permafrostu.\n\nBeringský vlk vyhynul koncem doby ledové, a to kvůli ztrátě chladných a suchých podmínek a vyhynutí velké části kořisti. Vyhynutí jeho kořisti je připisováno vlivu změny klimatu, konkurenci s jinými druhy (včetně lidí), případně obou faktorů zároveň. Ostatky starých vlků s podobnými lebkami a zuby byly nalezeny v západní Beringii (severovýchod Sibiře). Studie z roku 2016 ukázala, že někteří vlci, kteří v té době žiji v odlehlých oblastech Číny a Molgolska sdílejí společného mateřského předka s exemplářem vlka beringského.\n"}
{"id": "1343784", "url": "https://cs.wikipedia.org/wiki?curid=1343784", "title": "Radyk prutnatý", "text": "Radyk prutnatý\n\nRadyk prutnatý (\"Chondrilla juncea\") je dvouletá nebo častěji krátce vytrvalá, půl až jeden metr vysoká bylina s prutnatě větvenou lodyhou s četnými nevelkými, žlutými květními úbory. Je v české přírodě původní rostlinou a jediným zástupcem rodu radyk. Roste zde ale velmi rozptýleně a je podle \"Červeného seznamu cévnatých rostlin České republiky\" z roku 2012 pokládán za ohrožený druh (C3). Paradoxně na nepůvodních územích, v Americe nebo Austrálii, je považován za invazní rostlinu zaplevelující tamní krajinu.\n\nEuroasijský druh s rozšířením od Pyrenejského poloostrova přes střední a jižní Evropu až na Ural a Kavkaz. V Asii se přerušované vyskytuje v Turecku, na Blízkém východě, Arabském poloostrově i v zemích Střední Asie. Vyrůstá též v Africe ve státech okolo Středozemního moře. Zavlečen byl do obou Amerik i Austrálie, kde v lánech obilovin nebo na čerstvých úhorech vytváří rozlehlé houštiny. Na starém kontinentu roste mezi 35° až 55° severní zeměpisné šířky do nadmořské výšky 1500 m a pouze ojediněle tam nachází rozsáhlá území s optimálními půdními i klimatickými podmínkami, které mu umožňují vytvořit husté porosty.\n\nV České republice je rostlina vázána na české a moravské termofytikum, obvykle roste roztroušeně v teplejších oblastech přiléhajících dolním tokům Labe, Vltavy, Otavy, Ohře, Moravy a Dyje.\n\nVýrazný světlomilný a teplomilný druh svázaný s dostatečně osluněnými stanovišti na výhřevných místech a s dobře odvodněnou, hrubě zrnitou půdou se spíše zásaditou reakcí. Využívá k růstu hlavně kamenité louky na ke slunci přivrácených stráních, vinice, železniční náspy, písčiny, okraje cest i rozličná lidmi ovlivněná nebo přírodní erozi degradovaná místa. Občas narušovaný a jen řídký travnatý porost usnadňuje vyklíčení nové rostliny a její další rozrůstání. Je hemikryptofyt vykvétající od července do září.\n\nDvouletá až vytrvalá rostlina s přímou, prutnatě větvenou a částečně chlupatou lodyhou vysokou 40 až 120 cm. Z tenkého, až 2 m dlouhého, hluboko rostoucího kořene vyrůstá listová růžice vejčitých listů, jež v době kvetení již zasychají. Ze středu růžice roste dutá, tuhá lodyha řídce porostlá úzce kopinatými, oddáleně zubatými listy dlouhými 2 až 10 cm, jež bývají často zabarveny fialově nebo červenohnědě. Směrem vzhůru se listy zmenšují a horní jsou často jen šupinky. Rostlina po poranění listů nebo lodyhy roní bílý latex.\n\nNahoře se lodyha rozděluje do několika větví a na jejich koncích vyrůstá z paždí listenů po jednom až třech krátce stopkatých úborech tvořící koncovou latu. Úbory bývají složené ze 7 až 12 žloutkově žlutých, oboupohlavných, ve dvou řadách rostoucích jazykovitých kvítků s pětizubou ligulou. Zákrov je úzce válcovitý, dvouřadý a listeny vnější řady jsou kratší. Květy jsou sice navštěvovány opylujícím hmyzem, semena však vznikají i apomikticky.\n\nPlod je hnědá, podlouhlá, 4 mm velká, podélně žebernatá nažka protažená v zobánek věnčený bělavým chmýrem. Statná rostlina ročně vyprodukuje až 15 000 semen.\n\nNa velké vzdálenosti jsou semena rozptylována větrem nebo roznášena v srsti zvířat, mají různou dobu dormance a v půdě si podržují dlouhou životnost. Pro vyklíčení nepotřebují světlo, ale dostatečnou vlhkost a teplotu nad +7 °C, semenáče jsou na světlo ale náročné. Klíčení podporuje i vyšší hladina vápníku, fosforu a dusíku v půdě. Semenáče vyklíčené v létě obvykle zasychají, kdežto podzimní se většinou uchytí.\n\nMístní populace se rozšiřuje vegetativně, z kořene vyrůstají v horní části vodorovné oddenky dlouhé až 0,6 m zakončené listovou růžici, zárodkem nové rostliny. Více se vytvářejí v půdě kypré než ulehlé. Oddenky jsou křehké, snadno se lámou a z 2 cm úlomku vyroste nová rostlina. Kořeny starších rostlin jsou silnější a je v nich uloženo více sacharidů, mají proto větší regenerační kapacitu a lépe odolají vyschnutí.\n\nEkonomický význam radyku prutnatého je nejen v české přírodě, kde je poměrně vzácný, ale všeobecně velmi malý. Listy mladých rostlin se dají konzumovat syrové nebo vařené v salátech, hořčiny v nich také podporují chuť k jídlu a následní trávení. Ovce, skot i koně spásají mladé rostlin dokud lodyhy nezdřevnatí. Květy produkují hodně pylu a jsou dobrým zdrojem pro tvorbu medu.\n\n"}
{"id": "1343788", "url": "https://cs.wikipedia.org/wiki?curid=1343788", "title": "Pak Či-jong", "text": "Pak Či-jong\n\nPak Či-jong (* 6. června 1971) je bývalá korejská zápasnice-judistka..\n\nPatřila k průkopnicím ženského vrcholového juda v Jižní Koreji. Od svých 15 let se připravovala na Sportovní střední škole v Soulu pod vedením Čchö Kwan-jonga (최관용) a později na univerzitě v Jonginu. V roce 1988 se účastnila domácích olympijských her v Soulu ukázkové disciplíny ženského juda a obsadila třetí místo. Startovala ve střední váze do 66 kg, ve které uhájila post reprezentační jedničky v olympijském roce 1992 před Čo Min-son. Na olympijské hry v Barceloně však nevyladila optimálně formu a vypadla v úvodním kole. Po olympijských hrách v Barceloně se přestala v reprezentaci prosazovat a v průběhu několika let ukončila sportovní kariéru.\n\n\n"}
{"id": "1343790", "url": "https://cs.wikipedia.org/wiki?curid=1343790", "title": "Olympijský stadion (Helsinky)", "text": "Olympijský stadion (Helsinky)\n\nHelsinský olympijský stadion je víceúčelový stadion sloužící zejména pro fotbal a atletiku. Nachází se ve čtvrti Töölö v Helsinkách ve Finsku. Pojme 42 062 diváků a je největším stadionem v zemi. Otevřen byl v roce 1938 a během Letních olympijských her 1952 byl centrálním místem soutěží v atletice, jezdectví a fotbalu. Hraje zde finská fotbalová reprezentace a využíván je rovněž pro kulturní účely (koncerty, aj.). Byl několikrát rekonstruován, zásadní renovace byla zahájena v roce 2016. Tehdy byl stadion dočasně uzavřen, k jeho opětovnému otevření má dojít v roce 2019.\n\n"}
{"id": "1343792", "url": "https://cs.wikipedia.org/wiki?curid=1343792", "title": "Veveřička", "text": "Veveřička\n\nVeveřička je české rodové jméno pro několik rodů z čeledi veverkovitých (Sciuridae):\n\n"}
{"id": "1343794", "url": "https://cs.wikipedia.org/wiki?curid=1343794", "title": "Robert Plaga", "text": "Robert Plaga\n\nRobert Plaga (* 21. července 1978 Brno) je český politik a vysokoškolský pedagog, od prosince 2017 ministr školství, mládeže a tělovýchovy ČR v první a poté i druhé Babišově vládě, předtím v letech 2015 až 2017 náměstek ministra školství, mládeže a tělovýchovy ČR, v roce 2016 krátce zastupitel Jihomoravského kraje, v letech 2014 až 2018 zastupitel města Brna, člen hnutí ANO 2011.\n\nAbsolvoval Gymnázium Jana Blahoslava v Ivančicích. V letech 1997 až 2002 vystudoval veřejnou správu, finance, daně a účetnictví na Provozně ekonomické fakultě Mendelovy univerzity v Brně (získal titul Ing.). V oboru hospodářská politika a správa, který studoval v letech 2002 až 2010, pak získal na stejné škole i titul Ph.D.\n\nPracovní kariéru začínal v letech 2007 až 2010 jako poradce a lektor ve firmě \"Eurion\" (ve stejné době působil jako lektor i ve stejnojmenném občanském sdružení). Mezi lety 2009 a 2011 byl konzultantem ve společnosti \"RBE Consult\".\n\nOd roku 2002 učil na Mendelově univerzitě v Brně. Nejprve do roku 2009 na Provozně ekonomické fakultě a pak do roku 2013 na Fakultě regionálního rozvoje a mezinárodních studií (v roce 2011 byl krátce vedoucím Ústavu regionálního rozvoje a veřejné správy).\n\nV prosinci roku 2011 nastoupil na Ministerstvo školství, mládeže a tělovýchovy ČR, kde se stal vrchním ředitelem sekce řízení operačních programů EU (OP Vzdělávání pro konkurenceschopnost a OP Výzkum a vývoj pro inovace). Funkci na ministerstvu, které tehdy vedl Josef Dobeš, však po několika dnech opustil. Zdůvodňoval to tím, že se jeho představy o odborném vedení agendy neshodují s představami ministerstva.\n\nV letech 2012 až 2015 pracoval jako ředitel Centra pro transfer technologií Mendelovy univerzity v Brně.\n\nRobert Plaga žije v Brně, konkrétně v části Medlánky.\n\nJe členem hnutí ANO 2011. V komunálních volbách v roce 2014 byl za hnutí ANO 2011 zvolen zastupitelem města Brna. Ve volbách v roce 2018 již nekandidoval.\n\nV únoru 2015 se stal politickým náměstkem za hnutí ANO 2011 na Ministerstvu školství, mládeže a tělovýchovy ČR. Na starosti má řízení sekce vysokého školství, vědy a výzkumu. V krajských volbách v roce 2016 byl za hnutí ANO 2011 zvolen zastupitelem Jihomoravského kraje. Vzhledem k souběhu funkce s pozicí náměstka ministra však na mandát v listopadu 2016 rezignoval.\n\nNa konci listopadu 2017 se stal kandidátem na post ministra školství, mládeže a tělovýchovy ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval.\n\nNa konci června 2018 jej Andrej Babiš opět navrhl na post ministra školství, mládeže a tělovýchovy ČR ve své druhé vládě a dne 27. června 2018 jej prezident Miloš Zeman do této vlády jmenoval.\n\nV lednu 2019 se Plaga sešel s ředitelem zpravodajské služby BIS Michalem Koudelkou, aby probrali výuku historie na českých školách.\n"}
{"id": "1343795", "url": "https://cs.wikipedia.org/wiki?curid=1343795", "title": "Čong Ta-un (1989)", "text": "Čong Ta-un (1989)\n\nČong Ta-un (* 23. dubna 1989) je korejská zápasnice-judistka.\n\nV jihokorejské seniorské reprezentaci se pohybuje od roku 2009 v polostřední váze do 63 kg. Připravovala se na univerzitě v Jonginu. Od roku 2011 vystřídala na pozici reprezentační jedničky Kong Ča-jong.\n\nV roce 2012 se kvalifikovala na olympijské hry v Londýně. Ve čtvrtfinále vyřadila na body favorizovanou Japonku Jošie Uenovou. V semifinále se utkala s Číňankou Sü Li-li a jejich taktický souboj rozhodla necitlivě posouzena situace z poloviny zápasu. Číňanka jí při kumikatě strčila prst do oka, po čem se instinktivně svalila na zem a rozhodčí jí udělil za pasivitu šido. Po další minutě rozhodčí udělil oběma aktérkám šido za vyhýbaní se boji. Tímto se její soupeřka ujala vedení na yuko a v poslední minutě si bodový náskok pohlídala v boji na zemi. V souboji o bronzovou olympijský medaili jí čekal další takticky zápas proti Gévrise Émaneové z Francie. Zápas dospěl do prodloužení, ve kterém se rozhodčí při hantei přiklonili ke stylu její soupeřky a obsadila 5. místo.\n\nV roce 2014 získala zlatou medaili na domácích Asijských hrách v Inčchonu. V následujícím roce 2015 vypadla z užšího výběru korejské reprezentace.\n\n\n\n"}
{"id": "1343797", "url": "https://cs.wikipedia.org/wiki?curid=1343797", "title": "Babeldaob", "text": "Babeldaob\n\nBabeldaob (dříve psáno \"Babelthuap\") je ostrov v pacifickém souostroví Karolíny. Má rozlohu 376 km² a žije na něm okolo šesti tisíc obyvatel: je největším ostrovem státu Palau a po Guamu druhým největším ostrovem Mikronésie. Leží na něm deset z šestnácti spolkových států Palau: Aimeliik, Airai, Melekeok, Ngaraard, Ngarchelong, Ngardmau, Ngatpang, Ngchesar, Ngeremlengui a Ngiwal. Nachází se zde také hlavní město země Ngerulmud, kam bylo v roce 2006 přeneseno sídlo vlády z Koror City, a mezinárodní letiště Roman Tmetuchl International Airport. Na Babeldaobu se nachází také nejvyšší vrchol Palau Mount Ngerchelchuus (242 m n. m.).\n\nDokladem původního domorodého osídlení jsou kamenné monolity v lokalitě Bairulchau. Ostrov objevil v roce 1543 Ruy López de Villalobos a nazval ho \"Arrecifes\" (španělsky „útesy“). Součástí Španělské Východní Indie byl Babeldaob do roku 1899, pak patřil Němcům, Japoncům a Američanům (Poručenské území Tichomořské ostrovy). Liduprázdné vnitrozemí ostrova sloužilo jako vojenské cvičiště.\n\nBabeldaob je lemován bariérovým útesem, na pobřeží se nacházejí pláže a mangrovy, vnitrozemí je kopcovité a hustě zalesněné, vegetaci tvoří převážně přesličníky, pandány a ibišek lípovitý. Podnebí je tropické, horké a vlhké. Nachází se zde také největší mikronéské jezero Ngardok, nejdelší řekou ostrova je Ngerdorch. Hojným druhem je krokodýl mořský, endemický kaloň palauský byl vyhuben v 19. století. Část původního pralesa byla proměněna na zemědělskou půdu, pěstuje se chlebovník obecný, kokosovník ořechoplodý, kakaovník pravý, povijnice batátová a kolokázie jedlá.\n\nOstrov je řídce osídlený a málo rozvinutý; se sousedním ostrovem Koror, kde žije většina palauské populace, ho spojuje Most palausko-japonského přátelství z roku 2002, který nahradil původní most zničený cyklónem. Terasová pole v regionu Ngebedech byla navržena na zařazení mezi Světové dědictví.\n\n"}
{"id": "1343801", "url": "https://cs.wikipedia.org/wiki?curid=1343801", "title": "Mistrovství Evropy v jízdě na skibobech", "text": "Mistrovství Evropy v jízdě na skibobech\n\nMistrovství Evropy v jízdě na skibobech patřila od roku 1960 mezi kontinentální mistrovství, až do roku 1966 se konala každoročně. V roce 1967 se konalo první mistrovství světa a obě mistrovství se od té doby střídala. Pravděpodobně kvůli malému rozšíření tohoto sportu převážně jen na evropském kontinentu se však poslední mistrovství Evropy konalo v roce 1982 a mistrovství světa se od roku 1987 konají s přestávkami každoročně.\n\n\n\n"}
{"id": "1343802", "url": "https://cs.wikipedia.org/wiki?curid=1343802", "title": "Carlo Bazzi", "text": "Carlo Bazzi\n\nCarlo Bazzi (6. červen 1875, Turín – 6. května 1947, Milán) byl italský malíř, působící na severu Itálie v první polovině 20. století.\n\nCarlo Bazzi se narodil v Turíně.. Studoval malbu na Akademii výtvarných umění Brera u Giuseppe Bertiniho a Vespasiano Bignamiho. Od roku 1897 působil v milánském Triennale, kde získal ateliér. Od té doby byl pod vlivem svého přítele malíře Stefana Bersaniho, se kterým často chodil a maloval kolem Comského jezera. Maloval zejména krajiny.\n\nŽákem Carlo Bazziho byl malíř Arrigo Parnisari.\n\nV roce 1906 otevřel v Miláně obchod s uměleckým sklem, spolu s umělcem Salvatore Corvayou.\n\nJeho obrazy se objevují ve sbírce Banca Commerciale Italiana, poté se sloučí s Intesa San Paolo.\n\nSpolu s Angiolo D'Andrea se postaral o autentizaci všech obrazů, které jeho přítel Guido Cinotti nepodepsal.\n\nKresby Carlo Bazzi byly poté vyrobeny jako umělecké skleněné okny, známé barvami a detaily detailů, zatímco Corvaya se podílela především na výrobě a správě umělecké laboratoře.\n\nUmělecká dílna Carla Bazziho se stala velmi populární na počátku dvacátého století mezinárodně, kvůli vzácnosti a dokonalosti oken v tubáží nebo e-mailu tubé.\nS touto technikou byly provedeny extrémně rafinované práce s nekonečnou rozmanitostí v odstupňování barev. Technika výroby Carlo Bazzi je zahalena tajemstvím, předpokládá se, že s použitím stříkačky, s níž byla tenká nit z těstovin, byly definovány kontury a tvary. V rámci tohoto rámce byl smalt rozšířen, trochu jako cloisonné e-mail v šperku, a pak pečení v troubě.\n\nCarlo Bazzi byl první v Itálii, který vytvořil skleněné umělecké dílo s tencnicí tuby, s pravděpodobným záměrem zjistit, co bylo cílem prvních velkých umělců Liberty: snížit výrobní náklady na pojetí užité umění, umění v každodenním životě a designové vybavení dvacátého století.\n\n\n\n\n"}
{"id": "1343814", "url": "https://cs.wikipedia.org/wiki?curid=1343814", "title": "Šturm (rozcestník)", "text": "Šturm (rozcestník)\n\nŠturm může být:\n\n\n"}
{"id": "1343817", "url": "https://cs.wikipedia.org/wiki?curid=1343817", "title": "Stanovský", "text": "Stanovský\n\nPříjmení Stanovský nese více různých osobností:\n\n\n"}
{"id": "1343818", "url": "https://cs.wikipedia.org/wiki?curid=1343818", "title": "Rychtera", "text": "Rychtera\n\nPříjmení Rychtera nese více různých osobností:\n\n"}
{"id": "1343819", "url": "https://cs.wikipedia.org/wiki?curid=1343819", "title": "Šebo", "text": "Šebo\n\nPříjmení Šebo nese více různých osobností:\n\n"}
{"id": "1343820", "url": "https://cs.wikipedia.org/wiki?curid=1343820", "title": "Heřmanský", "text": "Heřmanský\n\nPříjmení Heřmanský nese více různých osobností:\n\n"}
{"id": "1343822", "url": "https://cs.wikipedia.org/wiki?curid=1343822", "title": "Pištora", "text": "Pištora\n\nPříjmení Pištora nese více různých osobností:\n\n"}
{"id": "1343823", "url": "https://cs.wikipedia.org/wiki?curid=1343823", "title": "Helene Schjerfbecková", "text": "Helene Schjerfbecková\n\nHelene Schjerfbecková [helɛ:n ʃærvbeková] (10. červenec 1862 Helsinky – 23. leden 1946 Saltsjöbaden) byla finská malířka, průkopnice modernismu ve Finsku.\n\nJejím učitelem malířství byl Adolf von Becker. V roce 1880 získala stipendium, které jí umožnilo studovat v Paříži na Colarossiho akademii. Zde byla žákyní Gustave Courbeta. Ovlivnili ji zde také malíři jako Léon Bonnat a Jules Bastien-Lepage. V letech 1887-1890 žila v Cornwallu, v letech 1889-1894 v Itálii. Pak se vrátila do Finska, kde žila poměrně stranou uměleckého dění. Až v roce 1937 uspořádala výstavu, ve Stockholmu.\n\nZačínala realistickou malbou, z toho období vynikají obrazy jako \"Zraněný voják v závěji\" (1880) nebo \"U vrat věznice v Linköpingu\" (1862). Později se však otevřela modernistické inspiraci. Obraz \"Chlapec krmící mladší sestru\" (1881) je někdy označován za první modernistický obraz v dějinách finského malířství. Impresionistický obraz \"Rekonvalescent\" (1887) byl v anketě Finské národní galerie v roce 2006 vyhlášen za druhý nejoblíbenější finský obraz všech dob. V závěru jejího života ji nejvíce oslovil expresionismus. V jeho duchu namalovala sérii 36 autoportrétů, které bývají z její tvorby nejoceňovanější odborníky. \n\nSpisovatelka Rakel Liehu ji roku 2003 věnovala životopisný román \"Helene\". Švédský režisér Jan Troell v roce 2017 uvedl, že o Schjerfbeckové točí životopisný film.\n"}
{"id": "1343824", "url": "https://cs.wikipedia.org/wiki?curid=1343824", "title": "Kong Ča-jong", "text": "Kong Ča-jong\n\nKong Ča-jong (* 30. července 1985) je bývalá korejská zápasnice-judistka.\n\nV jihokorejské seniorské reprezentaci se pohybovala od roku 2005 v polostřední váze do 63 kg. Připravovala se na univerzitě v Jonginu. V roce 2008 se kvalifikovala na olympijské hry v Pekingu. Její cestu pavoukem zastavila ve čtvrtfinále Japonka Ajumi Tanimotová, na kterou nestačila v boji na zemi. V opravách potom v posledních sekundách pustila zápas Venezuelance Isis Barretové, která jí dostala do submise páčením. Po olympijských hrách se v užším výběru reprezentace udržela do roku 2011, kdy jí na pozici reprezentační jedničky nahradila Čong Ta-un.\n\n\n"}
{"id": "1343825", "url": "https://cs.wikipedia.org/wiki?curid=1343825", "title": "Valmez über alles", "text": "Valmez über alles\n\nValmez über alles je první studiové album moravské skinheadské Oi! kapely Valašská liga. Nahráno bylo roku 1992 a vyšlo jako MC. Kazeta však posléze byla kvůli svému obsahu stažena z prodeje.\n\n"}
{"id": "1343826", "url": "https://cs.wikipedia.org/wiki?curid=1343826", "title": "Balon (rozcestník)", "text": "Balon (rozcestník)\n\nBalon či balón může být:\n\n\n"}
{"id": "1343827", "url": "https://cs.wikipedia.org/wiki?curid=1343827", "title": "Sovadina (rozcestník)", "text": "Sovadina (rozcestník)\n\nSovadina může být:\n\n\n"}
{"id": "1343828", "url": "https://cs.wikipedia.org/wiki?curid=1343828", "title": "Žeden", "text": "Žeden\n\nŽeden (makedonsky Жеден) je pohoří v severozápadní části Severní Makedonie, jižně od tzv. Žedenské soutěsky. Západně od pohoří se nachází Položská kotlina a východně pak metropole země, Skopje. Pohoří tvoří především vápenec.\n\nSvůj název má z makedonského slova, které označuje žízeň. V pohoří se totiž nachází jen velmi málo zdrojů vody. Větší prameny lze nicméně nalézt v nižších polohách a na úpatích jednotlivých vrcholů. \n\nPohoří se táhne ve směru jihozápda-seveorvýchod a zabírá plochu o velikosti 109 km Nejvyšším vrcholem pohoří je Golem Kamen s 1269 m n. m., za nimi následují Žeden (1225 m n. m.), Visoka (1209 m n. m.) a Ušajna (1118 m n. m.) Jednotlivé hory jsou sporadicky zalesněné, souvislý pás lesů existuje především na severních svazích a v údolích jednotlivých potoků. Na svazích pohoří se nacházejí také dvě jeskyně – Dona Duka a Bojansko Pešter. \n"}
{"id": "1343829", "url": "https://cs.wikipedia.org/wiki?curid=1343829", "title": "Mišák", "text": "Mišák\n\nPříjmení Mišák nese více různých osobností:\n\n"}
{"id": "1343831", "url": "https://cs.wikipedia.org/wiki?curid=1343831", "title": "Lojda", "text": "Lojda\n\nPříjmení Lojda nese více různých osobností:\n\n"}
{"id": "1343832", "url": "https://cs.wikipedia.org/wiki?curid=1343832", "title": "Horný", "text": "Horný\n\nPříjmení Horný nese více různých osobností:\n\n"}
{"id": "1343833", "url": "https://cs.wikipedia.org/wiki?curid=1343833", "title": "Sam Wills", "text": "Sam Wills\n\nSam Wills, také Tape Face (* 28. srpna 1978) je novozélandský komik a busker, který nyní žije v Londýně. Na veřejnosti vystupuje od roku 2001 až do současnosti pod přezdívkou \"Tape Face\", dříve \"The Boy With Tape On His Face\". Objevil se na několika menších, ale i mezinárodních festivalech a byl finalistou soutěže \"America's Got Talent\" v roce 2016. \n\nZískal také mnoho ocenění. Například v roce 2016 získal ocenění od neziskové organizace \"Variety Artists Club of New Zealand\".\n"}
{"id": "1343835", "url": "https://cs.wikipedia.org/wiki?curid=1343835", "title": "Oraško Kale", "text": "Oraško Kale\n\nOraško Kale (makedonsky Орашко Кале), též známé pod názvem Sobri (makedonsky Собри) je pevnost v severní části Dervenské soutěsky. Pevnost se nachází 1 km od řeky Vardar a tři kilometry jihovýchodně od vesnice Orašje. Její základy byly položeny 110 m vysoko nad řekou Vardarem. V blízkosti pevnosti se nacházejí staré doly na železnou rudu, stříbro a i dnes existující důl u vesnice Raduša. \n\nHrad tvořila akropole, kterou doplňovaly další dva zdmi obehnané celky – západní a severní podhradí. Pevnost měla několik kruhových obranných věží.\n\nHistorický význam pevnosti byla ochrana výše zmíněných dolů a zároveň i cest, které byly vedeny v údolí řeky Vardaru. V dobách raného středověku sloužila také k ochraně severní hranice Byzantské říše před expandujícími státy (např. Srbsko). Právě Srbové získali pevnost v roce 1190 po pádu byzantského města Lešok. Pozdjěi ji získali Turci, kteří ji obsadili a po řadu let využívali. Nejnovější stavební prvky v dnešních rozvalinách pevnosti jsou tureckého původu. Byly zde nalezeny železné ostruhy původem z 9. až 10. století, středověká keramika apod.\n\nV 20. století se uskutečnil archeologický průzkum rozvalin.\n"}
{"id": "1343838", "url": "https://cs.wikipedia.org/wiki?curid=1343838", "title": "Strádal", "text": "Strádal\n\nPříjmení Strádal nese více různých osobností:\n\n"}
{"id": "1343841", "url": "https://cs.wikipedia.org/wiki?curid=1343841", "title": "Sahánek", "text": "Sahánek\n\nPříjmení Sahánek či Sahánková může znamenat:\n\nZnámí nositelé tohoto příjmení:\n\nzákladní tvar\n\n"}
{"id": "1343844", "url": "https://cs.wikipedia.org/wiki?curid=1343844", "title": "Bíba", "text": "Bíba\n\nPříjmení Bíba nese více různých osobností:\n\n"}
{"id": "1343847", "url": "https://cs.wikipedia.org/wiki?curid=1343847", "title": "Paulů", "text": "Paulů\n\nPříjmení Paulů nese více různých osobností:\n\n"}
{"id": "1343848", "url": "https://cs.wikipedia.org/wiki?curid=1343848", "title": "Piotr Fijas", "text": "Piotr Fijas\n\nPiotr Fijas (* 27. červenec 1958 Bílsko-Bělá) je bývalý polský skokan na lyžích. Měří 189 centimetrů a ve své době byl nejvyšším světovým skokanem. Vyučil se elektromontérem, v reprezentaci debutoval v roce 1975. Získal bronzovou medaili na mistrovství světa v letech na lyžích 1979, čtrnáctkrát byl mistrem Polska, vyhrál tři závody Světového poháru, Beskydský pohár 1984 a byl druhý na Turné Bohemia 1985. Na Turné čtyř můstků bylo jeho nejlepším výsledkem sedmé místo v letech 1985 a 1986. V roce 1987 vytvořil v Planici výkonem 194 m neoficiální světový rekord v letech na lyžích, který vydržel do roku 1994, kdy ho překonal Martin Höllwarth. Během přípravy na mistrovství světa v klasickém lyžování 1989 utrpěl zranění, které ho přimělo ukončit kariéru. Působí jako trenér polské juniorské reprezentace. Je nositelem Řádu znovuzrozeného Polska.\n\nČlenem polské reprezentace skokanů na lyžích byl i jeho mladší bratr Tadeusz Fijas.\n\n\n\n\n\n"}
{"id": "1343851", "url": "https://cs.wikipedia.org/wiki?curid=1343851", "title": "Jírovec (rozcestník)", "text": "Jírovec (rozcestník)\n\nJírovec může být:\n\n\n"}
{"id": "1343854", "url": "https://cs.wikipedia.org/wiki?curid=1343854", "title": "I Pok-hui", "text": "I Pok-hui\n\nI Pok-hui (* 13. prosince 1978) je bývalá korejská zápasnice-judistka.\n\nV jihokorejské seniorské reprezentaci se pohybovala od roku 1997 v polostřední váze do 63 kg. Připravovala se na univerzitě v Jonginu. Po olympijské sezoně 2000 vystřídala na pozici reprezentační jedničky Čong Song-suk. V roce 2004 startovala na olympijské hry v Athénách a vypadla hned v úvodním kole s úřadující mistryní světa Danielou Krukowerovou z Argentiny. Od roku 2006 jí z pozice reprezentační jedničky sesadila Kong Ča-jong. Sportovní kariéru ukončila v roce 2008.\n\n\n\n"}
{"id": "1343855", "url": "https://cs.wikipedia.org/wiki?curid=1343855", "title": "Hluchý", "text": "Hluchý\n\nPříjmení Hluchý nese více různých osobností:\n\n"}
{"id": "1343857", "url": "https://cs.wikipedia.org/wiki?curid=1343857", "title": "Lichnovský", "text": "Lichnovský\n\nPříjmení Lichnovský nese více různých osobností:\n\n"}
{"id": "1343858", "url": "https://cs.wikipedia.org/wiki?curid=1343858", "title": "Gärtner", "text": "Gärtner\n\nPříjmení Gärtner nese více různých osobností:\n\n"}
{"id": "1343860", "url": "https://cs.wikipedia.org/wiki?curid=1343860", "title": "Šulek", "text": "Šulek\n\nPříjmení Šulek nese více různých osobností:\n\n"}
{"id": "1343861", "url": "https://cs.wikipedia.org/wiki?curid=1343861", "title": "Luboš Raušer", "text": "Luboš Raušer\n\nLuboš Raušer (* 3. listopad 1982 v Příbrami) je český sportovec v oblasti bojových sportů. V roce 2010 se stal mistrem světa v thajském boxu nad 91 kg. V roce 2017 zapasí za klub Hanuman Gym Praha / Často se účastní turnaje nazvané Souboj titánů v Plzni a dalších akcí bojových sportů v ČR i zahraničí .Od roku 2018 české MMA organizace XFN zde začíná zápasit v MMA . Jeho koníčkem je chov psů.\n"}
{"id": "1343867", "url": "https://cs.wikipedia.org/wiki?curid=1343867", "title": "Pechanec", "text": "Pechanec\n\nPříjmení Pechanec nese více různých osobností:\n\n"}
{"id": "1343870", "url": "https://cs.wikipedia.org/wiki?curid=1343870", "title": "Niedoba", "text": "Niedoba\n\nPříjmení Niedoba nese více různých osobností:\n\n"}
{"id": "1343873", "url": "https://cs.wikipedia.org/wiki?curid=1343873", "title": "Polesný", "text": "Polesný\n\nPříjmení Polesný nese více různých osobností:\n\n"}
{"id": "1343875", "url": "https://cs.wikipedia.org/wiki?curid=1343875", "title": "Franz Xaver Fieber", "text": "Franz Xaver Fieber\n\nFranz Xaver Fieber (1. březen 1807 Praha – 22. únor 1872 Chrudim) byl český a rakouský botanik a entomolog.\n\nVystudoval ekonomii a jazyky na Českém vysokém učení technickém v Praze, absolvoval roku 1828. Filozofii vystudoval později na univerzitě v Jeně (1848). Roku 1829 vstoupil do státní služby. Pracoval jako soudní úředník, v Praze, ve Vysokém Mýtě a poté v Chrudimi, kde se stal nakonec ředitelem okresního soudu. Studium rostlin a zvláště hmyzu bylo jeho koníčkem, jehož volbu ovlivnili Jan Svatopluk Presl, Karel Bořivoj Presl, Kašpar Šternberk či Johann Christian Mikan, s nimiž se seznámil již za studií v Praze. Zpočátku se věnoval hlavně botanickým ilustracím, později začal sám bádat v entomologii, kde si vydobyl značné uznání a stal se i členem Německé akademie věd Leopoldina. Jeho nejvýznamnější prací je kniha \"Die europäischen Hemiptera\" (1860), kde podrobně popsal řád polokřídlých. Krom toho byl jeho předmětem bádání také řád \"orthoptera\" (rovnokřídlí).\n"}
{"id": "1343876", "url": "https://cs.wikipedia.org/wiki?curid=1343876", "title": "Karhan", "text": "Karhan\n\nPříjmení Karhan nese více různých osobností:\n\n"}
{"id": "1343879", "url": "https://cs.wikipedia.org/wiki?curid=1343879", "title": "Petruška", "text": "Petruška\n\nPetruška může být:\n\n\n\n"}
{"id": "1343880", "url": "https://cs.wikipedia.org/wiki?curid=1343880", "title": "Kubr", "text": "Kubr\n\nPříjmení Kubr nese více různých osobností:\n\n"}
{"id": "1343881", "url": "https://cs.wikipedia.org/wiki?curid=1343881", "title": "Boštík", "text": "Boštík\n\nPříjmení Boštík nese více různých osobností:\n\n"}
{"id": "1343884", "url": "https://cs.wikipedia.org/wiki?curid=1343884", "title": "Jursa", "text": "Jursa\n\nPříjmení Jursa nese více různých osobností:\n\n"}
{"id": "1343885", "url": "https://cs.wikipedia.org/wiki?curid=1343885", "title": "Kudrnáč (rozcestník)", "text": "Kudrnáč (rozcestník)\n\nKudrnáč může být:\n\n\n"}
{"id": "1343888", "url": "https://cs.wikipedia.org/wiki?curid=1343888", "title": "Rácz", "text": "Rácz\n\nPříjmení Rácz nese více různých osobností:\n\n"}
{"id": "1343889", "url": "https://cs.wikipedia.org/wiki?curid=1343889", "title": "Jakubčík", "text": "Jakubčík\n\nPříjmení Jakubčík nese více různých osobností:\n\n"}
{"id": "1343891", "url": "https://cs.wikipedia.org/wiki?curid=1343891", "title": "Cyklón Occhi", "text": "Cyklón Occhi\n\nOcchi () byla tropická cyklóna, která na přelomu listopadu a prosince 2017 zasáhla Srí Lanku, jih Indie, část soustroví Lakadivy a část Malediv. Bouře zabila zhruba nejméně 26 lidí na Srí Lance a téměř 300 v Indii. Mezi pohřešovanými lidmi bylo mnoho rybářů ve svazovém státě Kérala na jihu Indie. Více než 700 rybářů ale bylo zachráněno. \n\nBangladéšané pojmenovali cyklónu Occhi, což v bengálštině znamená \"oko\".\n\nSystém se zformoval 29. listopadu 2017 na jihu Srí Lanky se silou tropické deprese, tedy nejnižšího stupně Saffirovy-Simpsonovy stupnice hurikánů. Poté cyklóna zasáhla jih Indie se silou tropické bouře a Lakadivy s rychlostí větru kolem 150 km/h. Několik hodin nato dosáhl vítr v bouři rychlosti 185 km/h. Poté se začal stáčet na svazový stát Gudžarát, ale rychle slábnul. 6. prosince dorazil na pevninu, kde se následně rozptýlil. \n\nNa ostrově Srí Lanka bylo zničeno více než 800 domů a kolem 32 000 bylo poškozeno, zejména na západě a jihu ostrova. Ministerstvo zahraničí Ukrajiny potvrdilo úmrtí ukrajinského občana na Srí Lance. \n\nV Kérale cyklón zničil kolem 74 domů a více než 1100 poškodil. V oblasti města Kannijákumari poškodil kolem 4500 domů, z nichž více než 1600 silně poškodil nebo zničil. V oblasti lesů, poblíž obce Amboori na jihu Indie, byly zaznamenány sesuvy půdy. V mnoha oblastech způsobil déšť a pády stromů dopravní zácpy. \n\n5. prosince zasáhla rozpadající se bouře oblast Bombaje a Súratu na východě Indie. Kvůli bouři byly 5. prosince v Bombaji a okolních oblastech zavřeny školy. Jelikož ale bouře touto dobou slábla, ministerstvo vnitra uvedlo, že bouře nebude mít na Gudžarát žádný větší dopad.\n\nExtrémní počasí na Maledivách způsobilo škody na zhruba 62 ostrovech. Silné srážky způsobily záplavy na desítkách ostrovů a zhruba na 22 ostrovech způsoboval škody silný vítr.\n\nNa ostrově Minicoy, který se nachází v souostroví Lakadivy, bylo poškozeno kolem 500 domů, vyvráceno mnoho kokosovníků a narušen přívod elektřiny. Cyklón silně zasáhl také ostrovy Kalpeni a Kavaratti.\n"}
{"id": "1343892", "url": "https://cs.wikipedia.org/wiki?curid=1343892", "title": "780 (číslo)", "text": "780 (číslo)\n\nSedm set osmdesát je přirozené číslo. Římskými číslicemi se zapisuje DCCLXXX a řeckými číslicemi ψπ'. Následuje po čísle sedm set sedmdesát devět a předchází číslu sedm set osmdesát jedna.\n\n780 je:\n\n\n"}
{"id": "1343893", "url": "https://cs.wikipedia.org/wiki?curid=1343893", "title": "San Mamés (2013)", "text": "San Mamés (2013)\n\nSan Mamés je fotbalový stadion ve městě Bilbao ve Španělsku. Pojme 53 289 diváků. Otevřen byl v roce 2013 a nahradil starý stadion San Mamés, který se nacházel na témže místě. Hrají zde baskický národní fotbalový tým a fotbalový klub Athletic Bilbao.\n\nPrvní zápas na novém San Mamés se odehrál 16. září 2013.\nDomácí Athletic Bilbao přivítal v zápase La Ligy Celtu Vigo. Utkání vidělo přes 35 tisíc diváků, přičemž vítězi se stali domácí po výhře 3:2.\n\n"}
{"id": "1343897", "url": "https://cs.wikipedia.org/wiki?curid=1343897", "title": "Korejské jazyky", "text": "Korejské jazyky\n\nKorejské jazyky jsou jazykovou rodinou, do které patří korejština (často bývá uváděna jako jazyk izolovaný), čedžuština (někdy se bere jako dialekt korejštiny) a další vymřelé jazyky korejského poloostrova.\n\nJe možná spojitost mezi korejskými jazyky a jazyky japonsko-rjúkjúskými, altajskými a drávidskými.\n\nPatřily sem starší verze korejštiny, z nichž se moderní korejština vyvinula. Jsou jimi:\nDále sem patřily jazyky dávné Koreje (viz klasifikace).\n\nDnes už existují jen dva živé korejské jazyky: korejština a čedžuština. Někdy se ovšem bere čedžuština pouze jako dialekt korejštiny, v tom případě by byla korejština jediný živý korejský jazyk a byla by izolovaná.\n\nNěkdy se sem řadí jazyk gaya †. \n"}
{"id": "1343906", "url": "https://cs.wikipedia.org/wiki?curid=1343906", "title": "Mistrovství světa ve fotbale 2018 (soupisky)", "text": "Mistrovství světa ve fotbale 2018 (soupisky)\n\nToto je seznam soupisek účastníků Mistrovství světa ve fotbale 2018 podle rozdělení týmů do skupin.\n"}
{"id": "1343909", "url": "https://cs.wikipedia.org/wiki?curid=1343909", "title": "673 (číslo)", "text": "673 (číslo)\n\nŠest set sedmdesát tři je přirozené číslo. Římskými číslicemi se zapisuje DCLXXIII a řeckými číslicemi χογ'. Následuje po čísle šest set sedmdesát dva a předchází číslu šest set sedmdesát čtyři.\n\n673 je:\n\n\n"}
{"id": "1343912", "url": "https://cs.wikipedia.org/wiki?curid=1343912", "title": "Vlk novofoundlandský", "text": "Vlk novofoundlandský\n\nVlk novofoundlandský (\"Canis lupus beothucus\") byl možným poddruhem vlka obecného (\"Canis lupus\"), který žil na kanadském ostrově Newfoundland. Byl popsán jako středně veliký vlk se světlou srstí (vyskytovaly se však i prvky melaninu). Poslední vlk tohoto druhu byl údajně zabit kolem roku 1911. Počínaje rokem 2005 je dle třetí edice knihy \"Mammal Species of the World\" označován za samostatný poddruh, naopak United States Fish and Wildlife Service jej označuje za synonymum vlka prériového (\"Canis lupus nubilus\").\n"}
{"id": "1343914", "url": "https://cs.wikipedia.org/wiki?curid=1343914", "title": "Otvírání studánek", "text": "Otvírání studánek\n\nOtvírání, vylévání či cídění studánek je český lidový zvyk, jehož účelem je ukončení sucha a přivolání deště. Kromě období velkého sucha byl tento obřad prováděn během druhé poloviny jara až do svatojánské noci. Studánky se také otvíraly či čistily během královniček, dívčích svatodušních oslav.\n\nO tomto zvyku informuje již v roce 1697 jezuitský misionář Ferdinand Zelechovský působící v Bechyňském kraji:\n\nSymbolické spojení vody a čistoty vedlo právě k provádění tohoto obyčeji pannami a také ke spojení s Pannou Marií, jak ukazuje píseň z Táborska zaznamenaná Františkem Teplým na počátku 20. století:\n\nMezi podobné zvyky patřilo podarování studny vánočkou, ořechem a jablkem o Štědrém večeru, aby celý rok dávala vodu. Známy byly také obřady na přivolání deště spojené se stromy.\n\nNovodobé slavnosti inspirované tímto lidovým zvykem a kantátou Bohuslava Martinů \"Otvírání studánek\" se pořádají v okolí Žďáru nad Sázavou, především v obci Tři Studně. Jejich počátky spadají do roku 1956, kdy byl v těchto místech natáčen film \"Otvírání studánek\" dokumentaristy Alana Františka Šulce.\n\n"}
{"id": "1343919", "url": "https://cs.wikipedia.org/wiki?curid=1343919", "title": "Zoo Lipsko", "text": "Zoo Lipsko\n\nZoo Lipsko () je zoologická zahrada severozápadně od centra německého města Lipska. Rozkládá se na ploše cca 26 ha včetně 2 ha vodních ploch. Již od roku 2000 se lipská zoo věnuje projektu „Zoo budoucnosti“ v rámci kterého se snaží zajistit zvířatům podmínky co nejvíce připomínající jejich přirozené prostředí. Do roku 2020 by měly takto být přebudovány všechny výběhy. V roce 2011 zde byl otevřen obří tropický skleník Gondwanaland a mezi další atrakce patří např. akvárium nebo chovatelský komplex pro opice Pongoland. Lipskou zoo ročně navštíví více než 1,5 milionu návštěvníků.\n\nZoologickou zahradu v Lipsku založil v roce 1878 Ernest Pinkert (1844–1909) jako soukromou zoologickou zahradu vystavující exotické druhy. Až do roku 1931 se na půdě Lipské zoo vystřídalo 40 etnografických výstav, představujících nejen zvířata, ale také lidi, a zoo se tak stala jednou z proslulých lidských zoo. Roku 1897 tu byla vystavována nahá Samoanka. Zakladatel zoo Ernest Pinkert zemřel v roce 1909. Jeho nástupcem byl Johannes Gebbing, který mimo jiné nechal vystavět akvárium, které v zrekonstruované podobě slouží dodnes. Během první světové války byl stav zoo značně zchátralý, na její provoz nebyly finance. Mnoho zvířat zemřelo na podvýživu. Během druhé světové války byla zoo dočasně uzavřená. V letech 1973–1982 se zoologické zahradě dařilo a byla vystavěna řada nových pavilonů. Stavba pavilonu Pongoland byla zahájena v roce 1999.\n\nV roce 2000 bylo veškeré financování zoo převedeno na město Lipsko. V tomtéž roce byl také zahájen projekt „Zoo budoucnosti“. Ten měl zvířatům nabídnout podmínky co nejvíc se podobající přirozenému prostředí a rozdělení zoo do tématických oblastí (\"Afrika, Asie, Jižní Amerika, Zahrada zakladatelů, Pongoland, Gondwanaland\").\n\nHistorická a vstupní část zoo, kde historické zrekonstruované budovy slouží jako pavilony. Nachází se tu i řada novějších expozic, jako např. Expozice jihoamerických opic (otevřená 2015) s lvíčky zlatými, Tamarínmi Císarskými nebo vzácně chovanými vřešťany. V historické budově z roku 1901 byl roku 2016 otevřen pavilon pro koaly medvídkovité, přičemž úprava prostor pro koaly i návštěvníky je stylizována jako les eukalyptů. Rovněž více než sto let staré akvárium je dnes zrekonstruováno a nabízí velkou kruhovou nádrž se žraloky, exotickými rybami a korály obsahující 35 000 litrů vody. Před akváriem vznikla nově expozice jihoafrických pobřeží s tučňáky brýlatými. Rovněž historické je i stejně staré terárium, které dnes po rekonstrukci nabízí ukázku mokřad národního parku Evergladesh i s aligátory. V historické budově se rovněž nachází administrativní kanceláře a výstavní prostory.\n\nObří tropický skleník otevřený v roce 2011 patří k hlavním atrakcím zoo. Název dostal podle subkontinentu Gondwana, ve který byly v minulosti spojené všechny kontinenty: v Gondwanalandu se totiž nachází ukázky tropické džungle Asie, Afriky a Jižní Ameriky na ploše asi dvou fotbalových hřišť. Návštěvníky prvně zavede do „kráteru sopky“, kde uvidí expozice počátků života, a poté do samotné džungle, která je plná vyhlídek, vysokých lávek a nabízí také projížďku loďkou po umělé řece Gamanile. Ze zvířecích druhů tu žijí např. varan komodský, lenochod dvouprstý, hrošík liberijský, vydra obrovská,tapír čabrakový, lemur korunkatý, ocelot či kotul veverovitý. Nechybí ani napodobenina domorodé vesnice.\n\nAsijská oblast představuje zvířata ze všech koutů Asie. V Expozicích napodobující ruskou tajgu můžou návštěvníci vidět tygry sibiřské a leopardy, tygry můžou sledovat také pod vodou v prosklené nádrži. Podobná atrakce je u expozice slonů indických, napodobující indický chrám, kde návštěvníci mohou slony sledovat zvenku, zevnitř či při koupání v prosklené vodní nádrži. V himálajské expozici, otevřené v roce 2017, představuje levharty sněžné, supy a pandy červené, nechybí ani expozice medvědů pyskatých, asijského ptactva a jeřábů koní Převalského, na jejichž záchraně Zoo Lipsko spolupracuje se Zoo Praha. Nachází se tu také množství atrakcí pro děti.\n\nKomplex pro chov opic Pongoland představuje několik druhů primátů v přirozeném prostředí a to konkrétně pro šimpanze učenlivé, šimpanze bonobo, orangutany sumaterské a gorily nížinné. Vnitřní i venkovní expozice, upravované jako tropická džungle a jsou plné šplhadel a lan, zatímco zevnějšek pavilonu je upraven jako umělé skály. V pavilonu mimo jiné žijí navolno např. ptáci. Pongoland slouží i jako vědecké centrum, kdy vědci denně studují chování primátů.\n\nAfrická oblast v Zoo Lipsko nabízí řadu atrakcí, např. společný výběh gepardů štíhlých a nosorožců dvourohých, savanový výběh s žirafami Rothschildovými, zebrami Grévyho, vodušky abok, buvolec běločelý, gazely Thomsonové či plameňáci. Dále nechybí expozice lvů, hyen, surikat, okapi nebo lachtanů jihoafrických. Malý kout je tu věnován i Austrálii: průchozí výběh klokanů.\n\nExpoziční celek Jižní Amerika bude dokončen v roce 2018 a návštěvníkům nabídne např. lamy alpaka, lachtany, tučňáky Humboldtovy a další. V současnosti je v provozu několik výběhů, dětské hřiště a minizoo s kozičkami, prasátky a králíky.\n"}
{"id": "1343921", "url": "https://cs.wikipedia.org/wiki?curid=1343921", "title": "604 (číslo)", "text": "604 (číslo)\n\nŠest set čtyři je přirozené číslo. Římskými číslicemi se zapisuje DCIV a řeckými číslicemi χδ. Následuje po čísle šest set tři a předchází číslu šest set pět.\n\n604 je:\n\n"}
{"id": "1343924", "url": "https://cs.wikipedia.org/wiki?curid=1343924", "title": "605 (číslo)", "text": "605 (číslo)\n\nŠest set pět je přirozené číslo. Římskými číslicemi se zapisuje DCV a řeckými číslicemi χε. Následuje po čísle šest set čtyři a předchází číslu šest set šest.\n\n605 je:\n\n"}
{"id": "1343925", "url": "https://cs.wikipedia.org/wiki?curid=1343925", "title": "606 (číslo)", "text": "606 (číslo)\n\nŠest set šest je přirozené číslo. Římskými číslicemi se zapisuje DCVI a řeckými číslicemi χς. Následuje po čísle šest set pět a předchází číslu šest set sedm.\n\n606 je:\n\n"}
{"id": "1343926", "url": "https://cs.wikipedia.org/wiki?curid=1343926", "title": "729 (číslo)", "text": "729 (číslo)\n\nSedm set dvacet devět je přirozené číslo. Římskými číslicemi se zapisuje DCCXXIX a řeckými číslicemi ψκθ'. Následuje po čísle sedm set dvacet osm a předchází číslu sedm set třicet.\n\n729 je:\n\n\n"}
{"id": "1343928", "url": "https://cs.wikipedia.org/wiki?curid=1343928", "title": "Ilja Šmíd", "text": "Ilja Šmíd\n\nIlja Šmíd (* 14. února 1952 Plzeň) je český muzikolog, hudební manažer a vysokoškolský pedagog, od prosince 2017 do června 2018 ministr kultury ČR v první Babišově vládě, nestraník za hnutí ANO 2011. V letech 1996 až 2006 byl ředitelem Pražské komorní filharmonie a v letech 2006 až 2012 pak ředitelem Symfonického orchestru hl. m. Prahy FOK.\n\nVystudoval obor učitelství pro II. stupeň (aprobace český jazyk a hudební výchova) na Pedagogické fakultě v Plzni. Posléze pokračoval studiem hudební vědy a historie na Filozofické fakultě Univerzity Karlovy v Praze.\n\nV letech 1993 až 2001 byl ředitelem a spolumajitelem hudebního vydavatelství \"Clarton\", v roce 1994 spoluzakládal s Jiřím Bělohlávkem Pražskou komorní filharmonii, jíž byl v letech 1996 až 2006 ředitelem.\n\nMezi roky 2006 až 2012 pracoval jako ředitel Symfonického orchestru hlavního města Prahy FOK. V posledních měsících svého angažmá však čelil kritice zřizovatele (tj. Magistrátu hlavního města Prahy a radních), a to především pro údajně stále klesající návštěvnost a také zhoršující se ekonomické a provozní ukazatele, což ovšem on sám popíral. Šmídovi kritikové argumentovali také jeho špatnými vztahy s uměleckou radou orchestru, stejně jako i se šéfdirigentem Jiřím Koutem.\n\nV lednu 2013 nastoupil jako šéf operního souboru Divadla Josefa Kajetána Tyla v Plzni. Do funkce ho jmenoval tehdejší ředitel Jan Burian, pozdější ředitel Národního divadla v Praze. Ale hned v sezoně 2014/2015 jej na pozici šéfa plzeňské opery vystřídal Tomáš Pilař.\n\nByl uměleckým ředitelem agentury \"AuraMusica\", která byla založena roku 2014 a jejíž jednatelkou je Ing. Regina Šmídová. Je spolupracovníkem stanice Vltava Českého rozhlasu a přednáší na katedře arts managementu na Fakultě podnikohospodářské Vysoké školy ekonomické v Praze.\n\nJe nestraník. Na konci listopadu 2017 se stal kandidátem na post ministra kultury ČR ve vznikající první vládě Andreje Babiše. Dne 13. prosince 2017 jej prezident Miloš Zeman do této funkce jmenoval. Funkci zastával do června 2018, kdy byla jmenována druhá vláda Andreje Babiše, jejímž členem se však již nestal.\n"}
{"id": "1343929", "url": "https://cs.wikipedia.org/wiki?curid=1343929", "title": "68. pěší divize (Wehrmacht)", "text": "68. pěší divize (Wehrmacht)\n\n68. pěší divize (německy: \"68. Infanterie-Division\") byla divize německé armády (Wehrmacht) za druhé světové války.\n\n68. pěší divize byla založena 26. srpna 1939 v Gubenu v rámci druhé sestavovací vlny německé armády a účastnila se invaze do Polska. Pro západní tažení byla divize podřízena 16. armádě a byla přeložena do Trevíru. Během bleskové války ve Francii postupovala přes Sedan na Épinal. V říjnu 1940 bylo 25 % jejích praporů (Stab IR 196, I. Btl./169, I. Btl./118, I. Btl./196) postoupeno 340. pěší divizi. Tyto byly později nahrazeny.\n\nV červnu 1941 se divize účastnila operace Barbarossa. Jako součást Skupiny armád Jih překročila řeku San v jižním Polsku a postupovala přes Lvov, Vinnycji až na Čerkasy na střední Ukrajině. Jejím úkolem bylo chránit křídla 6. a 17. armády proti útokům Rudé armády. V říjnu 1941 se divize již nacházela v prostoru Charkova. V zimě 1941/42 docházelo v oblouku u Izjum na Donci k těžkým obranným bojům proti Rudé armádě, která na několika místech prorazila a ohrozila tak Dněpropetrovsk.\n\nNa jaře 1942 divize zaútočila na Izjum a Snamenku a dosáhla Voroněže. Na pozicích u Voroněže divize bojovala až do února 1943. Sváděla obranné a boje musela se stáhnout na Oskol a Kursk. Poté utrpěla v bitvě u Žytomyru během Žytomyrsko-berdyčevské operace těžké ztráty. V lednu 1944 byla divize drtivě poražena u Tarnopolu. Po doplnění sil a dalších opotřebovávacích bojích se divize stáhla do Polska. V únoru 1944 v rámci 24. sestavovací vlny byla nově vedena jako stínová divize Demba. V květnu 1945 se tato divize vzdala Rudé armádě v Krnově.\n\nCelkem 14 členům 68. pěší divize byl udělen Rytířský kříž Železného kříže a 65 členům divize Německý kříž ve zlatě.\n\n"}
{"id": "1343932", "url": "https://cs.wikipedia.org/wiki?curid=1343932", "title": "Gregor Rocken", "text": "Gregor Rocken\n\nGregor Rocken, nebo též Řehoř Rocken či Roken byl františkán působící v české františkánské provincii sv. Václava, její představený a teolog.\n\nNarodil se ve Znojmě někdy okolo roku 1690. Podle dalších jeho známých biografických údajů lze odhadnout, že řeholní sliby složil a kněžské svěcení přijal někdy mezi lety 1706 až 1716. V roce 1716 byl Rocken ustanoven jedním ze dvou lektorů filozofie na klášterní škole františkánů v Jindřichově Hradci. V Hradci takto působil do září 1720, kdy byl převeden do jiného kláštera.\n\nV roce 1728 byl lektorem teologie na řádových studiích v klášteře v Olomouci, kde tehdy prezidoval teze, jež obhájil františkán Seravatius Kramitz (též Gramitz, †1758). V středomoravské metropoli je Rocken doložen jako učitel bohosloví i v roce 1732, opět dle tehdy jím vedených tezí. V následujících letech mu byla svěřena funkce provinčního kustoda, posléze „habituálního“. Na provinční kapitule řádu 14. září 1738 v Praze byl Gregor Rocken zvolen na následující tříleté období provinciálem českých františkánů. Přestože byl od té doby titulován jako vysloužilý lektor („emeritus”), aktivit v oblasti teologie nezanechal. V roce 1740 v klášteře u P. Marie Sněžné v Praze řídil zkoušku nebo disputaci z teologie, konkrétně z první a druhé knihy Sentencí Petra Lombardského. Na rozdíl od většiny ostatní tezí a disputací, s nimiž se setkáváme u františkánských studií, nebyl obhájcem běžný student, ale Benvenut Peter, již dříve lektor ve Vratislavi a v té době již generální lektor teologie v místním pražském konventu. Jako pražský generální lektor je Peter uveden přímo na tištěných tezích z této události: \"Positiones ex Universa Theologia Scotisctica\".\n\nVe funkci provinciála sloužil Gregor Rocken v letech 1738–1741, kdy jej na kapitule v září nahradil Severin Vrbčanský. Později byl ještě roku 1750 zvolen provinčním definitorem, o šest let později již opakovně kustodem františkánské provincie sv. Václava a v září 1768 opět jejím definitorem (vždy na tříleté období). Podobně jako řadě dalších bývalých františkánských provinciálů mu byla svěřena funkce generálního vizitátora další řádové provincie, konkrétně v Bavorsku. Později, vzhledem k pokročilému věku, již Rocken zřejmě nebyl dále obsazován do řídících řádových funkcí, na jeho dřívější zásluhy však řeholníci nezapomínali a v pramenech jej uváděli jako „velmi zasloužilého provinciála a velectěného představeného“, „zasloužilého muže, horlivého šiřitele observance [tj. reformovaného františkánství].“ Františkán Gregor Rocken zemřel po více než 50 letech strávených ve františkánském řádu v Praze 18. září 1776.\n\nVlastní Rockenův autograf se například dochoval v knize pro zapisování milostí získaných na přímluvu P.Marie Bechyňské, kde jakožto teolog zřejmě potvrzoval pravost zápisu.\n"}
{"id": "1343941", "url": "https://cs.wikipedia.org/wiki?curid=1343941", "title": "Seznam zápasů islandské fotbalové reprezentace na MS", "text": "Seznam zápasů islandské fotbalové reprezentace na MS\n\nIslandská fotbalová reprezentace byla celkem 1x na mistrovstvích světa ve fotbale a to v roce 2018.\n\n"}
{"id": "1343942", "url": "https://cs.wikipedia.org/wiki?curid=1343942", "title": "Hieronym Raaser", "text": "Hieronym Raaser\n\nHieronym Raaser, počeštěně Jeroným Raaser byl německý františkán náležící do české františkánské provincie sv. Václava činný v polovině 18. století. Ze skromných známých biografických údajů o něm můžeme odvodit jen, že působil v opavském konventu františkánů u Sv. Barbory, záhy poté zrušeném během josefínských reforem. Byl vysvěcen na kněze a jako takový jistě aktivně pastoračně působil mezi věřícím lidem.\n\nHieronym Raaser byl autorem populární lidové duchovní příručky \"Geistlicher Denck-Pfenning\". Na titulních listech knihy chtěl bratr Hieronym zůstat v anonymitě používajíc formulace „od jednoho z menších bratří, ještě menšího kněze reformované české provincie františkánů“, jeho autorství je však jasně uvedeno hned na následujícím potvrzení o prozkoumání díla františkánskými teology a schválení řádového představeného (českého provinciála) k vytištění. Popularitu tohoto nevelkého díla (cca 50 stran osmerkového formátu) obsahujícího dle titulu duchovní myšlenky k rozjímání na každý den, dokládá jeho opakované vytištění v průběhu prvního čtvrtstoletí. Dochování exempláře z prvního vydání z roku 1744 se nepodařilo ověřit, jsme o něm však informování v řádovém schválení druhého vydání, kde se ve svém svolení k vytištění provinciál Benvenut Peter odvolává na starší schválení svého předchůdce Severina Vrbčanského z roku 1744. Podruhé se „duchovní pamětní groš“ objevil v roce 1754, kdy jej v Opavě vytiskl místní tiskař Johann Wentzl Schindler. Poslední známé a podle titulní stany třetí vydání je o patnáct let mladší a vyšlo roku 1769 z téže opavské knihtiskárny tehdy vlastněné Magdalenou Schindlerovou (faktor Joseph Gabriel).\n"}
{"id": "1343943", "url": "https://cs.wikipedia.org/wiki?curid=1343943", "title": "Seznam zápasů panamské fotbalové reprezentace na MS", "text": "Seznam zápasů panamské fotbalové reprezentace na MS\n\nPanamská fotbalová reprezentace byla celkem 1x na mistrovstvích světa ve fotbale a to v roce 2018.\n\n"}
{"id": "1343951", "url": "https://cs.wikipedia.org/wiki?curid=1343951", "title": "Sourozenecká konstelace", "text": "Sourozenecká konstelace\n\nSourozenecké konstelace se zabývají postavením člověka v jeho rodinné linii. Děti narozené v určitém pořadí získají v průběhu vývoje podobné zkušenosti a ty se následně odrazí v jejich osobnosti. Osobnost člověka se formuje v prvních letech života a zastává zde velmi důležitou roli celá rodina, a to nejen matka a otec ale také sourozenci, a především pořadí narození. To vše má vliv na rodinné interakce a prostředí, ve kterém dítě vyrůstá a formuje se. \n\nAutoři nejčastěji hovoří o čtyřech konstelacích: jedináček, prvorozený, prostřední a nejmladší.\n\nAdler odděluje jedináčky a prvorozené na jednu stranu, každý prvorozený se rodí jako jedináček, tuto pozici ale časem ztratí. Osobnosti dalších dětí jsou dány naopak tím, že se nenarodily jako první. \n\nNejstarší dítě – přišlo během dětství o pomyslnou moc (bylo sesazeno z trůnu mladším sourozencem). A tak zastává konzervativní názor, že mocní lidé by měli zůstat u moci. \n\nDruhé dítě neboli prostřední – má jinou pozici. Nikdy nebude samo a vždy bude mít před sebou někoho, kdo udává laťku, může být vzorem ale také konkurencí. Není tolik zvyklé být středem pozornosti jako nejstarší dítě a podle jeho názoru by se mocní lidé (autority) měli ve vedení střídat. \n\nNejmladší dítě – je to, které zůstane navždy nejmladší, nenarodí se mu další sourozenec. Podobně jako druhý narozený má hodně energie, nicméně půjde vždy zcela jinou cestou. Je snadnější dosáhnout něčeho v nové oblasti, než tam kde by byla konkurence starších sourozenců. \n\nPodle Lemana existují určitá pravidla, jejichž znalost pomůže lidem porozumět své osobnosti, vztahu k druhým lidem či pomoc s řešením problémů. \n\nJedináček neboli superprvorozený – \"Jedinečná perla\" jsou jedináčci v rodinách, kde rodiče chtěli více dětí, ale nemohli je mít. Takoví jsou opečovávaní a chránění před realitou. To vede k pocitu, že jsou nadměrně důležití a sebestřední. Pokud rodiče plánovali mít pouze jedno dítě drží se svých plánů a bývají přísní, vytváří malého dospělého, který musí být brzo zodpovědný a chovat se přiměřeně. V obou případech ale jedináčci touží po dokonalosti. \n\nPrvorození – Narodí se do rodiny jako první, nemusí se o pozornost s nikým dělit. Pro rodiče je všechno poprvé, a proto to náležitě oceňují a obdivují. Rodiče nemají tolik zkušeností a bývají trpělivější. Vyšlapávají cestu pro další sourozence, ale zároveň nasazují i pomyslnou laťku. Tato konstelace obnáší i negativa – ať už velká očekávání a ambice rodičů nebo nároky na zodpovědnost či potřeba rychleji dospět. Rychleji dospět se vyžaduje většinou s narozením druhého dítěte. \n\nProstřední – Jsou opakem staršího sourozence. Tvrdí se, že „trpí“ nedostatkem pozornosti, pocitem odstrčení. Nedostává se jim tolik pozornosti v rodině a častěji tráví čas s vrstevníky. Bývají největší tajnůstkáři a zároveň nejvíc věrní, myšleno v manželství, ze všech konstelací. \n\nNejmladší – V rodině bývají typičtí extroverti, co rádi někoho baví a rádi se předvádí. Jsou srdeční, dobří manipulátoři a obviňují druhé. Mají pocit, jakoby všechen talent a schopnosti vybrali starší sourozenci, a že je ostatní neberou dost vážně. Proto se snaží zaujmout něčím jiným (např. zlobením či roztomilostí). \n\nIsaacsonova teorie je trochu odlišná od ostatních autorů. Podle tohoto autora existuje pět typů osobností, přitom vždy nemusí odpovídat skutečnému pořadí narození. \n\nJedináček – Charakteristické vlastnosti pro jedináčka jsou tyto: \"plánuje si život, dělá si starosti, cítí se pod tlakem, dělá si seznamy a musí je splnit, očekává čestné jednání\". Údajně tyto rysy ale splňuje každý čtvrtý člověk, protože pokud má matka v domácnosti výpomoc (služku či chůvu) netrpí první narození ztrátou pozornosti a nestane se prvorozeným, ale zůstane jedináčkem. \n\nPrvorozený – Osobnost prvorozeného je zaměřená na cíl, nicméně je pro ni důležité, co si myslí ostatní a nechce nikoho urazit. Také se cítí nadřazená, ale chce působit skromně a pouze sní o tom, čeho chce dosáhnout. \n\nDruhý v pořadí – To, co charakterizuje druhorozené, je dokonalost, smysl pro detail, zároveň ale pocit, že ostatní dělají věci lépe, jsou umělecky založení a usilují o smír. Prvorozený usiluje o to, aby předčil druhorozeného, což může u druhorozeného způsobit pocit méněcennosti. \n\nTřetí narozený – Těmto třetím se druhorození snaží předat svůj pocit méněcennosti, ale také své povinnosti v domácnosti například. Tím, že neusilují o dokonalost mají výhodu v tom, že se učí žít ve světě, kde ostatní představují jakousi hrozbu. Nenechají se jen tak vyvést z míry a při případném konfliktu raději ustoupí. \n\nČtvrtý narozený – Čtvrtá a poslední konstelace je charakteristická pocitem odstrčení a při rodinných sešlostech se raději uzavírá do sebe. Čtvrtému opět něco chce předat třetí narozený, tentokrát se jedná o pocit ohrožení. Jsou ale pracovití, protože se snaží dosáhnou toho, co umí či dělají starší sourozenci a mají pocit, že potom budou taky považováni za dospělé. \n\nDetronizace neboli sesazení z trůnu nastává u prvorozeného tehdy, když se mu narodí sourozenec. Příchod sourozence může nést první dítě těžce, s pocitem, že ho rodiče nemají rádi nebo že není dost dobrý. Aniž by si to prvorozený přál, ze dne na den přestane být jedináčkem. Jako by byl odsunut na druhou kolej. V mnoha případech se i přes přijetí skutečnosti narození sourozence objevuje soupeření o pozornost a žárlivost. \n\nSourozenecké vztahy se přenášejí do manželství (do vztahu mezi partnery) podle pravidla duplikačního teorému. Záleží jednak na pořadí narození ale také na pohlaví. Na základě toho dokážou vztahy být komplementární, částečně komplementární a nekomplementární. \n\nDle tohoto pravidla by optimální měl být vztah, který odpovídá tomu se sourozencem (příp. sourozenci). Tedy jakési doplnění, například starší sestra bratra společně s mladším bratrem sestry. Částečně komplementární nastává, „když každý z partnerů prožívá několik sourozeneckých vztahů a alespoň jeden z nich odpovídá alespoň jednomu ze vztahů druhého partnera“. A nekomplementárním se stává takový vztah, kde se tzv. nedoplňují v pořadí či pohlaví. \n"}
{"id": "1343952", "url": "https://cs.wikipedia.org/wiki?curid=1343952", "title": "Helmut Wirnsberger", "text": "Helmut Wirnsberger\n\nHelmut Wirnsberger (narozen ve Štýru) byl rakouský odstřelovač, sloužící během druhé světové války v řadách německého Wehrmachtu. Sloužil ve 3. horské divizi na východní frontě. Je mu připisováno 64 potvrzených zabití.\n\nPo výcviku v Seetalských Alpách byl Helmut Wirnsberger poslán na východní frontu v září 1942. Používal pušky Karabiner 98k a Gewehr 43.\n\nPo zranění mu bylo přiděleno vyučování nových odstřelovačů.\n"}
{"id": "1343957", "url": "https://cs.wikipedia.org/wiki?curid=1343957", "title": "Kim Hwa-su", "text": "Kim Hwa-su\n\nKim Hwa-su (* 20. prosince 1976) je bývalá korejská zápasnice-judistka.\n\nV jihokorejské seniorské reprezentaci se pohybovala od roku 1996 v polostřední váze do 63 kg. Připravovala se na Soulské sportovní univerzitě Hančchetä (한체대). Do olympijského roku 2000 se rozhodla jít do nižší lehké váhy do 57 kg, ve které se však na olympijské hry v Sydney nekvalifikovala. Jižní Korea neměla v její nové váze na olympijských hrách v Sydney vůbec zastoupení. V roce 2002 obhájila bronzovou medaili na domácích Asijských hrách v Pusanu a v roce 2004 ukončila sportovní kariéru.\n\n\n\n"}
{"id": "1343960", "url": "https://cs.wikipedia.org/wiki?curid=1343960", "title": "Alice Rühle-Gerstelová", "text": "Alice Rühle-Gerstelová\n\nAlice Rühle-Gerstelová (24. březen 1894 Praha – 24. červen 1943 Ciudad de México) byla česká, německá a rakouská spisovatelka, novinářka, psycholožka, levicová aktivistka a feministka.\n\nNarodila se v pražské židovské rodině. V Praze vystudovala gymnázium. Pak studovala na dívčí internátní škole v Drážďanech a poté si ještě dodělala učitelský seminář v Praze. Již tehdy se stýkala v Praze s významnými německojazyčnými autory, jakými byli Franz Werfel a Egon Erwin Kisch. Za první světové války pracovala jako zdravotní sestra v polních nemocnicích. Roku 1917 začala studovat literaturu a psychologii na univerzitách v Praze a od roku 1918 v Mnichově. Absolvovala roku 1921, diplomovou práci věnovala Friedrichu Schlegelovi. V Německu již zůstala a vdala se za Otto Rühleho, levicového aktivistu a žáka Alfreda Adlera. Spolu s manželem se nadchla jak pro marxismus, tak pro Adlerovu individuální psychologii (jak Adler začal říkat svému učení, když odpadl od svého učitele Sigmunda Freuda), v Drážďanech dokonce založila organizaci, která měla obě učení skloubit. V té době napsala i některé práce na toto téma (\"Freud und Adler. Elementare Einführung in Psychoanalyse und Individualpsychologie\", 1924; \"Der Weg zum Wir. Versuch einer Verbindung von Marxismus und Individualpsychologie\", 1927). Ve 30. letech se začala stále více zabývat ženskou otázkou a feminismem (práce \"Das Frauenproblem der Gegenwart – Eine psychologische Bilanz\", 1932). V roce 1932, v důsledku rostoucí moci nacistů v Německu, raději odešla zpět do Prahy. Zde se stala redaktorkou německy psaných novin \"Prager Tagblatt\", přispívala do jejich dětské přílohy. V Praze napsala též autobiografický a zjevně antistalinistický román \"Der Umbruch oder Hanna und die Freiheit\" a navázala velmi blízké přátelství s českou novinářkou Milenou Jesenskou. V roce 1936 se rozhodla spolu se svým mužem odejít do Mexika. Odešli na pozvání prezidenta Lázara Cardenáse, takže jejich postavení bylo prominentní. Rühle-Gerstelová pro Cardenáse připravovala školskou reformu, krom toho pracovala jako překladatelka pro mexickou vládu a novinářka v odborářském tisku. Byla součástí okruhu kolem Lva Trockého, Fridy Kahlo a Diega Rivery. Pro Trockého s manželem i pracovali, což vedlo k útokům Stalinovi věrných komunistických kruhů. V roce 1943, v den, kdy zemřel její manžel, spáchala sebevraždu.\n\n"}
{"id": "1343963", "url": "https://cs.wikipedia.org/wiki?curid=1343963", "title": "Hošnova vila", "text": "Hošnova vila\n\nHošnova vila je secesní budova na ostrohu nad řekou Svratkou na jihozápadním okraji brněnské čtvrti Pisárky, poblíž Nového Lískovce. Vila byla vystavěna počátkem 20. století, má 4 patra a její žlutá fasáda je vidět z jižní strany Pisáreckého tunelu. Své označení \"Hošnova vila\" získala po Rudolfu Hošnovi, bývalém podnikateli, který v 90. letech 20. století vilu přestavěl.\n\nNa místě dnešní vily stála původně secesní budova německé školy, postavená v roce 1905 novolískoveckým německým obyvatelstvem. Od 20. let 20. století se v budově nacházel výletní hostinec. V 80. letech 20. století sloužila vila jako internát pro učně stavebního učiliště. Později v 90. letech koupil budovu Rudolf Hošna a přestavěl ji na vilu ve stylu „podnikatelského baroka“. V rámci trestních řízení a soudních sporů se vila dostala do držení Hošnovy manželky, které byla později exekučně zabavena. Během těchto sporů byla vila opuštěna a začala chátrat. Nový majitel v polovině srpna 2018 prohlásil, že by chtěl vilu přestavět na firemní sídlo.\n\nNěmecká secesní architektura budovy byla v 90. letech přestavěna v duchu podnikatelského baroka. V interiéru se po přestavbě v 90. letech 20. století nachází točité schodiště přes tři podlaží, jehož zábradlí je obloženo kůží, což mělo evokovat luxus. Dále je vila vybavena dveřmi s leptanými skly, které imitují secesi, a vnitřním bazénem.\n\n"}
{"id": "1343964", "url": "https://cs.wikipedia.org/wiki?curid=1343964", "title": "Methylchlorisothiazolinon", "text": "Methylchlorisothiazolinon\n\nMethylchlorisothiazolinon (MCI) je chemická látka používaná jako konzervant. \n\nOd 70. let 20. století se používal hlavně v kombinaci s methylisothiazolinonem, obvykle ve směsi v poměru 3:1, např. pod názvy Kathon CG nebo Euxyl K 100. Od roku 2005 bylo povoleno samostatné použití v kosmetice, a to v koncentraci do 0,01 %.\n"}
{"id": "1343974", "url": "https://cs.wikipedia.org/wiki?curid=1343974", "title": "Čedžuština", "text": "Čedžuština\n\nČedžuština (čedžusky/korejsky 제주말, přepis: \"čedžumal\") je korejský jazyk, kterým mluví asi 5000 lidí v provincii Čedžu v Jižní Koreji (méně než 1% obyvatel této provincie), ale celkem ji rozumí asi 10 000 lidí. Někdy se bere jako dialekt korejštiny, ale s korejštinou srozumitelný není.\n\nV lednu roku 2011 byla čedžuština zařazen do seznamu kriticky ohrožených jazyků UNESCO.\n\nČedžuština se píše tradičním korejským písmem (hangul). \n\nKorejská (čedžuská) abeceda, z jejichž znaků se skládají slabiky (přepis do latinky IPA):\n\nV čedžuštině je mnoho archaických slov, která už v moderní korejštině nejsou. Mnoho slov čedžuština přejala také z japonštiny, čínštiny, mandžuštiny a mongolských jazyků.\n\n"}
{"id": "1343984", "url": "https://cs.wikipedia.org/wiki?curid=1343984", "title": "Terra Atlantica", "text": "Terra Atlantica\n\nTerra Atlantica je německá powermetalová hudební skupina založená v roce 2014 v Hamburku bubeníkem Nicem Hauschildtem a kytaristou a zpěvákem Tristanem Hardersem. O rok později začali spolu s baskytaristou Karimem Djemaiem a druhým kytaristou Mikem Termanem s nahrávání debutového alba, to ale trvalo déle, než skupina původně předpokládala. Debutová deska tak vyšla až na podzim roku 2017 a jmenovala se \"A City Once Divine\".\n\nSkupina se textově zabývá tématem bájné země Atlantidy. Hudebně jde o power metal, na debutovém albu se ale také objevuje pár thrashmetalových úseků a v jedné písni také growling.\n\n\n"}
{"id": "1344014", "url": "https://cs.wikipedia.org/wiki?curid=1344014", "title": "Marco Asensio", "text": "Marco Asensio\n\nMarco Asensio Willemsen (* 21. ledna 1996 Palma, Španělsko) je španělský fotbalista, který hraje levé křídlo v klubu Real Madrid a ve španělském národním reprezentačním týmu.\n\nNarodil se 21. ledna 1996 ve městě Palma na Mallorce španělskému otci a nizozemské matce. Od roku 2006 hrál fotbal za místní klub CF Platges de Calvià. V roce 2011 mu zemřela matka na rakovinu.\n\nOd roku 2012 byl členem španělské reprezentace U16, poté U19 (2014 - 2015) a nakonec U21 (2015 - 2018).\n"}
{"id": "1344023", "url": "https://cs.wikipedia.org/wiki?curid=1344023", "title": "Ku Hjon-suk", "text": "Ku Hjon-suk\n\nKu Hjon-suk (* 28. května 1969) je bývalá korejská zápasnice-judistka.\n\nPřipravovala se na univerzitě v Jonginu. V jihokorejské reprezentaci se pohybovala od konce osmdesátých let dvacátého století. V roce 1992 vybojovala kvalifikaci na olympijské hry v Barceloně. Ve čtvrtfinále porazila favorizovanou Britku Diane Bellovou po verdiktu sudích na praporky. V semifinále nestačila v boji na zemi na Francouzku Catherine Fleuryová a obsadila konečné 5. místo, když podlehla Rusce Jeleně Petrovové. Po olympijských hrách vypadla z užšího výběru reprezentace.\n\n\n"}
{"id": "1344024", "url": "https://cs.wikipedia.org/wiki?curid=1344024", "title": "Östliche Simonyspitze", "text": "Östliche Simonyspitze\n\nÖstliche Simonyspitze (3442 m n. m.) je hora ve Vysokých Taurách v Rakousku. Nachází se ve skupině Venedigeru na hranicích mez Tyrolskem a Salcburskem. Leží v hřebeni Tauernhauptkamm mezi vrcholy Westliche Simonyspitze (3481 m) na jihozápadě a Vorderer Maurerkeeskopf (3325 m) na severu. Na severozápadních svazích hory se rozkládá ledovec Krimmlerkees, na jižních svazích ledovec Simonykees a na východních svazích ledovec Maurerkees. Hora byla pojmenována na počest rakouského geografa Friedricha Simonyho.\n\nJako první vystoupili na vrchol 28. července 1871 stuttgartský horolezec Theodor Harpprecht v doprovodu horského vůdce Josefa Schnella.\n\nNa vrchol lze vystoupit například jihovýchodním hřebenem Dellacher-Keesflecke od chaty Essener-Rostocker Hütte (2207 m). Jedná se o ledovcovou túru s lezením stupně obtížnosti  II.\n\n"}
{"id": "1344039", "url": "https://cs.wikipedia.org/wiki?curid=1344039", "title": "Soraksan", "text": "Soraksan\n\nSoraksan ( – \"Sŏraksan\") je nejvyšší hora pohoří Tchebek na Korejském poloostrově. Ze správního hlediska patří do provincie Kangwon na severovýchodě Jižní Koreje, v které tvoří trojmezí mezi okresy Indže a Jangjang a územím spadajícím pod město Sokčcho. S výškou 1708 metrů nad mořem je třetí nejvyšší horou státu po sopce Halla-san na ostrově Čedžu a hoře Čirisan v pohoří Sobek.\n\nOkolo hory je od roku 1970 národní park Soraksan s rozlohou bezmála čtyři sta kilometrů čtverečních.\n"}
{"id": "1344042", "url": "https://cs.wikipedia.org/wiki?curid=1344042", "title": "1. kókú kantai", "text": "1. kókú kantai\n\n1. kókú kantai (japonsky: 第一航空艦隊 [Daiiči kókú kantai]) byl japonský úderný svaz letadlových lodí zformovaný v dubnu 1941. Jeho prvním velitelem byl viceadmirál Čúiči Nagumo. 7. prosince 1941 provedl útok na Pearl Harbor. V té době se skládal z letadlových lodí Akagi, Kaga, Hirjú, Sórjú, Šókaku a Zuikaku. Během bitvy u Midway byly letadlové lodě Akagi, Kaga, Hirjú a Sórjú potopeny. Svaz se poté zúčastnil bitvy u východních Šalomounů a u Santa Cruz. Po bitvě u Santa Cruz byl Nagumo odvelen do Japonska. Svaz se v roce 1944 se svaz zúčastnil bitvy ve Filipínském moři. Ta skončila pro Japonské císařské námořnictvo katastrofou. Byly potopeny 3 letadlové lodě a zničeno asi 600 letadel. V roce 1944 byla do svazu zařazena i nová letadlová loď Taihó. Taihó byla ve Filipínském moři potopena.\n"}
{"id": "1344043", "url": "https://cs.wikipedia.org/wiki?curid=1344043", "title": "Čirisan", "text": "Čirisan\n\nČirisan () je nejvyšší hora pohoří Sobek na Korejském poloostrově. Ze správního hlediska patří do provincie Jižní Kjongsang v Jižní Koreji. S výškou 1915 m n. m. je druhou nejvyšší horou Jižní Koreje po Halla-sanu na ostrově Čedžu, který je vysoký 1950 m n. m., a před Soraksanem v pohoří Tchebek, který je vysoký 1708 m n. m.\n\nKolem hory je národní park Čirisan, který má rozlohu přes 471 čtverečních kilometrů a zvětší části rovněž spadá do provincie Jižní Kjongsang, ale zasahuje i do provincií Jižní Čolla a Severní Čolla. Jedná se o největší a nejstarší jihokorejský národní park a je významný mimo jiné jako rezervace medvěda ušatého.\n"}
{"id": "1344044", "url": "https://cs.wikipedia.org/wiki?curid=1344044", "title": "Vrchota", "text": "Vrchota\n\nPříjmení Vrchota nese více různých osobností:\n\n"}
{"id": "1344047", "url": "https://cs.wikipedia.org/wiki?curid=1344047", "title": "Bortel", "text": "Bortel\n\nPříjmení Bortel nese více různých osobností:\n\n"}
{"id": "1344048", "url": "https://cs.wikipedia.org/wiki?curid=1344048", "title": "741 (číslo)", "text": "741 (číslo)\n\nSedm set čtyřicet jedna je přirozené číslo. Římskými číslicemi se zapisuje DCCXLI a řeckými číslicemi ψμα'. Následuje po čísle sedm set čtyřicet a předchází číslu sedm set čtyřicet dva.\n\n741 je: \n\n\n"}
{"id": "1344049", "url": "https://cs.wikipedia.org/wiki?curid=1344049", "title": "Plichta (rozcestník)", "text": "Plichta (rozcestník)\n\nPlichta může být:\n\n\n"}
{"id": "1344056", "url": "https://cs.wikipedia.org/wiki?curid=1344056", "title": "Minice (hradiště)", "text": "Minice (hradiště)\n\nMinice jsou pravěké hradiště jižně od stejnojmenné vesnice u Kralup nad Vltavou v okrese Mělník. Nachází se na ostrožně nad soutokem Holubického a Zákolanského potoka. Jeho zbytky jsou chráněné jako kulturní památka ČR.\n\nHradiště vzniklo v šestém století před naším letopočtem v průběhu mladší doby halštatské. Zaniklo ve stejném století přibližně po sedmdesáti letech existence. Pravděpodobnou příčinou zániku byl požár. Funkce hradiště je nejistá, ale předpokládá se, že bylo sídlem tehdejších elit a plnilo funkci kultovního centra.\n\nV sedmdesátých a osmdesátých letech dvacátého století probíhal archeologický výzkum vedený Miloslavem Slabinou, během kterého bylo získáno několik desítek tisíc nálezů tvořených především zlomky keramiky a zvířecími kostmi. K výjimečným nálezům patří nejstarší keramika v Čechách vyrobená pomocí hrnčířského kruhu, trojbřitá bronzová šipka, náhrdelník z mořského korálu nebo bronzový jehelníček.\n\nHradiště bývalo trojdílné. Na západní straně se nacházelo vnitřní hradiště s akropolí o rozměrech 40 × 40 metrů. Východně od ní bývalo hlavní hradiště s plochou 200 × 50 metrů a severně od něj se nacházelo předhradí. Další předhradí se mohlo nacházet na východě, kde současně s hradištěm vznikla osada, která přetrvala až do časné doby laténské.\n\nV prostoru severního předhradí s rozlohou dva hektary byly doloženy polozemnice, zásobní jámy a jamky po kůlech. Na severní a východní straně předhradí vymezovala více než dva metry vysoká mez. Výzkum prokázal její přirozený původ, protože jádro meze tvoří žíla buližníku.\n\nZ opevnění vlastního hradiště se dochoval rozoraný val, který je pozůstatkem tři metry široké kamenné hradby, která chránila přístupnou východní stranu. Před hradbou býval příkop čtyři metry široký a dva metry hluboký. Příčné opevnění navazovalo na hradbu, která bez příkopu chránila jižní stranu. Hradba, jejíž výška byla odhadnuta na tři metry, byla založena pod okrajem ostrožny na buližníkových balvanech, které nesly stěnu z nasucho kladených břidlicových ploten. Prudký svah pod jižní hradbou je upraven do tří výrazných teras, které nebyly zkoumány. Severní terasovitá strana hradiště nebyla opevněna, a chránilo ji pouze předhradí.\n\nAkropole byla od hradiště oddělena šedesát metrů dlouhým, tři metry hlubokým a až šest metrů širokým příkopem. Severní, západní a jižní stranu chránila tři metry široká hradba tvořená dvojicí zdí. Prostor mezi nimi byl zasypán kameny. Terén severní části ostrožny byl uměle zarovnán. V navážce, která se opírala o vnitřní stranu hradby, byly nalezeny artefakty kultury šňůrových pohárů a únětické kultury.\n\nVe vzdálenosti osmi metrů od příkopu stála obdélná budova s půdorysem 12 × 8 metrů. Její delší osa byla orientována v severojižním směru. Budova měla kamennou dlažbu s jílovitou dusanou podlahou, kterou obklopovala kamenná zídka. Podobná budova s rozměry 6 × 3 metry a orientací východ–západ stávala na severním okraji akropole.\n\n"}
{"id": "1344058", "url": "https://cs.wikipedia.org/wiki?curid=1344058", "title": "742 (číslo)", "text": "742 (číslo)\n\nSedm set čtyřicet dva je přirozené číslo. Římskými číslicemi se zapisuje DCCXLII a řeckými číslicemi ψμβ'. Následuje po čísle sedm set čtyřicet jedna a předchází číslu sedm set čtyřicet tři.\n\n742 je: \n\n\n\n"}
{"id": "1344061", "url": "https://cs.wikipedia.org/wiki?curid=1344061", "title": "Kim Čan-ti", "text": "Kim Čan-ti\n\nKim Čan-ti (* 15. června 1991) je korejská zápasnice-judistka.\n\nPřipravuje se na univerzitě v Jonginu. V jihokorejske seniorské reprezentaci se pohybuje od roku 2009 v lehké váze do 57 kg a v průběhu let se vypracovala v její oporu. Na vrcholných akcích mistrovství světa a olympijských her však své pozice asijské dvojky (tj. za Japonkami) nepotvrzuje. V roce 2012 se kvalifikovala na olympijské hry v Londýně. V úvodním kole porazila na praporky tzv. hantei svojí velkou rivalku Mongolku Sumiju. Ve druhém kole však narazila na zkušenou Italku Giulii Quintavalleovou. V polovině zápasu prohrávala po dou napomenutích na yuko a v závěru, kdy nastupovala do chvatu z různých pozic jí Italka kontrovala na ippon.\n\nV roce 2016 se kvalifikovala na olympijské hry v Riu opět především výsledky ve světovém poháru. Na úvod sezony vyhrála prestižní turnaj v Paříži. V Riu však proti ní stála v úvodním kole domácí hvězda Brazilka Rafaela Silvaová, která jí minutu před koncem poslala zalamovákem ko-soto-gake na wazari a bodový náskok soupeřky do konce zápasu nesmazala.\n\n\n\n"}
{"id": "1344065", "url": "https://cs.wikipedia.org/wiki?curid=1344065", "title": "Eternal Recurrence", "text": "Eternal Recurrence\n\nEternal Recurrence je druhé EP americké hudebnice Angel Deradoorian. Vydáno bylo v říjnu roku 2017 společností Anticon a na jeho produkci se spolu s Deradoorian podílel Ben Greenberg. Nahrávání písní probíhalo v letech 2015 až 2016. Autorkou obalu alba je Safwan Dahoul. Vydání alba bylo oznámeno koncem srpna 2017, kdy byla rovněž zveřejněna píseň „Mountainside“.\n"}
{"id": "1344066", "url": "https://cs.wikipedia.org/wiki?curid=1344066", "title": "Ballad opera", "text": "Ballad opera\n\nBallad opera je anglický divadelní žánr vzniklý na počátku 18. století. Stejně jako předchozí comédie en vaudeville ve Francii a pozdější singspiel v německých zemích používá kombinaci mluveného slova a populárních melodií, ať již existujících či nově složených.\n\nBallad opera bývá nazývána protestem 18. století proti italskému nájezdu na londýnské operní scény. Skládá se z neučesaného, často satirického, mluveného dialogu, který je prokládán písněmi. Písně jsou záměrně krátké (pouze krátká stance a refrén), aby nenarušovaly tok děje. Hrdiny jsou osoby nižší třídy, často i kriminální povahy, aby se ještě více zdůraznil odstup od opěvování vysokých morálních hodnot v italské opeře té doby. Hry obsahovaly také satirické odkazy na současnou politiku. Mnoho z nich riskovalo cenzuru a zákaz. (Zakázána byla např. opera Polly Johna Gaye.)\n\nObecně se má za to, že první ballad operou byla Žebrácká opera (\"The Beggar's Opera\"), kterou na text Johna Gaye zkomponoval Johann Christoph Pepusch. Opera měla premiéru v divadle na \"Lincoln's Inn Fields\" 29. ledna 1728 a dosáhla na svou dobu neuvěřitelných 62 představení. Oba autoři znali žánr vaudeville z Paříže a patrně měli v úmyslu jej přenést do londýnského prostředí. Rovněž byli inspirováni burleskami a hudebními komediemi Thomase D'Urfey (1653–1723), který často psal nové texty na populární melodie. Sbírka takových písní byla publikována v roce 1700. Několik z těchto písní bylo v Žebrácké opeře recyklováno.\n\nPo úspěchu Žebrácké opery se objevilo mnoho podobných skladeb. Herec Thomas Walker, který na premiéře hrál Macheatha, sám napsal několik ballad oper. I John Gay napsal několik dalších a vyrojila se také řada více či méně úspěšných následovníků (Henry Fielding, Colley Cibber, Charles Coffey, Thomas Arne, Charles Dibdin a další.) Koncem padesátých let 18. století však tento žánr začal upadat.\n\nV roce 1736 si pruský velvyslanec v Anglii objednal německou úpravu populární baladické opery \"The Devil to Pay\" od Charlese Coffeyho. Ta pak byla úspěšně provedena v Hamburku, Lipsku a dalších německých městech. V roce 1766 bylo uvedeno na scénu nové zpracování tohoto tématu, jehož autory byli Christian Felix Weiße a Johann Adam Hiller. Úspěch této verze vyvolal vlnu následovníků a vznik německé verze ballad opery – singspielu. (Příběh opery \"The Devil to Pay\" zpracoval v roce 1759 i Christoph Willibald Gluck v opeře \"Le diable à quatre\".)\n\nZhruba okolo roku 1735 pronikla ballad opera do Spojených států a stála u počátků amerického hudebního divadla.\n\n\n"}
{"id": "1344067", "url": "https://cs.wikipedia.org/wiki?curid=1344067", "title": "Ekoregiony Madagaskaru", "text": "Ekoregiony Madagaskaru\n\nEkosystémy Madagaskaru jsou podobně jako klima v různých částech ostrova dosti různorodé.\nV rámci systému přijatého Světovým fondem na ochranu přírody (WWF) je na Madagaskaru rozlišováno celkem 7 terestrických ekoregionů (zkratky značí kódové označení):\n\nMadagaskarské tropické suché opadavé lesy představují jedny z druhově nejbohatších porostů tohoto typu na světě. Je zde vysoký podíl endemismu, a to na úrovni druhů, rodů i čeledí. Absolutní počet druhů je sice nižší než např. v tropických deštných lesích východní části ostrova, mírou endemismu je však přesahují. Ekoregion se rozkládá v nadmořských výškách do 600 metrů. Skládá ze 2 oddělených celků, z nichž jeden se nachází ve středozápadní části a druhý v severní části ostrova. Na jihozápadě volně přechází v sukulentní suché lesy, na severu a východě v horské mezofilní lesy. Klima je tropické, charakterizované poměrně dlouhým obdobím sucha daným srážkovým stínem. Celkový roční úhrn srážek je od 1000 do 1500 mm, období dešťů trvá od října do dubna. Průměrné denní teploty se pohybují mezi 30 a 33 °C. Geologie je poměrně pestrá, tvořená vyvřelinami, nezpevněnými písky i druhohorními a třetihorními vápenci. Nacházejí se zde i rozlehlejší vápencové masívy (Ankarana, Namoroka a Bemaraha) a na severu vulkanický kužel hory Montagne d'Ambre. V některých oblastech s vápencovým podložím se nacházejí bizarně formované krasové jevy, známé pod místním názvem \"tsingy\". \n\nPorosty dřevin dosahují na úživných půdách výšky až 15 metrů, na písčitých půdách od 10 do 12 metrů. Lesy na vápencových útesech a půdách bývají zakrslé, což je dáno propustností podloží a s ní souvisejícím nedostatkem vláhy. Ve stromovém patru převládají zástupci čeledí bobovité, trubačovité, pryšcovité, mýdelníkovité a ledvinovníkovité. V keřovém patře dominují toješťovité liány a keře z čeledí bobovité a mořenovité. Bylinný podrost bývá chudý. Mezi výrazné složky stromové vegetace náležejí zejména baobaby a delonix královská, na bazičtějších půdách také různé druhy rodu pachypodium. V krasových oblastech mezi stromy dominují dalbergie, kasie, fíkovníky a baobab \"Adansonia madagascariensis\". Řada druhů stromů či lián mívá ztlustlé kmeny, patří mezi ně zejména baobaby, moringy, \"Delonix hildebrandtii\" a pachypodia. Krasové oblasti jsou bohaté na sukulenty. Rostou zde pachypodia, sukulentní pryšce (\"Euphorbia ankarensis\", \"E. pachypodioides\", \"E. neohumbertii\"), adénie \"Adenia neohumbertii\" aj. Sukulence se týká převážně stonků, rostliny se sukulentními listy se vyskytují výjimečně.\n\nSoučasná rozloha suchých opadavých lesů činí na Madagaskaru asi 12000 až 20000 km a jsou fragmentovány do menších celků. Na většině své rozlohy byly vykáceny a nahradila je travinná savanová vegetace s velkým zastoupením nepůvodních druhů. Tyto druhotné porosty se označují jako \"savoka\". \nZachovalé suché lesy jsou chráněny v národních parcích Ankarafantsika a Montagne d'Ambre a v přírodních rezervacích Ankarana, Tsingy de Bemaraha, Tsingy de Namoroka, Analamerana, Bemarivo, Maningozo, Ambohijanahary, Manongarivo a Bora.\n\nHorské mezofilní lesy představují vegetačně poněkud různorodý ekoregion, rozkládající se ve vyšších nadmořských výškách v rozpětí od 600 až 800 do 2000 až 2500 metrů. Roční srážky se v oblasti pohybují od 600 až do 2000 mm, většinou okolo 1500 mm. Období od července do září je chladnější a sušší, zbytek roku je teplý a vlhký.\n\nZachovalé porosty tohoto typu se nacházejí zejména v regionu Sambirano na severozápadě ostrova, ve vysočině severního Madagaskaru a na hoře Montagne d’Ambre. Roztroušené fragmenty jsou i ve vysočině středního Madagakaru. Součástí ekoregionu jsou i jezera a bažinaté oblasti. V geologickém podloží převažují vyvřeliny prekambrijského stáří. \nNa východě ekoregion přechází v nadm. výškách okolo 800 metrů ve tropické vlhké lesy, na západě v asi 600 metrech v opadavé suché či sukulentní suché lesy. Řadí se k němu i některé odloučené oblasti, např. Montagne d’Ambre na nejsevernějším Madagaskaru.\n\nVětšina porostů tohoto druhu již byla vymýcena a nahrazují je druhotné, druhově chudé travní porosty s nepůvodními druhy trav, případně plantáže. Mezi dřevinami v těchto druhotných porostech převažují rovněž nepůvodní blahovičníky a akácie. Porosty které se dochovaly jsou silně fragmentované. Jsou chráněny v národních parcích Isalo, Montagne d'Ambre, Marojejy, Andohahela a Andringitra a v přírodních rezervacích Lokobe, Ankarana, Tsaratanana a Anjanaharibe-Sud.\n\nVe středojižní části centrální madagaskarské vysočiny se místy dochoval specifický ekosystém řídkých tvrdolistých stálezelených lesů, označovaných jako \"tapia forests\". Byl pojmenován podle místního názvu charakteristické složky, stromu \"Uapaca bojeri\" z čeledi smuteňovité. Další charakteristickou složkou stromového patra je rod \"Sarcolaena\" z endemické čeledi \"Sarcolaenaceae\". V keřovém patru dominují hvězdnicovité, mořenovité a bobovité. Ze sukulentů zde rostou např. některé endemické druhy aloe a kalanchoe. V některých oblastech roste také význačná endemická palma \"Bismarckia nobilis\" a \"palma poutníků\", ravenala madagaskarská z čeledi strelíciovité.\n\nHorské tvrdolisté lesy odlišného charakteru se nacházejí v nejvyšších polohách tohoto ekoregionu. Dominují v nich zástupci čeledí nohoplodovité, kunoniovité, vřesovcovité a pandánovité. Větve a kmeny jsou pokryté mechy, lišejníky a epifyty. Na ně pak v nejvyšších pohořích navazují horské erikoidní křoviny, představující samostatný ekoregion.\n\nV nejvyšších polohách madagaskarských pohoří Tsaratanana, Marojejy, Ankaratra a Andringitra se nacházejí porosty drobnolistých, erikoidních keřů.\nNavazují v nadmořských výškách asi 2000 až 2500 metrů na horské tvrdolisté lesy, které jsou řazeny k ekoregionu horské mezofilní lesy. Porosty erikoidních keřů zabírají plochu jen okolo 130000 hektarů a dosud jsou poměrně málo prozkoumané. \n\nKlima se vyznačuje denním i sezónním kolísáním teplot. Maximální denní teploty dosahují 30 °C, minimální klesají i pod bod mrazu. Roční úhrn srážek přesahuje na východních svazích 2500 mm, ve srážkovém stínu západních svahů je nižší. Půdy jsou mělké a živinami chudé, podloží tvoří vyvřelé a metamorfované horniny. V keřovém patře dominují zástupci vřesovcovitých (vřesovce, brusnice, \"Agauria\"), hvězdnicovitých (smily, \"Psiadia\", \"Stoebe\") a mořenovitých, dále nohoplody a fyliky. Hojné jsou různé druhy mechů a lišejníků. Ve zrašelinělých terénních sníženinách rostou četné endemické druhy. Na skalních výchozech se nachází suchomilná vegetace, zastoupená zejména různými druhy kalanchoe, aloe a smilu.\n\nTento ekoregion je chráněn v národních parcích Marojejy a Andringitra a v přírodní rezervaci Tsaratanana. Je ohrožen zejména požáry vegetace, v některých oblastech i rozšiřováním horských pastvin. \n\nVlhké lesy se na Madagaskaru nacházejí ve východní části ostrova na pobřežních planinách a horských svazích. Představují významné ohnisko endemismu a jsou řazeny mezi nejohroženější ekoregiony světa. Na severu přecházejí s nižší nadmořskou výškou do suchých opadavých lesů, na jihu v trnité suché lesy. Definice tohoto ekoregionu není zcela jednotná. V materiálech WWF jsou sem řazeny pouze nížinné a nižší horské lesy do nadmořských výšek okolo 800 metrů, kde na ně navazují horské mezofilní lesy. V jiných zdrojích (např. ) jsou sem přiřazeny i vlhčí horské lesy vyšších poloh východních svahů až po horské hřebeny v nadm. výškách okolo 1200 až 1600 metrů, které jsou v současném pojetí součástí zmíněných horských mezofilních lesů. \n\nKlima je charakterizováno ročním úhrnem srážek nad 2000 mm (místy až 6000 mm). Období od května do září představuje sušší periodu. Období sucha nepřesahuje 2 měsíce. Vláha přichází z východního směru od moře, úroveň mraků je ve výškách od 900 do 1200 metrů. Ve vlhkém období se mezi listopadem a březnem někdy objevují cyklony. Geologický podklad je poměrně homogenní, tvořený magmatickými a metamorfovanými horninami. Při východním pobřeží se nacházejí i vulkanické horniny a nezpevněné písky. \n\nKorunní patro nížinného deštného lesa dosahuje výšek okolo 30 metrů. Charakteristické dřeviny těchto lesů jsou např. tomely, obaleně, dalbergie, rod \"Symphonia\" z čeledi klusiovité a \"Tambourissa\" z čeledi \"Monimiaceae\". Roztroušeně se vyskytují emergentní stromy, mezi něž náleží zejména albízie, kanárníky a \"Brochoneura acuminata\" z čeledi březulovité. Je zde poměrně vysoké zastoupení palem, pandánů, bambusovitých trav a stromovitých kapradin. V porovnání s tropickými deštnými lesy jiných částí světa jsou porosty poměrně nízké, s malým zastoupením robustních stromů, a vyskytuje se v nich jen málo velkolistých jednoděložných rostlin. V horských lesích středních poloh je korunní patro nižší, v rozmezí od 20 do 25 metrů. Druhy charakteristické i pro nížinný les se zde mísí s dřevinami význačnými pro lesy vyšších poloh, jako jsou šeflery nebo rod \"Weinmannia\" z čeledi kunoniovité. V keřovém a bylinném patře dominují zástupci hvězdnicovitých, mořenovitých a prvosenkovitých. Vyskytuje se zde také řada druhů pandánů, bambusovité trávy a epifyty. Zachovalé porosty jsou chráněny v národních parcích Mantadia, Marojejy, Ranomafana a Andohahela a v přírodních rezervacích Périnet Analamozaotra, Mananara Nord a \nAnjanaharibe-Sud.\n\nTento ekoregion představuje přechodový ekosystém mezi opadavými suchými lesy a trnitými suchými lesy. Nachází se v západní a jihozápadní části ostrova. Na východě přechází v nadm. výškách asi 600 až 800 metrů v horské mezofilní lesy. Klima je tropické, s výrazným suchým obdobím trvajícím od května do října. Roční srážky jsou v rozpětí od 575 do 1330 mm. Průměrná denní teplota je 25 až 31 °C. Půdy jsou převážně písčité, podél říčních toků úživnější. Geologické podloží tvoří ve vnitrozemí zejména třetihorní vápence a pískovce, na jihu také hlubinné vyvřeliny a metamorfity. Při pobřeží jsou nezpevněné písky.\n\nSložení flóry i fauny se částečně překrývá s okolními ekosystémy. Oproti opadavým lesům je zde větší zastoupení xerofytických rostlin, přizpůsobených nedostatku vláhy. Řada druhů dřevin má ztlustlé kmeny. Často jsou po dlouhé období bez listů, případně je postrádají úplně a asimilují stonkem. Korunní patro může dosáhnout výšky až 15 metrů. Je tvořeno zejména dřevinami z čeledi pryšcovité a bobovité a několika druhy endemických pachypodií. Keřový podrost tvoří zejména zástupci čeledí mýdelníkovité, pryšcovité, ledvinovníkovité a březulovité. Význačné a nápadné jsou roztroušeně rostoucí endemické baobaby, baobab Grandidiérův a \"Adansonia za\", které výrazně přečnívají okolní porost. Jsou zde zastoupeny i didiereovité, které v severnějším ekosystému opadavého lesa již chybějí. V současnosti jsou porosty z větší části odlesněny. Jejich fragmenty jsou chráněny v národním parku Kirindy-Mitea, Zombitse-Vohibasia a v přírodní rezervaci Andranomena. \n\nV tomto ekoregionu je soustředěna nejvyšší míra endemismu v rámci celého ostrova. Celkem 48 rodů a 95 % všech druhů rostlin tohoto ekosystému jsou madagaskarské endemity. Ekoregion se nachází v oblasti výrazného srážkového stínu, který vytváří prostředí s extrémními podmínkami. Roční úhrn srážek je jen 350 až 500 mm. Vláhu z východního směru zadržují horské masívy centrální části ostrova a deště severozápadní části sem již nedosahují. Krajina je spíše plochá a nížinná. Podloží je převážně tvořeno červenými písky, v okolí jezera Tsimanampetsotsa se nachází vápencová plošina.\n\nKeřová a stromová vegetace dorůstá výšky okolo 3 až 6 metrů. Dominují v ní zástupci čeledí březulovité, didiereovité, pryšcovité, ledvinovníkovité a bobovité. Ve východní části ekoregionu dominují druhy \"Alluaudia procera\" a \"Alluaudia ascendens\", v severozápadní a západní zejména \"Didierea madagascariensis\", baobab \"Adansonia rubrostipa\", \"Pachypodium geayi\" a různé druhy rodu delonix. Někdy se v trnitém lese roztroušeně vyskytují emergentní stromy, výrazně převyšující okolní vegetaci. Náležejí mezi ně někteří zástupci čeledi didiereovité, myrhovníky, baobaby, někteří zástupci bobovitých (např. \"Tetrapterocarpon geayi\") a pryšcovitých a \"Gyrocarpus americanus\" z čeledi stukačovité. Keřový podrost je tvořen zejména bobovitými a četnými liánami z čeledi toješťovité. V některých oblastech se nacházejí výchozy vápenců, na nichž roste specifická zakrslá vegetace, zahrnující mj. bizarně vyhlížející sukulentní dřeviny \"Euphorbia stenoclada\" a \"Moringa drouhardii\". Osobitá nízká vegetace odlišné skladby se vyskytuje na pobřežních dunách. Galeriové lesy podél říčních toků připomínají svým charakterem a složením připomíná opadavé vysoké lesy západní části kontinentu.\n\nRostliny trnitého lesa jsou přizpůsobeny extrémnímu suchému prostředí. Dřevnatí zástupci mívají dlouhé kořeny, ztlustlé zásobní orgány a opadavé tuhé listy pokryté voskovitou vrstvou. Četné druhy mají trnité větve a kmeny na obranu proti zvířatům hledajícím vláhu. Listy jsou často velké a nahloučené na koncích stonků, aby se maximálně využilo sluneční záření a zároveň minimalizoval odpar. Některé zdejší druhy pryšců jsou zcela bezlisté a asimilují prostřednictvím zelených stonků.\n\nVětšina původních porostů byla vymýcena a nahrazena savanou nebo stromovou savanou. Fragmenty se dochovaly zejména v severozápadní a jihovýchodní části ekoregionu. Jsou chráněny v národním parku Tsimanampetsotsa a přírodních rezervacích Beza-Mahafaly, Cap Sainte Marie a Berenty.\n\nMangrovové porosty se na Madagaskaru nacházejí na západním pobřeží, a to zejména v jeho severní části. Jsou zde soustředěny celkem do 29 oblastí, největší porosty jsou v oblastech Mahajamba, Bombetoka, jižní Mahavavy, Besalampy, a Soalala. V současnosti se nacházejí na ploše asi 3200 km. Nacházejí zde vhodné podmínky pro rozvoj: četné říční toky přinášející sladkou vodu a bahno, nízké pobřeží a vysoké přílivové pásmo. Nezřídka se vyskytují ve spojení s korálovými útesy, které je chrání před silným vlnobitím. Mangrovy na oplátku zachycují sedimenty přicházející z vnitrozemí, které život na korálových útesech ohrožují. V jižní části západního pobřeží jsou podstatně méně zastoupeny. Jejich rozvoji zde brání sezónní klima se suchým obdobím, nedostatek bahnitých sedimentů a silný příboj. Na východním pobřeží se až na roztroušené drobné lokality nevyskytují.\nSložení madagaskarských mangrovů je poměrně chudé a svým charakterem se podobají africkým mangrovům. Vyskytuje se v nich celkem 9 druhů dřevin, většina porostů je však tvořena pouze 6 běžnějšími druhy. Jsou to zástupci čeledí kořenovníkovité (kořenovník \"Rhizophora mucronata\", brugiera \"Bruguiera gymnorrhiza\", \"Ceriops tagal\"), paznehtníkovité (kolíkovník \"Avicennia marina\"), myrtovité (kuželovník \"Sonneratia alba\") a uzlencovité (\"Lumnitzera racemosa\"). Primárními kolonizátory exponovanými směrem k moři jsou kuželovníky a kolíkovníky, ostatní druhy rostou až za nimi nebo podél vodních přítoků.\nMangrovové porosty jsou součástí mořské biosférické rezervace Mananara.\n"}
{"id": "1344068", "url": "https://cs.wikipedia.org/wiki?curid=1344068", "title": "Sky Trails", "text": "Sky Trails\n\nSky Trails je šesté sólové studiové album amerického hudebníka Davida Crosbyho. Vydáno bylo v září roku 2017, necelý rok po jeho předchozím albu \"Lighthouse\". Jeho producentem byl Crosbyho syn James Raymond. Na většině písní se Crosby podílel také autorsky, jednou z výjimek je například jedna píseň od zpěvačky Joni Mitchell.\n\n\n"}
{"id": "1344069", "url": "https://cs.wikipedia.org/wiki?curid=1344069", "title": "Mudroch", "text": "Mudroch\n\nPříjmení Mudroch nese více různých osobností:\n\n"}
{"id": "1344070", "url": "https://cs.wikipedia.org/wiki?curid=1344070", "title": "Lenny Waronker", "text": "Lenny Waronker\n\nLenny Waronker (* 3. října 1941 Los Angeles) je americký hudební producent. Vyrůstal v losangeleské čtvrti Pacific Palisades. Jeho otcem byl houslista Simon Waronker. Lenny Waronker studoval hudbu a podnikání na Univerzitě Jižní Kalifornie. Během letních prázdnin pracoval pro A&R ve společnosti Liberty Records, což bylo vydavatelství, které založil jeho otec. Po dokončení školy pracoval zpočátku pro Liberty Records, později však přešel k Warner Bros. Records, a to zpočátku rovněž jako A&R. Později pracoval jako producent, spolupracoval například s Ry Cooderem, Jamesem Taylorem, Marií Muldaur, Ericem Claptonem a mnoha dalšími. Později působil jako prezident společnosti Warner Bros. Records. Jeho manželkou byla herečka Donna Loren, s níž měl tři děti – zpěvačku Annu, bubeníka Joeyho a Katie. Po rozpadu manželství se oženil podruhé, avšak i toto manželství skončilo rozvodem.\n"}
{"id": "1344071", "url": "https://cs.wikipedia.org/wiki?curid=1344071", "title": "Lokomotiva 354.1", "text": "Lokomotiva 354.1\n\nLokomotivy řady 354.1 (dříve 629 kkStB) byly dvouválcové tendrové lokomotivy určené pro vozbu osobních vlaků. Tyto stroje byly vyráběny v různých lokomotivkách v Rakousku-Uhersku a následně i v jeho nástupnických státech. V průběhu výroby vzniklo několik navzájem odlišných výrobních sérií, lišících se například počtem kouřovek a žárnic, či délkou a hmotností.\n\nVznik této řady byl způsoben objednávkou společnosti Jižní dráhy (Südbahn) na dodávku zdokonalených lokomotiv rakouské řady 229 (u ČSD řada 354.0). Toto zdokonalení spočívalo především v úpravě kotle. Výroba byla zadána strojírně státních drah (StEG). Ta v letech 1913-1914 vyrobila devět lokomotiv této řady. Dalších šest lokomotiv bylo vyrobeno roku 1915 lokomotivkou ve Vídeňském Novém Městě (VNM). Mezi lety 1917 a 1918 bylo vyrobeno dalších 25 lokomotiv tentokrát pro rakouské státní dráhy (KkStB), které dodala StEG. \n\nOd roku 1921 se začaly tyto lokomotivy vyrábět také v Československu. Nejprve byly vyráběny podle původní dokumentace, později však začalo docházet k mírnému zdokonalování. Výroba zprvu probíhala ve Škodových závodech v Plzni, později se do výroby zapojila také Českomoravská-Kolben a někdejší Breitfeld-Daněk Slaný. Celkem bylo mezi lety 1921-1941 vyrobeno celkem 219 lokomotiv pro ČSD/ČMD/SŽ. Všechny tyto lokomotivy byly vyrobeny na území Československa.\n\nShodné lokomotivy byly vyráběny po válce také v Rakousku. V letech 1920-1927 byly tyto stroje dodány BBÖ v počtu 60 kusů. Šlo o stroje z lokomotivky VNM a závodu Krauss Linec. Závod Krauss vyrobil v roce 1922 deset lokomotiv pro Polské státní dráhy (PKP).\n\nPohon lokomotivy zajišťoval dvouválcový parní stroj na přehřátou páru. Původní rakouská konstrukce disponovala jedním parojemem. Stroje vyráběné v ČSR měly dva parojemy, propojené navzájem trubkou. Toto řešení zabraňovalo strhávání vody do válců. Z výroby byly lokomotivy osazeny měděnými topeništi, které byly později nahrazovány topeništi ocelovými.\n\nLokomotivy společností KkStB a SB byly v provozu pouze na území Rakouska a Československa. Po válce přešlo patnáct lokomotiv pod ČSD. Ve 30. letech byly jednou z nejpočetnějších řad pro osobní dopravu v ČSR, pročež si vysloužily přezdívku Všudybylka. Po obsazení Němci roku 1938 přešlo 49 lokomotiv pod Deutsche Reichsbahn. Stroje však zůstaly na našem území. Dalších devět lokomotiv přešlo po odtržení Slovenska pod Slovenské železnice. Zbylé stroje zůstaly pod ČMD. Po roce 1945 se pod ČSD vrátily všechny stroje Deutsche Reichsbahn a SŽ a navíc ČSD získaly dva kořistní stroje z Rakouska a pět strojů, které si za války zakoupily SŽ. Stroje řady 354.1 vydržely na svých výkonech až do poloviny šedesátých let, kdy začaly být vytlačovány motorovými lokomotivami. Nejprve byly odsunuty na méně významné výkony a později byly vyřazovány, nebo odprodávány na vlečky. Poslední stroje byly z pravidelného provozu odstaveny v roce 1978 v Letohradu. Lokomotivy byly průběžně modernizovány a sjednocovány, čímž bylo dosaženo velké provozní spolehlivosti.\n\nCelkem byly zachovány tři lokomotivy řady 354.1 ČSD a pět lokomotiv řady 629 KkStB/BBÖ.\n\nLokomotiva byla vyrobena v roce 1925 v Českomoravské-Kolben. Postupně vystřídal depa Vršovice, Olomouc, Česká Lípa, Nymburk a Hradec Králové. Provoz ukončila 15.8.1978 v depu Letohrad. V roce 2004 byla zprovozněna a zařazena do sbírky ČD. Deponována je v muzeu Lužná u Rakovníka, kde o ni pečuje Klub přátel historických vozidel.\n\nLokomotiva byla vyrobena v roce 1931 ve Škodě Plzeň. Druhou světovou válku přečkala pod ČMD. V roce 1960 byla umístěna v depu Letohrad, kde 16.3.1978 ukončila svoji službu. Poté byla přesunuta do kovošrotu v Polance nad Odrou. Následně započala snaha o její zachování a v roce 1984 ji získalo Múzejno - dokumentačné centrum v Bratislavě. Od roku 1999 probíhají práce s cílem tuto lokomotivu zprovoznit. Lokomotiva byla svěřena Klubu historickej techniky pri RD Zvolen, jehož členové pomáhají při rekonstrukci stroje.\n\nLokomotiva byla vyrobena v roce 1938 ve Škodě Plzeň. Za války, stejně jako stroj 354.1178, sloužila u ČMD. Zrušena byla v roce 1976 a rok později byla zařazena do sbírek Národního technického muzea v Praze. Jako provozuschopný exponát byla udržována v lokomotivním depu Brno. V roce 2005 lokomotivě propadly tlakové zkoušky, a navíc jí při rozlučkové jízdě prasklo těsnění. Lokomotiva tak musela být odtažena zpět do Brna, aniž jízdu dokončila. Po dvou letech byla odtažena do depozitáře NTM v Chomutově, kde se nachází dosud.\n\nTato lokomotiva hraje v seriálu Dobrodružství kriminalistiky v epizodě Tým.\n\n\n"}
{"id": "1344072", "url": "https://cs.wikipedia.org/wiki?curid=1344072", "title": "Fleischmann", "text": "Fleischmann\n\nPříjmení Fleischmann nese více různých osobností:\n\n"}
{"id": "1344073", "url": "https://cs.wikipedia.org/wiki?curid=1344073", "title": "Simon Waronker", "text": "Simon Waronker\n\nSimon Waronker (1915 Los Angeles – 7. června 2005 Beverly Hills) byl americký houslista a hudební producent. Poté, co ve svých třinácti letech dokončil střední školu, získal stipendium ke studiu hudby ve Francii. Později se snažil rozjet hudební kariéru v Německu, ale jako Žid se musel koncem třicátých let vrátit zpět do USA. V letech 1939 až 1955 nahráváal hudbu pro filmovou společnost 20th Century Fox. V roce 1955 založil hudební vydavatelství Liberty Records. V roce 1963 společnost kvůli zdravotním problémům prodal. Jeho synem je producent Lenny Waronker.\n"}
{"id": "1344075", "url": "https://cs.wikipedia.org/wiki?curid=1344075", "title": "Runaways (seriál)", "text": "Runaways (seriál)\n\nMarvel's Runaways, či zkráceně Runaways, je americký webový televizní seriál od Joshe Schwartze a Stephanie Savage, založený na stejnojmenném týmu Marvel Comics. Seriál je umístěn v Marvel Cinematic Universe (MCU) a sdílí kontinuitu s filmy a seriály MCU. Je produkován společnostmi Marvel Television, ABC Signature Studios a Fake Empire Productions, přičemž showrunneři jsou Josh Schwartz a Stephanie Savage.\n\nŠestici teenagerů hrají Rhenzy Feliz, Lyrica Okano, Virginia Gardner, Ariela Barer, Gregg Sulkin a Allegra Acosta. Ti pochází z různých rodinných poměrů a spolčí se proti svým rodičům, skupině Pride, kterou hrají Angel Parker, Ryan Sands, Annie Wersching, Kip Pardue, Ever Carradine, James Marsters, Brigid Brannagh, Kevin Weisman, Brittany Ishibashi, James Yaegashi a Julian McMahon\n\nPrvní tři díly seriálu byly zveřejněny 21. listopadu 2017. Dne 8. ledna 2018 byla objednána druhá řada seriálu čítající 13 dílů, která měla premiéru 21. prosince 2018. Dne 24. března 2019 bylo oznámeno, že seriál získá třetí řadu.. Dne 18. listopadu 2019 bylo oznámeno, že třetí řada bude poslední řadou seriálu.\n\nŠestice teenagerů z různých rodinných poměrů se spojí proti společnému nepříteli – jejich zločineckým rodičům, kteří jsou známí jako skupina Pride.\n\n\n\n\nProdukce filmu započala v roce 2008, ale z důvodu konkurence a úspěchu filmu \"Avangers\" se film nedokončil. V srpnu 2016 studio Marvel Television oznámilo, že nový televizní seriál \"Runaways\" získal pilotní objednávku od stanice Hulu. Obsazení seriálu bylo oznámeno v únoru roku 2017 a ten samý měsíc se začalo natáčet v Los Angeles. Seriál byl oficiálně objednán v květnu roku 2017. Premiéra se uskutečnila 16. listopadu 2017 v Los Angeles, přičemž první tři díly byly zveřejněny 21. listopadu 2017. Dne 8. ledna 2018 bylo oznámeno, že seriál získal druhou řadu čítající 13 dílů, která měla premiéru 21. prosince 2018.\n\nDne 24. března 2019 bylo oznámeno, že seriál získá třetí řadu.\n\n"}
{"id": "1344078", "url": "https://cs.wikipedia.org/wiki?curid=1344078", "title": "Mařák", "text": "Mařák\n\nPříjmení Mařák nese více různých osobností:\n\n"}
{"id": "1344079", "url": "https://cs.wikipedia.org/wiki?curid=1344079", "title": "Shape of You", "text": "Shape of You\n\n„Shape of You“ je píseň anglického zpěváka Eda Sheerana, která pochází z jeho alba \"÷\". Zvěřejněna byla 6. ledna 2017, ve stejný den, kdy zpěvák uvedl také píseň „Castle on the Hill“. Singl se umístil na první příčce řady hitparád v mnoha zemích, a to včetně americké Billboard Hot 100 a britské UK Singles Chart. V řadě zemí se singl stal několikanásobně platinovým. K písni byl rovněž natočen videoklip, jehož režisérem byl Jason Koenig.\n"}
{"id": "1344081", "url": "https://cs.wikipedia.org/wiki?curid=1344081", "title": "Umbalköpfl", "text": "Umbalköpfl\n\nUmbalköpfl (3426 m n. m.) je hora ve Vysokých Taurách v Rakousku. Nachází se ve skupině Venedigeru na hranicích mezi Tyrolskem a Salcburskem. Leží v hřebeni Tauernhauptkamm mezi vrcholy Dreiherrnspitze (3499 m) na západě a Westliche Simonyspitze (3473 m) na východě. Směrem k Westliche Simonyspitze se nachází ještě předvrchol Simonyschneide (3440 m). Vrchol Dreiherrnspitze je oddělen sedlem Dreiherrnspitzesattel (3390 m), vrchol Simonyschneide sedlem Umbalscharte (3371 m). Na severních svazích hory se rozkládá ledovec Krimmlerkees, na jižních svazích ledovec Umbalkees.\n\nJako první vystoupili na vrchol 8. srpna 1892 O. Schuster a V. Volgger.\n\nNejjednodušší výstupová cesta na vrchol vede z jihu od chaty Clarahütte (2036 m) přes ledovec Umbalkees. Jedná se o ledovcovou túru ohodnocenou stupněm obtížnosti I.\n"}
{"id": "1344083", "url": "https://cs.wikipedia.org/wiki?curid=1344083", "title": "Mauricio Antón", "text": "Mauricio Antón\n\nMauricio Antón Ortuzar (* 1961 Bilbao, Španělsko) je umělec a ilustrátor specializující se na vědecké rekonstrukce pravěkých zvířat, hominidů a přírodních scenérií (paleoart). Zaměřuje se především na velké kočkovité šelmy, zvláště na šavlozubce. Jeho díla je možno nalézt v mnoha knihách, vědeckých článcích, soukromých sbírkách a muzeích. V současnosti spolupracuje především s Museo Nacional de Ciencias Naturales v Madridu.\n\n\n"}
{"id": "1344086", "url": "https://cs.wikipedia.org/wiki?curid=1344086", "title": "Hermann Gmeiner", "text": "Hermann Gmeiner\n\nHermann Gmeiner (23. června 1919 Alberschwende – 26. dubna 1986 Innsbruck) byl rakouský filantrop, zakladatel projektu SOS dětských vesniček.\nNarodil se jako šesté z devíti dětí v rolnické rodině v horské vesničce ve Vorarlbersku. V jeho pěti letech mu zemřela matka. Mateřských povinností se ujala nejstarší sestra Elsa. Tato zkušenost pro něj byla určující. V roce 1936 získal stipendium a mohl začít navštěvovat gymnázium ve Feldkirchu. Ještě před složením maturitní zkoušky, v únoru 1940, byl však odveden do Wehrmachtu a odvelen na frontu. Bojoval na východní frontě, v severním Finsku a v Maďarsku. Byl několikrát raněn. Na východní frontě mu prý zachránil život sovětský chlapec. To byla zkušenost, k níž se často později vracel a zmiňoval ji jako zasvěcující. \n\nDo listopadu 1945 ležel v nemocnici v Bregenzu, poté pomáhal otci na farmě. Když se vrátil domů ze zajetí jeho bratr a převzal tuto pozici, mohl Hermann konečně složit maturitní zkoušku a na podzim roku 1946 začít studovat medicínu na univerzitě v Innsbrucku. Začal se angažovat prvně také v sociální oblasti, když v roce 1947 založil při katolické farnosti innsbrucké městské části Mariahilf skupinu mládeže. Chodili do ní zejména váleční sirotci. Mnozí z nich byli umístěni v ústavech státní sociální péče, kde je Gmeiner navštěvoval a rostlo v něm přesvědčení, že to není vhodné prostředí pro rozvoj dětí. \n\nKdyž v roce 1948 převzal odbor mládeže na diecézi, přišel s plánem výstavby vesničky pro sirotky, kde by ústřední roli \"náhradních matek\" sehrávali bezdětné ženy, které děti mít chtějí a nemohou, a důraz by byl kladen také na zachování sourozeneckých vztahů. Nazval takovou komunitu \"Societas Socialis\", z čehož později vznikla zkratka SOS. Vložil do projektu celé své životní úspory (600 šilinků), vytiskl letáky oslovující bezdětné matky a napsal starostům v celém Tyrolsku žádost o bezplatné poskytnutí pozemku. Pozitivně reagoval jeden - starosta města Imst Josef Koch. Místní stavitel v Imstu se navíc nabídl, že dům postaví z vlastních prostředků. 2. prosince 1949 byl slavnostně otevřen a takto vznikla první SOS dětská vesnička. \n\nGmeinera projekt brzy tak pohltil, že opustil lékařská studia. Na konci roku 1950 splatil díky sbírce tzv. vánočních karet všechny dluhy. Štědrý den 1950 oslavilo v domku pět prvních sirotků s první náhradní matkou, která se přihlásila díky letákové akci: Helene Diddlovou. Gmeiner naplánoval stavbu pěti nových domů v okolí prvního a vyjednal, že Imst vybuduje k areálu cestu a zavede do něj elektřinu a vodu. V roce 1951 bylo dostavěno pět nových domů a obsadilo je 45 dětí. \n\nZpočátku Gmeiner čelil značné nedůvěře orgánů sociální péče a projekt provázeli administrativní potíže a výjimkou nebyly ani neohlášené policejní kontroly. Ale veřejnost projekt nadšeně uvítala. Darů začalo přibývat díky časopisu, který Gmeiner založil v roce 1952, a také loterii, s níž Gmeiner přišel. V Imstu byla ze získaných peněz postavena ošetřovna, společenský domek, prádelna, řemeslné dílny a skladovací prostory. Roku 1953 Gmenier založil v italském Caldonazzo letní tábor, kam zpočátku jezdili jen děti z Imstu, ale později se sem každé léto sjížděli děti z SOS vesniček z celé Evropy. Roku 1954 založil v Innsbrucku první školící středisko pro náhradní matky. V roce 1955 postavil druhou SOS vesničku v tyrolském Nußdorf-Debantu a byla založena organizace SOS-Kinderdorf Oberösterreich. \n\nV roce 1956 v Egerdachu otevřel nový typ zařízení pro mládež, kam odcházeli dospívající členové SOS vesniček, kteří začali studovat. Takové \"přechodové zařízení\" mělo zabránit tomu, aby si starší dítě příliš zvyklo na komunitní život a stalo se na něm závislé. Roku 1957 vznikla první vesnička ve Vídni, roku 1958 byla otevřena první v sousedním Německu, v Dießen am Ammersee. Myšlenka se rychle rozšířila do Francie a Itálie, takže v roce 1960 založil Gmeiner mezinárodní organizaci SOS vesniček, jejíž sídlo umístil do Štrasburku (později bylo přeneseno do Vídně). \n\nV roce 1965 vznikla první mimoevropská vesnička v Jižní Koreji. Roku 1967 přijel Gmeiner představit projekt i do socialistického Československa. Zde se ho ujali psychologové Zdeněk Matějček a Jiří Dunovský. Velkou roli vesničky sehráli ve Vietnamu, kde se po Vietnamské válce objevilo mnoho sirotků, první tam byla otevřena v roce 1969. V 70. a 80. letech mezinárodní organizace kladla důraz na rozvoj projektu zejména v rozvojových zemích. \n\nRoku 1986 Gmeiner zemřel. Pohřben byl na vlastní přání v první vesničce v Imstu. V den jeho pohřbu existovalo 233 vesniček v 85 zemích světa a žilo v nich 40 000 dětí. Dvacet let po Gmeinerově smrti to již bylo 1715 vesniček ve 132 zemích pečujících o 60 000 dětí. Albert Schweitzer Gmeinerův projekt nazval \"největším zázrakem poválečného období\".\n"}
{"id": "1344087", "url": "https://cs.wikipedia.org/wiki?curid=1344087", "title": "Jaroslav Papoušek (dějepisec)", "text": "Jaroslav Papoušek (dějepisec)\n\nJaroslav Papoušek (27. června 1890, Praha - leden 1945) byl diplomat, historik, archivář a publicista. Zabýval se moderními dějinami a vznikem Československa, mezinárodní politikou, česko-ruskými vztahy a překladatelstvím (překladatel z ruštiny a do ruštiny).\n\nJaroslav Papoušek absolvoval gymnazijní studia. Po maturitě studoval historii na Filozofické fakultě české univerzity a později i ve Vídni. Titul PhDr. získal v roce 1930. Externí postgraduální studium na vídeňském Institutu pro rakouský dějezpyt (IÖG) dokončil v roce 1931.\n\nPo vypuknutí první světové války narukoval v srpnu 1914 k rakousko-uherské armádě k 15. pěšímu pluku. Na ruské frontě (v hodnosti praporčík, kadet) byl (27. listopadu 1914) zajat. Do československých legií v Rusku se přihlásil v červnu roku 1915 (Tara, Tjumeň) a nastoupil k záložnímu pluku. Jaroslav Papoušek se stal tzv. důvěrníkem československých spolků na Rusi. Později sloužil u doplňovací roty 1. československého střeleckého pluku. Nakonec vykonával funkci úředníka Svazu československých spolků na Rusi. Při svém působení v Moskvě, kde pracoval jako tajemník T. G. Masaryka (v květnu 1918, ještě před Čeljabinským incidentem, byl spolu dalšími členy odbočky ČSNR na Rusi zatčen) , se Jaroslav Papoušek seznámil se svou budoucí manželkou Naděždou Melnikovou a v roce 1919 se přestěhovali oba do Prahy. Českosovenské legie opustil Jaroslav Papoušek v hodnosti kapitána. (Definitivně byl demobilizován dne 28. února 1920.)\n\nPočátkem roku 1920 byl (po návratu do Československa) přijat na Ministerstvo zahraničních věcí (MZV). Tady začal pracovat nejprve ve zpravodajské sekci a následně v právě založeném archivu MZV. Současně s touto prací se Jaroslav Papoušek začal systematicky věnovat studiu moderních československo-ruských vztahů a historii československých legií v Rusku.\n\nŘadu svých historických studií publikoval Jaroslav Papoušek ve čtvrtletním historickém sborníku \"Naše revoluce\" a to především v letech 1924 až 1928. Mimo jiné vydal (v roce 1927) dokumentární práci \"Carské Rusko a naše osvobození\":\nDále pak biografii o legionáři Jiřím Klecandovi (* 1890 - 1918) s úvodním slovem prezidenta republiky T. G. Masaryka:\nV roce 1934 pak Jaroslav Papoušek publikoval (na počest 50. narozenin) první věcný politický životopis Dr. Edvarda Beneše (vyšel pak znovu v roce 1937 v němčině)\nOd roku 1935 začal Jaroslav Papoušek sestavovat podrobnou kroniku politických událostí, která byla určena pro revui \"Zahraniční politika\". Tato kronika se dočkala v roce 1936 i knižního vydání:\n\nPhDr. Jaroslav Papoušek v roce 1937 vystřídal na funkci ředitele archivu Ministerstva zahraničních věcí historika a archiváře PhDr. Jana Opočenského S nálepkou \"benešovce\" byl ale Jaroslav Papoušek v prosinci roku 1938 z této funkce odvolán a nahražen prozatimně Bohuslavem Lázňovským, který tuto funkci vykonával až do roku 1939.\n\nKrátce po německé okupaci dne 15. března 1939 byl profesor PhDr. Jaroslav Papoušek poslán na nucenou dovolenou s \"čekatelným\". Posléze byl k 17. březnu 1941 formálně odeslán do trvalé výslužby. Jaroslav Papoušek patřil k zakladatelům protiněmeckého odboje v Protektorátu Čechy a Morava. Velmi brzy se zapojil do zpravodajské spolupráce se sovětským rezidentem - majorem letectva RNDr. Josefem Jedličkou, který fungoval jako spojka na sovětský konzulát v Praze. Jedlička spolupracoval úzce nejen s vojenskou zpravodajskou službou SSSR (GRU) ale také s domácím vojenským odbojem (s plukovníkem Josefem Churavým, podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem). Do ilegální odbojové činnosti (jako spojka) byla zapojena i Papouškova manželka - historička kultury profesorka Naděžda Melniková - Papoušková (* 23. listopadu 1891 v ruském Petrohradě - † 10. července 1978 v Praze) - autorka mnoha studií o výtvarném umění.\n\nPhDr. Jaroslav Papoušek byl zatčen (v souvislosti s jinou odbojovou činností) v prosinci roku 1941. V lednu roku 1945 byl umučen v koncentračním táboře. Jeho manželka Naděžda Melniková - Papoušková byla (po zatčení Josefa Jedličky 9. října 1941 a po zatčení manžela) odvlečena do koncentračního tábora v Ravensbrücku. Tady se po celou dobu války o osudu svého manžela prakticky nic nedozvěděla. Věznění nakonec přežila a v roce 1945 se vrátila do osvobozeného Československa.\n\n\n\n"}
{"id": "1344088", "url": "https://cs.wikipedia.org/wiki?curid=1344088", "title": "Atalja", "text": "Atalja\n\nAtalja (hebrejsky: \"Atalja\"), v českých překladech Bible přepisováno též jako Atalia či Atalie, byla jedinou ženou, která kdy panovala nad Judským královstvím. Její jméno je vykládáno jako \"„Lhůta pro Hospodina“\". Moderní historikové a archeologové uvádějí, že na judský trůn v Jeruzalémě usedla okolo roku 842 př. n. l. Podle kroniky Davida Ganse by však její kralování mělo spadat do let 3056–3061 od stvoření světa neboli do let 706–700 před naším letopočtem, což odpovídá období 6 let.\n\nAtalja byla dcerou krále Achaba, jenž vládl Severnímu izraelskému království, a jeho ženy Jezábel. Sňatkem s Jóramem, synem judského krále Jóšafata, se Atalja stala zárukou spojenectví mezi do té doby znepřátelenými královstvími. Když se její muž o něco později stál králem nad Judským královstvím, byla to zřejmě ona, kdo jej podnítil k tomu, aby svůj trůn upevnil vyvražděním svých bratří. Avšak namísto toho, aby se království upevnilo, začalo spíše upadat. Když po osmiletém panování Ataljin manžel zemřel, nastoupil na judský trůn jejich syn Achazjáš a také jemu Atalja \"„radila k svévolnostem“\". Během jednoho roku vlády se Achazjáš zúčastnil neúspěšné vojenské akce jeho strýce Jórama, krále Severního Izraele, kde byl zraněn, a poté když se léčil v Jizreeli ze svých ran, byl zabit při spiknutí, které bylo v Severním Izraeli vedeno Jehúem proti Achabovské královské dynastii.\n\nKdyž se Atalja doslechla o smrti svého syna, rozhodla se, že vyhubí \"„všechno královské potomstvo“\" z dynastie krále Davida a sama usedne na judský královský trůn. Z královského potomstva unikl smrti pouze nejmladší Achazjášův syn a tedy Ataljin vnuk Jóaš, který byl v kojeneckém věku. Zachránila ho jeho teta Jóšabat, jež byla ženou velekněze Jójady. Ta dítě po dobu šesti let skrývala v Božím domě. Po šestiletém panování Atalji, která zavedla v Jeruzalémě mimo jiné Baalův kult, zorganizoval velekněz Jójada vzpouru, při níž byla Atalja usmrcena mečem. Místo ní byl na judský trůn dosazen do té doby skrývaný Jóaš.\n\nAtaljin osud se stal námětem mj. pro drama Jeana Racina \"Athalie\", Händlovo oratorium \"Athalia\" (HWV 52) či Mayrovo oratorium \"Atalia\" (1822) .\n\n"}
{"id": "1344089", "url": "https://cs.wikipedia.org/wiki?curid=1344089", "title": "Kang Sin-jong", "text": "Kang Sin-jong\n\nKang Sin-jong (* 20. března 1977) je bývalá korejská zápasnice-judistka.\n\nV širším výběru jihokorejské reprezentace se pohybovala od roku 1997 v lehké váze do 57 kg. Prosadila se však až při korejské nominaci na asijské hry v Dauhá v roce 2006. Korejští trenéři měli dlouhodobě potíže s obsazováním lehké váhové kategorii, ve které neměla Jižní Korea kvalifikantku na olympijských hrách v roce 2000 a 2004. V roce 2008 se kvalifikovala ve svých 31 letech na olympijské hry v Pekingu, kde nestačila v úvodním kole na Brazilku Ketleyn Quadrosovou. Vzápětí ukončila sportovní kariéru. Civilním povoláním je policistka.\n\n\n"}
{"id": "1344091", "url": "https://cs.wikipedia.org/wiki?curid=1344091", "title": "Robert Swan", "text": "Robert Swan\n\nRobert Swan (* 28. července 1956 Durham) je anglický polárník. V letech 1976 až 1979 studoval starověkou historii na St Chad's College. V listopadu 1984 vyplul s několika dalšími lidmi na dlouhou cestu do Antarktidy, která byla dlouhá 14 842 námořních mil (27 487 kilometrů). Poté, co na kontinent dorazili, strávili zimu na zdejší základně a se skončením zimy vyrazili na 1400 kilometrů dlouhou pěší túru na Jižní pól. Toho dosáhli 11. ledna 1986. Později se Swan vydal také na Severní pól, kterého spolu s několika dalšími dosáhl dne 14. května 1989. Swan se stal vůbec prvním člověkem, který pěšky dosáhl jak jižního, tak i severního pólu. Později se účastnil řady dalších expedic. V listopadu 2017 se za doprovodu svého syna Barneyho vydal znovu na jižní pól, a to za použití výhradně obnovitelných zdrojů energie. Spolu s Gilem Reavillem je autorem knihy \"\".\n"}
{"id": "1344093", "url": "https://cs.wikipedia.org/wiki?curid=1344093", "title": "Bukač (rozcestník)", "text": "Bukač (rozcestník)\n\nBukač může být:\n\n\n"}
{"id": "1344094", "url": "https://cs.wikipedia.org/wiki?curid=1344094", "title": "Antonín Prügl", "text": "Antonín Prügl\n\nAntonín Prügl (25. října 1829, Slaný – 23. října 1919) byl úředník a ve dvou funkčních obdobích purkmistr města Slaný.\n\nPůvodním povoláním byl berní úředník. Později pracoval jako úředník První české vzájemné pojišťovny. Politicky byl zastáncem konzervativní staročeské strany.\n\nPoprvé byl zvolen purkmistrem Slaného dne 29. prosince 1870. Tuto volbu ale nepřijal. Úřadu se ujal až při doplňovací volbě dne 18. ledna 1872. Purkmistrem byl do roku 1880. Podruhé byl zvolen 24. října 1889 a úřad vykonával do 5. prosince 1900.\n\nByl samotářské a uzavřené povahy, S podřízenými i s nadřízenými jednal stroze a odměřeně.\n\nV prvním funkčním období byl představitelem pokrokových názorů. V pozdějším věku se stával stále konzervativnějším. Proto jej členové obecního zastupitelstva vyzvali k rezignaci. To nakonec učinil 5. prosince 1900. Zbytek života prožil v osamocení a zahořklosti.\n\nAčkoliv panoval dojem, že purkmistr Prügl pohlíží na kulturní akce a instituce s nedůvěrou, během jeho druhého funkčího období v roce 1893 začala vycházet ročenka muzejního spolku \"Slánský obzor\" a 17. října 1897 byla pro veřejnost otevřena městská knihovna.\n\n\n"}
{"id": "1344097", "url": "https://cs.wikipedia.org/wiki?curid=1344097", "title": "William Burges", "text": "William Burges\n\nWilliam Burges (2. prosince 1827 Londýn – 20. dubna 1881 tamtéž) byl anglický architekt. V roce 1839 začal studovat na londýnské King's College School. Školu opustil v roce 1844, kdy nastoupil do kanceláře architekta Edwarda Blora. Později, v roce 1848 nebo 1849, začal pracovat pro Matthewa Digby Wyatta. \n\nJeho prvním významným dílem byla katedrála svatého Finbara v Corku. Mezi jeho nejvýraznější díla patří přestavba Cardiffského hradu. Dále například Castell Coch rovněž v Cardiffu, Gayhurst House v Buckinghamshire a Knightshayes Court v Devonu, ale také kostely Church of Christ the Consoler v Skelton-on-Ure a Kostel Panny Marie ve Studley Royal Park. Je rovněž architektem svého vlastního domu The Tower House v londýnském Holland Parku. Zde ve svých třiapadesáti letech zemřel.\n\n"}
{"id": "1344100", "url": "https://cs.wikipedia.org/wiki?curid=1344100", "title": "Winona LaDuke", "text": "Winona LaDuke\n\nWinona LaDuke (* 18. srpna 1959 Los Angeles) je americká ekonomka a představitelka zelené politiky. Její otec Vincent LaDuke (pseudonym Sun Bear) byl herec a aktivista z národa Odžibvejů, matka je židovského původu a vyučovala výtvarné umění na univerzitě. Winona vystudovala Harvardovu univerzitu, byla ředitelkou školy v indiánské rezervaci, v roce 1985 založila neziskovou organizaci Indigenous Women's Network bojující za práva domorodých žen. Iniciovala projekt podporující tradiční domorodé zemědělství založené na pěstování ovsuchy. Je členkou organizace Honor the Earth, založené členkami skupiny Indigo Girls, která se angažovala v protestech proti stavbě ropovodu Dakota Access Pipeline. Je autorkou románu \"Last Standing Woman\" a řady publikací zabývajících se tématy feminismu, indiánské spirituality a ochrany životního prostředí, vystupovala v dokumentárním filmu \"Ohrožená semínka\", ztvárnila cameo ve filmu Chrise Eyrea \"Rudé kůže\" (2002).\n\nV roce 1996 obdržela Cenu Thomase Mertona pro aktivisty za sociální spravedlnost, byla také uvedena do Národní ženské síně slávy. Za Stranu zelených kandidovala v letech 1996 a 2000 na post viceprezidentky spolu s prezidentským kandidátem Ralphem Naderem. V roce 2016 si ji vybrala jako svoji viceprezidentku nezávislá prezidentská kandidátka Faith Spotted Eagle. Tato dvojice získala hlas od demokratického člena Sboru volitelů Roberta Satiacuma Jr., bylo to poprvé v historii, kdy domorodé ženy získaly hlas ve volbě hlavy Spojených států. \n\n"}
{"id": "1344101", "url": "https://cs.wikipedia.org/wiki?curid=1344101", "title": "Kenny G", "text": "Kenny G\n\nKenny G, vlastním jménem Kenneth Bruce Gorelick, (* 5. června 1956 Seattle) je americký saxofonista. Narodil se do židovské rodiny a jeho matka pocházela z kanadského Saskatchewanu. Na saxofon začal hrát roku 1966, ve svých deseti letech. Studoval na Washingtonské univerzitě. Svou hudební kariéru zahájil v roce 1973, když mu bylo sedmnáct let. Tehdy se stal členem orchestru The Love Unlimited Orchestra, který vedl zpěvák Barry White. Své první vlastní album vydal v roce 1982. Později následovala řada dalších. Největšího úspěchu se mu dostalo po vydání alba \"Duotones\" v roce 1986.\n"}
{"id": "1344114", "url": "https://cs.wikipedia.org/wiki?curid=1344114", "title": "Jacques Blondeau", "text": "Jacques Blondeau\n\nJacques Blondeau také znám jako Jacomo Blondel, Jacques Blondeau, Jacques Blondel, Jean Jacques Blondeau, Jacques Blondel a v uměleckém spolku Bentvueghels pod přezdívkou Weyman (9. května 1655, Řím – 1698) byl římský barokní rytec, který po vyučení v Antverpách strávil většinu své kariéry v Itálii.\n\nByl žákem antverpského rytce Frederika Bouttatse mladšího. Strávil nějaký čas v Paříži. V roce 1675 odcestoval do Říma, kde žil a pracoval po zbytek svého života.\n\nStal se členem skupiny Bentvueghels, sdružení hlavně holandských a vlámských umělců pracujících v Římě. Jeho přezdívka v Bentvueghels byla \"Weyman\", v angličině \"Meadow man\". Blondeau byl velmi aktivní člen sdružení a jeho jméno se objevuje dvakrát v historii Bentvueghels. Napsal své jméno červenou křídou do jednoho z výklenků římského kostela \"Santa Costanza\", kde se členové spolku Bentvueghels shromažďovali: \"jacobus Blondeau / alias de weymyn\". Jeho jméno se také objevuje na seznamu členů Bentvueghels, kteří byli přítomni při inauguraci nových členůː Abrahama Genoelse II, Françoise Moensa a Pietera Verbrugghena II. Tato inaugurace je také zmíněna v díle životopisce Arnolda Houbrakena.\n\nVytvořil několik portrétních rytin, včetně portrétu papeže Urbana VIII. a několika kardinálů v Římě. Strávil nějaký čas ve Florencii, kde údajně vytvořil několik rytin společně s Abrahamem Bloemaertem a Françoisem Spierrem podle fresek Pietra da Cortony ve florentském paláci Palazzo Pitti.\n"}
{"id": "1344115", "url": "https://cs.wikipedia.org/wiki?curid=1344115", "title": "Christopher Cross", "text": "Christopher Cross\n\nChristopher Cross (* 3. května 1951 San Antonio) je americký zpěvák a kytarista. Na počátku své kariéry působil ve skupině Flash, která se specializovala na hraní coververzí. V roce 1978 podepsal jako sólový umělec smlouvu se společností Warner Bros. Records a následujícího roku vydal své první album. Za to získal v několika kategoriích cenu Grammy. Později vydal řadu dalších alb. V letech 1973 až 1982 byla jeho manželkou Roseanne Harrison. Následně, v letech 1988 až 2007, byla jeho manželkou Jan Bunch.\n"}
{"id": "1344116", "url": "https://cs.wikipedia.org/wiki?curid=1344116", "title": "IFA H6", "text": "IFA H6\n\nIFA H6 byl nákladní automobil střední nosnosti, vyráběný v bývalé NDR. Byl vyvinut a vyráběn souběžně s typem IFA H3A jako jeho výkonnější verze.\n\nVývoj tohoto nákladního automobilu začal v době druhé světové války u firmy Vomag (Vogtlandische Maschinenfabrik AG). Vybavení továrny Vomag bylo krátce po skončení války sovětskými okupačními vojsky demontováno a budovy zbourány. Proto byl další vývoj přenesen do automobilek Auto Union a Horch.\nPoprvé byl vůz představen na jarním Lipském veletrhu v roce 1951. Výroba běžela v letech 1952 až 1959 v podniku VEB Kraftfahrzeugwerk Ernst Grube, Werdau, který byl součástí kombinátu IFA. Šlo o podnik, který do roku 1945 fungoval pod názvem Schumann-Werke Werdau. Průběžně bylo vyráběno 100 vozů měsíčně.\nIFA H6 byl ve své době v NDR vůz s největší nosností a vyznačoval se velmi dobrou spolehlivostí. Po zastavení výroby byly jako náhrada těchto těžkých nákladních vozů dováženy v malých počtech sedlové tahače firmy Gräf & Stift. Zastavení výroby vycházelo z rozhodnutí RVHP, podle kterého měly být těžké nákladní vozy vyráběny v jiných zemích a do NDR dováženy. Mezi jinými to byly vozy Tatra a později také Kamaz. \nVozy IFA H6 byly běžně k vidění na silnicích NDR od padesátých do sedmdesátých let 20. století, stejně jako autobusová varianta IFA H6B.\nNásledujícím typem měl být vůz vyvíjený pod označením IFA N7. Po vyrobení dvou prototypů ale byl vývoj podle rozhodnutí RVHP zastaven, protože NDR neměla vyrábět žádné těžké nákladní automobily. \n\nVůz IFA H6 byl dvounápravový, pohon zadní nápravy kardanovým hřídelem. Kabina řidiče byla až za motorem. Autobusy a některá speciální vozidla byla ale vyrobena jako trambusová.\nVětšina vozů byla dodána s vodou chlazeným šestiválcem typu EM 6-20 z Werdau s objemem 9 036 cm3 a výkonem 120 ks (88 kW). Poměrně brzy byl k dispozici i odvozený výkonnější motor s objemem 9 840 cm3 a výkonem 150 ks (110 kW), ale dostupné převodovky nedokázaly takový výkon přenést. Sériově se výkonnější motory začaly montovat teprve s novými převodovkami. V rámci generálních oprav dostávaly potom všechny vozy výkonnější motory. V závodu na výrobu motorů ve Schönebecku byl na základě motoru H6 vyvinut agregát 6VD14,5/12-1SRW s výkonem 190 ks (140 kW). Ten byl určený k pohonu stavebních a zemědělských strojů. Protože hmotnost tohoto nejvýkonnějšího motoru se jen nepatrně lišila od hmotnosti originálu, bylo mnoho vozů vybaveno právě motorem se 190 ks.\nAutomobily H6 a G5, vyráběné ve Werdau ve stejnou dobu, využívaly mnoho stejných dílů a podskupin. Oproti vozu G5 byl ale H6 určen vyloženě pro civilní využití. \n\nPři vývoji autojeřábů řady Panther byly využity právě konstrukční skupiny voz H6. Z typu H6 vycházel typ IFA N7 se sníženým rámem, ale jeho vývoj nepřesáhl prototypové stadium.\nJako následovník H6 byl vyvíjen typ AZ57, jeho vývoj byl dokončen v roce 1959 a byl připraven do sériové výroby. Na rozdíl od H6 byl AZ57 vůz s trambusovou kabinou. Sériová produkce naplánovaná od roku 1960 se ale nerozběhla, protože produkce nákladních automobilů nad 5 tun nosnosti a autobusů byla v rámci RVHP přidělena jiným zemím.\n\n\n "}
{"id": "1344117", "url": "https://cs.wikipedia.org/wiki?curid=1344117", "title": "Estadio José Zorrilla", "text": "Estadio José Zorrilla\n\nEstadio Municipal José Zorrilla je stadion ve španělském městě Valladolid, sloužící především pro utkání ve fotbalu a ragby. Nachází se ve čtvrti Parquesol na jihozápadě města, na pravém břehu řeky Pisuerga. Byl postaven v roce 1982 a nahradil stejnojmenný stadion z roku 1940. Je pojmenován podle valladolidského rodáka, básníka Josého Zorrilly. Má kapacitu 26 512 míst a domácí zápasy zde hraje Real Valladolid (sedadla jsou v klubových barvách, fialové a bílé). Stadion sloužil při mistrovství světa ve fotbale 1982, kdy zde československá fotbalová reprezentace sehrála zápasy základní skupiny proti Kuvajtu a Francii (oba skončily remízou 1:1). Valladolid hostil také utkání kvalifikace MS 1998, v němž Španělsko porazilo Českou republiku 1:0. Hrálo se zde finále Copa del Rey v roce 1982 (zápas vešel do dějin velmi chladným počasím, které dalo valladolidskému stadionu přezdívku „Estadio de la pulmonia“, tj. „Stadion zápalu plic“; v roce 1986 byla vybudována severní tribuna, chránící hrací plochu před studeným větrem z hor), odveta finále mistrovství Evropy ve fotbale hráčů do 21 let 1986, domácí zápasy Realu Valladolid v Poháru UEFA a finále španělského ragbyového poháru 2016 a 2017, stadion hostí pravidelný hudební festival Valladolid Latino, koncertovali zde také Michael Jackson a Bruce Springsteen. Plánuje se stavba nového sportovního komplexu „Valladolid Arena“ s kapacitou až čtyřicet tisíc diváků.\n\n"}
{"id": "1344121", "url": "https://cs.wikipedia.org/wiki?curid=1344121", "title": "San Mamés (1913)", "text": "San Mamés (1913)\n\nSan Mamés byl fotbalový stadion sloužící zejména ve městě Bilbao ve Španělsku. Kapacitu měl 40 000 diváků. Hrál zde baskický národní fotbalový tým a fotbalový klub Athletic Bilbao. Otevřen byl v roce 1913, k jeho uzavření došlo roku 2013, kvůli stavbě nového stadionu San Memés, jenž vznikl na stejném místě.\n"}
{"id": "1344124", "url": "https://cs.wikipedia.org/wiki?curid=1344124", "title": "Festival Brikcius", "text": "Festival Brikcius\n\nFestival Brikcius – cyklus koncertů komorní hudby v Praze je mezinárodní hudební festival, který se každoročně koná v Praze 1, pod záštitou starosty této městské části (v současnosti je to Oldřich Lomecký). Festival, který je pořádán v rámci mezinárodních Daniel Pearl World Music Days a u příležitosti festivalu Den poezie, se konal poprvé v roce 2012.\n\nPrvní ročník tohoto festivalu připomenul 220. výročí narození italského skladatele Gioacchina Rossiniho, 120. výročí narození švýcarského skladatele Arthura Honeggera, 100. výročí narození francouzského skladatele Jeana Françaixe \"Centenaire Jean Françaix - 2012\" a Weinberger Tour.\n\nDruhý ročník festivalu v roce 2013 připomenul například 100. výročí narození britského skladatele Benjamina Brittena – BRITTEN 100, 100. výročí narození polského skladatele Witolda Lutosławského – 100/100 LUTOSŁAWSKI, 140. výročí narození německého skladatele Maxe Regera a 170. výročí narození českého violoncellisty a skladatele Davida Poppera.\n\nTřetí ročník se konal v rámci \"Roku české hudby 2014\" v Domě U Kamenného zvonu na Staroměstském náměstí v Praze, pod záštitou primátora Hlavního města Prahy Tomáše Hudečka a pod záštitou starosty Městské části Praha 1 Oldřicha Lomeckého. Rok české hudby 2014 byl pod uměleckou záštitou mezzosopranistky Magdaleny Kožené a šéfdirigenta Sira Simona Rattla. Festival Brikcius připomněl 55. výročí úmrtí Bohuslava Martinů, 70. výročí úmrtí Zikmunda Schula, 95. výročí narození Gideona Kleina, 110. výročí úmrtí Antonína Dvořáka, 110. výročí narození Iši Krejčího, 120. výročí narození Ervína Schulhoffa, 140. výročí narození Josefa Suka a 160. výročí narození Leoše Janáčka.\n\nRok 2015 byl věnován 330. výročí narození Johanna Sebastiana Bacha a tvorbě italských skladatelů. Byl uveden bachovský komplet violoncellových suit, violoncellových sonát a varhanní cyklus Umění fugy (Die Kunst der Fuge, BWV 1080), poslední dílo Johanna Sebastiana Bacha. Součástí festivalu byla premiéra nového filmového hudebního dokumentu MAKANNA v Knihovně Václava Havla a Janem Sukem byla pokřtěna nová kniha Eutanazie na Petřínské rozhledně.\n\nJubilejní pátý ročník připomněl 275. výročí vydání Goldbergovských variací 1741, 331. výročí narození Johanna Sebastiana Bacha a 100. výročí úmrtí Maxe Regera, virtuózní tvorbu italských barokních skladatelů (275. výročí úmrtí Antonia Vivaldiho, 365. výročí narození Domenica Gabrielliho) a 18. ročník festivalu Den poezie (206. výročí narození básníka Karla Hynka Máchy).\n\nŠestý ročník se konal u příležitosti 90. výročí narození ruského violoncellisty Mstislava Rostropoviče, 120. výročí úmrtí skladatele Johannese Brahmse, 170. výročí úmrtí skladatele Felixe Mendelssohna-Bartholdyho, 120. výročí narození polsko-francouzského skladatele židovského původu Alexandera Tansmana, 325. výročí narození italského skladatele Giuseppe Tartiniho, 380. výročí narození a 310. výročí úmrtí německého skladatele Dietricha Buxtehudeho a 332. výročí narození Johanna Sebastiana Bacha\n\nSedmý ročník se konal u příležitosti 333. výročí narození Johanna Sebastiana Bacha, 100. výročí vzniku Československé republiky a jubilejního 20. ročníku festivalu Den poezie.\n\nRok 2019 byl věnován 100. výročí narození amerického jazzového violoncellisty Freda Katze, 100. výročí narození židovského skladatele Gideona Kleina, a 200. výročí narození skladatele Jacqua Offenbacha. České premiéry skladeb: Arioso pro sólové violoncello (21/22 Mai ’29) od terezínského skladatele Jamese Simona (1880 - 1944), Veselka pro sólové violoncello (2018) od české skladatelky a varhanice Ireny Kosíkové a The Soldier Puppet, an anti-Vietnam war solo cello piece od amerického jazzového violoncellisty Freda Katze (1919 - 2013).\n\nNa festivalu vystoupili například český klavírista Tomáš Víšek, sourozenecké violoncellové Duo Brikcius, polská klavíristka Milena Antoniewicz, český violoncellista František Brikcius, italský klavírista Giuseppe Devastato, česká skladatelka a varhanice Irena Kosíková, česká violoncellistka, básnířka a prozaička Anna Brikciusová a francouzská klavíristka Justine Verdier.\n\nFestival se koná na území městské části Praha 1. Např:\n\nOd roku 2015 je pravidelnou součástí festivalu benefiční koncert pro vybranou neziskovou organizaci. Např. Nadace Charty 77 | Konta Bariéry a Médecins Sans Frontières.\n\n\n"}
{"id": "1344126", "url": "https://cs.wikipedia.org/wiki?curid=1344126", "title": "Kleiner", "text": "Kleiner\n\nPříjmení Kleiner nese více různých osobností:\n\n"}
{"id": "1344129", "url": "https://cs.wikipedia.org/wiki?curid=1344129", "title": "Šikola", "text": "Šikola\n\nPříjmení Šikola nese více různých osobností:\n\n"}
{"id": "1344131", "url": "https://cs.wikipedia.org/wiki?curid=1344131", "title": "Horecké písníky", "text": "Horecké písníky\n\nHorecké písníky je název lokality po těžbě písku nalézající se v lesním komplexu asi 300 m vpravo od silnice I/36 spojující Pardubice a Lázně Bohdaneč, asi půl kilometru od jihovýchodního okraje města. Jedná se o částečně zatopené písníky, které jsou již několik desetiletí nevyužívané a v roce 2017 již zarůstají rákosím.\nZdejší mokřadní biotopy mají význam jako útočiště pro mnohé druhy obojživelníků jako je např. skokan ostronosý (\"Rana arvalis\"), skokan štíhlý (\"Rana dalmatina\"), skokan skřehotavý (\"Pelophylax ridibundus\") skokan hnědý (\"Rana temporaria\"), kuňka obecná (\"Bombina bombina\"), blatnice skvrnitá (\"Pelobates fuscus\"), rosnička zelená (\"Hyla arborea\") a čolek obecný (\"Lissotriton vulgaris\"). Z chráněných rostlin zde roste například žebratka bahenní (\"Hottonia palustris\").\n\n"}
{"id": "1344132", "url": "https://cs.wikipedia.org/wiki?curid=1344132", "title": "Kapr (rozcestník)", "text": "Kapr (rozcestník)\n\nKapr může být:\n\n\n"}
{"id": "1344133", "url": "https://cs.wikipedia.org/wiki?curid=1344133", "title": "Jirotka", "text": "Jirotka\n\nPříjmení Jirotka nese více různých osobností:\n\n"}
{"id": "1344134", "url": "https://cs.wikipedia.org/wiki?curid=1344134", "title": "Eleanor Sokoloff", "text": "Eleanor Sokoloff\n\nEleanor Sokoloff (* 16. června 1914 Cleveland) je americká klavíristka a pedagožka. Její otec pracoval jako holič, matka – žena v domácnosti – byla amatérskou zpěvačkou. Hudbu začala studovat ve svých osmi letech na Clevelandském hudebním institutu a počínaje rokem 1931 studovala na Curtisově hudebním institutu, a to u klavíristy Davida Sapertona. Mezi její pozdější pedagogy patřili Vera Brodsky a Harold Triggs. Později vystupovala se svým manželem, klavíristou Vladimirem Sokoloffem. Počínaje rokem 1936 působila jako pedagožka na Curtisově hudebním institutu.\n"}
{"id": "1344137", "url": "https://cs.wikipedia.org/wiki?curid=1344137", "title": "Skovajsa", "text": "Skovajsa\n\nPříjmení Skovajsa nese více různých osobností:\n\n"}
{"id": "1344138", "url": "https://cs.wikipedia.org/wiki?curid=1344138", "title": "Dolany (tvrz)", "text": "Dolany (tvrz)\n\nDolany jsou tvrz ve stejnojmenné obci v okrese Klatovy. Založena byla nejspíše ve čtrnáctém století a až do osmnáctého století sloužila jako panské sídlo. Potom ji získal jezuitský řád a na počátku devatenáctého století byla rozprodána několika majitelům a upravena na byty. Dochoval se z ní zejména palác, který je chráněn jako kulturní památka ČR.\n\nDolany patřily od roku 1232 jedné z větví rodu Drslaviců. Prvním z nich, který používal přídomek „z Dolan“, byl Sezima připomínaný v letech 1238–1253. Jeho potomkům vesnice patřila až do konce patnáctého století, kdy ji získal Racek Měsíček z Výškova.\n\nKdy byla založena tvrz není jisté, ale nejspíše se tak stalo koncem čtrnáctého století. První písemná zmínka o ní pochází až z roku 1515, kdy patřila bratrům Zikmundovi a Janovi Měsíčkům z Výškova. Roku 1546 Zikmund koupil zadlužený podíl svého bratra. Měl pět synů, z nichž dolanskou tvrz zdědil nejspíše Diviš, který vedl časté spory s Václavem Kanickým z Čachrova. Diviš zemřel okolo roku 1590 a Dolany zdědil syn Kunrát. Po jeho smrti roku 1599 tvrz získala jeho sestra Markéta provdaná za Jana Tonnera z Truppachu, která vyplatila podíly ostatních bratrů. Za ní tvrz obývali pouze úředníci. Po Markétině smrti tvrz přešla do držení jejího bratra Bořivoje, který je jako majitel uváděn roku 1612.\n\nBořivoj Měsíček z Výškova byl sice katolík, ale zúčastnil se stavovského povstání v roce 1619, za což měl být potrestán tím, že jeho majetek měl být převeden na manství. Vzhledem k velkému zadlužení panství k tomu nedošlo, a Bořivoj byl nucen panství roku 1631 prodat Rudolfu Čejkovi z Olbramovic. Další majitelé se rychle střídali. Od roku 1640 tvrz patřila Kateřině Vidršpergárové z Vidršperka, po ní opět Měsíčkům z Výškova a znovu Vidršpergárům. Roku 1673 patřila zadluženému Jetřichu Františkovi Vidršpergárovi z Vidršperka, který ji musel prodat. V odhadní listině je charakterizována jako značně sešlá. Podle popisu se tvrz skládala ze staré věžové tvrze a nové kamenné přístavby s cihlovou střechou.\n\nNa krátkou dobu panství získal Vilém Albrecht Krakovský a na počátku osmnáctého století tvrz koupili klatovští jezuité, kterým sloužila jako letní sídlo. Po zrušení jezuitského řádu majetek spravoval náboženský fond, od kterého Dolany roku 1805 koupili Černínové a připojili je k chudenickému panství. Ti nevyužívanou tvrz rozdělili na několik dílů, které rozprodali k bydlení. Objekt je v důsledku zanedbání údržby v havarijním stavu.\n\nTvrz byla původně obehnána vodním příkopem, přes který vedl kamenný most. Do areálu tvrze se potom vstupovalo po padacím mostě.\n\nNejstarší částí tvrze je věžovitý gotický palác z lomového kamene. K němu byla na západní straně během pozdně gotických úprav přistavěna další budova. Z renesance se dochovaly hřebínkové klenby v přízemí dostavby a valená klenba v prvním patře. Ze stejné doby pravděpodobně pochází také řešení vstupu a okrouhlá bašta v jihovýchodním nároží. Fasády byly zdobené sgrafity. Další přístavba byla postavena na jižní straně při barokních úpravách. Spolu s pozdně gotickou přístavbou na západní straně tvoří obytný dům s čp. 2.\n"}
{"id": "1344139", "url": "https://cs.wikipedia.org/wiki?curid=1344139", "title": "Connie Sawyer", "text": "Connie Sawyer\n\nConnie Sawyer, vlastním jménem Rosie Cohen, (27. listopadu 1912 Pueblo – 21. ledna 2018 Woodland Hills) byla americká herečka. Narodila se židovským přistěhovalcům z oblasti Rumunska. Svou kariéru zahájila jako stand-up komička. Koncem čtyřicátých let začala hrát v televizních seriálech. Později hrála také ve filmech. Hrála například ve snímcích \"…a spravedlnost pro všechny\" (1979), \"Blbý a blbější\" (1994) a \"Diagnóza žárlivost\" (2014). Herectví se věnovala i ve více než sto letech.\n\n"}
{"id": "1344142", "url": "https://cs.wikipedia.org/wiki?curid=1344142", "title": "608 (číslo)", "text": "608 (číslo)\n\nŠest set osm je přirozené číslo. Římskými číslicemi se zapisuje DCVIII a řeckými číslicemi χη. Následuje po čísle šest set sedm a předchází číslu šest set devět.\n\n608 je:\n\n"}
{"id": "1344143", "url": "https://cs.wikipedia.org/wiki?curid=1344143", "title": "Velká Černá (písník)", "text": "Velká Černá (písník)\n\nVelká Černá je název většího ze dvou písníků nalézajících se západním okraji obce Černá u Bohdanče. Písník je využíván místní organizací Přelouč Českého rybářského svazu jako rybářský revír. V jeho těsné blízkosti se nalézá písník Malá Černá. V letním období jsou písníky využívány místními občany pro koupání.\n"}
{"id": "1344144", "url": "https://cs.wikipedia.org/wiki?curid=1344144", "title": "Květ (rozcestník)", "text": "Květ (rozcestník)\n\nKvět může být:\n\n\n"}
{"id": "1344147", "url": "https://cs.wikipedia.org/wiki?curid=1344147", "title": "Modrásek tmavohnědý", "text": "Modrásek tmavohnědý\n\nModrásek tmavohnědý (\"Aricia agestis\") je druh denního motýla z čeledi modráskovitých (\"Lycaenidae\"). Rozpětí křídel motýla je 24 až 28 mm. Samičky i samci mají křídla tmavohnědá s oranžově červenými skvrnami při okraji křídel, které jsou u samic více výrazné. Na předních křídlech u obou pohlaví je dobře patrná tmavá středová skvrna.\n\nMotýl je rozšířený od severní Afriky přes jižní až střední Evropu až na Dálný východ. V České republice se vyskytuje roztroušeně v nížinách a pahorkatinách, převážně v teplých oblastech. Zahlédnout ho lze na slunných svazích, lesních světlinách, v suchých úvozech, na okraji polních cest, na opuštěných polích i na železničních náspech a ruderálech.\n\nŽivnými rostlinami modráska tmavohnědého jsou devaterník velkokvětý (\"Helianthemum grandiflorum\"), devaterník penízkovitý (\"Helianthemum nummularium\"), kakost krvavý (\"Geranium sanguineum\"), kakost maličký (\"Geranium pusillum\"), pumpava obecná (\"Erodium cicutarium\") a další. Samice klade vajíčka jednotlivě převážně na listy. Zelené housenky, které mají karmínově červený hřbetní a spirakulární pruh, se živí celými listy, na kterých zpočátku vytvářejí okénkovité požerky. Motýl je dvougenerační (bivoltinní). Dospělce lze pozorovat od května do června a od července do září. Na Moravě byla pozorována i třetí generace motýla (září až začátek listopadu). Přezimuje housenka druhé generace v opadance. Kuklu motýla často zavlékají mravenci do mravenišť.\n\nV České republice není tento druh ohrožen. Motýla by mohlo ohrozit zarůstání vhodných lokalit.\n\n"}
{"id": "1344150", "url": "https://cs.wikipedia.org/wiki?curid=1344150", "title": "Královec (rozcestník)", "text": "Královec (rozcestník)\n\nKrálovec může být:\n\n\n"}
{"id": "1344151", "url": "https://cs.wikipedia.org/wiki?curid=1344151", "title": "Malá Černá (písník)", "text": "Malá Černá (písník)\n\nMalá Černá je název menšího ze dvou písníků nalézajících se západním okraji obce Černá u Bohdanče. Písník je využíván místní organizací Přelouč Českého rybářského svazu jako rybářský revír. V jeho těsné blízkosti se nalézá písník Velká Černá. V letním období jsou písníky využívány místními občany pro koupání.\n"}
{"id": "1344154", "url": "https://cs.wikipedia.org/wiki?curid=1344154", "title": "Drechsler", "text": "Drechsler\n\nPříjmení Drechsler nese více různých osobností:\n\n"}
{"id": "1344155", "url": "https://cs.wikipedia.org/wiki?curid=1344155", "title": "Voborský", "text": "Voborský\n\nPříjmení Voborský nese více různých osobností:\n\n"}
{"id": "1344159", "url": "https://cs.wikipedia.org/wiki?curid=1344159", "title": "Maurer", "text": "Maurer\n\nPříjmení Maurer nese více různých osobností:\n\n"}
{"id": "1344161", "url": "https://cs.wikipedia.org/wiki?curid=1344161", "title": "Živanický návesní rybník", "text": "Živanický návesní rybník\n\nŽivanický návesní rybník se nalézá jižním konci návsi obce Živanice v okrese Pardubice. Rybník je využíván místním dětským rybářským kroužkem jako rybářský revír.\n"}
{"id": "1344163", "url": "https://cs.wikipedia.org/wiki?curid=1344163", "title": "Rámcový vzdělávací program pro gymnaziální vzdělávání", "text": "Rámcový vzdělávací program pro gymnaziální vzdělávání\n\nRámcové vzdělávací programy (RVP) jsou kurikulární dokumenty závazně vymezující oblasti vzdělávání na určité úrovni vzdělávacího stupně. Vzdělávací systém se pak standardně v rámci RVP rozděluje do kategorií: předškolní vzdělávání, základní vzdělávání, střední vzdělávání, vyšší odborné a jiné vzdělávání. Účelem rámcových vzdělávacích programů je vymezení oblastí vzdělávání a jsou tak pramenem pro vytvoření školního vzdělávacího programu (ŠVP) dané školy, která si jej zpracovává sama. Oba typy dokumentů jsou volně přístupné pedagogické i laické veřejnosti.\n\nPro oblast středního vzdělávání se tyto RVP dělí na kategorie pro gymnázia a střední odborné školy. Tyto základní kategorie mají své vlastní podkategorie pojící se již ke konkrétnímu modelu školy.\nPro gymnaziální vzdělávání jsou vydány tři samostatné rámcové vzdělávací programy, které gymnaziální vzdělávání diferencují. Všechny tyto tři programy vydal Výzkumný ústav pedagogický v Praze (dnes Národní ústav pro vzdělávání) a jedná se o Rámcový vzdělávací program pro gymnázia (RVP G) z roku 2007, Rámcový vzdělávací program pro gymnázia se sportovní přípravou (RVP GSP) z roku 2007 a Rámcový vzdělávací program pro dvojjazyčná gymnázia (RVP DG) s aktuální vydanou verzí z roku 2015.\nTento dokument jako všechny následující je určen jako závazný základ pro individuální zpracování ŠVP (Školní vzdělávací program) čtyřletých gymnázií a vyššího stupně víceletých gymnázií. RVP G tedy vymezuje základní vzdělávací úroveň studentů  čtyřletých gymnázií a vyššího stupně víceletých gymnázií, udává úroveň klíčových kompetencí, kterých by měli jejich studenti dosáhnout a vymezuje také vzdělávací obsah (očekávané výstupy a učivo).\n\nObsah tohoto programu je určený pro tvorbu ŠVP vyššího stupně víceletých gymnázií, tvorba ŠVP nižšího stupně gymnázií je stále podřízena RVP pro základní vzdělávání.\n\nPojetí vzdělávání z pohledu RVP G má podobu rozvoje klíčových kompetencí žáka, vést k všeobecnému přehledu a v neposlední řadě také má žáka připravit pro další vzdělávání terciárního stupně vzdělávacího systému, jako je vysokoškolské studium. Také by žák měl být připraven pro profesní specializaci a občanský život.\n\n\"\"Gymnázium má vytvářet náročné a motivující studijní prostředí, v němž žáci musí mít dostatek příležitostí osvojit si stanovenou úroveň klíčových kompetencí...\"\" Takovýmto způsobem se RVP G snaží docílit zejména rozvoje klíčových kompetencí žáka v jeho obsahově široce zaměřené studijní dráze žáka státního gymnázia. To tento program rozvíjí i dále vyjádřením, že podstatou a cílem vzdělávání na vyšším stupni gymnázia není předání co nejširšího objemu informací, ale naučit žáka s informacemi pracovat, vyhodnocovat je a třídit je do uceleného logického celku. Také by žák měl být motivován k tomu, aby své znalosti a dovednosti sám nadále rozvíjel.\nKlíčové kompetence jsou v tomto dokumentu rozděleny do následujících kategorií.\nVýuka žáka se pak dělí do vzdělávacích oblastí pokrývajících všechna témata výuky obsažených v průběhu jeho středního vzdělávání. RVP G vymezuje osm těchto oblastí.\nDále pak RVP G uvádí kapitolu \"Průřezová témata\". Tato témata vsazená do výuky mají být jednoznačně aktuální a smysl jejich zařazení do výuky má mít vliv na postoje žáků, jejich hodnotový systém a jednání. Jedná se o pokračování podpory osobnostního rozvoje, který mají ovlivňovat průřezová témata základního vzdělávání a střední vzdělávání by v této podpoře mělo pokračovat a navazovat.\nTento dokument je určený opět pro tvorbu ŠVP, tentokrát pro čtyřletá gymnázia se sportovní přípravou a vyšší stupeň víceletých gymnázií se sportovní přípravou. Stejně jako u RVP G se nižší stupeň gymnázií se sportovní přípravou řídí Rámcovým vzdělávacím program pro základní vzdělávání, jelikož se stále jedná o povinnou školní docházku.\nNa rozdíl od RVP G obsahuje RVP GSP princip spojení gymnaziální výuky se sportovním tréninkem pro rozvoj intelektu i sportovního nadání žáka. Navíc však vyjadřuje, že absolvent gymnázia se sportovní přípravou by měl mít sportovní výkonnost a zkušenosti z tréninku a soutěží dostatečně vysokou pro pokračování ve sportovní činnosti na vysoké úrovni, \"\" včetně reprezentace České republiky.\"\"\n\nObsah zbytku vzdělávacího programu se shoduje s RVP G v oblasti klíčových kompetencí i vzdělávacích oblasti, kde se navíc uvádí dvě další oblasti a to \"Tělesná výchova\" a \"Sportovní trénink\". I témata průřezová jsou v tomto programu obsažena a opět navazují na snahu rozvoje osobnosti obsažené v průřezových tématech RVP pro základní vzdělávání.\nPosledním z rámcových vzdělávacích programů pro gymnaziální vzdělávání je program pro dvojjazyčná gymnázia. Z předešlých programů je nejmladší, aktuální verze vyšla roku 2015, a ta vychází z pilotní verze platné od 1. 9. 2009. \nNa rozdíl od předchozích dvou dokumentů je RVP DG určeno k tvorbě ŠVP nižšího i vyššího stupně dvojjazyčného gymnázia a vymezuje základní vzdělávací a jazykovou úroveň absolventů dvojjazyčných gymnázií. Vymezuje obsah vzdělávání, který bude vyučován v českém i cizím jazyce a pro mimořádně nadané žáky nebo žáky se speciálními vzdělávacími potřebami umožňuje modifikaci vzdělávacího obsahu, pokud budou zajištěny individuální podmínky ke vzdělávání žáka. Možnost modifikace obsahu vzdělávání umožňují i předešlé dokumenty, však bez dodatku podmínky, že musí být zajištěny individuální podmínky žáka mimořádně nadaného nebo se speciálními vzdělávacími potřebami.\nTento rámcový vzdělávací program je vytvořený pro dvojjazyčné třídy, které vznikly na základě mezivládních dohod nebo ve spolupráci se zahraničním partnerem za dodržení platných vyhlášek, nařízení a souhlasem Ministerstva školství mládeže a tělovýchovy (MŠMT). Hlavní odlišující cíl od prostředí výhradně českého gymnaziálního vzdělávání je dosažení \"\"nadstandardních jazykových kompetencí žáků v příslušném cizím jazyce...\" .\" Účastníkem takového vzdělávání může být žák u kterého je prokázaná předchozí alespoň tříletá zkušenost s výukou v daném cizím jazyce, dále je pak nutné splnit právní podmínky dané školy a RVP DG.\n\nDruhý vzdělávací jazyk podle RVP DG může být angličtina, němčina, španělština, francouzština nebo italština.\nJedním z cílů, které má takové vzdělávání plnit je rozvoj klíčových kompetencí. To je shodné pro všechny gymnaziální rámcové programy, dále jsou shodné i vzdělávací oblasti výuky popsané v RVP DG a RVP G.\nI v tomto programu nechybějí průřezová témata, která všechna musí být zakomponována do ŠVP dané školy v podobě projektů, seminářů, kurzů, besed, nebo jako samostatný vyučovací předmět, přičemž se uvedené způsoby mohou navzájem kombinovat. Konkrétně se jedná o následující témata.\nZpůsob ukončení studia je zkouška z cizího jazyka na úrovni alespoň C1 podle SERRJ (Společný evropský referenční rámec pro jazyky), dále zkouška minimálně z jednoho nejazykového předmětu, který byl vyučován v cizím jazyce a bude zkoušen v onom cizím jazyce. Druhou částí je státní maturitní zkouška, ta ale může být ovlivněna způsobem maturitního zkoušení partnerské země, která se podílí na vzniku dvojjazyčného gymnázia.\n"}
{"id": "1344164", "url": "https://cs.wikipedia.org/wiki?curid=1344164", "title": "Jičínský", "text": "Jičínský\n\nPříjmení Jičínský nese více různých osobností:\n\n\n"}
{"id": "1344165", "url": "https://cs.wikipedia.org/wiki?curid=1344165", "title": "Citová výchova", "text": "Citová výchova\n\nCitová výchova (někdy také emocionální výchova) je jednou ze základních složek výchovy. Nelze ji však chápat jako samostatnou složku rovnocennou složkám mravní, tělesné, estetické, rozumové a pracovní výchovy dle tradičního pojetí, jelikož se objevuje v určité míře ve všech těchto složkách. Výchova ovlivňuje ovládání citů a emocí, jejich projevy, ale také rozvíjí citovou sféru. Jde zejména o formování citové sféry, ale také o synergii působení citů a jejich využití vedoucí ke zvýšení efektivity výchovy. Využití emocionální sféry ve výchově je velice důležité, jelikož tato citová sféra je součástí samotné osobnosti a váže se na obecnou stránku výchovy jako takové.\nSociální chování je reakce na dané normy společnosti a jejího způsobu života za určitých ekonomických a sociálních podmínek. Základem sociálního chování jsou emocionální postoje, kdy jde o přijetí stanoviska prostřednictvím citového impulsu. Při přijímání skutečnosti člověk vyhodnocuje, který postoj z obou polarit (emociálně kladné či záporné zaměření) zaujme a jaká bude jeho intenzita a kde bude hranice mezi těmito póly.\nReakce na normy společenského způsobu života, které prospívá společnosti a odpovídá požadovaným normám, ale i jednotlivci a jeho potřebám.\nEmoční inteligenci lze vysvětlit jako souhrn dovedností, znalostí a postojů v citové (emocionální) oblasti, pojednává tedy o postojích a hodnotách člověka, které se vážou na celou společnost. Často je nazývána jako sociálně emocionální kompetence. \n\nDo kompetencí emoční inteligence lze zařadit například:\nSociálně-emocionální kompetence, často označované jako SEL – Social and Emotional Learning, se týkají morálního jednání, vztahových a sociálních dovedností a vědomí, seberegulace a sebeuvědomování. SEL je při výchově vhodný zejména díky tomu, že podporuje prosociální chování, snižuje závislosti a chování v rozporu se společenskými normami, dále má pozitivní vliv například u dětí na školní prospěch a dokonce i na duševní zdraví.\nJe proces, při kterém si člověk osvojuje využívání svých dovedností, postojů a znalostí, aby dosáhl ovládáním vlastních emocí, chápání emocí druhých, empatie a prováděl eticky přijatelná rozhodnutí.\n\nSociálně emocionální učení podle CASEL (Collaborative for Academic, Social and Emotional Learning)\n"}
{"id": "1344166", "url": "https://cs.wikipedia.org/wiki?curid=1344166", "title": "Hulda Crooksová", "text": "Hulda Crooksová\n\nHulda Crooksová (nepřechýleně Crooks; 19. května 1896 – 23. listopadu 1997) byla americká horolezkyně.\n\nPocházela z kanadských Severozápadních teritorií (z oblasti, která později připadla současné provincii Saskatchewan) a měla sedmnáct sourozenců. Roku 1923 se usadila v kalifornském městě Loma Linda. Byla označována jako „“ (tedy „babička Whitney“) – a to z důvodu, že během 66. (1962) a 91. (1987) roku věku vystoupila celkem třiadvacetkrát na 4421 metrů vysokou horu Mount Whitney v Kalifornii (jde o nejvyšší horu USA při nezapočítání Aljašky). Ve svých dvaasedmdesáti na její vrchol vystoupila dvakrát během dvou týdnů. Ve stejném období rovněž vystoupila na 97 jiných vrcholů. V roce 1990 po ní byla pojmenována hora Crooks Peak, do té doby zvaná Day Needle, která se nachází ve stejné oblasti jako Mount Whitney. Rovněž je po ní pojmenován park ve městě Loma Linda, v němž dlouhodobě žila. Dne 24. července 1987 vystoupila na 3776 metrů vysokou horu Fudži, nejvyšší vrchol Japonska. Výstup podnikla ve svých 91 letech a stala se tak vůbec nejstarší osobou, která výstup dokončila. Zemřela ve věku 101 let v Loma Linda. Byla autorkou knihy \"\".\n"}
{"id": "1344168", "url": "https://cs.wikipedia.org/wiki?curid=1344168", "title": "Ambros", "text": "Ambros\n\nPříjmení Ambros nese více různých osobností:\n\n"}
{"id": "1344169", "url": "https://cs.wikipedia.org/wiki?curid=1344169", "title": "Živanické jezero", "text": "Živanické jezero\n\nŽivanické jezero je jedním z mrtvých ramen řeky Labe vzniklých při regulaci Labe v dvacátých letech 20. století. Nalézá se asi 1 km jižně od obce Živanice v okrese Pardubice. V roce 2017 je již hodně zazemněné a zarůstající rákosím. Hojně se zde vyskytují nutrie a kachny divoké.\n"}
{"id": "1344173", "url": "https://cs.wikipedia.org/wiki?curid=1344173", "title": "Niva Bukovky u Živanic", "text": "Niva Bukovky u Živanic\n\nVodní tok Bukovka u obce Živanice v okrese Pardubice byl v 80. letech 20. století regulován - jeho koryto bylo v délce cca 1 km napřímeno a opevněno betonovými deskami na dně a svazích koryta.\n\nV letech 2012 - 2014 byla z iniciativy obce Živanice provedena revitalizace vodního toku Bukovky v tomto úseku spočívající v rozvolnění vodního toku, vybudování sedmi tůní, z toho tří průtočných a mokřadu. V rámci této revitalizační akce došlo ke zvelebení značně zanedbaného koutu obce. Celkové náklady na tuto revitalizační akci činily cca 9,1 mil Kč. \n"}
{"id": "1344175", "url": "https://cs.wikipedia.org/wiki?curid=1344175", "title": "Tůň u Neratova", "text": "Tůň u Neratova\n\nTůň u Neratova je malá vodní plocha nalézající se na západním okraji obce Neratov u Opatovického kanálu u komunikace vedoucí z Neratova do osady Dědek u Živanic. Tůň byla obnovena v letech 2009–2011 z iniciativy majitele pozemku v rámci revitalizací financovaných z Operačního programu Životní prostředí celkovým nákladem 520 000 Kč.\n"}
{"id": "1344176", "url": "https://cs.wikipedia.org/wiki?curid=1344176", "title": "Svrzův dům", "text": "Svrzův dům\n\nSvrzův dům () je tradiční dům z 18. století, který se nachází v centru Sarajeva (\"Ul. Glođina 6\"). V současné době je dochovaný historický dům součástí Sarajevského muzea. Objekt je kulturní památkou. Je dochován jako ukázka životního stylu vyšších tříd muslimského obyvatelstva Bosny a Hercegoviny z dané doby.\n\nDům byl vybudován z nepálených cihel a ze dřeva. Původně byl rozdělen na soukromou (k bydlení) a veřejnou (k návštěvám) část, resp. na mužskou a ženskou část.\n\nDům byl vybudován pro potřeby vysoce postavené obchodnické rodiny Glođů. Vznikl nejspíše již v 17. století, nicméně v souvislosti s požárem města v roce 1697 byl téměř celý zničen a musel být kompletně obnoven. Budován byl po částech; nejstarší byla dnešní \"ženská část\", mužská byla dobudována později. Glođové dům vlastnili až do roku 1848, kdy byl poslední vlastník po sporech s tehdejším bosenským vezírem vyhnán na Krétu. Nejbližším dědicem posledního vlastníka (Ahmeda Muniba Glođe) byl potomek v rodině Svrzů, podle kterých získal dům svůj současný název. Během druhé světové války byl dům těžce poničen a některé jeho původní části byly strženy. Zmenšen byl jeden z dvorů (tzv. mužský dvůr) a na jeho části byla rozšířena přiléhající ulice. \n\nSvrzové dům vlastnili až do 60. let 20. století; poté jej prodali městu Sarajevu a to zde zřídilo muzeum. V 50. letech 20. století zde proběhly restaurátorské a konzervační práce. Bylo zjištěno, která část objektu je nejstarší a pomocí analýz použitého stavebního materiálu i rozsah poškození objektu požárem v roce 1697. \n\nPozději se zde nacházela výstava lidových krojů 19. století.\n\nDům byl po skončení války v 90. letech zrekonstruován a roku 1997 otevřen veřejnosti. Druhá rozsáhlejší rekonstrukce se uskutečnila v roce 2005. V současné době je otevřen s výjimkou zimních měsíců návštěvníkům, na dvoře se konají čas od času různé kulturní akce.\n\n"}
{"id": "1344177", "url": "https://cs.wikipedia.org/wiki?curid=1344177", "title": "Janalík", "text": "Janalík\n\nPříjmení Janalík nese více různých osobností:\n\n"}
{"id": "1344178", "url": "https://cs.wikipedia.org/wiki?curid=1344178", "title": "Henych", "text": "Henych\n\nPříjmení Henych nese více různých osobností:\n\n"}
{"id": "1344179", "url": "https://cs.wikipedia.org/wiki?curid=1344179", "title": "11 (album)", "text": "11 (album)\n\n11 je jedenácté studiové album kanadského rockového hudebníka Bryana Adamse. Vydáno bylo 17. března 2008 prostřednictvím vydavatelství Polydor Records. Podobně jako na předchozích albech se Adams textově věnuje lásce, romantice a vztahům. Alba se po celém světě prodalo přibližně kolem půl milionu kopií, což je v porovnání s prodeji předchozích desek méně.\n\n\n\n"}
{"id": "1344180", "url": "https://cs.wikipedia.org/wiki?curid=1344180", "title": "Bednár", "text": "Bednár\n\nPříjmení Bednár nese více různých osobností:\n\n"}
{"id": "1344181", "url": "https://cs.wikipedia.org/wiki?curid=1344181", "title": "Kate Smith", "text": "Kate Smith\n\nKathryn Elizabeth Smith (1. května 1907 – 17. června 1986), ve své profesi zpěvačky označována jako Kate Smith a The First Lady of Radio, byla americká zpěvačka, a kontraaltistka, nejvíce známá pro její provedení písně Irvinga Berlina \"God Bless America\".\n\nJejí kariéra v rozhlase, televizi a nahrávacích studiích překlenula pět desetiletí a vrcholu dosáhla ve 40. letech dvacátého století. Přezdívku The Songbird of the South získala díky popularitě, kterou získala během Druhé světové války a přínosu k americké kultuře a patriotismu.\n\nKathryn Elizabeth Smith se narodila 1. května 1907 ve městě Greenville ve Virginii. Jejími rodiči byli Charlotte 'Lottie' Yarnell (Hanby) a William Herman Smith, vyrůstala ve Washingtonu, D.C.. Její otec vlastnil podnik Capitol News Company, distribuci novin a časopisů v oblasti D.C. Byla nejmladší ze tří dcer, prostřední dcera zemřela jako nezletilá. Kathryn jako dítě nemluvila až do věku čtyř let, ale o rok později už zpívala na bohoslužbách. Když jí bylo osm let, zpívala během První světové války v armádních táborech pro americké vojáky v okolí Washingtonu. Nikdy nebrala hodiny zpěvu a měla široký rozsah dvě a půl oktávy. Její první amatérská vystoupení byla ve vaudevillových divadlech. \n\nJejími prvními hudebními vzory byli její rodiče: otec zpíval v pěveckém sboru Římsko-katolické církve; její matka hrála na piano v Presbyteriánské církvi. \n"}
{"id": "1344182", "url": "https://cs.wikipedia.org/wiki?curid=1344182", "title": "Bazala", "text": "Bazala\n\nPříjmení Bazala nese více různých osobností:\n\n"}
{"id": "1344183", "url": "https://cs.wikipedia.org/wiki?curid=1344183", "title": "Pondělíček", "text": "Pondělíček\n\nPříjmení Pondělíček nese více osobností:\n\n"}
{"id": "1344185", "url": "https://cs.wikipedia.org/wiki?curid=1344185", "title": "Šebor", "text": "Šebor\n\nPříjmení Šebor nese více osobností:\n\n"}
{"id": "1344188", "url": "https://cs.wikipedia.org/wiki?curid=1344188", "title": "Gillo Dorfles", "text": "Gillo Dorfles\n\nGillo Dorfles (12. dubna 1910 Terst – 2. března 2018 Milán) byl italský kritik umění, malíř a básník. Studoval medicínu se specializací na psychiatrii. Později působil jako pedagog na univerzitách v Terstu, Miláně a Cagliari. V roce 1956 stál u zrodu organizace Associazione per il disegno industriale. V roce 2010, u příležitosti jeho stých narozenin, proběhla v Miláně výstava jeho děl nazvaná „“. Další výstavu měl například v roce 2012 na přehlídce Triennale di Milano. Jejím organizátorem byl sám Dorfles a nesla název „“. Roku 2013 vydal knihu \"Poesie\", která obsahovala jeho do té doby nevydanou básnickou tvorbu z let 1941 až 1952.\n"}
{"id": "1344190", "url": "https://cs.wikipedia.org/wiki?curid=1344190", "title": "Vrbík", "text": "Vrbík\n\nPříjmení Vrbík nese více různých osobností:\n\n"}
{"id": "1344191", "url": "https://cs.wikipedia.org/wiki?curid=1344191", "title": "Petřina", "text": "Petřina\n\nPříjmení Petřina nese více různých osobností:\n\nMožná také hledáte Petřiny:\n"}
{"id": "1344192", "url": "https://cs.wikipedia.org/wiki?curid=1344192", "title": "Mészáros", "text": "Mészáros\n\nPříjmení Mészáros [\"mesároš\"] nese více různých osobností:\n\n"}
{"id": "1344197", "url": "https://cs.wikipedia.org/wiki?curid=1344197", "title": "Perućské jezero", "text": "Perućské jezero\n\nPerućské jezero (chorvatsky Perućko jezero) je umělé jezero na řece Cetině v chorvatské Dalmácii. Jezero je dlouhé 20 km, hluboké až 64 m a zadržuje okolo 500 milionů m vody. Jeho plocha činí cca 15 km, Nachází se v nadmořské výšce 360 m n. m. Je třetím největším podle velikosti na území Chorvatska.\n\nJezero je nepravidelného tvaru, táhne se ve směru severozápad-jihovýchod. V severní i jižní části se rozšiřuje, naopak v centrální části se jeho šířka snižuje až na 230 m.\n\nJediným menším městem v blízkosti jezera, je Vrlika. Na březích jezera se nachází několik vesnic (Dabar, Koljane, Garjak).\n\nPřed výstavbou vodní elektrárny a zaplavením části širokého údolí byl tok řeky v této části částečně osídlen. Na dně dnešního jezera se nacházely lesy, louky, vinice a pole. Několik vesnic bylo před vybudováním přehrady vysídleno do obcí Svilaje, Dinare a Debelo brdo. Někteří další se odstěhovali do vzdálenějších míst od údolí řeky Cetiny. Ve vesnici Dragović byl zbořen původní pravoslavný klášter a přemístěn na vyšší místo. Jezero bylo prvním na území bývalé Jugoslávie, které vzniklo v krasové oblasti. Tato skutečnost si vyžádala vybetonování určité části dna v blízkosti samotné hráze tak, aby voda nepronikala do propustného vápence. Hráz, která dosahuje výšky 67 m a v horní části je 465 m dlouhá, byla považována za technologický úspěch SFRJ. Poprvé bylo jezero napuštěno v roce 1960. Následně byl snížen průtok v řece Cetině od přehrady dále a Dalmácie získala nový zdroj energie.\n\nBěhem chorvatské války za nezávislost v letech 1991–1995 se jezero ocitlo na území Republiky Srbská krajina v jejím nejjižnějším cípu. Samotná přehrada se ocitla velmi blízko frontové linie. V lednu 1993 se pokusili srbští ozbrojenci s podporou JNA vyhodit přehradu do vzduchu a zaplavit tak území dále po toku řeky, což by chorvatskému státu způsobilo značné materiální i lidské ztráty. Přehradu se však zničit nepodařilo a v místě po výbuchu intervenovaly jednotky UNPROFOR a chorvatské armády. V letech 1993–1996 byla přehrada opravena.\n\nBěhem různých ročních období se mění stav vody v jezeru. Při nízké hladině se občas vynořují pozůstatky zničeného kláštera. V roce 2012 poprvé v dějinách hladina jezera zamrzla.\n\nJezero slouží v současné době především pro rekreaci. Je zde rozšířen rybolov. Na jeho hladině se konají často tréninky chorvatského veslařského týmu. Bylo zde budováno také veslařské centrum.\n"}
{"id": "1344198", "url": "https://cs.wikipedia.org/wiki?curid=1344198", "title": "Hataš", "text": "Hataš\n\nPříjmení Hataš nese více různých osobností:\n\n"}
{"id": "1344199", "url": "https://cs.wikipedia.org/wiki?curid=1344199", "title": "Dimitrov", "text": "Dimitrov\n\nPříjmení Dimitrov nese více různých osobností:\n\n"}
{"id": "1344200", "url": "https://cs.wikipedia.org/wiki?curid=1344200", "title": "Benáček", "text": "Benáček\n\nPříjmení Benáček nese více různých osobností:\n\n"}
{"id": "1344202", "url": "https://cs.wikipedia.org/wiki?curid=1344202", "title": "Bajza", "text": "Bajza\n\nPříjmení Bajza nese více různých osobností:\n\n\n"}
{"id": "1344204", "url": "https://cs.wikipedia.org/wiki?curid=1344204", "title": "Kim Kjong-ok", "text": "Kim Kjong-ok\n\nKim Kjong-ok (* 25. března 1983) je bývalá korejská zápasnice-judistka.\n\nV jihokorejské seniorské reprezentace se pohybovala od roku 2000 v pololehké váze do 52 kg a vydržela v ní na Korejku dlouhých 15 sezón. Připravovala se na univerzitě v Jonginu.\n\nV roce 2000 neuspěla při korejské olympijské nominaci proti Čang Če-sim a v roce 2004 proti I Un-hui. V korejské olympijské nominaci uspěla až napotřetí v roce 2008 a startovala na olympijských hrách v Pekingu. Ve čtvrtfinále nestačila na Alžířanku Soraju Hadadovou a přes opravy postoupila do boje o třetí místo, ve kterém nastoupila proti Japonce Misato Nakamuraové. Koncem první minuty zápasu neuhlídala Nakamuraové levé ko-soto-gari za wazari a na zemi se nechala chytit do držení. Obsadila 5. místo.\n\nV roce 2012 se kvalifikovala na olympijské hry v Londýně. V úvodním kole porazila Brazilku Ériku Mirandaovou v prodloužení submisí nasazením škrcení. Ve čtvrtfinále se utkala s Italkou Rosalbou Forcinitiovou a od úvodu dominovala zápasu svým ostrým levým úchopem. Italka však svým pasivním stylem úspěšně odrážela její útoky a vhodnou chvíli nastupovala do techniky seoi-nage. Po nerozhodném výsledku přišly na řadu praporky a rozhodčí se příklonili na stranu Italky. V opravách se jí nedařilo a obsadila 7. místo.\n\nSportovní kariéru ukončila v roce 2016.\n\n\n\n"}
{"id": "1344211", "url": "https://cs.wikipedia.org/wiki?curid=1344211", "title": "Ravenala madagaskarská", "text": "Ravenala madagaskarská\n\nRavenala madagaskarská (\"Ravenala madagascariensis\") je druh rostliny z čeledi strelíciovité a jediný druh rodu ravenala. Je také známá pod triviálním názvem „palma poutníků“. Je to nápadná, rozměrná dřevina nezaměnitelného vzhledu, jejíž korunu tvoří vějíř dlouze řapíkatých listů, které připomínají listy banánovníku. Pochází z tropických pralesů východního Madagaskaru. V domovině její květy opylují lemuři.\nRavenala je v tropických oblastech celého světa vysazována jako okrasná rostlina. Je také místně využívána např. při stavbě střech či stěn obydlí a má význam i v medicíně.\n\nRostlina svými listy poněkud připomíná banánovník. Na rozdíl od něj se však jedná o dřevinu, nikoliv bylinu, a listy jsou všechny uspořádány v jedné rovině. V některých zdrojích je mylně označována za obří bylinu, kmen je však dřevnatý.\n\nRavenala je rozměrná, vytrvalá, stálezelená rostlina s nevětveným dřevnatým kmenem. Dorůstá výšky až 20, výjimečně až 30 metrů a šířky listového vějíře až 8 metrů. Kmen má průměr až 60 cm. U mladých rostlin je kmen podzemní a není ještě patrný. Koruna je složena z velmi rozměrných, dlouze řapíkatých listů, uspořádaných vějířovitě v jedné rovině. Čepele listů jsou často roztřepené větrem na úzké segmenty podobně jako u banánovníku. Květenství má podobné uspořádání jako květenství strelície. Tvoří je dvouřadě uspořádané člunkovité listeny o délce 20 až 25 cm, v jejichž paždí vyrůstají květy. Květy jsou nápadné, oboupohlavné, až 26 cm dlouhé, se 6 smetanovými, volnými okvětními lístky ve dvou kruzích. Tyčinek je 6 a dosahují délky až 16 cm. Semeník je spodní, obsahuje 3 komůrky a nese dlouhou čnělku. Plodem je mnohasemenná tobolka pukající 3 chlopněmi. Obsahuje ledvinovitá, 10 až 12 mm dlouhá semena obklopená modrým míškem.\n\nRostlina je tradičně nazývána „palma poutníků“, neboť ve vyhloubených bázích řapíků se zachycuje dešťová voda, která může poskytnout záchranu žíznivým cestovatelům. Vzhledem k tomu, že se v těchto kapsách hromadí také humus a navíc bývají plné komářích larev, jedná se spíše o nouzový zdroj vody.\n\nRavenala pochází z Madagaskaru, kde se přirozeně vyskytuje v tropických vlhkých lesích východních oblastí ostrova. Roste zdomácněle také na Maskarénských ostrovech. Lze se s ní jako s pěstovanou rostlinou setkat v tropech celého světa.\nEkologické optimum ravenaly je v teplých a vlhkých oblastech při východním pobřeží Madagaskaru v nadmořských výškách do 450 metrů. Příležitostně vystupuje do výšek až 1000 metrů. Preferuje chránění stanoviště a živinami bohaté, hlinité půdy.\n\nKvěty ravenaly tvoří množství nektaru, který na Madagaskaru vyhledávají některé druhy lemurů, jako je lemur vari (\"Varecia variegata\") nebo lemur tmavý (\"Eulemur macaco\"). Tito primáti slouží jako opylovači a v některých částech roku jsou na nektaru z ravenaly existenčně závislí. V jiných tropických oblastech navštěvují květy kaloni, v Austrálii i medosavky. Rostlina je schopna i samoopylení, tvorba semen je však v takovém případě nízká. Semena rozšiřují ptáci kteří konzumují míšek.\n\nRavenala je v tropech celého světa pěstována jako okrasná rostlina. Je vysazována zejména v parcích a hotelových zahradách. V soukromých zahradách se vzhledem ke svým rozměrům většinou nepěstuje.\nDaří se jí v hlubokých, humózních, středně vlhkých a dobře propustných půdách na plném slunci. Je to tropická rostlina, prospívající v zóně odolnosti 10 až 11. Je možno ji pěstovat např. na nejjižnější Floridě, jižním Texasu a jižní Kalifornii. Množí se výsevem semen nebo odnožemi.\n\nRavenala má v oblasti svého původu ekonomický význam a poměrně mnohostranné využití. Listy poskytují krytinu na střechy, z řapíků se zhotovují stěny, z kůry podlahy. V Indii se listy používají také jako balicí materiál. Ze šťávy získané z naříznutého kmene lze získat cukr. Mladé listy místně slouží jako zelenina. Semena jsou jedlá a mají moučnatou konzistenci. Jedlý je i míšek obklopující semena, je však bez chuti. Ze semen se vyrábí jedlý olej. Dřeň kmene se používá jako krmivo pro dobytek.\n\nNálev z listů slouží v Indii při léčení cukrovky a ledvinových kamenů.\n\n"}
{"id": "1344215", "url": "https://cs.wikipedia.org/wiki?curid=1344215", "title": "Reformní pedagogika", "text": "Reformní pedagogika\n\n„Reformní pedagogika je souhrnné označení pro různé teoretické koncepce a praktické snahy vytvářející model\nalternativní školy.“ Jedná se o proud myšlení, který se snaží změnit dosavadní\nkoncept školy pomocí nového pohledu na dítě, na školu nebo pomocí nových metod výuky. Tento\nproud se koncipoval především v první polovině 20. století, jeho hlavními protagonisty byli John\nDewey, Marie Montessori, Célestin Freinet nebo Peter Petersen.\nReformní koncepce ve vzdělávání byly součástí dlouhodobého historického trendu ke změně ve\nškolství. V minulosti se objevovaly rozpory mezi klasickou a netradiční podobou školy a snahy o\nzavedení inovací. Výrazněji se projevily v mezinárodním reformním hnutí, které se počínalo\nkoncem 19. století a plně se rozvinulo ve dvacátých a třicátých letech 20. století jako reformní\npedagogika. Toto označení se užívalo u nás a v německy mluvících zemích, ve francouzštině se objevoval pojem nová výchova, v anglosaských zemích progresivní výchova a v Itálii užívali termín aktivismus.\n\nPokusy o realizaci tohoto proudu proběhly zejména v konceptech tzv. činné\nškoly, daltonského plánu, jenské školy atd. a postupně se dostávaly též do Československa. Na českém území se reformní pedagogika výrazněji rozvíjela mezi světovými válkami, v období\nsocialismu až do roku 1989 podléhala kritice, nekorespondovala totiž s ideologickými východisky\ntehdejší politiky.\nVe druhé polovině 19. století zaznívaly ostré kritiky směrem k tehdejšímu převládajícímu pojetí školy,\ntzv. tradiční, herbartovské škole. Kritizován byl především jednostranný intelektualismus a metody\nvýuky, které byly zejména verbální a kladly důraz na mechanické memorování učiva, výuka byla\nstriktně frontální a hromadná a nepřihlížela k individuálním aspektům žáků. Nespokojenost se\nvztahovala také k přísné kázni nebo tělesným trestům. Tato pedagogika se někdy označuje jako\npedagogika učitele.\n\nZákladními východisky tohoto proudu myšlení je nové pojetí dítěte, fenomén dětství a\npedocentrismus. Dítě se dostává do centra pozornosti, všechno se odvíjí podle jeho\nindividuality. Cíle, obsah a metody vyučování se podřizují potřebám a zájmům dítěte, aby tak pro něj\nvznikla „škola šitá na míru“ a mohla být maximálně prospěšná (tzv. princip přiměřenosti). Pro toto\nzaměření se někdy tato pedagogika označuje jako pedagogika dítěte.\n\nReformní pedagogika usiluje také o změnu role učitele. Učitel v tomto pojetí nemá zasahovat do\npřirozeného vývoje dítěte. Naproti pasivnímu přijímání informací má získávání nových poznatků\nprobíhat aktivní formou. Školy mají být aktivní, činné a také pracovní, žáci mají rozvíjet též své\ndovednosti a tvořivost. Výuka má mít osobní smysl a prožitek, škola by měla být\npropojena s reálným životem. Časté je také zrušení tradičního pojetí vyučovacích hodin\nnebo předmětů, místo toho je výuka členěna do kurzů, tematických celků nebo není primárně\nčleněna vůbec.\n\nZakladatelem tohoto typu škol byl Rudolf Steiner. Vytvořil soustavu názorů na výchovu člověka,\nkterá se nazývá antroposofie a je základním východiskem waldorfské pedagogiky. Jeho první\nškola byla otevřena v roce 1919 ve Stuttgartu a postupně se tento model rozšířil do dalších zemí\nEvropy, USA, do Kanady i Austrálie. V České republice je Waldorfská škola schválená\nMŠMT od roku 1996 jako experimentálně ověřující.\nPodle Steinera má výchova poskytovat prostor pro individuální a svobodný rozvoj jedince. Učitel zde\nhraje velmi silnou roli výchovného činitele. Velký důraz je kladen na esteticko výchovné a pracovní\npředměty, k vyučování se užívají tvůrčí metody, což má vést k rozvoji osobnosti a kreativity žáků.\nTypickým rysem je waldorfské členění výuky, ta neprobíhá podle jednotlivých předmětů, ale vyučuje\nse v tzv. epochách.\nZakladatelka těchto škol byla italská pedagožka Maria Montessori. V roce 1907 otevřela v Římě\nproslulý Dům dětství – Casa dei bambini, který byl původně útulkem pro děti z chudých rodin. Zde\nvytvořila vzdělávací prostředí založené na pedocentrismu a důvěře v samostatný rozvoj dítěte.\nHeslem montessoriovské pedagogiky, ve kterém je shrnutý celý její princip, je: „Pomoz mi, abych to\nmohl udělat sám.“ Učitel má v této škole pouze roli pozorovatele a pomocníka, připravuje vhodné\npodmínky pro spontánní, individuální a svobodný rozvoj žáků.\n\nV České republice byl postup Montessori škol možný až v 90. letech 20. století, od té doby se u nás\ntyto školy realizovaly zejména na úrovni základních a mateřských škol.\n\nKoncept této moderní školy pochází od francouzského učitele Célestina Freineta, který byl\nvýznamným zastáncem tzv. pracovní školy. Tento typ škol je rozšířený především ve Francii, úplná\nfreinetovská škola v pravém smyslu se ale vyskytuje méně, spíše jsou tyto myšlenky realizovány na\nurčitém stupni nebo v určitém ročníku.\nFreinet se snažil najít a používat prostředky, které žáky zaktivizují. Aktivita žáků je hlavním principem\njeho pedagogiky. Práce má uspokojit základní potřeby žáka, ten si může zvolit, jako práci chce\nvykonávat, jakým způsobem a v jakém tempu. Třída má být uspořádána do pracovních koutků, kde se\nžáci mohou věnovat různým činnostem, ať už se jedná o přírodní vědy, výtvarnou a pracovní činnost\nnebo jazykovou komunikaci. Snahou učitele je vést žáky ke vzájemné spolupráci. Ve třídě panuje\nradostná atmosféra, ale také kázeň, která ovšem není vytvářena nátlakem, ale sama vyplyne\nz pracovního režimu.\nMyšlenka Jenské školy pochází od německého pedagoga Petra Petersena. V roce 1920 získal vedení\nstřední školy v Hamburku, kde započal pokus o vnitřní reformu. Snažil se o hlubší propojení\npředmětů, posílení pracovního vyučování a kladl důraz na sociální vztahy ve škole. Od roku 1923\npůsobil na katedře pedagogiky univerzity v Jeně a zde také vedl pokusnou školu.\nJeho myšlenky se do zahraničí rozšířily jako tzv. Jenský plán. Principem bylo vycházet od dítěte.\nSnažil se, aby ve škole panovala školní pospolitost, kde jádrem bude přirozená a dobrovolná skupina\nžáků. Ti zde nejsou rozdělováni do tříd mechanicky podle ročníků, ale podle věkových skupin (např. 6-\n8 let). Výuka neprobíhá v klasických hodinách, ale v kurzech a každá skupina má vytvořený týdenní\npracovní plán, který je vyváženou soustavou různých pedagogických prostředků (rozhovor, práce, hra\natd.). Základním předpokladem pro úspěšný rozvoj žáka je prostředí. To má být starostí učitele, který\nmá organizovat a podněcovat k činnostem, má vytvářet vhodné podmínky, ale nesmí svou činností\nomezovat činnost žáků.\n\nV České republice školy Jenského plánu nejsou, případně o tom nejsou doklady, ale\nexistují školy, které prvky jenského plánu zavádějí.\n\nDaltonská škola má své jméno podle experimentální školy v Daltonu v USA. Ta byla založena\nv roce 1919 Helen Parkhurstovou a její podstatou byla výuka podle Daltonského plánu, který\nParkhurstová sestavila. Základem tohoto výchovně-vzdělávacího systému je zrušení tradičního pojetí\nvyučování. Důraz je opět kladen na aktivnost žáků, která má vést k rozvinutí metod samostatného\nučení za pomoci užití vhodných pomůcek. Zde hraje velkou roli zodpovědnost žáka, protože každý\npracuje podle individuálního měsíčního plánu, který stanovuje výsledky, jichž má žák dosáhnout. Žák\npostupuje tempem, které mu vyhovuje. Všechno se zde děje ve svobodě, ta je základním principem\nDaltonské školy.\n\nV České republice se Daltonský učební plán realizuje především v mateřských školách a na prvním\nstupni základní školy, většinou se školy prezentují jako školy s prvky Daltonské pedagogiky.\n\n"}
{"id": "1344216", "url": "https://cs.wikipedia.org/wiki?curid=1344216", "title": "I Un-hui", "text": "I Un-hui\n\nI Un-hui (* 10. března 1979) je bývalá korejská zápasnice-judistka.\n\nV jihokorejské reprezentaci se pohybovala od roku 1998 v lehké váze do 57 kg. V roce 2000 neuspěla při kvalifikaci na olympijské hry v Sydney. Od roku 2001 začala shazovat kilogramy do pololehké váhy do 52 kg. V roce 2002 vybojovala zlatou medaili na domácích Asijských hrách v Pusanu. V roce 2004 uspěla při korejské olympijské nominaci, ale na olympijské hry v Athénách nedokázala vyladit formu. Vypadla v úvodním kole na ippon s Kubánkou Amarilis Savónovou. Od roku 2005 startovala se vrátila do lehké váhové kategorie do 57 kg. V roce 2008 neuspěla při korejské olympijské nominaci na olympijské hry v Pekingu a vzápětí ukončila sportovní kariéru.\n\n\n\n"}
{"id": "1344223", "url": "https://cs.wikipedia.org/wiki?curid=1344223", "title": "VD 16", "text": "VD 16\n\nVD 16 (Verzeichnis der im deutschen Sprachbereich erschienenen Drucke des 16. Jahrhunderts) je ozančení pro retrospektivní národní bibliografii německých tisků 16. století (tisky tištěné v rozmezí 1501–1600). Projekt byl podporován v letech 1969 až 1999 Deutsche Forschungsgemeinschaft. Partnery byly Herzog August Bibliothek a od roku 1990 Landes- und Forschungsbibliothek Gotha (dnes Universitäts- und Forschungsbibliothek Erfurt/Gotha) pod vedením Bayerische Staatsbibliothek.\n\nVýsledná bibliografie má formu uzavřeného knižního vydání (do roku 1999, eviduje na 75 000 titulů), od roku 2003 má také podobu doplňované elektronické databáze on-line. Od vydání tištěné bibliografie se podařilo doplnit okolo 25 000 titulů (díky zahraničním knihovnám, také Sbírce německých tisků, které získala bavorská knihovna). Ovšem posléze k doplňování nedocházelo příliš rychle, od roku 2003 do roku 2007 se jednalo pouze o 1700 doplňků. Odhad z roku 2011 tvrdí, že bibliografie zahrnuje pouze okolo poloviny tisků, které by v ní měly být zaznamenány.\n\nVedle VD 16 již existuje VD 17 (pro 17. století) a připravuje se VD 18 (pro 18. století). Projekt má podobnou funkci jako \"English Short Title Catalogue\" pro anglickojazyčné tisky.\n\n\n"}
{"id": "1344225", "url": "https://cs.wikipedia.org/wiki?curid=1344225", "title": "Peter Griffin", "text": "Peter Griffin\n\nPeter Griffin je hlavní postava amerického seriálu Griffinovi. \n\nV anglickém originále je mluven Sethem MacFarlanem, který postavu také ztvárnil, v češtině byl od první do páté série dabován Petrem Rychlým a od 6 série je dabován Bohdanem Tůmou. Peter je Američan irského původu, žije ve fiktivním městě Quahog na Rhode Islandu, se svou ženou a třemi dětmi (Chrisem, Meg a Stewiem).\n"}
{"id": "1344226", "url": "https://cs.wikipedia.org/wiki?curid=1344226", "title": "Darrell Castle", "text": "Darrell Castle\n\nDarrell Lane Castle (* 11. října 1948 Kingsport, Tennessee) je americký politik a právník z Memphisu v Tennessee. Byl kandidátem za Konstituční stranu pro viceprezidenta Spojených států v prezidentských a prezidentských volbách v roce 2008. Jako prezidentský kandidát v roce 2016 dosáhl Castle 202 348 hlasů a dopadl celostátně šestý.\n\nCastle vyrostl v Kingsportu v Tennessee. Navštěvoval Ketron střední a východní Tennessee státní univerzitu (ETSU), absolvoval v letech 1966 a 1970. V ETSU získal titul B.S. za diplomové práce v politické vědě a historii. Castle se stal pověřeným důstojníkem v americkém námořním sboru, kterému sloužil čtyři roky a získal hodnost prvního poručíka. [3] Po absolutoriu se vrátil do ETSU a začal studovat historii. Pak navštěvoval právnickou školu v Memphis státní univerzitě a získal JuDr. v roce 1979. Castle sloužil jako diakon a předseda diakonu ve svém místním kostele. V roce 1998 založil spolu se svou ženou Mia's Children Foundation, křesťanskou misi v Bukurešti v Rumunsku, která slouží ministrovi romských dětí bez domova. \n\nPo obdržení právního titulu v Memphisu se Castle stal právníkem. V roce 1984 založil soukromou firmu, která později vstoupila do Castle Darrell a spol. Od té doby Castle otevřel firmy v Milwaukee, Detroitu a Kansas City v Missouri. Jeho firmy se zaměřují na bankrot a zranění spotřebitelů, ale také zastupují klienty v oblasti sociálního zabezpečení, zdravotního postižení a odměňování pracovníků. [5]\n\nCastle byl kandidátem na nominaci na prezidentskou stranu za Konstituční stranu v roce 2016, ale v lednu 2016 svou kandidaturu stáhl kvůli nespecifikovaným zdravotním problémům. [8] Nicméně, v předvečer konference nominace 2016 Richard Winger z Ballot Access News oznámil, že Castle znovu vstoupil do nominačního procesu. [9] Dne 16. dubna 2016 získal Castle prezidentskou nominaci pro Konstituční stranu. [10] Slíbil, že pokud bude zvolen, vystoupí USA z OSN a NATO. [10] \"Naše hranice stojí za to bránit. Pokud dokážeme zajistit hranice Koreje a Německa, můžeme zajistit hranice Spojených států,\" řekl Castle.[11] Castelova kampaň získala potvrzení od Chucka Baldwina a [12] Glenna Becka. [13] 30. června 2016 Castle získal 10 289 dolarů. [14]\n\nVeřejné mínění\nCastelova kampaň zaznamenala v průzkumu veřejného mínění pouze omezené zapojení. Některé státní průzkumy zjistily úroveň podpory mezi 1% až 3%.\n\nV rozhovoru pro Liberty Hangout řekl, že je libertariánštější, než libertariánský prezidentský kandidát za roky 2012 a 2016, Gary Johnson. [15] Sám sebe popisuje jako pro-life, [15] a oponuje plánovanému rodičovství. [16] Castle podporuje financování průzkumu vesmíru. [17] Oponuje 'válce proti drogám' v USA. [15] Pokud jde o prostituci, hazardní hry, stejnopohlavní sňatky, kouření, polygamní vztahy nebo jiné aktivity dospělých, Castle říká, že nevidí žádnou roli federální vlády, aby se zapojila. [15] Chce dekriminalizaci užívání konopí, nicméně se staví proti úplné legalizaci. [17] Upřednostňuje zabezpečení hranic. [15] Popsal své názory zahraniční politiky jako neintervenční. [15] Upřednostňuje, aby Spojené státy vystoupily z OSN, NATO, TPP, NAFTA, CAFTA, GATT a WTO. Upřednostňuje ukončení Federální rezervy. [15] Své názory Castle prezentoval na svém blogu pomocí aplikace ISideWith.com, která znázorňuje, nakolik procent se s jakým kandidátech shodnete a vyhodnotí v procentech vaši shodu. Ačkoliv morálně s Gay svatbami nesouhlasí, říká, že neví proč by do toho měla vláda zasahovat. Je proti povinnému očkování dětí, protože věří, že to je na rodičích dítěte a ne na vládě. Je pro označování GMO ingediencí v jídle a vyjádřil se, že \"Lidé mají právo vědět, co jedí\". Je pro právo věznů volit ve volbách, ale až po řádné \"rehabilitaci\". Věří, že si každý občan, bez ohledu na spáchaný čin, zaslouží spravedlivý soud s právy, ale odmítá tato práva dávat cizincům a nelegálním imigrantům v USA. Nicméně, oponuje testy na drogy pro příjemce sociální péče kvůli porušení soukromí. Nevěří, že by nelegální přistěhovalci měli mít přístup ke státní zdravotní péči nebo k výuce v rámci státu. Oponuje vládním regulacím v zájmu ochrany životního prostředí. Castle oponuje termínovým omezením pro členy Kongresu, věřící, že volby stačí k otestování efektivity úřadů. [17]\n\n"}
{"id": "1344228", "url": "https://cs.wikipedia.org/wiki?curid=1344228", "title": "Okres Bremgarten", "text": "Okres Bremgarten\n\nOkres Bremgarten je jedním z 11 okresů v kantonu Aargau ve Švýcarsku. V prosinci 2016 zde žilo 75 688 obyvatel.\nOkres se rozkládá v údolích řek Reuss a Bünz a v oblasti mezi údolími. Nadmořská výška území je zhruba od 360 m v údolí řeky Reuss až po téměř 715 m. Celková rozloha území je 117,46 km². Hlavním místem okresu je město Bremgarten.\n\nOkres Bremgarten sousedí s těmito okresy v kantonu Aargau: na severu Baden, na jihu Muri a na západě Lenzburg. Na východě hraničí s okresy Dietikon a Affoltern v kantonu Curych.\nOkres Bremgarten tvoří celkem 22 obcí, jimiž jsou:\nOkresem procházejí hlavní silnice č. 1 a č. 25. Na ně se napojuje řada silnic nižšího řádu.\n\nKromě silnic jsou okresem vedeny dvě železniční trati. Zajímavostí je, že trať z Bremgartenu do Dietikonu je vedena společně s hlavní silnicí č. 1 ulicemi obcí.\n"}
{"id": "1344231", "url": "https://cs.wikipedia.org/wiki?curid=1344231", "title": "Klíšť lužní", "text": "Klíšť lužní\n\nKlíšť lužní (\"Haemaphysalis concinna\") je roztoč patřící do čeledi klíšťatovití (Ixodidae)\n\nSamičky dosahují velikosti 3–4 milimetry, ale po nasátí krví mohou objem zvětšit až na velikost 10 mm. Samečci mají velikost okolo tří milimetrů a krev nesají. Nevyvinuté nymfy jsou menší než 2 mm. Tento druh nemá vyvinuté oči. Tělo kryje hřbetní štítek (scutum), u samiček sahá zhruba do poloviny těla (umožňuje zvětšení při nasátí krve), u samců zakrývá celé tělo. Zbarvení je obvykle tmavě hnědé s tmavým skvrněním až kresbou, dobře patrnou zvláště u samců. Zadeček samic má výrazný lem a v zadní části příčné rýhy; ty jsou u samců výraznější. Tělo je jako u všech klíšťatovitých oválné a výrazně zploštělé a skládá se z hlavové části (gnathosoma) a vlastního těla (idiosoma). Hlavovou část tvoří především dopředu směřujícím hypostom, chelicery a makadla. Hypostom je pokrytý četnými nazpět směřujícími háčky sloužícími k průniku kůží a následné fixaci. Dospělci a nymfy mají čtyři páry končetin, larvy mají pouze tři páry. Na chodidlech předních nohou se nachází tzv. Hallerův orgán umožňující detekci CO – klíšť díky němu dokáže vyhledat hostitele.\n\nPalearktický druh, pochází z Ruska a východní Evropy. Žije také ve východní Asii (Čína, Japonsko) a v Evropě (Německo, Francie). V České republice nehojný druh, výskytem je vázán zejména na jih Moravy.\n\nObývá hlavně keřové pásmo vlhčích nížinatých lesů (podrost lužních lesů), nížinné louky, břehové porosty i okraje lesostepí.\n\nDospělci se páří na hostiteli, většinou koncem dubna. Samička klade vejce do prostředí na zem. Klíšť při vývoji prochází čtyřmi stadii – vajíčko, larva, nymfa, dospělec. Jedinec se v každém vývojovém stadiu kromě vajíčka musí nasát na hostiteli, aby dokončil vývoj. Nejvíce dospělců se vyskytuje v jarních měsících (duben až květen) a v srpnu. Za příznivých okolností trvá vývoj klíště jeden až dva roky.. Živí se krví, kterou saje typicky na hlodavcích a jiných drobných obratlovcích. Klíšť je přenašečem řady infekčních chorob.\n\nLarvy a nymfy sají na malých savcích, jako jsou např. hlodavci nebo ježci, mohou se však přisát i na větší obratlovce. Dospělci preferují větší savce včetně kopytníků, na člověka se přisají vzácně. Klíšti čekají na hostitele na vegetaci; dokáží dlouho přežít bez potravy.\n\nNejčastěji přenášeným patogenem je bakterie \"Francisella tularensis\", která způsobuje onemocnění tularémii, dále bakterie rodu \"Ricketsia\", a to \"Rickettsia sibirica\" způsobující sibiřský tyfus a \"Rickettsia heilongjiangensis\". Klíšť lužní může přenášet také virus klíšťové meningocefalitidy (RSSE) a také klíšťovou encefalitidu (TBE).\n\n"}
{"id": "1344233", "url": "https://cs.wikipedia.org/wiki?curid=1344233", "title": "Čang Če-sim", "text": "Čang Če-sim\n\nČang Če-sim (* 3. ledna 1980) je bývalá korejská zápasnice-judistka.\n\nV jihokorejské reprezentaci se pohybovala od roku 1999 v pololehké váze do 52 kg. V roce 2000 uspěla v korejské olympijské nominaci pro start na olympijské hry v Sydney. V úvodním kole olympijského turnaje nestačila v boji na zemi na Japonku Noriko Narazakiovou. Z užšího výběru korejské reprezentace vypadla po roce 2001.\n\n\n"}
{"id": "1344235", "url": "https://cs.wikipedia.org/wiki?curid=1344235", "title": "Montážní hala", "text": "Montážní hala\n\nPrůmyslovou stavbu lze pojmenovat jako montážní halu v případě, kdy specificky slouží k zastřešení výroby formou montáže. Pokud je stavěna na míru, je pro její velikost a další parametry určující prostorová definice plánovaných pracovních procesů.\n\nSamozřejmostí je v dnešní době funkční propojení montážní haly s přilehlými administrativními prostorami, zázemím pro zaměstnance a dalšími technickými prostorami. Pojem montážní hala se zde může prolínat s pojmem tovární hala, který je obecnější.\n\nVyužít lze všechny dostupné stavební postupy od “mokrých” až po montovanou ocelovou konstrukci. Uplatnění rámové ocelové konstrukce zkracuje dobu stavby na jednotky měsíců a pro velkou část investorů je tak ekonomičtějším řešením navzdory případným vyšším pořizovacím nákladům.\n\nPodle konkrétních požadavků investora může konstrukce montážní haly zahrnovat:\n\n"}
{"id": "1344236", "url": "https://cs.wikipedia.org/wiki?curid=1344236", "title": "Tovární hala", "text": "Tovární hala\n\nTovární hala je průmyslový komplex staveb nebo jeho část, která slouží primárně k průmyslové výrobě, případně plní v rámci továrního komplexu další navazující funkce. Pokud je stavěna na míru, je pro její velikost a další parametry určující prostorová definice plánovaných pracovních procesů a jejich návaznost na skladovací a logistické prostory.\n\nSoučástí tovární haly vedle výrobních, skladovacích, logistických a technických prostor mohou být administrativní prostory a zázemí pro zaměstnance. Specifickým typem tovární haly určeným primárně pro provádění montáží je montážní hala.\n\nPokud jde o technologii stavby, využít lze všechny dostupné stavební postupy od „mokrých“ až po montovanou ocelovou konstrukci. Uplatnění rámové ocelové konstrukce zkracuje dobu stavby na jednotky měsíců a pro velkou část investorů je tak ekonomičtějším řešením navzdory případným vyšším pořizovacím nákladům.\n\nPodle konkrétních požadavků investora může konstrukce tovární haly zahrnovat:\n\nS průmyslovým provozem a potřebou adekvátních zastřešených prostor se setkáme kromě průmyslových odvětví třeba i ve službách. Příkladem tak kromě montážních a výrobních hal mohou být potravinářské provozy, nebo i průmyslová prádelna.\n\nHospodárný a ekologický provoz je dnes nejen vizitkou moderní zodpovědné firmy, ale i důležitou položkou v plánování provozních nákladů. Moderní tovární haly se tak liší od historických i aplikací technologií, které kromě snížení spotřeby energie pomáhají omezovat případné negativní vlivy průmyslového provozu na životní prostředí.\n"}
{"id": "1344244", "url": "https://cs.wikipedia.org/wiki?curid=1344244", "title": "Kočka iriomotská", "text": "Kočka iriomotská\n\nKočka iriomotská (\"Prionailurus bengalensis iriomotensis\") je poddruh kočky bengálské, který je endemitem ostrůvku Iriomote v japonském souostroví Jaejama. V japonštině se nazývá \"iriomote jamaneko\" a v jaejamštině \"jamamajaa\" („horská kočka“). Objevena byla teprve v šedesátých letech 20. století.\n\nSamci dosahují délky 50–60 cm a váhy 3,5 kg, samice jsou o něco menší. Končetiny a ocas jsou poměrně krátké. Srst je dlouhá, šedohnědě zbarvená s tmavšími skvrnami, kresba je však méně výrazná než u jiných koček, pruhy se vytvářejí pouze na hlavě; charakteristickým znakem jsou bílé skvrny na zadní straně uší.\nKočka obývá subtropické lesy kopcovitého ostrova. Vede samotářský a teritoriální způsob života, aktivní je za soumraku a v noci, den přespává v dutinách stromů. Je dobrým plavcem. Její potravu tvoří převážně ptáci, ryby, žáby a ještěrky.\n\nK páření dochází dvakrát do roka (únor–březen a září–říjen), březost trvá okolo 80 dní. V jednom vrhu je jedno až čtyři koťata, která dosahují pohlavní dospělosti po jednom roce. Průměrná délka života v přírodě se odhaduje na pět let, kocour Yon se v zajetí dožil patnácti let.\n\nKočka iriomotská je kriticky ohrožený taxon, počet příslušníků poddruhu se odhaduje na maximálně sto kusů. Vedle omezené rozlohy areálu (pouze 284 km²) ji ohrožuje ztráta životního prostředí, konkurence domácích koček, lovečtí psi a dopravní nehody (na ostrově se nacházejí značky varující motoristy před možným střetem s tímto živočichem). Nebezpečí představuje také introdukovaná ropucha obrovská a její jedové žlázy. V roce 1972 byla kočka iriomotská vyhlášena národní památkou prefektury Okinawa.\n\nPůvodně byla kočka iriomotská pokládána za samostatný druh, na základě analýzy DNA byla později označena za poddruh kočky bengálské, který se vydělil před dvěma sty tisíci lety.\n"}
{"id": "1344247", "url": "https://cs.wikipedia.org/wiki?curid=1344247", "title": "Džámnagar", "text": "Džámnagar\n\nDžámnagar (, , dříve \"Nawanagar\") je město v indickém svazovém státě Gudžarátu. K roku 2011 měla jeho aglomerace přibližně 600 tisíc obyvatel a byl tak pátým nejlidnatějším městem Gudžarátu po Ahmadábádu, Suratu, Vadodará a Rádžkótu.\n\nDžámnagar leží blízko jižního pobřeží Kačského zálivu Arabského moře. Od Gándhínagaru, hlavního města Gudžarátu, je vzdálen přibližně 340 kilometrů západně.\n\nDžámnagar byl založen v roce 1540 jako hlavní město tehdejšího knížecího státu Navánagaru a zpočátku se jmenoval rovněž \"Navánagar\".\n"}
{"id": "1344248", "url": "https://cs.wikipedia.org/wiki?curid=1344248", "title": "Navánagar", "text": "Navánagar\n\nNavánagar může být:\n"}
{"id": "1344258", "url": "https://cs.wikipedia.org/wiki?curid=1344258", "title": "Modrásek východní", "text": "Modrásek východní\n\nModrásek východní (\"Pseudophilotes vicrama\") je druh denního motýla z čeledi modráskovitých (\"Lycaenidae\"). Rozpětí křídel motýla je 20 až 24 mm. Samci mají modrá křídla s tmavým úzkým lemem a tmavou středovou skvrnou. Na zadních křídlech mají dobře patrné tmavé lemové skvrny. Samice jsou černošedé s modrým popraškem od báze křídel.\n\nMotýl je rozšířený od střední Evropy (východní Německo, východní Rakousko a Česká republika) dále na východ přes Pobaltí, Rusko a Turecko až po Čínu a severozápadní Indii. V České republice se vyskytuje velmi lokálně a to převážně v teplých oblastech ve středních a severních Čechách. Zahlédnout ho lze na suchých pastvinách, skalnatých stepích a stráních.\n\nŽivnými rostlinami modráska východního jsou mateřídouška úzkolistá (\"Thymus serpyllum\") a mateřídouška vejčitá (\"Thymus pulegioides\"). Samice klade vajíčka jednotlivě na květní kalichy ještě nerozvinutých květů. Zelené housenky, které jsou myrmekofilní, mají po stranách hřbetu šikmé tmavé pruhy, na hřbetě výrazné výrůstky a široký vínově červený spirakulární pruh. Mladé larvy se živí nejprve květními pupeny, později přijímají květy a nezralé plody živných rostlin. Motýl je dvougenerační (bivoltinní). Dospělce lze pozorovat od dubna do začátku června a od července do začátku září. Přezimuje kukla.\n\nV České republice je tento druh kriticky ohrožen a vymizel na většině lokalit. Na střední a jižní Moravě s největší pravděpodobností vymřel. V současné době se vyskytuje už jen v okolí Prahy, v Českém krasu a v Českém středohoří. Motýla, který ke svému životu potřebuje suchá kamenitá stanoviště bez zapojené vegetace s výskytem polštářů živných rostlin, ohrožuje zarůstání vhodných lokalit.\n\n"}
{"id": "1344267", "url": "https://cs.wikipedia.org/wiki?curid=1344267", "title": "Hjon Suk-hui", "text": "Hjon Suk-hui\n\nHjon Suk-hui (* 3. března 1973) je bývalá korejská zápasnice-judistka, stříbrná olympijská medailistka z roku 1996.\n\nV jihokorejské reprezentaci se pohybovala od roku 1989. V pololehké váze do 52 kg, ve které startovala se začala prosazovat po olympijském roce 1992. V roce 1994 vybojovala zlatou medaili na Asijských hrách v Hirošimě. Byla členkou judistického týmu korejské společnosti Ssangyong Cement, který vedl olympijský vítěz I Kjong-kun.\n\nV roce 1996 odjížděla na olympijské hry v Atlantě jako členka favorizovaného korejského týmu. Popasovala se s náročným nalosováním a postoupila do finále. Ve finále nastoupila proti Francouzce Marie-Claire Restouxové a od poloviny zápasu prohrávala po kontratechnice na wazari. V závěru pouze snížila náskok soupeřky svojí osobní technikou uči-mata na yuko a získala stříbrnou olympijskou medaili. Po olympijských hrách v Atlantě vydržela na mezinárodní scéně další rok. Sportovní kariéru ukončila s krizí korejského hospodářství, kvůli kterému z korejského sportu odešla řada sponzorů.\n\n\n"}
{"id": "1344270", "url": "https://cs.wikipedia.org/wiki?curid=1344270", "title": "Ostromia", "text": "Ostromia\n\nOstromia (na počest Johna H. Ostroma) byl rod malého teropodního dinosaura, žijícího v období svrchní jury (asi před 150 miliony let) na území dnešního Německa. \n\nPůvodně byl fosilní materiál tohoto taxonu považován za fosilie ptakoještěra (již roku 1857 byl mylně popsán jako \"Pterodactylus crassipes\"), později za fosilie slavného \"praptáka\" archeopteryxe (tzv. Haarlemský exemplář). Vědecká studie z roku 2017 však ukazuje, že šlo o odlišný rod a druh, a že měl blízko z čínského druhu \"Anchiornis huxleyi\". Spolu s ním je tedy nyní řazen do společné čeledi Anchiornithidae.\n\n\n"}
{"id": "1344271", "url": "https://cs.wikipedia.org/wiki?curid=1344271", "title": "Křižovatka U Práce", "text": "Křižovatka U Práce\n\nKřižovatka U Práce je význačný dopravní uzel Klatovské třídy, Tylovy a Americké ulice v Plzni.\n\nNa rohu Klatovské a Tylovy ulice bývalo knihkupectví s kontaktním místem poválečného osvětového nakladatelství Práce, s celým názvem Nakladatelství a knihkupecké podniky Revolučního odborového hnutí (ROH). Nakladatelství se soustředilo na vydávání odborné literatury z technické, ekonomické i právní oblasti se zaměřením na odborovou činnost na pracovištích. Později vydávalo i beletrii. Toto nakladatelství získalo koncesi k vydávání knih v roce 1947, prodejna zanikla v 90. letech 20. století. Neoficiální název této křižovatky se vžil do paměti Plzeňanů, a tak blízké zastávky MHD se nyní oficiálně jmenují U Práce.\n\nMálokdo ví, že Štěpánka a Josef Voglovi požádali architekta Adolfa Loose, aby jim ve druhém patře domu na Klatovské třídě navrhl bytový interiér. Tak se tam vlastně začalo říkat v roce 1928. Protože byli židé, emigrovali po německé okupaci do Kanady. Jejich dům byl zkonfiskován a prostory začal využívat říšský pracovní úřad. Během války posílal úřad především mladé lidi na práci do Třetí říše. Tehdy se název U Práce neblaze vryl do paměti všech Plzeňanů.\n\nVzniklo v místě křížení důležitých městských tříd: Klatovské, která směřuje jižně od historického jádra a Americké, vedoucí na západ od Hlavního nádraží. Na Americkou za křižovatkou navazuje Tylova ulice. První vyobrazení této rušné křižovatky se objevuje na mapě z roku 1410,kdy cesta, směřující z jihu od Doudlevců se u městské brány napojuje na cestu do Klatov (nyní Klatovská třída). Trasa těchto cest přibližně odpovídá dnešnímu tvaru . V hořejším rozšíření ulice se dlouho udržovalo menší jezírko, které zaniklo v první polovině 19.století.\n\nTento velice frekventovaný prostor byl vybrán po skončení 2. světové války pro stavbu pomníku americké armádě, jako vděk a poděkování za osvobození Plzně a dalšího území jihozápadních Čech. V roce 1946 byla vypsána sbírka na postavení pomníku a zároveň proběhla výtvarná soutěž, z níž vyšel vítězně sochař Oskar Kozák.Na sbírku přispěli dobrovolně občané z celého Československa. Hodnota sbírky dosáhla v roce 1947 skoro šesti milionu korun. Začátkem května byl slavnostně položen základní kámen. Přišel však únor 1948 a všechno bylo zcela jinak. Vybrané peníze věnovala československá vláda Severní Koreji, kde byla od roku 1950 válka. Dne 5.května 1948 zde občané zorganizovali vzpomínkový akt, trávník okolo základního kamene vyzdobili květinami a americkými vlaječkami. Bezpečnost však poklidný vzpomínkový akt přerušila a v noci na 6. května byla celá výzdoba odstraněna. Základní kámen byl zakryt budovatelskými transparenty. V sedmdesátých letech byl tento travnatý trojúhelník, který se stal posvátným místem přísně zakázané vzpomínky přesunut, z dopravních důvodů o několik metrů dál. I když toto místo bylo horší, zůstalo nadále symbolem vděku Americe. Proto po listopadu 1989 byla tato plocha určena pro znovu postavení památníku americké armádě. Základní kámen byl opět položen 6.5.1990, kdy Plzeň navštívil prezident Václav Havel a velvyslankyně USA Shirley Temle-Black. Veřejnou soutěž na zhotovitele pomníku vyhlásilo město Plzeň v roce 1993. Zúčastnilo se jí 50 autorů. Z mnoha návrhů po dohodě byla vybrána současná podoba dva pylony. Na definitivní podobě památníku se začalo pracovat v létě 1994. Výsledek je dílem kolektivním, ale i tak na realizaci bylo velmi málo času. Do práce se pustili architekti Jan Soukup a Anna Hostičková, bronzové prvky vytvořil František Bálek. Skvěle zafungoval odbor investic, řada dalších úředníků a majitel firmy Kavex, který dodal dva leštěné pylony za symbolickou korunu. Celková úprava dodala prostranství kolem pomníku důstojný ráz. Pomník byl slavnostně odhalen 6.května 1995\n\nNa začátku Americké ulice je umístěn pomník \"Díky, Ameriko!\", připomínající osvobození Plzně americkou armádou. Pomník je orientován ke Klatovské třídě.\n\nPo Klatovské třídě, která křižovatkou prochází, je vedena silnice I/27 tvořící hlavní průtah Plzní v severojižním směru. Po Klatovské třídě vede jedna z tramvajových tratí končící na Borech. Na trati v současnosti jezdí linka číslo 4, která má jižně od křižovatky zastávky. Ulicemi Tylova a Americká prochází trolejbusová trať s linkami č. 10, 11, 12, 13, 14, 15, 16, 17, které mají v těsné blízkosti křižovatky v obou směrech zastávky. Tytéž zastávky využívají též autobusové linky č. 20, 35, 57 a noční linky N1, N2, N3 a N5.\n"}
{"id": "1344275", "url": "https://cs.wikipedia.org/wiki?curid=1344275", "title": "Kunpengopterus", "text": "Kunpengopterus\n\nKunpengopterus (\"křídlo mytologických bytostí Kun a Peng ze staročínského folklóru\") byl rodem pterodaktyloidního ptakoještěra z čeledi Wukongopteridae, který žil v období svrchní jury až spodní křídy (asi před 155 - 125 miliony let) na území dnešní severovýchodní Číny (provincie Liao-ning).\n\nHolotyp s označením IVPP V16047 byl objeven v sedimentech souvrství Tiaojishan a jejich přesné stáří je poněkud kontroverzní. Kunpengopterus měl prodlouženou nízkou lebku o délce 10,7 cm a jeho tělesná stavba vykazovala kombinaci vývojově zastaralých a naopak pokročilých znaků (jak je typické pro celou čeleď wukongopteridů). Novější studie z roku 2017 ukázala, že tito ptakoještěři žili nejspíš arboreálně, trávili tedy většinu času na stromech. Blízce příbuzným rodem mohl být \"Darwinopterus\".\n\n\n"}
{"id": "1344277", "url": "https://cs.wikipedia.org/wiki?curid=1344277", "title": "Jaroslav Debef", "text": "Jaroslav Debef\n\nJaroslav Debef (9. října 1925 Křtiny – 29. února 2012 Lichnov) byl český lékař zabývající se akupunkturou ušního boltce (aurikuloterapií /AT/ a aurikulomedicínou /AM/). Je autorem knihy \"Aurikuloterapie v řádu a praxi\" (2011), Aurikuloterapie/ Toulky řádem a Aurikulotherapie/ Praxe.\n\nNarodil se 9. října 1925 ve Křtinách. Po promoci na Lékařské fakultě Masarykovy univerzity v Brně (1950), vojenské základní službě (1950–1956) a krátké praxi, byl 26 let závodním lékařem n. p. KOTOUČ Štramberk. Od 50 let se začal věnovat akupunktuře, později aurikulomedicíně.\n\nByl lékařem, propagátorem a školitelem. Své názory shrnul v knize Aurikuloterapie v řádu a praxi ve které je ​Řád představován jako základní a medicína a jako jeden z prostředků k jeho naplnění. Zemřel v ústraní svého ranče v Beskydech 29. února 2012.\n\nPrvní články o aurikuloterapii publikoval již v roce 1982 v Praktickém lékaři, první monografie „Aurikuloterapie“ vznikla v roce 1982, ale nepřízní doby vyšla pouze časopisecky ve Službě zdravotníkům (1985–1986). V letech 1990 – 1993 byl místopředsedou ČLAS a jako zakladatel sekce AT při ČLAS v roce 1991 byl jejím předsedou až do roku 1995. Za jeho předsednictví narostl počet členů sekce AT na 220, byl přizván k  přednáškám dr. Y. Rouxevillem z Francie (spolupracovník Dr. P. Nogiera), organizoval první semináře o AT (1994 Praha, 1995 Olomouc). Byl školitelem akupunktury, čestným členem ČLS JEP, ČLAS, SAS a Čestným předsedou sekce AT. Vydal obsáhlou dvoudílnou monografii „Aurikuloterapie 1. Toulkyřádem“, „Aurikuloterapie 2. Praxe“(2002), která je   mimořádnou knihou i ve světovém měřítku. Nejvýznamnější jsou teze o  bazálním  stresu (s F. Párou), které vyšly v Německu, Francii, Izraeli nebo Japonsku.\n"}
{"id": "1344283", "url": "https://cs.wikipedia.org/wiki?curid=1344283", "title": "David Krejčí (skibobista)", "text": "David Krejčí (skibobista)\n\nDavid Krejčí (* 1979) je český skibobista, dvanáctinásobný mistr světa, vítěz světového poháru a mistr České republiky v jízdě na skibobech, z oddílu TJ Sokol Deštné.\n\n\n"}
{"id": "1344284", "url": "https://cs.wikipedia.org/wiki?curid=1344284", "title": "ETIM", "text": "ETIM\n\nETIM standard (\"Elektro-Technický Informační Model\") si klade za cíl jednotný technický popis elektrického zboží nezávisle na jazyce a jeho zařazení do třídy výrobků.\n\nETIM klasifikační model je vytvořena pomocí následujících kategorií nebo entit:\n\nTato standardizace umožňuje dodavatelům elektrického zboží nalézt produkty na základě názvu třídy (včetně synonym) nebo technických vlastností.\n\nDatový model ETIM je zcela jednotný, liší se pouze v jazyce.\n\nETIM International doporučuje standard BMEcat®, který je nejběžnějším formátem výměny dat standardem ETIM.\n\n\n"}
{"id": "1344291", "url": "https://cs.wikipedia.org/wiki?curid=1344291", "title": "Thomas D'Urfey", "text": "Thomas D'Urfey\n\nThomas D'Urfey, také Tom Durfey (1653 Devonshire – 26. února 1723, Londýn) byl anglický spisovatel, dramatik, skladatel a humorista. \n\nD'Urfey se narodil v Devonshire a svou profesionální kariéru zahájil jako úředník. Brzy jej však zcela pohltilo divadlo. Osobně byl velice přátelský a zábavný, takže měl přátele ve všech vrstvách společnosti. Byl přítelem krále Karla II. i jeho následníka Jakuba II. Žil v uvolněné atmosféře, která nastala po restauraci Stuartovců jako reakce na předchozí puritánské období. Prohlašoval o sobě, že je potomkem francouzských hugenotů, avšak někteří historici se domnívají, že pouze připojil apostrof k běžnému anglickému jménu Durfey.\n\nJeho první divadelní hra \"The Siege of Memphis\" (1676) nebyla příliš úspěšná, ale hned následujícího roku sklidil úspěch komedií \"Madame Fickle\". Psal vtipné komedie často satirické povahy, plné humorných situací a komediálních nápadů. Jeho písně lze rozdělit do třech skupin: písně dvorní, písně politické a písně venkovské. Poslední písně jsou často dosti lascivní. D'Urfeyovy texty zhudebnilo více než 40 hudebních skladatelů včetně Henryho Purcella. Purcell mimo jiné zkomponoval hudbu ke hře \"The Comical History of Don Quixote\" (1694), jedné z prvních divadelních adaptací Cervantesova románu.\n\nSvé písně vydal v několika sbírkách. K písním psal často i melodie, i když sám přiznával, že nejsou příliš dobré. Psal také parodie a na oplátku byl i sám parodován. Trvalé místo v dějinách hudby a divadla mu zajistil autorský podíl na proslulé Žebrácké opeře Johna Gaye a Johanna Christopha Pepusche. Z 69 hudebních čísel pochází 10 od D'Urfeye.\n\nZemřel a týž den byl pohřben kostele sv. Jakuba na Piccadilly v Londýně. \n\nD'Urfey napsal na 500 písní a 32 divadelních her. Mezi mnoha jinými:\n\n\n"}
{"id": "1344295", "url": "https://cs.wikipedia.org/wiki?curid=1344295", "title": "Erich Brenter", "text": "Erich Brenter\n\nErich Brenter (* 23. února 1941) je rakouský skibobista a mistr Evropy v jízdě na skibobech.\n\nSkibobista je také jeho bratr Willi Brenter, mistr světa i Evropy v jízdě na skibobech.\n\n\n"}
{"id": "1344299", "url": "https://cs.wikipedia.org/wiki?curid=1344299", "title": "Robert Seguso", "text": "Robert Seguso\n\nRobert Arthur Seguso (* 1. května 1963 Minneapolis) je bývalý americký tenista, specialista na čtyřhru, v níž byl jeho nejčastějším partnerem Ken Flach. Hrál také s Andersem Järrydem, Johnem McEnroem a Borisem Beckerem. Mezi roky 1985 až 1988 byl 62 týdnů světovou deblovou jedničkou, vyhrál 29 turnajů Asociace tenisových profesionálů, z toho čtyři Grand Slamy. Na Letních olympijských hrách 1988 v Soulu získali Seguso s Flachem pro USA zlatou olympijskou medaili. Společně reprezentovali v Davis Cupu s bilancí deseti výher a dvou porážek. přispěli také k vítězství Američanů ve Světovém poháru družstev.\n\nVe dvouhře bylo Segusovým nejlepším umístěním na světovém žebříčku 22. místo, hrál čtvrté kolo Wimbledonu 1985 a Australian Open 1987.\n\nJeho manželkou je bývalá kanadská tenistka Carling Bassettová, mají pět dětí.\n\n\n"}
{"id": "1344304", "url": "https://cs.wikipedia.org/wiki?curid=1344304", "title": "Jarmil Pelikán", "text": "Jarmil Pelikán\n\nJarmil Pelikán (23. listopadu 1928, Rovečné (u Žďáru nad Sázavou) – 13. prosince 2017) byl český vysokoškolský učitel a polonista.\nJarmil Pelikán započal univerzitní studium polonistiky a rusistiky v roce 1950 na Filozofické fakultě Masarykovy univerzity v Brně, avšak již dva roky poté pokračoval v započatém studium na Varšavské univerzitě a na Jagellonské univerzitě v Krakově, kde také svoje studia polské filologie v roce 1955 zdárně ukončil magisterským titulem. V roce 1962 obhájil kandidátskou práci, za níž mu byl udělen jak titul doktora filozofie (PhDr.), tak i kandidáta věd (CSc.). Následně se roku 1969 habilitoval (doc.), a to prací s názvem \"Juliusz Słowacki wśród Czechów\" (), a krátce po tzv. Sametové revoluci, byl v roce 1990 jmenován profesorem pro obor dějin polské literatury a slovanských literatur.\n\nJeho manželkou je polská bohemistka a polonistka Prof. dr hab. Krystyna Kardyni-Pelikánová, DrSc. (* 17. srpna 1930, Lodž). Dne 5. března 2015 jim bylo oběma z rukou Grażyny Bernatowicz, polské velvyslankyně v České republice, uděleno polské státní vyznamenání Řád za zásluhy Polské republiky ().\n"}
{"id": "1344326", "url": "https://cs.wikipedia.org/wiki?curid=1344326", "title": "Pellegrini", "text": "Pellegrini\n\nPellegrini je příjmení italského původu s těmito nositeli:\n"}
{"id": "1344330", "url": "https://cs.wikipedia.org/wiki?curid=1344330", "title": "Rhenzy Feliz", "text": "Rhenzy Feliz\n\nRhenzy Feliz (*26. října 1997) je americký herec. Od roku 2017 hraje v seriálu \"Runaways\" roli Alexe Wildera.\n\nFeliz navštěvoval střední školu v Santa Monice, kde jeho hlavní obor bylo drama. V roce 2016 si zahrál vedlejší postavu Spencera v seriálu \"Casual\". V roce 2017 se objevil v pěti dílech seriálu \"Vlčí mládě\", v roli Aarona. Ten samý rok získal jednu z hlavních rolí v seriálu \"Runaways\".\n\n"}
{"id": "1344332", "url": "https://cs.wikipedia.org/wiki?curid=1344332", "title": "Obština Dupnica", "text": "Obština Dupnica\n\nObština Dupnica ( \"Община Дупница\") je bulharská jednotka územní samosprávy v Kjustendilské oblasti. Leží v západním Bulharsku, v pohořích Rila a Verila a v mezilehlých údolích. Správním střediskem je město Dupnica, kromě něj zahrnuje obština 16 vesnic. Žije zde téměř 45 tisíc stálých obyvatel.\n\nV obštině žije 44 651 stálých obyvatel a včetně přechodně hlášených obyvatel 51 401 Podle sčítání 1. února 2011 bylo národnostní složení následující:\n"}
{"id": "1344333", "url": "https://cs.wikipedia.org/wiki?curid=1344333", "title": "Lyrica Okano", "text": "Lyrica Okano\n\nLyrica Okano (* 9. listopadu 1994) je americká herečka. Od roku 2017 hraje v seriálu \"Runaways\" roli Nico Minory.\n\nSvojí první velkou roli získala v roce 2017 v seriálu \"Runaways\".Před tím i zahrála v krátkometrážních filmech jako \"Moca\", \"The Art of Suicide\" nebo \"Remembering Virginia\". Na televizních obrazovkách se objevila v seriálech \"Vzpomínky\", \"The Michael J. Fox Show\" a \"Aféra\".\n\n"}
{"id": "1344334", "url": "https://cs.wikipedia.org/wiki?curid=1344334", "title": "ROCA", "text": "ROCA\n\nROCA je zranitelnost týkající se generování šifrovacích klíčů RSA v knihovně od Infineon Technologies AG.<ref name=\"zive.cz/bleskovky/brnensti-experti-objevili-chybu-v-sifrovani-rsa-utocnik-prolomi-cipovou-kartu-za-par-hodin/sc-4-a-190042/default.aspx\"></ref> Jedná se o chybu ve faktorizaci, kdy si útočník dokáže dopočítat soukromou část RSA klíče.<ref name=\"abclinuxu.cz/zpravicky/roca-zranitelnost-v-generovani-rsa-klicu\"></ref>\n\nKvůli zranitelnosti byly 31. 10. 2017 revokovány všechny všechny kvalifikované certifikáry vystavené k soukromým klíčům na slovenských elektronických občanských průkazech.<ref name=\"lupa.cz/clanky/zranitelnost-roca-co-se-deje-se-slovenskymi-a-estonskymi-e-obcankami\"></ref> V Estonsku znepřístupnili databázi certifikátů na elektronických občanských průkazech už v září 2017, krátce poté, kdy se o problému dozvěděli. Podobné problémy jako v Estonsku se řešily i ve Španělsku, kde španělská vláda deaktivovala digitální certifikáty na kartách, ale protože španělská vláda o problému nemluvila tak otevřeně jako estonská, vytvořila chaos.<ref name=\"kurzy.cz/zpravy/439030-vikendar-diky-cechum-klesa-atraktivita-zradnych-technologii\"></ref>\n\n"}
{"id": "1344338", "url": "https://cs.wikipedia.org/wiki?curid=1344338", "title": "Seznam hrabat z Rietbergu", "text": "Seznam hrabat z Rietbergu\n\nToto je seznam rietberských hrabat, ( \"Grafen von Rietberg\") panovníků Rietberského hrabství, na území dnešního města Rietberg.\n\nTitul hraběte z Rietbergu je díky manželskému spojení Gundakara z Lichtenštejna s Agnes, sestrou Sabiny Kateřiny, také součástí titulatury lichtenštejnských knížat. \n"}
{"id": "1344342", "url": "https://cs.wikipedia.org/wiki?curid=1344342", "title": "Nakladatelství Protimluv", "text": "Nakladatelství Protimluv\n\nProtimluv je ostravské nakladatelství a kulturní revue, které se soustředí na kvalitní prózu a poezii. Také organizuje podzimní ProtimluvFest.\n\n\n\n\nPodzimní ProtimluvFest je mezinárodní literární festival, zaměřený zejména na literaturu zemí Visegradu a jejich současných autorů\n\n"}
{"id": "1344343", "url": "https://cs.wikipedia.org/wiki?curid=1344343", "title": "Raškovka", "text": "Raškovka\n\nRaškovka je označení čepice inspirované pokrývkou hlavy československého skokana na lyžích Jiřího Rašky, který na zimních olympijských hrách 1968 jako první Čechoslovák získal zlatou medaili ze zimních her. V době konání her uplyne přesně padesát let od Raškova úspěchu a čepice má na tuto skutečnost upozornit.\n\nOděvní doplněk má podobu kulichu s bambulí. Na vývoji jeho podoby se podílela společnost Alpine Pro, která ho připravila v rámci oděvní kolekce nachystané pro české olympioniky před zimními olympijskými hrami 2018. Představení celé kolekce proběhlo 20. listopadu 2017 v pražské galerii Mánes, kde čepici prezentoval někdejší český skokan na lyžích a Raškův vnuk Jan Mazoch.\n\n"}
{"id": "1344344", "url": "https://cs.wikipedia.org/wiki?curid=1344344", "title": "Přívoz Císařský ostrov – Troja", "text": "Přívoz Císařský ostrov – Troja\n\nPřívoz Císařský ostrov – Troja, nazývaný také trojský přívoz, přes pravé vltavské rameno v Praze, končící na pravém břehu u osady Rybáře, byl poprvé doložen roku 1892, naposledy roku 1966. Později byl nahrazen pontonovým mostem a poté v roce 1984 visutou lávkou. Od 23. prosince 2017, po zřícení lávky, byl znovu zaveden jako přívoz P8 v rámci Pražské integrované dopravy jako náhradní doprava za zřícenou lávku (v databázích jízdních řádů pod číslem linky 1808).\n\nPřívoz zde byl poprvé doložen roku 1892, naposledy roku 1966.\n\nRomantické zákoutí domů u přístaviště přívozu bylo inspirací pro mnoho malířů (Jiří Kars, Rudolf Kremlička atd.)\nStavením zdejších převozníků a rybářů byl domek s dnešní adresou Povltavská 15/56 s historií sahající nejméně do 18. století. Řízení o prohlášení domku za kulturní památku skončilo negativně, celá osada Rybáře je však od roku 1991 vesnickou památkovou zónou..\n\nPozději byl nahrazen pontonovým mostem. Podle legendy byl most postaven proto, že po úmrtí posledního převozníka se nového nepodařilo najít. V roce 1984 byl nahrazen visutou lávkou.\n\nBezprostředně po zřícení Trojské lávky 2. prosince 2017 se začalo uvažovat o zřízení přívozu jako náhradní dopravy. \nPontonový most zde postaven být nemohl, protože ten lze podle zákona postavit jen v případě živelních katastrof. \n\nHned následující den, 3. prosince 2017, společnost Pražské Benátky, která v Praze provozuje většinu přívozů, vykonala zkušební plavbu s převozní lodí \"Ledňáček\". Zkušební plavba byla provedena v prostoru tzv. Staré řeky, ve které je poměrně silný proud a volně umístěné kameny. Společnost přislíbila, že přívoz je schopna zajistit v nejbližší možné době.\nROPID však jako provozovatele linky P8 (v databázích jízdních řádů pod číslem linky 1808) v rámci Pražské integrované dopravy vybral Pražskou paroplavební společnost, která již provozuje pravidelný přívoz na Štvanici. Přepravu zajišťuje převozní loď Mistr Jan Hus společnosti Evropská vodní doprava, postavená v roce 2016. Má dva elektromotory nabíjené pomocí generátoru a dva šrouby pohonu a může vézt 28 osob včetně kol a kočárků (pozdější zprávy uváděly kapacitu 30 cestujících). Při intervalu 10 minut, který je z technologického hlediska považován za minimální možný, tak přepravní kapacita činí kolem 250 cestujících za hodinu. V průběhu ledna měla být na břeh instalována přípojka pro noční dobíjení. Převozní loď jezdí upoutaná na ocelovém laně, které je nataženo nízko nad hladinou, takže znemožňuje plavbu jiných plavidel po proudu i proti proudu. Elektromotor je používán pouze k rozjezdu či manévrování v blízkosti přístavišť, jinak je loď poháněna proudem řeky nastavením lodi do příslušného úhlu. \n\nPro provoz přívozu musela být Státní plavební správou udělena výjimka, protože toto rameno jinak není vedeno jako splavné pro všechna plavidla. Provoz přívozu musí být zastaven, pokud na profilu Praha-Chuchle přesáhne průtok 150 m/s, průměrný roční průtok na profilu v Chuchli je přitom 143 m/s. Státní plavební správa nechala v blízkosti přívozu nainstalovat blíže nespecifikované „zařízení“, které má znázorňovat limitní průtok, aby převozníci mohli rychleji reagovat na zastavení či opětovné zprovoznění přívozu. Kromě upozornění na webu Ropidu chtěla Pražská paroplavební společnost u přívozu vyvěsit vlajky či cedule, aby bylo již z dálky lépe vidět, zda doprava funguje, nebo je mimo provoz.\n\nPřívoz zahájil provoz v sobotu 23. prosince 2017 a má být v provozu do odvolání, než se podaří zajistit spojení jiným způsobem. V provozu je v pracovní dny od 7 do 19 hodin, o víkendech a svátcích od 8 do 19 hodin. Interval je dvacetiminutový, ve špičkách pracovního dne desetiminutový. Cestující jsou přepravováni bezplatně. \n\nZa první den bylo přepraveno 650 cestujících.\n\nVe středu 27. prosince 2017, první pracovní den po vánočních svátcích, přívoz dopoledne od půl desáté do dvanácté hodiny nejezdil kvůli technické závadě.\n\nKoncem ledna 2018 po schůzce představitelů radnic a městských organizací starosta městské části Praha-Troja sdělil, že do konce týdne by hlavní město Praha mělo objednat do stopy historického přívozu mezi Trojou a Císařským ostrovem těsně nad zřícenou lávkou velkokapacitní přívoz, který by pojal až 200 cestujících a mohl by plout i při výrazně vyšším průtoku vody a závěsná lana by měl mít v takové výšce, aby neohrozila vodáky v peřejích. Přívoz měl vyplout v květnu 2018. Podle článků z počátku června 2018 nasazení nové, větší lodi mělo být možné nejdříve na konci června. Nové plavidlo s kapacitou 100 cestujících (tedy pro hodinovou kapacitu přívozu 600 cestujících v jednom směru) o rozměrech 15×5 metrů měla vyjít město na tři a půl milionu korun a podle zprávy z 13. července 2018 měla být spuštěna 23. července 2018 či v týdnu od 23. července, což je předběžný termín, protože loď ještě musí získat potřebná povolení a kvůli nižšímu stavu vody ji zřejmě bude nutné na místo dopavit po souši. Novou loď připravuje Pražská paroplavební společnost. Nová loď by měla být odolnější vůči výkyvům průtoku Vltavy.\n\nNová loď, nazvaná Troja, má ponor 45 centimetrů, délku 15 metrů, šířku 4 metry a kapacitu 100 cestujících. Poprvé vyplula v pátek 3. srpna 2018.\n\nProvizorní lávka v místě původní lávky by podle sdělení starosty z ledna 2018 měla být zprovozněna v květnu 2019, po jejím dobudování má město vypsat soutěž na vybudování trvalé lávky.\n\n\n"}
{"id": "1344346", "url": "https://cs.wikipedia.org/wiki?curid=1344346", "title": "Analcimit", "text": "Analcimit\n\nAnalcimit je vulkanická nebo subvulkanická hornina ze skupiny foiditů, v níž je hlavním světlým minerálem analcim. Obsahuje dále augit (Ti-augit), opakní minerály a někdy olivín. Vzhledem se obvykle podobá bazaltu. Plutonická hornina obdobného složení se označuje jako analcimolit.\n\nHory Hradiště (vrchol 934 m n. m.) a Pustý zámek (vrchol 933 m n. m.), obě v Doupovských horách.\n"}
{"id": "1344349", "url": "https://cs.wikipedia.org/wiki?curid=1344349", "title": "Sieber", "text": "Sieber\n\nPříjmení Sieber nese více různých osobností:\n\n"}
{"id": "1344351", "url": "https://cs.wikipedia.org/wiki?curid=1344351", "title": "Jindřich Holub", "text": "Jindřich Holub\n\nJindřich Holub je český místní politik a sedlák, od roku 1992 starosta obce Pohleď. Na své selské usedlosti se věnuje chovu skotu původního českého plemene.\n\nZasadil se o vybudování Selského muzea Michalův statek a stal se jeho správcem. Obec pod jeho vedením odkoupila historickou usedlost od původních majitelů roku 2000 a po opravách byl areál otevřen pro veřejnost 1. srpna 2004. Jako součást areálu provozuje také hospůdku, vybavenou v duchu přelomu 19. a 20. století.\n\nJindřich Holub se veřejně hlásí k monarchismu, od roku 2007 je členem Koruny České (monarchistické strany Čech, Moravy a Slezska) a od roku 2018 působí jako člen předsednictva strany. Pro nepolitickou propagaci monarchie založil Spolek pro obnovu Českého království. Sám uvádí, že otevřenost lidí vůči monarchii se v posledních desetiletích zvyšuje a že zhruba polovina lidí, se kterými o tématu mluví jako průvodce muzea, by s obnovením monarchie neměla problém.\n\nPozornost českých i zahraničních médií si Jindřich Holub získal v srpnu 2016, když na návsi v Pohledi odhalil pomník rakouského císaře a českého krále Františka Josefa I. Jednalo se o připomenutí oslavy 60 let císařovy vlády roku 1908, kdy byly na návsi zasazeny čtyři lípy (do roku 2016 přežila jen jedna) a šlo po sto letech o první nový pomník tohoto panovníka, který byl na českém území odhalen.\n\nZnovu na sebe Jindřich Holub upozornil v prosince 2016, kdy jeho hospůdku navštívil ministr financí Andrej Babiš v doprovodu novinářů a Holub v rozhovoru s ním před televizními kamerami demonstrativně odmítl Elektronickou evidenci tržeb: „EET je elektronická obnova nevolnictví, vždyť já se s jedním vytočeným sudem za týden nikdy nedostanu na takovou úroveň, abych platil daně, tak proč mám investovat do nějaké pokladny?\"\n\nPři správě Michalova statku se Jindřich Holub věnuje také ruční výrobě šindelů pro opravy střech a tradiční řemeslo předvádí návštěvníkům muzea. V roce 2017 díky tomu získal titul Mistr tradiční rukodělné výroby Kraje Vysočina.\n"}
{"id": "1344352", "url": "https://cs.wikipedia.org/wiki?curid=1344352", "title": "Oates", "text": "Oates\n\nOates může být:\n\n"}
{"id": "1344355", "url": "https://cs.wikipedia.org/wiki?curid=1344355", "title": "Modrásek pumpavový", "text": "Modrásek pumpavový\n\nModrásek pumpavový (\"Aricia artaxerxes\") je druh denního motýla z čeledi modráskovitých (\"Lycaenidae\"). Rozpětí křídel motýla je 24 až 30 mm. Samičky i samci mají křídla tmavohnědá s oranžově červenými skvrnami při okraji křídel, které jsou u samic více výrazné. Na předních křídlech u obou pohlaví je dobře patrná tmavá středová skvrna. Motýl je téměř neodlišitelný od příbuzného modráska tmavohnědého (\"Aricia agestis\"). Modrásek pumpavový bývá o něco větší a má méně vyvinuté, nebo skoro neznatelné příkrajní skvrny. Toto rozlišení však není spolehlivé, neboť i některé populace modráska tmavohnědého mají podobný vzhled. Bezpečně rozlišit oba druhy je možné pouze na základě analýzy DNA.\n\nMotýl je rozšířený od severní Afriky přes Evropu (ostrůvkovitě) až k Altaji. Vzhledem ke špatnému rozlišení od modráska tmavohnědého se v České republice tento druh prokazatelně vyskytuje pouze v okolí Českého Krumlova a Rabí, kde žijí společně oba druhy. Zahlédnout ho lze na květnatých suchých stráních, pastvinách a ve vápencových lomech.\n\nŽivnou rostlinou modráska pumpavového je devaterník penízkovitý (\"Helianthemum nummularium\"). Samice klade vajíčka na svrchní stranu listů. Housenky, které jsou příležitostně myrmekofilní, zpočátku vytvářejí okénkovité požerky, později se živí celými listy. Stejně jako u modráska tmavohnědého mají i housenky modráska pumpavového zelenou barvu a karmínově červený hřbetní a spirakulární pruh. Motýl je jednogenerační (monovoltinní). Dospělce lze pozorovat od poloviny června do konce července. Přezimuje housenka na zemi v blízkosti živné rostliny.\n\nV České republice je tento druh kriticky ohrožen. Dosud jsou známy jen dvě málo početné populace na jihu a jihozápadě Čech. Motýla ohrožuje především zarůstání vhodných lokalit.\n\n"}
{"id": "1344365", "url": "https://cs.wikipedia.org/wiki?curid=1344365", "title": "Tracks of My Years", "text": "Tracks of My Years\n\n\n\n"}
{"id": "1344366", "url": "https://cs.wikipedia.org/wiki?curid=1344366", "title": "Martti Miettunen", "text": "Martti Miettunen\n\nMartti Juhani Miettunen (17. duben 1907 Simo – 19. leden 2002 Kauniainen) byl finský politik, představitel strany Finský střed (agrárníci). V letech 1961-1962 a znovu 1975-1977 byl premiérem Finska, vedl tři kabinety. V letech 1950-1951 a 1954-1956 byl ministrem dopravy a veřejných prací, v roce 1957 byl ministrem financí, dokonce čtyřikrát zastával post ministra zemědělství (1951-1953, 1956-1957, 1958, 1968-1970). V letech 1958-1973 byl guvernérem provincie Laponsko. Byl považován za pravou ruku prezidenta Urho Kekkonena.\n"}
{"id": "1344385", "url": "https://cs.wikipedia.org/wiki?curid=1344385", "title": "Výchovné poradenství", "text": "Výchovné poradenství\n\nVýchovné poradenství je jedna z poradenských služeb ve školství. Vychází z myšlenky, že podstatná část služeb by měla být nabízena přímo ve školách, protože na tomto místě vzniká celá řada problémů jako například: sociálních, vzdělávacích, výchovných, psychických atd. Do souboru těchto problémů patří také otázka volby povolání nebo další vzdělávací cesty.  Činnost výchovného poradenství dnes zastávají výchovní poradci hlavně na základních a středních školách.\n\nV roce 2016 byla vydána vyhláška č. 197/2016 Sb., která změnila původní vyhlášku č.72/2005. V tomto dokumentu se nachází příloha číslo 3, která odpovídá standardním činnostem školy v oblasti poradenství. Nachází se zde přesně vymezené činnosti výchovného poradce. \n\nVýchovný poradce patří mezi pracovníky poskytující poradenské služby ve škole. Mezi takové pracovníky spadá například: školní metodik prevence, školní psycholog, školní speciální pedagog. V systému České republiky se jedná většinou o učitele, který je pověřen ředitelem školy vykonávat nad rámec své běžné pedagogické profese ještě odbornou poradenskou činnost. Poskytuje žákům a studentům poradenství v osobnostním, vzdělávacím a profesním/kariérovém rozvoji včetně prevence problémového a rizikového vývoje v oblasti sociálních vztahů. Tito poradci působí hlavně na základních a středních školách. \n\nČinnosti výchovného poradce se mění v průběhu let, podle zákona. První ucelený dokument, který obsahoval činnost výchovného poradenství vyšel v roce 1980 ve vyhlášce 130/1980 Sb. \n\n\n\n\n\n\nUčitel, který vykonává činnost výchovného poradce, musí mít další vzdělání, které se poskytuje v rámci Kurzů celoživotního vzdělávání. Tyto kurzy pořádají filozofické a pedagogické katedry fakult v České republice nebo také tzv. centra dalšího vzdělávání. Kurzy jsou realizovány externě v průběhu 4 semestrů. Zahrnují 220 hodin přímé i nepřímé výuky a 30 hodin stáží.\n\n"}
{"id": "1344391", "url": "https://cs.wikipedia.org/wiki?curid=1344391", "title": "Tony Asher", "text": "Tony Asher\n\nTony Asher (* 2. května 1939 Londýn) je americký textař, narozený ve Spojeném království. Předtím, než se setkal s Brianem Wilsonem, pracoval na reklamních jinglech. Koncem roku 1965 začal s Wilsonem pracovat na desce \"Pet Sounds\", která následujícího roku vyšla jako album skupiny The Beach Boys. Na albu se nachází osm Asherových textů, a to včetně písně jako „Wouldn't It Be Nice“, „God Only Knows“ a „I Just Wasn't Made for These Times“. V pozdějších letech pracoval například s Rogerem Nicholsem a Johnem Bahlerem.\n\n"}
{"id": "1344400", "url": "https://cs.wikipedia.org/wiki?curid=1344400", "title": "Colley Cibber", "text": "Colley Cibber\n\nColley Cibber, také Cooley Cibber (6. listopadu 1671 Londýn – 12. listopadu 1757 tamtéž) byl britský herec, divadelní režisér, impresário, dramatik a básník.\n\nColley Cibber byl synem sochaře Caja Gabriela Cibbera a jeho druhé manželky Jane Colley (1646–1697). Měl vlastní divadelní soubor v divadle Royal Drury Lane v Londýně a pro něj napsal několik divadelních her. Kromě svých vlastních her adaptoval pod svým jménem pro soubor i hry jiných autorů (včetně her Williama Shakespeara a Molièra) a byl za to opakovaně kritizován.\n\nCibber sám sebe považoval především jako herce. Měl velký úspěch v komických rolích. Méně se mu dařilo v rolích tragických. Za jejich ztvárnění byl často obětí posměchu. Jako manažer divadla Royal Drury Lane objevil již v raném věku herečku a operní zpěvačku Kitty Clive.\n\nSvými současníky nebyl příliš oblíben. Opakovaně byl obviňován z nevkusných divadelních inscenací, pochybných obchodních metod a politického a sociálního oportunismu. Titul královského dvorního básníka údajně obdržel pouze kvůli svým stykům. Byl také jedním z terčů satirické básně Alexandera Popea \"The Dunciad\" (Hlupiáda).\n\nNapsal také svou autobiografii \"An apology for the life of Mr. Colley Cibber\" (1740), která je vynikajícím zdrojem informací o divadle první poloviny 18. století. Cibber tak vytvořil tradici epických autobiografií, bohatých na anekdotické příběhy. Současníci připisovaly autorství této autobiografie spisovateli Henrymu Fieldingovi.\n\nZemřel v Londýně 12. listopadu 1757 stár 86 let.\n\n\n\n\n\n"}
{"id": "1344401", "url": "https://cs.wikipedia.org/wiki?curid=1344401", "title": "Oligocottus snyderi", "text": "Oligocottus snyderi\n\nOligocottus snyderi je druh ryby, náležící do rodu Oligocottus. Obývá pobřežní vody severovýchodního Tichého oceánu, a to od oblasti aljašského města Sitka po mexický Kalifornský poloostrov. Jednotlivci dosahují délky až 9 cm a běžně se vyskytují v jezírkách na skalách, která jsou plněna přílivovou vodou (v době přílivu vyplouvají do rozsáhlejších oblastí). Hřbetní ploutve má 7 až 9 trnů a 17 až 20 měkkých paprsků. Řitní ploutev nemá žádné trny, ale 12 až 15 paprsků. Vyskytuje se v podobných oblastech jako \"Oligocottus maculosus\", s tím rozdílem, že \"Oligocottus snyderi\" vyhledává chladnější vody. Jde o dravce, jehož potrava sestává převážně z různonožců a mnohoštětinatců. Větší jedinci jsou schopni ulovit malé krevety a kraby. Tření probíhá v zimě a na jaře.\n"}
{"id": "1344402", "url": "https://cs.wikipedia.org/wiki?curid=1344402", "title": "Obština Sapareva Baňa", "text": "Obština Sapareva Baňa\n\nObština Sapareva Baňa ( \"Община Сапарева баня\") je bulharská jednotka územní samosprávy v Kjustendilské oblasti. Leží v západním Bulharsku v Rile, částečně na jižních svazích pohoří Verila a v mezilehlých údolích. Správním střediskem je město Sapareva Baňa, kromě něj zahrnuje obština 4 vesnice. Žije zde téměř 7 tisíc stálých obyvatel.\n\nV obštině žije 6 881 stálých obyvatel a včetně přechodně hlášených obyvatel 7 630. Podle sčítáni 1. února 2011 bylo národnostní složení následující:\n"}
{"id": "1344403", "url": "https://cs.wikipedia.org/wiki?curid=1344403", "title": "Sluchová pomůcka", "text": "Sluchová pomůcka\n\nKompenzační pomůcky pro osoby se sluchovým postižením jsou pomůcky umožňující předání příslušné informace pomocí zvuku. Zvukem se rozumí každé mechanické vlnění v látkovém prostředí, které je schopno vyvolat v lidském uchu sluchový vjem. Existují i jiné kompenzační pomůcky, které podávají informaci jinak než pomocí zvuku, používají vizuální nebo jiný charakter přenosu informace. Sluchové kompenzační pomůcky užívají osoby se sluchovým postižením, tedy osoby které během života nebo již od narození trpí úplnou nebo částečnou hluchotou. Jedná se o osoby neslyšící a nedoslýchavé.\n\nZákladní kompenzační pomůcky (sluchadla) fungují na principu přenosu informace vzduchem nebo kostním skeletem, přičemž oba způsoby se mohou dít současně. Sluchadla jsou analogová nebo digitální. Výběr typu sluchadla obstarávají lékařská pracoviště na základě naměřených hodnot a testů.\n\nCenově dostupné pomůcky poskytují firmy: Anticer, Kompone, Sennheiser a jiné.\n\nZávěsná sluchadla- Klasický “rohlík” za ucho. Jsou cenově dobře dostupná a vyhovují pro běžné situace, dokud se nedoslýchaví nedostane do rušné ulice apod.\n\nKrabičková sluchadla- nyní se používají pouze u malých dětí. Mají nevýhodu, a to tu, že všude jsou drobné kabely, které se snadno poškodí. Na druhou stranu jsou spolehlivá a mají velmi dobře viditelné ovládací prvky.\n\nBrýlová sluchadla- kombinovaná pomůcka na zrak i sluch.\n\nZvukovodová sluchadla- největší je boltsové a nejmenší je CIC, které nalezneme ve zvukovodu. Nehodí se pro těžké ztráty sluchu nebo jiné zdravotní problémy. Neobsahuje žádné kabely ani hadičky, jsou přizpůsobeny každému dle potřeby, je uloženo v uchu a dobře drží.\n\nPříslušenství- baterie do sluchadel, zkoušečky na baterie, ušní tvarovky a koncovky, hadičky a drobné kabely.\n\nSluchadla BAHA neboli sluchadla na kostní vedení. Funkcí shodná se sluchadly krabičkovými nebo závěsnými, ale místo reproduktorů používají vibrátory, které jsou přitlačovány brýlovými stranicemi nebo pružinou na kost.\n\nKochleární implantát určen osobám s těžkou sluchovou vadou. Zprostředkovává elektronické vzruchy přímo uvnitř sluchového nervu uvnitř hlemýždě, kde nahrazuje vláskové buňky. Určený lidem s těžkým sluchovým postižením nebo zcela neslyšícím. Kochleární implantát by se měl voperovat v co nejnižším věku dítěte, obecně se ale provádí do 6 let věku.\n\nSluchadlo VORP podobné jako u kochleárního implantátu, avšak vibrační cívka je upevněna na kovadlinku ve středním uchu. V ČR není tato metoda schválena.\n\no  Indukční smyčka\n\no  Bezdrátová sluchátka\n\no  Zesílený telefon\n\no  Osobní zesilovač\n\no  Fax, psací telefon\n\no  Počítač, internet\n\no  Audiovizuální technika\n\no  Signalizace bytového a domovního zvonku\n\no  Signalizace zvuků, pláče dítěte, zvonění telefonu, apod..\n\no  Signalizace času\n\nwww.anticer.cz\n\nwww.ckid.cz\n\nwww.sennheiser.de\n\nhttp://www.kompone.cz/\n\nKašpar,Z. (2008). Technické kompenzační pomůcky pro osoby se sluchovým postižením\".\" Praha: Česká komora tlumočníků znakového jazyka, o.s.\n\nJungwirthová, I. (2015). \"Dítě se sluchovým postižením v MŠ a ZŠ.\" Praha:Portál\n\nKlenková, J. (2014). \"Inkluze žáků s narušenou komunikační schopností a žáků se sluchovým postižením: psychologické, medicínské a speciálně-pedagogické souvislosti\". Brno: Masarykova univerzita. \n"}
{"id": "1344405", "url": "https://cs.wikipedia.org/wiki?curid=1344405", "title": "Sociální pedagog", "text": "Sociální pedagog\n\nSociální pedagog je odborný pedagog, jehož kvalifikace se zaměřuje na děti, mládež i celé spektrum dospělých, v oblasti pomáhajících profesí. Pojem sociálního pedagoga a s tím spojené chápaní této profese však není zcela jednoznačné. Jednou z hlavních příčin je široká škála možnosti působení sociálního pedagoga.\n\nJeho náplň práce se neřídí jasně určenými pravidly jako například učebním plánem nebo přímo danou osnovou. Sociální pedagog může svou náplní práce připomínat profesi učitele či psychologa. Zákon č. 108/2006 Sb. Zákon o sociálních službách se zmiňuje o sociálním pracovníkovi, jeho kompetencích a náplní práce. Přímo sociálního pedagoga nedefinuje, ale svým popisem je mu velmi blízký.\n\nDefinování sociálního pedagoga jako profese, lze také skrze charakteristiku funkce sociálního pedagoga a jeho činností a kompetencí.\n\nFunkce zahrnují dvě hlavní oblasti, a to integrační a rozvojovou.\n\n\nČinnosti v rámci náplně profese sociálního pedagoga jsou velmi různorodé. Od přímé práce s klienty (například v poradenském procesu), terénní práce, výchovného působení ve volnočasových aktivitách až k nepřímému působení, jako např. noční služby v některých zařízeních. Chápání činností sociálního pedagoga doplňuje Wroczynski, který upozorňuje, že má být snahou nezabývat se výchovnými procesy izolovaně, ale snažit se je vnímat v kontextu jejich celkové podmíněnosti dalšími složkami (například vývoj jedince).\n\nKompetence sociálního pedagoga, stejně jako u mnoho jiných profesí, zahrnují určité teoretické a praktické dovednosti a znalosti a jistou míru etických a morálních zásad. Nevýhodou popisu kompetencí sociálního pedagoga je velká různorodost náplně práce, která vyplývá z jeho profesních činností. Jeho celkové pojetí práce však vždy vychází ze zájmů jedince, snaha vést jej k souladu se společenskými požadavky a potřebami.\n\nDo teoretického vybavení sociálního pedagoga by měl být zahrnuty vědomosti širšího společensko-vědního základu (může zahrnovat oblast psychologie, pedagogiky, zdravotnictví apod.) a speciální poznatky týkající se přímo pracovních oblastí jako je sociální pedagogika či výchova ve volném čase. Mezi hlavní dovednosti sociálního pedagoga patří oblast sociální komunikace, využívání metod sociálně pedagogické prevence a terapie a nejlépe i dovednosti týkající se různých zájmových oblastí.\n\nMezi důležité osobní vlastnosti sociálního pedagoga se řadí požadavky na psychickou i fyzickou stránku člověka. Do psychické oblasti patří empatický, vyrovnaný a celkově trpělivý přístup člověka, vnímavost různých životních situací i určitá míra kreativity a originality.\n\nCharakteristika profese sociálního pedagoga může také do jisté míry vysvětlovat definice samotného oboru sociální pedagogiky. Sociální pedagogika patří mezi mladé, ne zcela přesně ukotvené vědecké disciplíny. Stále se vynořují otázky po teoretických ukotveních, modelech sociální pedagogiky aplikovaných v zahraničí či historických souvislostech. Toto neustále hledání přináší jak nevýhody, tak klady pro vývoj sociální pedagogiky, kterými jsou možnosti pro rozvoj a změny v kontextu praxe. Snahou je především zachování a rozvíjení této disciplíny jako pomáhající profese.\n\nV současném chápaní sociální pedagogiky jsou jejím hlavním předmětem sociální aspekty výchovy a vývoje osobnosti. Zaměřuje se především na oblasti socializace a výchovy, řeší vztahy sociálního prostředí. Snaží se pomáhat ve výchovně-vzdělávacích procesech v rodině, škole i oblasti volného času a řešit krizové situace a předcházet dysfunkčním procesům. Obecným cílem sociální pedagogiky je učení a vedení k samostatnosti jedince, podpora chování odpovídající normám a přispívání ke zlepšení jeho společenských podmínek, ve kterých žije.\n\nVelké spektrum různorodosti pracovních pozic a náplně práce sociálního pedagoga mohou vést k pochybnostem o profesi jako takové. Nejasné institucionalizované ukotvení sociální pedagogiky a s tím spojené, často uváděné nižší nároky na vzdělání, obecně ubírají na postavení povolání sociálního pedagoga i prestiže tohoto oboru. Sociální pedagog se zařazuje mezi ostatní pedagogické profese. Jejich finanční a společenské ohodnocení nebývá korespondující s náročností, nezbytností a důležitostí pro fungující společnost. Celkové ohodnocení této profese tudíž také nebývá vysoké. Mělo by se usilovat o změnu tohoto stavu, aby byly spolu navzájem v souladu jak význam tak pozice a ohodnocení práce sociálního pedagoga.\n\n\n"}
{"id": "1344410", "url": "https://cs.wikipedia.org/wiki?curid=1344410", "title": "Vlk horský", "text": "Vlk horský\n\nVlk horský (\"Canis lupus fuscus\") byl poddruhem vlka obecného (\"Canis lupus\"), který se běžně vyskytoval v Britské Kolumbii (Kanada) a amerických státech Oregon a Washington. Jako odlišný druh odlišující se od jiných vlků v této oblasti byl identifikován až v roce 1945 Edwardem Goldmanem. Popsán však byl již roku 1839 (Richardson). Byl popsán jako skořicově zbarvený vlk, měřící 165 centimetrů, o váze 36 až 49 kilogramů. Vlk horský patrně vymřel roku 1940.\n"}
{"id": "1344424", "url": "https://cs.wikipedia.org/wiki?curid=1344424", "title": "Obština Boboševo", "text": "Obština Boboševo\n\nObština Boboševo ( \"Община Бобошево\") je bulharská jednotka územní samosprávy v Kjustendilské oblasti. Leží v západním Bulharsku, na úpatí pohoří Koňavska planina, částečně na západních svazích Rily a v přilehlých údolích. Správním střediskem je město Boboševo, kromě něj zahrnuje obština 11 vesnic. Žijí zde zhruba 2 tisíce stálých obyvatel.\n\nV obštině žije 2 233 stálých obyvatel a včetně přechodně hlášených obyvatel 2 544. Podle sčítáni 1. února 2011 bylo národnostní složení následující:\n\n"}
{"id": "1344425", "url": "https://cs.wikipedia.org/wiki?curid=1344425", "title": "Železniční vlečka Bohušovice nad Ohří – Terezín", "text": "Železniční vlečka Bohušovice nad Ohří – Terezín\n\nŽelezniční vlečka Bohušovice nad Ohří – Terezín je historická železniční vlečka mezi Bohušovicemi nad Ohří a Terezínem. Jedná se o odbočku z železniční trati Praha – Ústí nad Labem – Děčín číslo 090. Vlečka byla zprovozněna 1. června 1943, v době, kdy Terezín sloužil jako židovský koncentrační tábor. Byla vybudována samotnými vězni ghetta a stavba trvala necelý půlrok. Hlavním důvodem pro postavení vlečky, bylo skrytí množství a stavu přijíždějících a odjíždějících vězňů před obyvatelstvem v okolí Terezína a Bohušovic nad Ohří. První přijíždějící vězni totiž museli, někdy i se svými zavazadly, jít pěšky z Bohušovického nádraží do Terezína.\n\nŽelezniční vlečka tak zvaná Židovka s bývalou váhovnou je kulturní památkou ČR.\n\nProjekt železniční vlečky dlouhé 2 580 m byl vypracován v roce 1941 a stavba byla zahájená v roce 1942. Vlečka končila vedle domku, kde bylo středisko vojenského komanda č. p. 19. V literatuře se uvádí ukončení za hradbami u vážního domku č. p. 324. Podle návrhů plánů z ledna 1944 měla být vlečka prodloužena v první variantě o 543 m, v druhé o 280 metrů. \n\nDo konce roku 1941 proběhlo první trasování železnice skupinou dvanácti židovských mužů (figuranti) a dvou židovských inženýrů pod dohledem firny Ing. Josef Dvořák, vedoucí stavby byl Ing. Karel Fischer. Druhé trasování, které se mělo vyhnout většímu bourání objektů Terezína, bylo provedeno do konce července 1942. Technické podklady výstavby připravila firma Ing. Josef Dvořák a předala je v únoru 1942 Technickému oddělení židovské samosprávy. K výstavbě železniční vlečky byla vybrána firma Ing. Josef Figlovsky, která nabídla nejnižší cenu a krátkou lhůtu výstavby. Stavba byla zahájená 4. srpna 1942 a první vlak projel 1. června 1943. Původním účelem vlečky byla přeprava materiálu a zboží. Od 1. července 1943 do 6. dubna 1944 bylo transportováno do kncentračního a vyhlazovacího tábora Osvětim-Birkenau (Auschwitz-Birkenau) 10 112 terezínských vězňů a 1196 dětí z Białystoku, které byly dočasně internovány v Terezíně. Celkem bylo deportováno v 63 transportech na 87 000 terezínských vězňů. Na konci války dorazilo do Terezína na 126 vagónů s vězni evakuovaných táborů z území Německa. V květnu 1945 bylo vypraveno 22 vlakových repatriační souprav s 12 885 repatrianty.\n\nPo válce sloužila k přepravě zboží do skladu Zeleniny Terezín a byla provozována do roku 1968. V roce 2012 bylo kolejiště sneseno, mimo dvou set metrovou část v Památníku Terezín. \n\nDne 15. ledna 2012 byla odhalen pamětní deska věnovaná transportům židovských vězňů v době druhé světové války.\n\nTrať vlečky měla rozchod 1435 mm a délku 2 580 m. Byla vedena z lovosického zhlaví po krátkém úseku byl pravotočivý oblouk (kolem bývalých Mrazíren) a po jednom a půl kilometru byla výhybka, kdy kolej pokračovala rovně do Terezína a napravo byla průmyslová vlečka do skladu Zeleniny Terezín, tato část byla v roce 1980 celá elektrifikovaná. V roce 1988 byla tato část odprohlášena a zrušena. Kolej do Terezína vedla mírným zářezem na přejezd se silnicí Litoměřice–Bohuslavice nad Ohří. Další pokračování bylo částečně v zářezu a částečně v náspu až do křížení s místními komunikacemi v prostoru před centrální márnicí. Do pevnosti procházela Bohušovickou bránou za níž byla výhybka. Jedna větev pokračovala Dlouhou ulicí až k domu č. p. 19, druhá kolej končila u domu č. p. 77. Odstavná kolej měla pojmout až 15 vagónů.\n\nVlečku postavilo na 300 židovských vězňů z Terezína. V průběhu 245 pracovních dní přesunuli 19 000 m³ zeminy, bylo odvezeno 1500 m³ pevnostního zdiva, k výstavbě použito 2 800 m³ štěrku a položeno 2 600 m³ kolejí, které byly vyrobeny v roce 1913 firmou PEIG Kladno, a tři výhybky. Podle výroční zprávy terezínské samosprávy za k 1. červnu 1943 bylo na stavbě položeno 240 tun kolejnic, 330 tun pražců z měkkého dřeva, 180 tun pražců z tvrdého dřeva a 2 900 m³ basaltové drcené suti. Původní cena, kterou nabídla firma Ing. Josef Figlovský byla 2 224 742,93 korun a stavba měla trvat 120 dní s využitím 200 židovských dělníků.\n\nPři modernizaci železniční vlečky byly použity kolejnice vyrobené v Třineckých železárnách.\n\n"}
{"id": "1344427", "url": "https://cs.wikipedia.org/wiki?curid=1344427", "title": "Virginia Gardner", "text": "Virginia Gardner\n\nVirginia Gardner (* 18. dubna 1995, Sacramento, Kalifornie, Spojené státy americké) je americká herečka. Od roku 2017 hraje v seriálu \"Runaways\" roli Karoliny Dean.\n\nPoprvé se objevila před kamerou v roce 2011 v roli malé Lemon v seriálu \"Doktorka z Dixie\". V roce 2012 si zahrála v seriálu \"Laboratorní krysy\" a o rok později v seriálu \"Glee\". Mezi lety 2013 a 2014 hrála roli Lexy Bloom v seriálu \"Goldbergovi\". V roce 2015 si zahrála ve filmu \"Projekt minulost\" a seriálu \"Vražedná práva\". V roce 2016 si zahrála ve filmu \"Tell Me How I Die\" a \"Zasvěcení\". V únoru roku 2017 bylo potvrzeno, že získala jednu z hlavních rolí v seriálu \"Runaways\".\n\n"}
{"id": "1344431", "url": "https://cs.wikipedia.org/wiki?curid=1344431", "title": "Keijo Liinamaa", "text": "Keijo Liinamaa\n\nKeijo Antero Liinamaa (6. duben 1929 Mänttä – 28. červen 1980 Helsinky) byl finský politik, nestraník. V roce 1975 byl krátce premiérem Finska, v úřednické vládě. V roce 1970 byl ministrem spravedlnosti a souběžně ministrem financí, v letech 1971-1972 ministrem práce, vždy v úřednických kabinetech. V letech 1965-1970 a 1979-1980 byl Národním pracovním usmiřovačem, což byl institut, který byl ve Finsku zaveden v 60. letech a jenž měl urovnávat spory mezi zaměstnanci a zaměstnavateli a odvracet hrozbu stávek, což se mu vesměs dařilo. Vystudoval práva na Helsinské univerzitě, poté pracoval pro odbory.\n"}
{"id": "1344432", "url": "https://cs.wikipedia.org/wiki?curid=1344432", "title": "Ariela Barer", "text": "Ariela Barer\n\nAriela Barer (* 14. října 1998) je americká herečka. Od roku 2017 hraje v seriálu \"Runaways\" roli Gerty Yorkes.\n\nAriela se začala herectví věnovat ve třech letech, profesionálně však až v devíti letech. Zahrála si v několika seriálech a založila indie rockovou kapelu The Love-Inns. Svojí první velkou roli získala v roce 2017 díky seriálu \"Runaways\".\n\n"}
{"id": "1344433", "url": "https://cs.wikipedia.org/wiki?curid=1344433", "title": "Boris Valníček", "text": "Boris Valníček\n\nBoris Valníček (* 11. dubna 1927 Jičín, Československo) je český astrofyzik, astronom, vědec, popularizátor vědy v oblasti astronomie a astrofyziky, zakladatel a lídr československého kosmického výzkumu a československé rentgenové astronomie a nositel řady státních a rezortních vyznamenání a veterán odboje druhé světové války.\nBoris Valníček se narodil 11. dubna 1927 v Jičíně v tehdejším Československu. Jeho otec Jan Valníček byl bývalý československý legionář, který působil v Rusku (kde se také seznámil se svou ženou a matkou Borise Valníčka Jekaterinou) a povolání vojáka se věnoval i po konci první světové války, kdy kolem roku 1930 nastoupil službu ve Vojenském technickém ústavu v Praze. Rodina se poté odstěhovala do Prahy, kde Boris maturoval na Reálném gymnáziu v Karlíně a v období druhé světové války, mezi léty 1943 až 1945, působil v domácím odboji ve skupině Předvoj.\n\nMezi léty 1946-1950 vystudoval meteorologii a experimentální fyziku na Přírodovědecké fakultě Karlovy univerzity. V roce 1950 nastoupil do Astronomického ústavu ČSAV, kde se původně zabýval meteorologií a dlouhodobými změnami počasí, nicméně posléze se začal zabývat prací v oblasti sluneční fyziky a v roce 1953 obhájil disertační práci na téma slunečních vlivů v meteorologii. V rámci svého výzkumu se zabýval také vývojem přístrojové techniky pro pozorování Slunce.\n\nPo založení organizace INTERKOSMOS v roce 1967 vedl práce na přípravě československých kosmických experimentů jako vedoucí oddělení kosmického výzkumu Astronomického ústavu ČSAV. V roce 1984 získal vědeckou hodnost doktora matematicko-fyzikálních věd. Od roku 1992 je v důchodu.\nBoris Valníček působil v Astronomickém ústavu ČSAV, kde dlouhá léta působil jako vedoucí skupiny kosmického výzkumu a je autorem více než 130 vědeckých a odborných publikací. Mezi jeho největší profesní úspěchy patří vedení, organizace a koordinace československého podílu na vesmírném programu Interkosmos, jehož náplní byl astronomický výzkum pomocí družic vysílaných do vesmíru. Pod jeho vedením, organizací a utvořené spolupráci s dalšími československými ústavy a továrnami vznikaly špičkové přístroje, které byly vysílány do vesmíru a stojí za uznávanými světovými objevy a výzkumy. Kromě vysílaných sond, jejichž účelem bylo například měření měkkého rentgenového záření Slunce a pozorování aerosolových vrstev při západu Slunce za Zemí, byl největším úspěchem čs. týmu vedeného Dr. Valníčkem návrh a konstrukce automatických stabilizačních plošin. Cílem těchto plošin bylo umožnit cílený pohled a orientaci na zkoumaný objekt. Byly použity na sondách Vega určených k průzkumu Halleyovy komety a planety Venuše i na orbitální pilotované stanci Mir.\n\nBoris Valníček je autorem několika knih a velkého množství populárně naučných i populárních článků. Jeho tvorbu je možné nalézt například v časopisech Vesmír, Živa a periodiku Britské listy. Býval popularizátor astronomie a kosmického výzkumu v televizi. Komentoval přímé přenosy, či záznamů ze startů kosmických lodí do vesmíru, přistání na měsíci, podílel se na pořadech pro děti Magion. přispíval ke vzdělávání mládeže prostřednictvím přednášek ve školách, na univerzitách, shromážděních, konferencích, zájmových institucích a na půdách skautských organizací. Je členem kolektivu autorů, kteří napsali texty pro rozhlasové vysílání, zpracovaných redaktorem Ivo Budilem. Například Rozhlasová univerzita nazvaná \"Do blízkého i vzdáleného vesmíru\", či \"Základy kosmonautiky\". \n\nJe členem České astronomické společnosti a v současnosti je jedním z jejích nejstarších žijících členů .\n\n\n\nZa svoji vědeckou činnost získal mnoho cen. Je například držitelem různých resortních a oborových medailí, odměn a cen ČSAV. Získal stříbrnou a zlatou medaili ČSAV za zásluhy ve fyzikálních vědách. Je součástí kolektivu oceněného státní cenou a obdržel také řád práce za podíl na projektu výroby orientační plošiny pro sondy Vega, které úspěšně doletěly k Halleyově kometě. V roce 2009 obdržel putovní cenu Křišťálová přilba, kterou každoročně uděluje Asociace účastníků kosmických letů (Association of Space Explorers - ASE) jako své nejvyšší vyznamenání.\n\nPři příležitosti 90. jubilea Dr. Valníčka a na počest jeho průkopnické práce byl v roce 2017 pojmenován jeho jménem horizontální spektrograf v laboratoři Slunečního oddělení Astronomického ústavu AV ČR .\n"}
{"id": "1344436", "url": "https://cs.wikipedia.org/wiki?curid=1344436", "title": "Frey (rozcestník)", "text": "Frey (rozcestník)\n\nFrey může být:\n\n\n"}
{"id": "1344443", "url": "https://cs.wikipedia.org/wiki?curid=1344443", "title": "Brand (rozcestník)", "text": "Brand (rozcestník)\n\nBrand může být:\n\n\n"}
{"id": "1344445", "url": "https://cs.wikipedia.org/wiki?curid=1344445", "title": "Králik", "text": "Králik\n\nPříjmení Králik nese více různých osobností:\n\n"}
{"id": "1344446", "url": "https://cs.wikipedia.org/wiki?curid=1344446", "title": "Mravní výchova", "text": "Mravní výchova\n\nMravní výchova je výchovné působení na žáka, jeho rozum, představy, postoje, city, vůli a jednání, aby byly v souladu s obecně uznávanými zásadami etiky. Mravní výchova je v pedagogice chápána jako ,výchova v užším smyslu´´, jedná se tedy o výchovu charakteru a vůle, kdy jsou u člověka utvářeny mravní normy a principy, které rozvíjí mravní city a návyky. Základem mravní výchovy je výchova k prosociálnosti osobnosti, tedy ke konání dobra a pomoci pro jiné osoby nebo skupiny, bez očekávání odměny nebo protislužby. Smyslem výchovy k prosociálnímu jednání je rozvoj občanských ctností a sociálních dovedností, výchova ke komunikaci a prevence proti agresivitě a násilí. Mravní výchova je celoživotním procesem sestávajícím z jednotlivých kroků, které respektují zákonitosti mravního vývoje. Mravní výchova probíhá ve školním, mimoškolním a rodinném prostředí.\n\nObsahem mravní výchovy je formování osobnosti, které probíhá v několika rovinách.\n\n\n\n\nV procesu mravní výchovy jedince se uplatňují obecné normy, které jsou označovány jako principy mravní výchovy.\n\nPrincip cílevědomosti mravní výchovy – vychovatel nebo pedagog by si měl vytvořit konkrétní představu morálního profilu,ke kterému chce jedince přiblížit\n\nPrincip soustavnosti a důslednosti – mravní výchova by se měla uskutečňovat podle dlouhodobého plánu, tak aby jedinec pociťoval, že se jeho chování působením výchovných metod, přibližuje k mravnímu ideálu\n\nPrincip aktivnosti – jedinec by neměl jen umět popsat, jaké by bylo jeho jednání v určité situaci ale také toto jednání uplatňovat v každodenních situacích\n\nPrincip názornosti – jedinec se opírá o přímé zkušenosti (morální příklad) pedagoga nebo ostatních žáků ve třídě\n\nZa metody v mravní výchově jsou považovány specifické postupy, které se uplatňují pro dosahování výchovných cílů. Důraz je kladen na to, aby byl jedinec v určitém stádiu vývoje schopen pochopit svůj díl odpovědnosti za výsledky svého konání a stal se tak autonomní osobností. Metody mravní výchovy se rozdělují do dvou skupin na přímé (direktivní), které na jedince působí otevřeně z pozice autority a nepřímé (indirektivní), které působí zprostředkovaně a nenásilně.\n\n\n\nPodle pedagogů a psychologů jsou mravní normy a hodnoty u dětí přejímány nejprve od rodičů, poté učitelů, vrstevnických skupin a společnosti obecně. Období mravního vývoje se u dětí liší a to v závislosti na jejich intelektuálním vývoji.\n\nJean Piaget rozlišuje dvě stádia mravního vývoje osobnosti.\n\nStádium heteronomní morálky – období mladšího školního věku, kdy si dítě uvědomuje důležitost norem a pravidel, chápe princip odměy a trestu a dospělého, jako autoritu uznává za zcela legitimní\n\nStádium autonomní morálky – období staršího školního věku a výše, dítě vnímá normy a vedení skrze vlastní vnitřní systém mravních norem a dokáže samostatně zvažovat co je špatné a dobré, samostatně se rozhoduje a zvažuje význam svého jednání, přijímá za něj odpovědnost\n\nLawrence Kohlberg rozlišuje tři stádia mravního vývoje, každé z nich se pak dělí na dvě stádia.\n\nObdobí prekonvenční – předškolní věk,na počátku je tzv. amorální stádium: \"egocentrismus\" (dobré je to, co je dobré pro mne), posléze \"individualismus\": hledání osobního prospěchu pod vlivem možné odměny a trestu (dítě uplatňuje ve svém jednání tzv.,tržní´´ přístup, tj. dobrý čin se mu ,musí vyplatit´´). \n\nObdobí konvenční – mladší a střední školní věk, jedinec se podřizuje skupině, správné jednání jedince je to, které je uznáváno autoritou i skupinou\n\nObdobí postkonvenční- 12 let a výše,jednání jedince směřuje k nalezení tzv. ,společné úmluvy´´, ve vztahu k pravidlům a smyslu pro povinnost a zákonnost\n\nCílem mravní výchovy je vnitřně integrovaný, svobodný, autonomní a zodpovědný jedinec, který jedná uvědoměle na základě svého vnitřního přesvědčení a také v souvislosti se společenskými normami a společensky uznávanými pravidly.\n\n\n"}
{"id": "1344448", "url": "https://cs.wikipedia.org/wiki?curid=1344448", "title": "Karlovský", "text": "Karlovský\n\nPříjmení Karlovský nese více různých osobností:\n\n"}
{"id": "1344452", "url": "https://cs.wikipedia.org/wiki?curid=1344452", "title": "Řídký (rozcestník)", "text": "Řídký (rozcestník)\n\nŘídký může být:\n\n\n"}
{"id": "1344453", "url": "https://cs.wikipedia.org/wiki?curid=1344453", "title": "Križan", "text": "Križan\n\nPříjmení Križan nese více různých osobností:\n\n"}
{"id": "1344455", "url": "https://cs.wikipedia.org/wiki?curid=1344455", "title": "Jenčík", "text": "Jenčík\n\nPříjmení Jenčík nese více různých osobností:\n\n"}
{"id": "1344456", "url": "https://cs.wikipedia.org/wiki?curid=1344456", "title": "Get Up (album, Bryan Adams)", "text": "Get Up (album, Bryan Adams)\n\n\n\n"}
{"id": "1344457", "url": "https://cs.wikipedia.org/wiki?curid=1344457", "title": "Kostel Spasitele (Krásná Lípa)", "text": "Kostel Spasitele (Krásná Lípa)\n\nKostel Spasitele byl starokatolický farní kostel v Krásné Lípě v okrese Děčín v Ústeckém kraji. Stavba novogotického chrámu probíhala v letech 1900–1903, ještě nedokončený jej 1. září 1901 vysvětil správce biskupství Miloš Čech. Po druhé světové válce kostel chátral a v roce 1971 byl zbořen. Autorem oltářního obrazu \"Kristus jako učitel\" (Přijďte všichni ke mně) byl místní malíř August Frind (1852–1924).\n\nPřípravy ke stavbě starokatolického kostela začaly roku 1890, kdy v Krásné Lípě vznikl starokatolický spolek. Ten získal od města svolení k výstavbě a také příspěvek 12 000 korun, podmínkou však bylo vyzvánění zvonů při pohřbech nezávisle na vyznání nebožtíka. Spolek roku 1899 zakoupil pozemek naproti městskému hřbitovu. Základní kámen byl položen 20. ledna 1900 a 1. září 1901 ještě nedokončenou stavbu vysvětil správce biskupství Miloš Čech (1855–1922). Autorem plánů se stal rumburský architekt Josef J. Schmidt. K dokončení stavebních prací došlo roku 1903. Když byla v roce 1908 založena samostatná Starokatolická farnost Krásná Lípa, stal se kostel Spasitele farním. Vlivem válečných rekvizicí přišel svatostánek roku 1917 o zvony a roku 1919 se stal cílem lupičů. Roku 1923 byla uvnitř kostela instalována pamětní deska věnovaná obětem první světové války. Roku 1924 pořídila farnost nové zvony, které 31. října 1926 posvětil biskup Alois Pašek (1869–1946). O rok později prošla stavba rozsáhlou rekonstrukcí, během které například dostala věž nová okna a střechu a byla vyměněna elektroinstalace. Roku 1933 následovala oprava střechy lodi i věže, varhan a vymalování presbytáře.\n\nDruhá světová válka a následný odsun původních obyvatel města přinesly zánik krásnolipské starokatolické farnosti. Kostel přestal být využíván k bohoslužebným účelům a chátral. V 60. letech 20. století jej využívala společnost Atmos jako sklad nádrží s benzínem. Roku 1967, kdy byl již kostel bez dveří a dlažby, začal městský národní výbor připravovat jeho demolici. Ještě téhož roku prodala starokatolická církev zvony pravoslavnému kostelu ve slovenském Stakčíně. Následně přišel kostel o střešní krytinu, byla zničena vitrážová okna a rozkradeny varhany. Iniciativa Městského národního výboru v Krásné Lípě a Okresního národního výboru v Děčíně vedla k demolici kostela, ke které došlo patrně roku 1971 (na konci roku 1970 ONV zakázal opravy, závěrem roku 1971 pak synodní rada starokatolické církve konstatovala, že kostel byl již odstřelen). Jeden z pozemků, na kterých kostel stál, patří městu Krásná Lípa, druhý soukromé společnosti.\n\nJednolodní novogotický kostel byl obdélníkového půdorysu. Zakončovala jej pětiboká, uvnitř půlkruhová apsida směřující na jihovýchod. Vnější fasádu tvořily pálené cihly zdobené štukovými šambránami, omítnutými opěráky a horizontální římsou. Okna oddělená středním prutem zakončoval půlkruhový oblouk a doplňovala je vrcholová rozeta. Výplň tvořily vitráže od rumburského umělce Titzla. Okna ve spodní řadě měla tvar obdélníku. Vysoká věž zakončená osmibokou střechou vytvářela v hlavním průčelí rizalit s vysokým portálem zakončeným lomeným obloukem. V ní byly zavěšeny tři zvony z chomutovské dílny Richarda Herolda. Střechu pokrývaly pálené tašky a doplňovaly vikýře s kamenným křížem v závěru.\n\nVybavení kostela pocházelo z počátku 20. století. Hlavní oltář navrhl stolařský mistr Carl Hentschel a vyrobila jej firma Patzelt z Varnsdorfu, oltářní obraz \"Kristus jako učitel\" (Přijďte všichni ke mně) namaloval krásnolipský malíř August Frind (1852–1924). Kazatelna pocházela z dílny truhláře Alamanského a lavice dodal truhlář E. Záveský. Malé varhany vyrobila firma Rieger z Krnova. Po druhé světové válce prošly opravou. \n\nKostel stál naproti městskému hřbitovu, který začal sloužit veřejnosti 1. října 1882. Jeho součástí je klasicistní hřbitovní kaple z roku 1882 a památkově chráněná novorenesanční Dittrichova hrobka z let 1888–1889. Na hřbitov navazuje městský park.\n\n\n"}
{"id": "1344459", "url": "https://cs.wikipedia.org/wiki?curid=1344459", "title": "Petružela", "text": "Petružela\n\nPříjmení Petružela nese více různých osobností:\n\n"}
{"id": "1344460", "url": "https://cs.wikipedia.org/wiki?curid=1344460", "title": "Qiioqe", "text": "Qiioqe\n\nQiioqe (zastarale \"Qîoqe\") je malý neobydlený poloostrov v kraji Avannaata v Grónsku. Má rozlohu asi 467 km, přičemž délka jeho pobřeží je 114 km. Poloostrov je dlouhý 40 km a široký v nejširším místě asi 14 km, v nejužším místě asi 5 km. Název \"Qiioqe\" znamená \"racek držící sledě\".\n\nPoloostrov Qiioqe se nachází v oblasti Uummannaq, blízko několika jiným poloostrovům a ostrovům. Od poloostrova Akuliaruseq ho odděluje fjord Kangerlussuaq, od ostrova Upernivik ho oddělují průlivy Paakassaa a Inukavsait, od poloostrova Alfred Wegener Halvø fjord Kangerluarsuk. Na jihovýchod od poloostrova se nachází záliv Kangerlussuakavsak a malý ostrůvek Kangerluarsuup Qeqertaa. Poloostrov Qiioqe je hornatý a tvořený nunataky, nejvyšší nunatak na jihozápadě poloostrova, Qiioqip Qaqqaa, měří 1859 m a je nejvyšším vrcholem kraje Avannaata. Další pojmenované vrcholy na poloostrově jsou nunataky Qingaarsuaq (858 m) a Salliaruseq (512 m). Samotný poloostrov má kvůli vysoké nadmořské výšce příliš nepříznivé podnebí, a tak tu nejsou žádné, ani zaniklé osady, nejbližší obydlená osada je Ukkusissat, asi 21 km na jihovýchod od poloostrova. Qiioqe je čtvrtý největší poloostrov v oblasti Uummannaq.\n"}
{"id": "1344461", "url": "https://cs.wikipedia.org/wiki?curid=1344461", "title": "Cerha", "text": "Cerha\n\nPříjmení Cerha nese více různých osobností:\n\n"}
{"id": "1344462", "url": "https://cs.wikipedia.org/wiki?curid=1344462", "title": "Kubal", "text": "Kubal\n\nPříjmení Kubal nese více různých osobností:\n\n"}
{"id": "1344463", "url": "https://cs.wikipedia.org/wiki?curid=1344463", "title": "Roubík (rozcestník)", "text": "Roubík (rozcestník)\n\nRoubík může být:\n\n\n"}
{"id": "1344465", "url": "https://cs.wikipedia.org/wiki?curid=1344465", "title": "Flaška (rozcestník)", "text": "Flaška (rozcestník)\n\nFlaška může být:\n\n\n"}
{"id": "1344466", "url": "https://cs.wikipedia.org/wiki?curid=1344466", "title": "Říman (příjmení)", "text": "Říman (příjmení)\n\nPříjmení Říman nese více různých osobností:\n\n"}
{"id": "1344467", "url": "https://cs.wikipedia.org/wiki?curid=1344467", "title": "Karger", "text": "Karger\n\nPříjmení Karger nese více různých osobností:\n\n"}
{"id": "1344469", "url": "https://cs.wikipedia.org/wiki?curid=1344469", "title": "Kabeš", "text": "Kabeš\n\nPříjmení Kabeš nese více různých osobností:\n\n"}
{"id": "1344471", "url": "https://cs.wikipedia.org/wiki?curid=1344471", "title": "Heinrich Barth", "text": "Heinrich Barth\n\nExistuje více významných lidí se jménem a příjmením Heinrich Barth:\n\n"}
{"id": "1344472", "url": "https://cs.wikipedia.org/wiki?curid=1344472", "title": "Rafael Paasio", "text": "Rafael Paasio\n\nKustaa Rafael Paasio (6. červen 1903 Salo – 17. březen 1980 Turku) byl finský politik a novinář, představitel sociální demokracie, jíž vedl v letech 1963–1975. V období 1966–1968 a v roce 1972 byl premiérem Finska. V této pozici zahájil jednání o vstupu Finska do Evropského hospodářského společenství. V roce 1966 a v letech 1970–1972 byl předsedou finského parlamentu. V roce 1962 neúspěšně kandidoval na prezidenta. Začínal jako novinář v sociálnědemokratickém tisku, v letech 1952–1963 byl šéfredaktorem deníku \"Turun Päivälehti\".\n"}
{"id": "1344473", "url": "https://cs.wikipedia.org/wiki?curid=1344473", "title": "Chlupáč", "text": "Chlupáč\n\nPříjmení Chlupáč nese více různých osobností:\n\n"}
{"id": "1344474", "url": "https://cs.wikipedia.org/wiki?curid=1344474", "title": "Giacomo Antonelli", "text": "Giacomo Antonelli\n\nGiacomo kardinál Antonelli (2. dubna 1806, Sonnino – 6. listopadu 1876, Řím) byl italský římskokatolický jáhen, kardinál a papežský státní sekretář. Byl jedním z posledních kardinálů, kteří nikdy nepřijali kněžské svěcení.\n\n"}
{"id": "1344475", "url": "https://cs.wikipedia.org/wiki?curid=1344475", "title": "Weiser", "text": "Weiser\n\nPříjmení Weiser nese více různých osobností:\n\n"}
{"id": "1344478", "url": "https://cs.wikipedia.org/wiki?curid=1344478", "title": "Heinrich Barth (filozof)", "text": "Heinrich Barth (filozof)\n\nHeinrich Barth (3. února 1890 Basilej – 22. května 1965 tamtéž) byl švýcarský filozof, bratr teologa Karla Bartha.\n\nStudoval v Curychu a Marburku, od r. 1918 až do emeritace r. 1960 pak přednášel na univerzitě v Basileji. \n\nDo 30. let rozvíjel ve stopách marburské novokantovské školy filosofii \"kritického idealismu\"; nejvýznamnějším dílem této první fáze jeho myšlení byla \"Philosophie der praktischen Vernunft\" (\"Filozofie praktického rozumu\") z r. 1927. Zároveň pomáhal rozvíjet dialektickou teologii svého bratra Karla; s teologickou problematikou se vyrovnával i ve svých filozofických spisech. \n\nVe 40. letech začal rozvíjet svou specifickou filozofii existence, již pak shrnul v pozdním syntetickém díle \"Erkenntnis der Existenz\" (\"Poznání existence\"), vydaném až posmrtně. Lidskou existenci vykládá - stále v jisté návaznosti na Kantovu praktickou filosofii - jako vždy aktuální poznávání toho, co zde a nyní má být vykonáno, jako trvalou snahu dostát deontologickému nároku přítomné situace, jako neustálé hledání nejlepší možnosti bezprostředně budoucího jednání. \n\nV letech 1947 a 1959 vydal ve dvou svazcích rozsáhlý historicko-systematický spis \"Philosophie der Erscheinung\" (\"Filozofie zjevování\").\n\n"}
{"id": "1344481", "url": "https://cs.wikipedia.org/wiki?curid=1344481", "title": "Studia paedagogica", "text": "Studia paedagogica\n\nStudia paedagogica je vědecký pedagogický časopis, vydávaný Ústavem pedagogických věd na Filozofické fakultě Masarykovy univerzity.\n\n\"„Jde o stati teoretického, ale především empirického charakteru – cílem časopisu je publikovat výsledky výzkumů realizovaných na českých i zahraničních vědeckých pracovištích. Klademe důraz na původnost a originalitu publikovaných výzkumů, přičemž vytváříme prostor jak pro etablované odborníky, tak pro začínající autory v počátečních fázích akademické dráhy.“\"\n\nVýzkumy jsou zaměřené jak na školní tematiku, tak na učení ve všech sférách života. Dále jsou zde publikovány rozhovory a recenze. Časopis existuje tištěný i ve verzi online, webové stránky jsou archivovány Národní knihovnou ČR. Časopis je vydáván čtyřikrát ročně, z toho jsou dvě monotematická čísla v anglickém jazyce. Časopis je propagován například na konferencích, webovými stránkami fakulty nebo jej propagují různé významné osobnosti.\n\n\"„Charakteristickým rysem časopisu je interdisciplinární otevřenost – usiluje o postižení aktuálních témat pedagogického výzkumu, je však otevřen rovněž studiím zakotveným v jiných sociálních vědách“.\"\n\nVydavatelství časopisu spolupracuje se sekcí Emerging Researches při Evropské asociaci pedagogického výzkumu, která doporučuje texty z konference ECER Emerging Researchers. Tyto články jsou pak vytištěny v anglických číslech. Časopis je v databázi Scopus a v seznamu vědeckých časopisů ERIH PLUS.\n\nČasopis Studia paedagogica navazuje na Sborník prací Filozofické fakulty Masarykovy univerzity, který se dělil na řadu pedagogickou (vycházela v letech 1966 – 2008) a řadu pedagogicko-psychologickou (vycházela v letech 1966-1995). V roce 2009 vyšlo první vydání časopisu Studia paedagogica.\nKromě redakce má časopis i redakční radu se zahraničními členy. Texty posuzují dva recenzenti. Redakce spolupracuje se dvěma profesionálními překladateli. Autoři, kteří publikují v tomto časopise, jsou především učitelé z vysokých škol, ale zároveň se časopis snaží pracovat s mladými autory, kteří mají v časopise samostatnou studentskou sekci, kde jsou texty z jejich diplomových prací.\n\nVýkonná redakce: Klára Šeďová, Roman Švaříček, Zuzana Šalamounová, Martin Sedláček, Karla Brücknerová, Petr Hlaďo.\n\nRedakční rada: Milan Pol (předseda redakční rady), Gunnar Berg, Michael Bottery, Hana Cervinkova, Theo van Dellen, Peter Gavora, Yin Cheong Cheng, Miloš Kučera, Adam Lefstein, Sami Lehesvuori, Paul \nMahieu, Jan Mareš, Jiří Mareš, Patricie Mertová, Jiří Němec, Angelika Paseka, Jana Poláchová Vašťatková, Milada Rabušicová, Michael Schratz, Martin Strouhal, Petr Svojanovský, António Teodoro, Tony Townsend, Anita Trnavčevič, Jan Vanhoof, Arnošt Veselý, Kateřina Vlčková, Eliška Walterová.\n"}
{"id": "1344483", "url": "https://cs.wikipedia.org/wiki?curid=1344483", "title": "Geografie Bosny a Hercegoviny", "text": "Geografie Bosny a Hercegoviny\n\nBosna a Hercegovina leží na jihovýchodě Evropy, v západní části Balkánského poloostrova, jižně od řeky Sávy a západně od řeky Driny a při pobřeží Jaderského moře.\n\nBosna a Hercegovina hraničí s třemi bývalými republiky Jugoslávie; s Chorvatskem (na severu a na jihozápadě, celkem 932 km dlouhá hranice), se Srbskem (na východě, celkem 225 km dlouhá hranice, probíhající převážně středem řeky Driny) a s Černou Horou na jihovýchodě (s hranicí o délce 302 km). Státní hranice Bosny a Hercegoviny mají svůj historický původ a byly vymezeny ještě před rokem 1918, v 19. století.\n\nZemě se skládá se ze dvou geografických a historických oblastí: větší Bosny (okolo 42 000 km²) a menší Hercegoviny na jihu. Bosna je velice hornatá země, totéž platí i o Hercegovině (okolo 9 000 km²). Na severu se horské oblasti postupně mění v nížinaté Posáví, resp. v Panonskou nížinu. Okolo 50 % území Bosny a Hercegoviny pokrývají lesy.\n\nKromě dvou hlavních celků, které daly název samotné zemi, lze Bosnu a Hercegovinu rozdělit i na několik menších historických regionů. Nejsevernější část země u hranice s Chorvatskem a při řece Sávě tvoří tzv. Bosenská krajina, bývalé pohraničí Osmanské říše s Rakousko-Uherskem. Také bývalo někdy označováno i pojmem \"Turecké Chorvatsko\" (srbochorvatsky \"Turska Hrvatska\"). Severozápadní výběžek této části býval označován také jako Cazinská krajina. Na druhé straně se v okolí města Bijeljina u hranice se Srbskem nachází region známý pod názvem Semberija. Údolí řeky Driny je označováno jako tzv. region Podriní.\n\nRůzná pohoří, horské hřebeny a horské masivy zaujímají až 80 % území státu. Pohoří Bosny jsou bohatá na různé druhy rud a dalších ekonomicky využitelných materiálů. Mezi ně patří např. bauxit, měď, olovo, zinek, chrom, kobalt, mangan, lignit, černé uhlí, železná ruda, sůl kamenná. Těží se zde např. ale také sádrovec a různé druhy kamene, např. mramor. V oblasti města Tuzla se historicky těžila kamenná sůl; sám název města znamená v tureckém jazyce právě ji. V době existence SFRJ představovala Bosna a Hercegovina surovinou základnu celé federace.\n\nVe směru severozápad-jihovýchod se přes území Bosny a Hercegoviny táhnou tzv. Dinárské hory. Území státu zasahuje jejich střední a jihovýchodní část. Nejvyšších výšek dosahují jednotlivá pohoří Dinárských hor v západní, centrální a východní části země. Rovinatá krajina Posáví na severu Bosny a Hercegoviny zahrnuje je několik menších hor, jako např. Kozaru, Motajici nebo Majevici. Směrem na jih se postupně zvedá a ve vzdálenosti 80-160 km od hranice s Chorvatskem přechází jižně od linie Zvornik–Zavidovići–Sanski Most–Bihać do horských poloh. Krajina poté klesá jižně od prostoru, který vymezují města Grude–Mostar–Bileća. Nejvyšší vrcholky hor se nacházejí ve východní části rozhraní regionů Bosny a Hercegoviny, kde se také nachází i hlavní rozvodí mezi řekami, které tečou do Jaderského moře (na jih) a do moře černého (řeky Sávy a Dunaje).\n\nJednotlivá pohoří/horské masivy mají vrcholky s nadmořskou výškou přesahující 2000 m. Mezi nejvyšší patří: Maglić (Bosanski Maglić), 2386 m n. m., který je zároveň i nejvyšší horou země. Dále potom Volujak, 2336 m n. m., Črvsnica (2222 m n. m.), Vranica, (2110 m n. m.), Prenj (2103 m n. m.), Treskavica (2086 m n. m.), Bjelašnica (2066 m n. m.), Lelija (2066 m n. m.), Zelengora (2014 m n. m.) a Cincar (2005 m n. m). V Bosně a Hercegovině se nachází také několik náhorních plošin, např. glasinačská, klekovačská a dubrovnická. Hory jsou tvořené z řady různých hornin, dominující je ale vápenec. Bosna a Hercegovina a její pohoří jsou bohaté na krasové útvary, které jsou nápadné především v jižní části země.\n\nNěkteré hory jsou slouží i pro turistické účely. Jižně od Sarajeva se v pohoří Bjelašnica a Jahorina nachází areály pro zimní sporty, které byly využívány také i během olympijských her v roce 1984.\n\nVětšina obyvatelstva Bosny a Hercegoviny žije v obcích, které se nacházejí v údolích větších řek (např. Bosny a Vrbasu) a v severní části země, kde se nachází rovina okolo řeky Sávy (tzv. Bosenská krajina) a které přechází postupně do Panonské nížiny.\n\nÚdolí řeky Bosny je z hlediska ekonomiky státu nejvýznamnější tepnou. Žije zde okolo 1,3 milionu lidí, vedou tudy hlavní dopravní tahy, které spojují metropoli země (Sarajevo) se zbytkem Evropy. Nachází se zde řada průmyslových měst (Zenica, Visoko, Doboj a dalších) a vede tudy hlavní páteřní železniční trať.\n\nMezi další ekonomicky i dopravně významná údolí patří např. i údolí řeky Driny, či řeky Vrbasu (na severu země) a údolí řeky Neretvy, které tvoří osu regionu Hercegoviny.\n\nMezi hlavní nížiny na území Bosny a Hercegoviny patří regon Posáví, který je hustě osídlen a kde je provozováno intenzivní zemědělství. Druhou významnou nížinou je poté oblast delty řeky Neretvy.\n\nMezi rovné a rozsáhlé plochy lze započítat i krasová pole (např. Livanjsko polje, Glamočko polje nebo Duvanjsko polje), která jsou rovněž využívána k zemědělství. Nacházejí se v nadmořské výšce okolo 150 m n. m. Obdělávaná půda nicméně tvoří pouze 19 % území rozlohy Bosny a Hercegoviny.\n\nV Bosně a Hercegovině se nachází celkem tři národní parky:\n\n\nKromě toho má Bosna ještě i další tři přírodní parky:\n\n\nNa území Bosny a Hercegoviny se dále nachází dva pralesy (Janj a Lom), které jsou chráněny jako tzv. přísná přirodní rezervace, šestnáct přírodních památek a dva lesní parky.\n\nBosna a Hercegovina je známá kvůli velmi velmi krátkému pobřeží. Přestože se části regionu Hercegoviny nacházejí velmi blízko pobřeží Jaderského moře, má země k dispozici pouze 21 km mořského pobřeží. Přetíná tím území sousedního Chorvatska na dvě části. Úzký koridor bosenského území k pobřeží je výsledkem historických změn hranic mezi Dubrovnickou republikou, Osmanskou říší a Benátskou republikou.\n\nZemě má jediné město, které se nachází na pobřeží, a to Neum. Nenachází se zde ale větší přístav (pro potřeby ekonomiky země je využíván chorvatský přístav Metković. Kromě toho je součástí bosenského pobřeží i poloostrov Klek, jehož nejsevernější část je předmětem územního sporu mezi Bosnou a Hercegovinou a Chorvatskem. Bosenské území zasahuje také do Malostonského zálivu.\n\nVoda v moři v Neumu je ovlivněna přísunem sladké vody z řeky Neretvy, která nedaleko od Neumu ústí do moře. Průměrná teplota mořské vody v neumském zálivu se pohybuje okolo 9,6 °C a v červenci okolo 19,9 °C. Salinita mořské vody se pohybuje v rozmezí 29 až 35 promile. Pobřeží je vhodné k turistice.\n\nŘeky odtékají z území Bosny a Hercegoviny do Jaderského moře (na jih), nebo do Černého moře (na sever). Většina území státu patří úmoří Černého moře (35 700 km vs. 12 410 km). Do moře Jaderského odtékají řeky většinou ze sušších oblastí Hercegoviny a krasových oblastí. V jižní části země se proto nachází rozsáhlé sítě ponorných řek. Mezi významnější řeky v Bosně a Hercegovině patří Drina (346 km), Sáva (945 km), Neretva (218 km), Trebišnjica (96 km), Una (271 km), Sana (140 km), Vrbas (240 km), Usora (77 km), Vrbanja (70 km), Prača (57 km), Spreča (112 km), Ukrina (53 km), Krivaja (65 km) a Janja (53 km).\n\nVětšina povodí jednotlivých řek se nachází na území Bosny a Hercegoviny celých. Výjimkou jsou řeky Una, která se nachází na samém západu Bosny (a část jejich zdrojnic přichází z území sousedního Chorvatska) a Driny, která tvoří přirozenou východní hranici republiky se Srbskem. Největšími povodími jsou povodí řeky Bosny (10 480 km), Vrbasu (5 570 km) a Neretvy (9 800 km). Řeka Sáva tvoří přirozenou severní hranici Bosny a Hercegoviny v délce 317,4 km.\n\nŘeky, které tečou na sever do Sávy a Dunaje mají celou řadu přítoků, které postupně nabírají při svém toku ve většinou hornaté části Bosny. Mezi největší přítoky Sávy z bosenské strany patří Drina, Bosna, Vrbas, Ukrina a Una.\n\nZnačný počet řek byl v 20. století změněn nemalým počtem přehrad. Vznikla tak rozsáhlá umělá jezera. V současné době země vyrábí 35 % své elektrické energie pomocí vodních zdrojů.\n\nVzhledem k hornatým poměrům se lze na území Bosny a Hercegoviny setkat také s nemalým počtem vodopádů. Mezi ně patří např. Štrbački buk s výškou 23,5 m, Martin Brod, vodopád řeky Plivy ve městě Jajce, vodopády Kravice a Koćuša na řece Trebižat. Na malých řekých se nacházejí i mnohem vyšší vodopády, jako např. Skakavac (98 m vysoký) u Sarajeva. 400 m dlouhá kaskáda vodopádů v pralese Perućica na řece Rakitnica patří mezi nejhůře přístupné v Evropě.\n\nNa území Bosny a Hercegoviny se nacházejí různé minerální a léčivé prameny. Zřídla v blízkosti metropole Sarajeva byla známa a využívána již v dobách existence Římské říše.\n\nNa území Bosny a Hercegoviny se nachází značný počet přirozených a umělých jezer.\n\nUměle vytvořená jezera se nacházejí v krasových polích a horských údolích, kde byly jednotlivé řeky přehrazeny pro potřebu výroby energie a zavlažování. Přirozená jezera jsou buď vysokohorská, nebo nížinná. Celková plocha všech přirozených jezer na území republiky činí 65 km Vznikla na základě celé řady různých přírodně-geografických procesů.\n\nNíže položená přírodní jezera se nacházejí především v krasových oblastech regionu Hercegoviny. Mezi níže položená jezera spadají např. Plivská jezera východně od města Jajce, kterými protéká řeka Pliva. Největší z nich má délku 3,3 km a je kilometr široké. Jeho maximální hloubka činí 36 metrů. Mezi další zajímavá jezera, která se nacházejí v níže položených částech země, potom patří Buško a Hutovo blato. Tato jezera vznikla na místě původních močálů poté, co byla zvýšena hladina okolních řek. Hutovo blato dnes představuje unikátní ptačí rezervaci.\n\nVysokohorských jezer je na území Bosny a Hercegoviny okolo třiceti, v pohoří Zelengora se nachází celkem osm z nich (Koloničské, Štirinské, Orlovačské, Kladopoljské). V nejzápadnější části Dinárských hor, které procházejí bosenským územím, se nachází Šatorské jezero v pohoří Šator. Mezi další známější horská jezera potom patří Prokošské jezero v pohoří Vranica, Velké a Černé jezero v pohoří Treskavica, Blidinje mezi Vran planinou a Čvrsnicí, a nakonec i Uložské jezero v podhůří Crvnje.\n\nUmělé přehradní nádrže se nacházejí na celé řadě řek. Patří mezi ně např. Bilećské jezero na třece Trebišnjica v jižní části země, Bočacké jezero u Banja Luky, Jablanické jezero na středním toku řeky Neretvy, Modračské jezero u Tuzly, Ramské jezero na západě země a Zvornické jezero na řece Drině u Zvorniku.\n\nZemě se člení dle klimatických charakteristik na tři části: Panonská nížina, Horské a polohorské oblasti a Jaderské moře (jižní část země, Hercegovina).\n\nPanonská nížina leží na severu země a převládá v ní kontinentální klima. Zimy jsou mírné s průměrnou teplotou v nejchladnějším měsíci lednu od -0,2 do -0,9 °C. Naopak léta bývají dlouhá a teplá s průměrnou teplotou v nejteplejším měsíci červenci od 21 do 23 °C. Roční úhrn srážek se pohybuje od 1 050 mm na západě území do 750 mm na východě území.\n\nHorské a polohorské oblasti (známé v bosenštině jako \"planine\") zabírají většinu plochy Bosny a Hercegoviny. Jsou charakteristické krátkým teplým létem a dlouhou chladnou zimou. Průměrná celoroční teplota zde činí 5 až 7 °C. Nejchladnější teplota v lednu a pohybuje se od 2,5 do -3 °C. Minimální teploty mohou klesnout až na -35 °C. Roční úhrn srážek se pohybuje kolem 1 200 mm.\n\nKlimatická oblast Jaderského moře zabírá jen velmi malou plochu na území kolem města Neum na jihu země. Je charakteristická dlouhými teplými léty a mírnou zimou. Průměrná celoroční teplota vzduchu se pohybuje od 14 do 14,7 °C. V oblasti jsou poměrně velké roční srážkové úhrny, které dosahují od 1 500 do 2 000 mm. Srážky jsou nejčastější v období zimy a jara, zatímco léta bývají poměrně suchá. Horské hřebeny omezují přísun srážek oběma směry (od Jaderského moře do vnitrozemí a obráceně) a zabraňují také proudění teplého vzduchu od moře. Díky tomu jsou tak možné značné teplotní rozdíly v jednotlivých částech země.\n\nRozsáhlé lesy, které pokrývají především vyšší polohy státu, jsou dubové a bukové (v nadmořské výšce do 600 m n. m.) Výše se nacházejí smíšené lesy, kde listnaté stromy doplňují borovice a smrky. V nejvyšších polohách se nacházejí horské louky, které jsou mnohdy přerušováné kamennými moři a skalami. Některé druhy stromů, např. kaštany nebo topoly, se vyskytují ve všech vegetačních pásmech.\n\nV Hercegovině se vyskytují jiné rostliny; horské svahy tam pokrývají ve velkém množství makchie. Vegetace je středomořská a v některých oblastech má polopouštní charakter. V Bosně a Hercegovině se vyskytuje celkem 3,5 tisíc druhů rostlin, z nichž je 678 ohrožených druhů a cca 500 druhů rostlin se jinde než v Bosně a Hercegovině nevyskytuje.\n\nV lesích Bosny a Hercegoviny žije řada druhů zvířat, např. srna, jelen, prase divoké, lišky, veverky apod. Ve vyšších a odlehlejších polohách žijí vlci a medvědi. V nejvyšších polohách lze spatřit kamzíky.\n\nV krasových oblastech žijí také ještěrky a štíři, někteří z nich jsou jedovatí.\n"}
{"id": "1344484", "url": "https://cs.wikipedia.org/wiki?curid=1344484", "title": "Bradáček srdčitý", "text": "Bradáček srdčitý\n\nBradáček srdčitý (\"Listera cordata\") je jednou z nejmenších i nejvzácnější orchidejí v české přírodě. Tato vytrvalá, nenápadná, ne více než 20 cm vysoká bylina kvetoucí snadno přehlédnutelnými nazelenalými květy, je jedním ze dvou druhů rodu bradáček rostoucích v České republice. Na rozdíl od příbuzného bradáčku vejčitého, považovaného za jednu z nejrozšířenějších českých orchidejí, patří k nejohroženějším. Podle novějších výzkumů je rod bradáček součásti rodu hlístník (\"Neottia\").\n\nVyskytuje se v rozsáhlém, nesouvislém cirkumpolárním areálu Evropy, Asie i Severní Ameriky. Po Evropě je rozšířen hlavně v chladnější zóně od Islandu, Britských ostrovů a Skandinávie až po Ural a Kavkaz na východě. V teplejší střední a jižní Evropě se vyskytuje řídce a velmi roztříštěně, převážně v pohořích Pyreneje, Alpy, Sudety, Karpaty a na Balkáně, kde je v Řecku nejjižnější evropské místo výskytu. V Asii roste ostrůvkovitě od Uralu přes Sibiř až po ruský Dálný východ s přesahem do Japonska. V Severní Americe se vyskytuje na Aljašce, v Grónsku, Kanadě i ve Spojených státech.\n\nV České republice má ostrůvkovitý areál soustředěn do oblasti pohraničních hor, hlavně na Šumavu, Krkonoše, Krušné hory, Králický Sněžník a Hrubý Jeseník. Ojediněle se vyskytne i v Doupovských, Jizerských i Orlických horách a v Karpatech.\n\nRoste na mokrých, slabě kyselých, na živiny chudých půdách rašelinného typu. Stanoviště se nejčastěji nacházejí ve stinných, podmáčených smrčinách a po okrajích rašelinišť a vrchovišť se silně vyvinutým porostem mechů. Vyskytuje se při horní hranici lesa a ve spodních polohách montánního stupně, v nižších výškách roste jen vzácně, obvykle se nalézá od 1000 do 1500 m n. m. Kvete od května do července, opylován je hmyzem.\n\nVytrvalá rostlina se subtilní lodyhou vyrůstající do výše nejvýše 15 až 20 cm. Roste z tenkého, hluboko v zemi uloženého oddenku s málo četnými jemnými kořínky Lodyha je přímá, lysá, světle zelená, jen pod listy a v horní části je zpravidla nafialovělá. V dolní části lodyhy bývají jen dva vstřícné, kolmo odstálé, žilnaté listy srdčitého nebo zaobleně trojúhelníkovitého tvaru velké nejvýše 3 x 2 cm, které jsou lysé, na líci lesklé, rubu nasivělé a na konci tupě špičaté.\n\nNa konci lodyhy vyrůstá nejvýše 6 cm dlouhý, chudokvětý hrozen s 5 až 15 nevýraznými, drobnými, doširoka otevřeným, zvenčí žlutozelenými a zevnitř nafialovělými květy. Okvětních lístků je šest ve dvou kruzích, pět je dlouhých asi 2 mm a jsou rozestálé. Šestý, tzv. pysk je asi 5 mm dlouhý, dolu svěšený, vpředu hluboce rozeklaný do dvou laloků a na bázi má dva výrůstky produkující nektar; s ohledem na velikost květu se nektaru tvoří poměrně hodně. Sloupek s prašníkem obsahuje dvě brylky. Semeník se dvěma bliznami je na zkroucené stopce a při tvorbě semen se po opylení zřetelně nafoukne. Pyl květu dozrává dříve, než jeho blizny.\n\nPlod je asi 5 mm velká, žlábkovitá, šikmo vzhůru směřující tobolka s množstvím velmi drobných semen, která pro své klíčen potřebují mykorhizu.\n\nDo blízkého okolí se rostliny za příznivých okolností šíří tenkými, v mechu rostoucími odnožemi vytvářející zárodečné pupeny, z nichž vyrůstají nové rostliny. Na vzdálená místa se může rozšířit semeny, která roznáší vítr. Jsou velmi drobná a neobsahují živiny potřebné k růstu embrya, v semenáček se může vyvinout jen při symbióze s podhoubím mykorhizní houby. Pravděpodobnost takového setkání za současně vhodných přírodních podmínek je ovšem velmi malá a vysvětluje velké množství vyprodukovaných semen. Po vyrašení listů je rostlina schopná růst i bez houby.\n\nBradáček srdčitý je zákonem chráněným druhem zařazeným ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", stejně jako v \"Červeném seznamu cévnatých rostlin České republiky\" z roku 2012, do kategorie kriticky ohrožené druhy (§1, C1t).\n\nJeho ústup z české krajiny je zaviněn převážně likvidací vhodných biotopů. Velmi škodlivé jsou kyselé imise i následné vápnění ovlivňující půdní mykofloru, holosečné těžby dřeva, plošné destrukce smrčin při kůrovcové kalamitě i změna druhové skladby původního lesa. Pro jeho přežití je zásadní zachování jeho současných biotopů v neporušené podobě; nyní jsou téměř všechny zahrnuty pod zákonnou ochranu formou chráněných území.\n\n"}
{"id": "1344489", "url": "https://cs.wikipedia.org/wiki?curid=1344489", "title": "Eliáš ben Šemuel Maisel", "text": "Eliáš ben Šemuel Maisel\n\nElijahu ben Šemuel Maisel (16. století − 1621 Kolín) byl český rabín a vůdčí osobnost kolínské židovské obce v poslední třetině 16. a první třetině 17. století. Jednalo se o přímého příbuzného (nejpravděpodobněji prasynovce) Mordechaje Maisela, pražského primase a dvorního Žida císaře Rudolfa II. \n\nO jeho životě je do současné doby známo jen minimum údajů. Jisté je, že zemřel roku 1621 a je pohřben na Starém židovském hřbitově v Kolíně.\n"}
{"id": "1344492", "url": "https://cs.wikipedia.org/wiki?curid=1344492", "title": "Josef Bílek (sochař)", "text": "Josef Bílek (sochař)\n\nJosef Bílek (15. června 1896 Podhorní Újezd – 23. února 1978 Hořice) byl český sochař.\n\nAbsolvoval Vyšší odbornou školu sochařskou a kamenickou v Hořicích, v letech 1918–1925 studoval na pražské VŠUP u Bohumila Kafky a soukromě u Ladislava Kofránka až do roku 1930. Na studjní cestě navštívil Itálii a Německo. Byl členem Sdružení výtvarníků; vystavoval v Praze, Brně, Zlíně, Poděbradech.\n\nZanechal po sobě zejména dekorativní práce a řadu pomníků a pamětních desek ve východních a severovýchodních Čechách.\n\n"}
{"id": "1344495", "url": "https://cs.wikipedia.org/wiki?curid=1344495", "title": "Blahotický rybník I", "text": "Blahotický rybník I\n\nBlahotický rybník I je jeden ze soustavy dvou rybníků na Červeném potoce východně od Slaného. Má podélný tvar. Je asi 400 metrů dlouhý a 123 metrů široký. Voda se do něj vlévá potokem od západu a opouští ho hrází na východě. Svůj název nese po Blahoticích, které se nacházejí na jeho severním břehu. Jižní břeh je zalesněn.\n"}
{"id": "1344499", "url": "https://cs.wikipedia.org/wiki?curid=1344499", "title": "Otrok (rybník)", "text": "Otrok (rybník)\n\nOtrok je název vodní plochy v obci Zvoleněves v okrese Kladno. Leží při Knovízském potoce. Má podlouhý tvar v orientaci jihozápad na severovýchod. Délka je asi 290 metrů, šířka 77 metrů. Knovízský potok protéká okolo něj po jižní straně. \n"}
{"id": "1344502", "url": "https://cs.wikipedia.org/wiki?curid=1344502", "title": "Strana typu firmy", "text": "Strana typu firmy\n\nStrana typu firmy, také strana-firma (anglicky: \"Business-ﬁrm party\" nebo také \"Entrepreneurial party\"), je model politické strany, který v roce 1999 vytvořili Jonathan Hopkin a Caterina Paolucciová při zkoumání typologie italské strany Forza Italia a španělského subjektu Unie demokratického středu.\n\nStředobodem těchto stran je tzv. politický podnikatel, s cílem možného prosazování obchodních zájmů skrze stranu. Strany-firmy jsou řízeny autoritativním stylem, stranické struktury a rozhodovací procesy v těchto stranách jsou výrazně oslabeny ve prospěch politického podnikatele. Ten stranu financuje a řídí nebo se na jejím řízení výrazně podílí, a to stylem, který je podobný řízení skutečné firmy. Pro tento model politické strany není důležité ideologické vyhranění. Jedná se o strany, které své postoje přizpůsobují aktuálním náladám veřejnosti. Voliče vnímá spíše jako povrchní konzumenty, než lidi vyznávající určité ideologie či hodnoty. Dále je pro ně typické, že jejich vůdcové ovládají velkou část médií v zemi svého působení. Na řešení různých problémů si tyto strany často najímají externí odborníky. \n\nStrany-firmy se podle Hopkina s Paolucciovou typicky etablují v zemích s krátkým či narušeným tradičním vývojem demokratické politiky, což obvykle signalizuje nízkou úroveň kontinuity politických stran i jejich malou institucionalizaci. Podle politologa Miroslava Nováka firemní strany „využívají slabosti státu, který se snaží ovládnout“.\n\nPříklady těchto stran jsou v Česku ANO 2011 Andreje Babiše a Věci veřejné Víta Bárty. V Itálii mezi tyto strany patřila Forza Italia Silvia Berlusconiho. Britský týdeník \"The Economist\" Babiše v roce 2013 označil za „českého Berlusconiho“. \n"}
{"id": "1344503", "url": "https://cs.wikipedia.org/wiki?curid=1344503", "title": "On the Night", "text": "On the Night\n\nOn the Night je koncertní album britské rockové skupiny Dire Straits, vydané v roce 1993 a nahrané v roce 1992. Bylo vydáno dvěma nakladatelstvími - Vertigo Records jej vydalo mezinárodně, a Warner Bros. Records v USA.\nAutorem všech skladeb je Mark Knopfler, výjimky jsou uvedeny v závorce za názvem skladby.\n\n"}
{"id": "1344506", "url": "https://cs.wikipedia.org/wiki?curid=1344506", "title": "Blahotický rybník II", "text": "Blahotický rybník II\n\nBlahotický rybník II je jeden ze soustavy dvou rybníků na Červeném potoce východně od Slaného. Je větší než Blahotický rybník I. Má podlouhlý charakter orientovaný ze západu na východ. V tomto směru jím protéká i Červený potok. Měří asi 813 metrů, šířka činí 205 metrů. Po jeho hrázi vede cesta. Na jeho jižním a severním okraji se nachází pole a v části jižní části i sad. Nese jméno po Blahotickém zámku, který se nachází poblíž. \n"}
{"id": "1344509", "url": "https://cs.wikipedia.org/wiki?curid=1344509", "title": "ADB", "text": "ADB\n\nADB může znamenat:\n"}
{"id": "1344510", "url": "https://cs.wikipedia.org/wiki?curid=1344510", "title": "Stanislav Ježek (skibobista)", "text": "Stanislav Ježek (skibobista)\n\nStanislav Ježek (* 31. července 1980) je český skibobista, mistr světa a celkový vítěz světového poháru v jízdě na skibobech, z oddílu TJ sokol Deštné v Orlických horách.\n\n\n"}
{"id": "1344513", "url": "https://cs.wikipedia.org/wiki?curid=1344513", "title": "Strach v přímém přenosu", "text": "Strach v přímém přenosu\n\nStrach v přímém přenosu (v anglickém originále \"My Little Eye\") je britský filmový horor. Natočil jej režisér Marc Evans podle scénáře, který napsali David Hilton a James Watkins. Pojednává o pěti lidech, kteří dostali šanci být vstoupit do soutěže, během níž musí strávit šest měsíců v domě v horách. Celou dobu jsou filmováni. Snímek byl inspirován televizními pořady typu \"Big Brother\". Hráli v něm Sean Cw Johnson, Kris Lemche, Laura Regan, Bradley Cooper a další.\n"}
{"id": "1344520", "url": "https://cs.wikipedia.org/wiki?curid=1344520", "title": "Modrásek ligrusový", "text": "Modrásek ligrusový\n\nModrásek ligrusový (\"Polyommatus damon\") je druh denního motýla z čeledi modráskovitých (\"Lycaenidae\"). Rozpětí křídel motýla je 30 až 36 mm. Samci mají blankytně modrá křídla s širokým tmavým lemem, který není z vnitřní strany ohraničen. Samice jsou tmavě hnědé a vzácně mohou mít matné příkrajní oranžové skvrny. Na rubu zadních křídel mají obě pohlaví výrazný bílý paprsek.\n\nMotýl je rozšířený ostrůvkovitě od Španělska přes Itálii, střední Evropu a západní části Balkánu dále na východ až po Mongolsko. V České republice, kde přežívají poslední nepočetné kolonie, se i v minulosti vyskytoval velmi lokálně v teplých oblastech. Zahlédnout ho lze na stepích, slunných svazích a v suchých úvozech.\n\nŽivnými rostlinami modráska ligrusového jsou vičenec ligrus (\"Onobrychis viciifolia\") a vičenec písečný (\"Onobrychis arenaria\"). Samice klade vajíčka hlavně do okvětních listenů živných rostlin. Housenky, které jsou příležitostně myrmekofilní, se živí zprvu svrchní epidermální vrstvou lístků, později přijímají květy a květní pupeny. Motýl je jednogenerační (monovoltinní). Dospělce lze zahlédnout od července do začátku září. Přezimuje vajíčko nebo housenka v 1. instaru.\n\nV České republice je tento druh modráska kriticky ohrožen a je blízko vymření. V současné době se vyskytuje jen na několika málo lokalitách v nepočetných koloniích na jižní Moravě a v Českém středohoří. Motýla, který ke svému vývoji potřebuje mozaikovité kosení a dostatečně rozsáhlé porosty vičence, ohrožuje zarůstání vhodných stanovišť.\n\n\n"}
{"id": "1344523", "url": "https://cs.wikipedia.org/wiki?curid=1344523", "title": "Kooperativní učení", "text": "Kooperativní učení\n\nPedagogika chápe pojem kooperativní učení jako cílovou strukturu vyučování, jako povahový – osobnostní rys žáka (kooperativnost), podstatný k přijetí kooperativní cílové struktury žákem, a jako charakteristiku chování žáků ve školních situacích – pro skupinové chování. Podstatou kooperativního učení jsou tedy situace, kdy se žák / student aktivně zapojuje do výuky, která má nejčastěji podobu párové či skupinové práce. Účastníci výukového procesu si vzájemně vyměňují informace a tím vznikají nové poznatky. \n\nVýukový proces zahrnující kooperativní učení se vyznačuje těmito znaky:\n\nStanovení cíle vyučování, napomáhá zvyšování \"efektivity vyučování\". Při stanovení cíle skupinové aktivity, můžeme posuzovat efektivitu diskusí a produktů. \n\nCíle kooperativního učení, zahrnují i cíle základního vzdělání. \n\nCíle základního vzdělání:\n\nKooperativní výuka dále zahrnuje cíle „úkolové“ a „socio-emocionální“, které jsou dané charakteristikou úkolů a technik aplikovaných v dané skupině. \n\nKooperativní učení je koncept přenesený k nám z edukačních věd ze zahraničí, s původem v USA. Problematika kooperativního učení je provázána v té, které oblasti s předchozím pohledem na učení ve skupinách. (v anglosaské především s odkazem J. Deweye, ve frankofonní s odkazem C. Freineta apod.). V zahraniční literatuře se objevuje od první poloviny 70. let 20. století. Koncept kooperativního učení se přenáší do Českého edukačního prostředí až od konce devadesátých let 20. století. Mezi nejvýznamnější autory v Česku publikující v této oblasti patří Skalková, Stračár a Kasíková.\n\nV pedagogických souvislostech je interpretováno v různých rovinách:\n\nJsou popsány také různé přístupy ke kooperativnímu učení:\n\n"}
{"id": "1344525", "url": "https://cs.wikipedia.org/wiki?curid=1344525", "title": "Vertigo (film)", "text": "Vertigo (film)\n\nVertigo je americký psychologický thriller z roku 1958, který natočil režisér Alfred Hitchcock. Scénář napsali Alec Coppel a Samuel A. Taylor podle románu \"D'entre les morts\" od autorské dvojice Boileau-Narcejac. Hlavní roli bývalého detektiva Johna Fergusona ve filmu ztvárnil James Stewart. Dále ve filmu hráli například Kim Novak, Barbara Bel Geddes a Tom Helmore.\n\nHudbu k filmu složil Bernard Herrmann. Snímek byl uveden 9. května 1958. Americký filmový institut jej roku 2007 zařadil na devátou pozici v žebříčku sta nejlepších amerických filmů všech dob.\n\n"}
{"id": "1344528", "url": "https://cs.wikipedia.org/wiki?curid=1344528", "title": "SK Převýšov", "text": "SK Převýšov\n\nSK Převýšov je fotbalový klub z Převýšova, malé vesničky na území Královéhradeckého kraje poblíž Chlumce nad Cidlinou a krajského města Hradce Králové. Klubovými barvami jsou bílá a černá. Od sezony 2012/13 byl účastníkem České fotbalové ligy, než v roce 2019 prodal svou licenci na účast v této soutěži do nedalekého Chlumce nad Cidlinou. Od sezony 2019/20 bude klub nižší soutěž (IV.B Třídu okresu Hradec Králové).\n\nFotbalový klub v Převýšově má dlouholetou tradici. Místní klub, reprezentující malou vesničku poblíž Chlumce nad Cidlinou, byl založen v roce 1919. Historického úspěchu klub dosáhl v roce 2012 postupem z Divize C do ČFL. Ve třetí nejvyšší soutěži v České republice klub nepřetržitě působil sedm sezon, než v roce 2019, při výročí sta let fotbalu, předal svou licenci do nedalekého Chlumce nad Cidlinou.\n"}
{"id": "1344532", "url": "https://cs.wikipedia.org/wiki?curid=1344532", "title": "Volná hra", "text": "Volná hra\n\nSpontánní neboli volná hra je typem dětské hry, při které si dítě samo vybere námět, záměr, hračky i partnera. Tato hra vychází z vlastní potřeby dítěte, jeho vnitřních motivů i zájmů.\n\nPokud budeme hru pozorovat, měli bychom postupně objevit všechny její znaky, které nám pomohou ověřit, zda si dítě skutečně hraje.\n\nMezi nejčastější znaky hry uvádí Koťátková: spontánnost, zaujetí, radost a uspokojení, tvořivost, fantazie, opakování a přijetí role.\n\n\nDítě si partnera volí na základě vlastního výběru, může jím být dospělý i dítě. Vázanost na rodinu se uvolňuje v předškolním věku, dítě je pak více aktivní ve své vrstevnické skupině. Jak uvádí Vágnerová, předškolní dítě si již uvědomuje rozdílnost pohlavní a kamaráda si vybírá na základě jak pohlaví, tak i zevnějšku dítěte, vlastnictví zajímavého předmětu a chování dítěte.\n\nPři volné hře by samo dítě mělo rozhodovat, kdo si s ním smí či nesmí hrát, dospělý by neměl do výběru dítěte zasahovat. \"„Nátlak na dítě, aby si hrálo s druhými, mu bere jednu z nejdůležitějších zkušeností – samostatné navazování kontaktu.“\"\n\nSpontánní hra se může odehrávat v podstatě kdekoli. Je důležité nabídnout dítěti rozmanité prostředí, které zahrnuje nejen vnitřní prostory, ale i dětské hřiště, zahradu či přírodu. Volnou hru lze realizovat i v pracovní dílně.\n\n\"„Čím opatrněji se chováme při zasahování do volné hry a do sociálních procesů, tím aktivněji se činíme při utváření prostoru a nabídce materiálu.“\" \n\nVe volné hře jsou použity ty hračky a ten materiál, které si dítě do hry přinese, resp., které do hry zahrne. Může se jednat jak o hračky z domova, tak o hračky, které jsou aktuálně k dispozici. Dítě však hračku cíleně nepotřebuje a nemělo by se na ni cíleně omezovat. Lze využít i přírodní materiály volně dostupné v přírodě, věci praktického užití, kancelářský materiál aj.\n\nPři volné hře si dítě samo určí, s čím si bude hrát, dospělý by neměl do výběru dítěte zasahovat.\n\nMateriál pro volnou hru dítěte lze i připravit cíleně a předem, nabídku těchto předmětů je vhodné před další hrou měnit. Vhodné jsou předměty, se kterými si děti mohou hrát i bez našeho návodu a předvedení.\n\nJestliže volná hra dětí probíhá ve školce, je důležité zmínit úlohu učitelky. Ta by měla především vytvořit podmínky vhodné volnou, zajistit bezpečný prostor, vybrat hračky, pomůcky a materiál, které ke hře motivují a stimulují. To vše zajistit vzhledem k věku dětí, k jejich vývojovým zvláštnostem, k dynamice a převažujícím rysům skupiny. Učitel musí taktéž reagovat na přicházející stimuly z okolního světa a na situace, o které se děti zajímají.\n\nDalším důležitým krokem je zformulování základních pravidel hry, kterým děti budou rozumět a kterými se budou při společné hře řídit.\n\n\"„Učitelka, která dovoluje využívat čas a prostor k volným hrám dětí podle jejich představ, by měla dokázat ustoupit do pozadí a přesto být nablízku a umět to vyjadřovat širokou škálou nonverbální komunikace i jednoduchého pozitivně laděného verbalizování toho, co vidí, co se před ní rozvíjí i vrcholí.“\"\n\n"}
{"id": "1344533", "url": "https://cs.wikipedia.org/wiki?curid=1344533", "title": "Kyselina glukonová", "text": "Kyselina glukonová\n\nKyselina glukonová je organická sloučenina, karboxylová kyselina odvozená od glukózy oxidací aldehydové skupiny na karboxylovou.\n\nKyselina glukonová v neutrálních vodných roztocích vytváří glukonátový anion. Soli a estery této kyseliny se označují glukonáty a společně se samotnou kyselinou se vyskytují v přírodě, kde vznikají oxidací glukózy v některých organismech. Existují léčiva, která se podávají injekčně ve formě glukonátů.\n\nMolekula kyseliny glukonové se skládá z šestiuhlíkatého řetězce s navázanými pěti hydroxylovými skupinami a karboxylovou skupinou na konci. Ve vodných roztocích se tato kyselina vyskytuje v rovnováze s cyklickým esterem glukono-deltalaktonem.\n\nKyselina glukonová se přirozeně vyskytuje v ovoci, medu a vínu. Používá se v potravinářství jako regulátor kyselosti (kód E 574), dále v čisticích prostředcích, kde, obzvlášť v zásaditých roztocích, rozpouští usazeniny minerálů. Glukonátový anion tvoří cheláty s Ca, Fe, Al a dalšími kovovými ionty.\n\nGlukonát vápenatý se ve formě gelu používá k léčbě popálenin způsobených kyselinou fluorovodíkovou a lze jej použít na léčbu hypokalcémie u hospitalizovaných pacientů. Glukonát je také elektrolytem přítomným v některých roztocích, jako je například „plasmalyt a“, používaných k nitrožilní kapalinové resuscutaci. Glukonát chininu se ve formě nitrosvalových injekcí používá při léčbě malárie. Injekce glukonátu zinečnatého se používají ke kastraci psů. Injekce glukonátu železnatého byly navrženy k léčbě anémie.\n"}
{"id": "1344534", "url": "https://cs.wikipedia.org/wiki?curid=1344534", "title": "Říšská dvorní rada", "text": "Říšská dvorní rada\n\nŘíšská dvorní rada, případně říšská dvorská rada, \"Reichshofrat\" (zkr. \"RHR\") byla od roku 1495 vedle Říšského komorního soudu, s nímž si někdy konkurovala, jednou ze dvou nejvyšších soudů ve Svaté říši římské národa německého. Pouze Říšská dvorní rada však byla jediným kompetentním orgánem pro záležitosti týkající se říšských lén a císařských privilejí a výsadních práv.\n\nTitul jednolivých členů tohoto grémia byl \"říšský dvorní rada\" (\"Reichshofrat\"), její předseda byl \"prezident Říšské dvorní rady\" (\"Reichshofratpräsident\").\n\nOba soudy, Říšská dvorní rada a Říšský komorní soud, odvozovaly svou způsobilost přímo od německého krále nebo císaře, tedy od nejvyšší soudní autority v říši. Šlechta podléhající přímo císaři a říšské stavy mohly být obžalovány pouze těmito dvěma nejvyššími institucemi. Naproti tomu měšťanstvo, sedláci a nižší šlechta muselo obdržet obvinění nejprve od příslušného soudu knížecího či městského, jemuž byli poddáni.\n\n"}
{"id": "1344535", "url": "https://cs.wikipedia.org/wiki?curid=1344535", "title": "Walter Lüthi", "text": "Walter Lüthi\n\nWalter Lüthi (5. ledna 1901, Günsberg – 3. září 1982, Adelboden) byl švýcarský reformovaný teolog, kazatel a publicista.\n\nByl stoupencem teologie Karla Bartha.\n\n"}
{"id": "1344537", "url": "https://cs.wikipedia.org/wiki?curid=1344537", "title": "Cacovický náhon", "text": "Cacovický náhon\n\nCacovický náhon je umělý vodní tok v Brně, tvořící vedlejší rameno řeky Svitavy. Společně s hlavním tokem Svitavy vytváří Cacovický ostrov.\n\nCelou délkou náhonu vedou katastrální hranice. Je tak hraničním tokem pro Obřany a Husovice na západním břehu, a Maloměřice na východním břehu (Cacovický ostrov).\n\nCacovický náhon je dlouhý přibližně 1,2 km. Na svém počátku je překlenut lávkou pro pěší, jeho tok je také dvakrát přemostěn ulicí Cacovice. V blízkosti jeho ústí do Svitavy byla do Cacovického náhonu v roce 1993 přivedena nová štola s přetrasovaným tokem Ponávky.\n\nPůvodně mlýnský náhon je starobylý, mlýn je zde doložen v roce 1170. Je pravděpodobné, že náhon vznikl úpravou jednoho z tehdejších říčních ramen Svitavy. U mlýna stávala také ves Cacovice, která zpustla zřejmě někdy v 15. století. Na Cacovickém náhonu vzniklo několik mlýnů, v roce 1857 zde stály ještě tři. Poslední z nich byl koncem 19. století upraven na malou vodní elektrárnu, fungující dodnes.\n\n"}
{"id": "1344539", "url": "https://cs.wikipedia.org/wiki?curid=1344539", "title": "Otakar Pohl", "text": "Otakar Pohl\n\nOtakar Pohl (11. října 1914 Olomouc - 9. dubna 1986 Praha) byl český ekonom a bankéř. V letech 1950 až 1954 a 1957 až 1969 byl generálním ředitelem Národní banky Československé.\n\nNarodil se v Olomouci, v Praze vystudoval Právnickou fakultu Univerzity Karlovy a Svobodnou školu politických nauk. Od roku 1939 pracoval jako daňový poradce a účetní revizor v Revisní poradně v Praze. Během německé okupace na Olomoucku spolupracoval na ilegálních tiskovinách Informační služby národního osvobození a V boj, za což byl v roce 1943 zatčen a odsouzen do vězení. \n\nV roce 1945 vstoupil do Komunistické strany Československa, následujícího roku se stal pracovníkem Národohospodářského oddělení jejího Ústředního výboru. V roce 1948 začal pracovat jako přednosta v národohospodářském odboru Kanceláře prezidenta republiky. Po únorovém převratu se aktivně podílel na čistkách v ekonomických ministerstvech a také byl mj. předsedou komise finančních znalců v procesu s Rudolfem Slánským, když v procesu byl mj. k trestu smrti odsouzen jeho bývalý spolupracovník Ludvík Frejka.\n\nOd července 1950 do února 1954 byl generálním ředitelem Národní banky Československé, následně tamtéž náměstkem generálního ředitele a od srpna 1957 do října 1969 opět generálním ředitelem. V roce 1968 se přihlásil k myšlenkám pražského jara a následně odsoudil okupaci zeměmi Varšavské smlouvy, za což byl z funkce ředitele odvolán. Od roku 1970 pracoval krátce v diplomatických službách. Zemřel v roce 1986 v Praze.\n"}
{"id": "1344540", "url": "https://cs.wikipedia.org/wiki?curid=1344540", "title": "Banánové děti", "text": "Banánové děti\n\nBanánové děti je název označující druhou generaci Vietnamců žijící v České republice. Toto označení odkazuje na jejich identitu, která je ovlivněná jak asijským vzhledem (zvenku žlutí), tak i jejich osobností, která je značně ovlivněna evropským prostředím (zevnitř bílí).\n\nBanánové děti jsou pod tlakem obou kultur, vietnamské i české, a často zastávají ambivalentní vztah k majoritnímu prostředí. Každý den se potýkají s tím, kým vlastně jsou, dostávají se tak na rozhraní dvou odlišných kultur. V důsledku vnitřního konfliktu pak dochází až ke ztrátě identity.\n\nČastou volbou druhé generace je varianta propojení, kdy svou identitu vytváří v rámci určitého spojení národní (české) a etnické (vietnamské) identity. Jejich identitu tedy utváří nejen rodiče a vietnamská komunita, ale i spolužáci, popřípadě jejich české „babičky a tety“. \n\nVe Vietnamu je rodina základem všeho. Ve většině případů se skládá ze tří až čtyř generací žijících pod jednou střechou. Model vietnamské rodiny se vyvíjel především z konfucianismu, který se projevil v patriarchálním rázu rodiny. V rámci vztahů v rodině existovala a stále existuje hierarchie a bezvýhradná oddanost dětí vůči rodičům, která se ve vztahu otce a syna označuje termínem „synovská oddanost\".\n\nVietnamskou rodinu lze charakterizovat několika typickými základními vlastnostmi:\n\nVietnamská rodina žijící v ČR se částečně liší od té tradiční z Vietnamu. Rodina je stále prvotním stabilizátorem vietnamských komunit i v České republice.\n\nRozdíly jsou nejvíce patrné především ve výchově dětí. Rodiče jsou často v práci od rána do večera, a tak nemají možnost se plně věnovat svým dětem, ty pak zapomínají, či se vůbec nenaučí vietnamské písmo a vietnamsky dobře ani nemluví.\n\nMnoho dětí s vlastními rodiči ani nevyrůstá, starají se o ně tzv. \"tety“ anebo „babičky\" z Česka, které jim pomáhají s integrací (čtou jim české pohádky, slaví české svátky, atd.). Ve Vietnamu funguje systém babičkovství, vietnamská rodina zde prostě simuluje důvěrně známé uspořádání rodiny. To má dopad na identitu dětí, které se většinou sžily s českou kulturou, ale doma a v komunitě se musí řídit kulturou vietnamskou.\n\nVietnamská komunita v ČR bývá charakterizována jako:\nV ČR si vybudovala organizační a ekonomické zázemí, a toto zázemí dnes využívá k tomu, aby svým příslušníkům umožnila rozmanitější životní podmínky.\n\nDoba příchodu vietnamských imigrantů do ČR představuje mezník v dělení ve společenské hierarchii uvnitř vietnamské komunity. Nejvýše stojí tzv. starousedlíci, potom se rozlišují porevoluční migranti a příchozí v 90. letech 20. století, třetí vrstvu reprezentují migranti, kteří do ČR přišli po roce 2000, tzv. nová migrační vlna.\n\nProstředí velkých tržnic je samostatným světem, s vlastními pravidly a službami. Velkoobchody a velkosklady tvoří centra obchodní, kulturní a komunitní. Pořádají se zde např. fotbalové turnaje či koncerty vietnamských umělců ze zahraničí, tábory pro děti atd., o kterých Češi nebývají informováni.\n\nVietnamské děti a mládež tvoří v ČR 3. nejpočetnější skupinu žáků a studentů-cizinců a škola funguje jako jeden z nejvýznamnějších prostředků integrace. Vietnamské děti platí celkově za bezproblémové, mají pozitivní chování a pilně studují. Motivace vietnamských dětí je podstatně vyšší než motivace českých dětí, což dokazují i jejich dobré studijní výsledky.\n\nU vietnamských dětí není výjimečné ani doučování mimo školu, které hradí rodiče. Tento způsob zvládnutí jazykového handicapu je poměrně rozšířený a úspěšný. Začíná se však objevovat jiný problém, a to postupná ztráta jejich původního jazyka. Ta se týká především druhé generace vietnamských imigrantů. Tyto děti nemají potíže se zvládáním českého prostředí a českého jazyka, ale paradoxně se svým mateřským jazykem - vietnamštinou. V důsledku toho pak dochází k problémům v komunikaci uvnitř rodiny a může to vést až k situaci, že si členové jedné rodiny navzájem nerozumí.\n\nVietnamské děti se učí mnohem více než české děti, nechodí ven a tráví hodně času na internetu. Vietnamští rodiče jen neradi pouštějí své děti na organizované a pravidelné volnočasové aktivity. Prvořadé je pro ně formální vzdělání jejich dětí, teprve při jeho zvládání nastává prostor pro vzdělání neformální.\n"}
{"id": "1344545", "url": "https://cs.wikipedia.org/wiki?curid=1344545", "title": "Seznam medailistů na mistrovství světa ve vzpírání ženy – těžká váha", "text": "Seznam medailistů na mistrovství světa ve vzpírání ženy – těžká váha\n"}
{"id": "1344546", "url": "https://cs.wikipedia.org/wiki?curid=1344546", "title": "Kalle", "text": "Kalle\n\nKalle je česká alternativní hudební skupina, která v roce 2014 vyhrála žánrovou cenu Anděl, udělovanou Akademií populární hudby. Její jméno pochází ze severštiny, přestože to ani nebylo původním cílem, ale název se skupině zalíbil.\n\nVeronika Buriánková a David Zeman spolu tvoří v různých formách a formacích od roku 2007. Skupina vznikla v roce 2013 jako vedlejší projekt ke kapelám Nod Nod a Veena. Debutové album Live from the Room bylo nejprve nahráno na magnetofonový pás pomocí čtyřstopého magnetofonu. V roce 2014 pak vydáno na gramofonové desce. V roce 2014 byla kapela nominována na desku a objev roku v soutěži Vinyla 2014.\n\nKapela vyhrála žánrovou cenu Anděl za rok 2014 v kategorii Alternativní hudba.\nV listopadu 2017 vydala skupina nové album \"Saffron Hills\". Album bylo nahráno na osmistopý magnetofon. Obsahuje devět skladeb, kde je většina hudby tvořena za použití elektrické kytary s efekty, analogového bubnu, casiotone kláves a akustické kytary. Album bylo nominováno na cenu Vinyla 2017.\n\nKapela dostala cenu Anděl 2017 za jejich druhé album Saffron Hills v kategorii Alternativa.\n\n\n"}
{"id": "1344548", "url": "https://cs.wikipedia.org/wiki?curid=1344548", "title": "Dávky pěstounské péče", "text": "Dávky pěstounské péče\n\nDávky pěstounské péče zahrnují 5 dávek od státu, které jsou upraveny zákonem č. 359/1999 Sb., o sociálně-právní ochraně dětí z roku 2013. Jedná se o dávky poskytované bez závislosti na výši příjmu a to buď pěstounovi nebo přímo dítěti. \n\nO nároku na dávky rozhoduje a následně je vyplácí pobočka Úřadu práce ČR v místě trvalého pobytu pěstouna a svěřeného dítěte. U plnoletého dítěte poté v místě jeho trvalého bydliště. Dávky pěstounovi náleží ode dne, kdy bylo soudem rozhodnuto o pěstounství či poručnictví. V případě pěstouna v evidenci vzniká nárok zařazením do evidence. Pěstoun si o dávky žádá právě na pobočce Úřadu práce pomocí příslušného tiskopisu. V případě manželského páru náleží dávky pouze jednomu z nich.\n\nNárok na tuto dávku vzniká přímo dítěti. Dávku je možné pobírat i po dosažení jeho zletilosti, pokud trvá nezaopatřenost (tj. dítě studuje či se soustavně připravuje na výkon povolání, nejdéle do 26 let věku) a pokud dítě i nadále žije s pěstounem. Výše příspěvku na péči se odvíjí od věku dítěte a stupni jeho závislosti na pomoci jiné osoby. \n\nVýše příspěvku podle věku dítěte: \n\nVýše těchto dávek se mění, když se podle zákona o sociálních službách jedná o dítě závislé na pomoci jiné osoby.\n\nSe změnou stupně závislosti dítěte na pomoci jiné osoby se mění i výše příspěvku. V případě zvýšení stupně závislosti dojde k navýšení dávky k prvnímu dni kalendářního měsíce, kdy změna nastala. Při snížení stupně závislosti bude dávka snížena až k prvnímu dni následujícího kalendářního měsíce.\n\nJedná se o jednorázovou dávku ve výši 25 000 Kč. Nárok na tento příspěvek vzniká přímo dítěti, které bylo dříve umístěno do pěstounské péče a nyní dosáhlo plnoletosti nebo zanikla jeho nezaopatřenost (ukončením studia, dosažením věku 26 let). Když tedy zaniká nárok na příspěvek na úhradu potřeb dítěte (viz výše), vzniká nárok na příspěvek při ukončení pěstounské péče. O tuto dávku si žádá sama osoba, která byla dítětem v pěstounské péči.\n\nNa tuto dávku vzniká nárok osobě pečující i pěstounovi v evidenci. Pěstounovi v evidenci nárok na tuto dávku zaniká, když svěřené dítě dosáhne plnoletosti, u osoby pečující trvá nárok na tuto dávku, dokud trvá nárok na příspěvek na úhradu potřeb dítěte (viz výše). U pěstounů v evidenci vzniká nárok na odměnu pěstouna po celou dobu, kdy jsou v evidenci vedeni, bez ohledu na to, zda zrovna u sebe dítě mají nebo ne.\n\nVýše odměny: \nPokud je pečující osoba nebo osoba v evidenci zároveň prarodičem dítěte, náleží jí odměna pěstouna pouze v případě, že pečuje alespoň o 1 dítě ve II., III. nebo IV. stupni závislosti, nebo pečuje-li alespoň o 3 zdravé děti. Pokud tato osoba pečuje pouze o 1 nebo 2 zdravé děti, nárok na dávku jí vzniká pouze ve výjimečných případech.\n\n„Odměna pěstouna se pro účely zvláštních právních předpisů posuzuje jako plat.\"\n\nPříspěvek při převzetí dítěte náleží osobě pečující, nikoli osobě v evidenci.\n\nVýše příspěvku se odvíjí od věku dítěte při převzetí:\nNa tuto dávku má nárok osoba pečující, která má v péči 3 nebo více dětí. Příspěvek je možné použít na koupi nového vozidla nebo na opravy stávajícího. Výše dávky je 70 % doložených výdajů na koupi či opravu, nejvyšší možná míra příspěvku je ovšem 100 000 Kč. O tuto dávku je možné žádat opakovaně, ovšem za 10 let nesmí celková výše příspěvků přesáhnout 200 000 Kč.\n\nZakoupené motorové vozidla pečující osoba nesmí využívat k výdělečné činnosti.\n"}
{"id": "1344549", "url": "https://cs.wikipedia.org/wiki?curid=1344549", "title": "Metronome Festival", "text": "Metronome Festival\n\nMetronome Festival je hudební festival, konaný od roku 2016 v Praze, konkrétně na Holešovickém výstavišti. Jeho první ročník se konal ve dnech 25. a 26. června 2016 a ze zahraničních umělců na něm vystoupili například Iggy Pop, The Kooks, Foals a Ella Eyre. Z český hudebníků na tomto ročníku zahráli například Barbora Poláková, Michal Ambrož a Ivan Král. Prvního ročníku se zúčastnilo 7500 návštěvníků. Druhého, který proběhl ve dnech 23. a 24. června 2017, kolem 14 000. Na druhém ročníku se představili například Sting a Kasabian, z českých například David Koller, Thom Artway, Ewa Farna a Monkey Business. Třetí ročník proběhl ve dnech 22. a 23. června 2018 a vystoupili na něm například John Cale, Tom Odell a Sister Bliss. Z českých umělců to byli Tata Bojs, Zrní a Midi lidi. Rovněž zde vystoupila obnovená skupina Sexy Dancers. Na čtvrtý ročník, který proběhne ve dnech 21. a 22. června 2019, by měly přijet kapely Morcheeba a Kraftwerk.\n"}
{"id": "1344553", "url": "https://cs.wikipedia.org/wiki?curid=1344553", "title": "František Rydval", "text": "František Rydval\n\nFrantišek Rydval (* 21. únor 1946, Liberec) je bývalý český skokan na lyžích, reprezentant Československa.\n\nZúčastnil se olympijských her v Grenoble roku 1968, v závodě na středním můstku skončil na 12. místě a na velkém můstku na 27. místě. Závodil v letech 1967-1972. V mezinárodní konkurenci debutoval na Turné čtyř můstků 1966/67, kde ve třech závodech ze čtyř skončil v první desítce a celkově byl čtrnáctý. V dalším ročníku startoval jen ve 2 závodech ze čtyř a skončil celkově na 65. místě. V ročníku 1968/69 byl 3. v Oberstdorfu, vyhrál v Garmisch-Partenkirchen, byl desátý v innsbrucku a Bischofshofenu a celkově skončil na 5. místě.V dalších ročnících skončil celkově na 21. a 32. místě.\n"}
{"id": "1344555", "url": "https://cs.wikipedia.org/wiki?curid=1344555", "title": "Charles Coffey", "text": "Charles Coffey\n\nCharles Coffey (okolo 1700 Irsko – 13. května 1745 Londýn) byl irský dramatik, operní libretista a hudební aranžér.\n\nNarodil se na přelomu 17. a 18. století v Irsku. Přesné datum ani místo narození není známo. Na jevišti v Dublinu debutoval v roce 1724 hrou \"A Wife and No Wife\". V Dublinu také uvedl svou první ballad operu \"The Beggar’s Wedding\", která měla zužitkovat popularitu Žebrácké opery Johna Gaye a Johanna Christopha Pepusche. Úspěch se však nedostavil.\n\nV roce 1729 se přestěhoval do Londýna, kde v divadle Haymarket uvedl zkrácenou versi pod názvem \"Phebe, or The Beggar's Wedding\", která se již úspěchu dočkala. Největší slávu však sklidil za svou ballad operu \"The Devil to Pay, or The Wives Metamorphos'd\" (1731), která se stala druhou nejúspěšnější ballad operou 18. století po Žebrácké opeře. V roce 1736 si pruský velvyslanec v Anglii objednal německou úpravu této opery, která pod názvem \"Der Teufel ist los, oder Die verwandelten Weiber\" byla uvedena v řadě německých měst a měla velký vliv na formování a rozvoj německého singspielu.\n\n\n\n"}
{"id": "1344556", "url": "https://cs.wikipedia.org/wiki?curid=1344556", "title": "Jan Zeising", "text": "Jan Zeising\n\nJan Zeising, Johannes Zeising, Jan Čížek († 15. dubna 1528, Brno) byl slezský františkánský mnich, později přívrženec Jednoty bratrské a nakonec novokřtěnec.\n\nZ rozkazu krále Ferdinanda I. byl dne 14. dubna 1528 upálen v Brně.\n\n"}
{"id": "1344559", "url": "https://cs.wikipedia.org/wiki?curid=1344559", "title": "Rafael Hanisch", "text": "Rafael Hanisch\n\nRafael Hanisch též Franciscus Raphael Hanisch či Franz Hanisch († 16. století) byl slezský františkán a později stoupenec reformace.\n\nPod vlivem reformace opustil františkánský klášter ve Vratislavi a stal se luterským proboštem kostela sv. Ducha ve Vratislavi. Byl iniciátorem založení latinské školy ve vratislavském Novém Městě.\n\n"}
{"id": "1344560", "url": "https://cs.wikipedia.org/wiki?curid=1344560", "title": "High Life (album, Brian Eno a Karl Hyde)", "text": "High Life (album, Brian Eno a Karl Hyde)\n\nHigh Life je druhé a zároveň poslední společné studiové album anglických hudebníků Briana Ena a Karla Hyda. Vydáno bylo 30. června roku 2014 společností Warp a jeho producentem byl Eno. Dále se na albu podíleli například Leo Abrahams a Fred Gibson. Autorem některých textů je Rick Holland. V hitparádě Billboard 200 se deska umístila na 194. příčce.\n\n"}
{"id": "1344562", "url": "https://cs.wikipedia.org/wiki?curid=1344562", "title": "Diviš z Krupky", "text": "Diviš z Krupky\n\nDiviš z Krupky (; † 16. století) byl český františkán a pozdější přívrženec Lutherovy reformace.\n\nStal se prvním lektorem františkánského studijního domu v Kadani. Na provinční kapitule, která se konala v létě 1524 v Kadani předložil k diskusi některé reformační teze, které předtím podle Lutherova vzoru přibil na vrata kláštera. Většina kapitulárů teze rezolutně odmítla. Po zmíněné kapitule bratr Diviš spolu se svými několika konvertovanými žáky konvent opustil. Řádoví představení chtěli Diviše tajně zatknout. Zachránil se útěkem na hrad Hasištejn, kde mu úkryt poskytl Vilém Hasištejnský z Lobkovic.\n\n"}
{"id": "1344566", "url": "https://cs.wikipedia.org/wiki?curid=1344566", "title": "Ambrož z Vratislavi", "text": "Ambrož z Vratislavi\n\nAmbrož z Vratislavi († 16. století) byl český františkán a pozdější přívrženec Lutherovy reformace.\n\nPůsobil jako lektor františkánského studijního domu v Brně. Zpočátku veřejně odporoval luteránství, propagovaném bratrem Divišem z Krupky, nakonec se stal roku 1524 sám luteránem.\n"}
{"id": "1344574", "url": "https://cs.wikipedia.org/wiki?curid=1344574", "title": "The Equatorial Stars", "text": "The Equatorial Stars\n\nThe Equatorial Stars je třetí společné studiové album anglických hudebníků Briana Ena a Roberta Frippa. Vydáno bylo roku 2004 vydavatelstvími, které vlastní tito dva hudebníci, sice Opal Records (Eno) a Discipline Global Mobile (Fripp). Roku 2014 vyšla reedici alba na gramofonové desce. Jde o jejich první kolaborativní album po bezmála třiceti letech – předchozí \"Evening Star\" vyšlo roku 1975.\n\nAutory všech skladeb jsou Brian Eno a Robert Fripp.\n"}
{"id": "1344575", "url": "https://cs.wikipedia.org/wiki?curid=1344575", "title": "Stanislav Sahánek", "text": "Stanislav Sahánek\n\nStanislav Sahánek (15. června 1883, Trávník (Kroměříž) – 27. února 1942, Koncentrační tábor Mauthausen) byl český vysokoškolský učitel a germanista, jenž působil do roku 1938 – jako docent – na Filozofické fakultě Univerzity Komenského v Bratislavě a od roku 1938 až do uzavření českých vysokých škol nacisty (17. 11. 1939) také na Filozofické fakultě Masarykovy univerzity v Brně.\n\nNarodil se v rodině učitele v Trávníku Hugo Sahánka jeho manželky Anny Mašlaňové. Po maturitě na německém Arcibiskupském gymnáziu v Kroměříži započal filologické studium němčiny a češtiny na české Filozofické fakultě Univerzity Karlovy v Praze; svoji disertační práci (tehdy PhDr.) s názvem \"České prvky v díle Marie Ebnerové z Eschenbachu\" (1925; 167 s.) však podal v Brně, na ní navazující habilitační práci (doc.), věnující se literátu Ferdinandu von Saarovi (knižně 1934 v Brně, 1935) pak při svém následném působení v Bratislavě, kde setrval až do roku 1938. V roce 1938/1939 se opět navrátil do Brna, avšak historické události spojené s uzavření českých vysokých škol dne 17. listopadu 1939 mu odepřeli možnost, iniciovanou z Bratislavy, jmenovat jej mimořádným profesorem pro obor dějin německé literatury, kterou již onehdy podpořila i samotná Masarykova univerzita.\n\nV roce 1941 byl spolu s dalšími brněnskými pedagogy nacisty zatčen a na začátku roku 1942 zavražděn v rakouském koncentračním táboře Mauthausen. V 1947 byl in memoriam jmenován řádným profesorem pro obor dějin německé literatury na FF MU v Brně. Profesor Sahánek se zaobíral především tzv. moravskou německy psanou literaturou; je autorem např. prací o spisovatelce Marii von Ebner z Eschenbachu a Ferdinandu von Saarovi, či odborné studie o \"Literárním biedermeieru v německém písemnictví\".\n\nPůsobil jako gymnazijní pedagog v Uherském Hradišti, Třebíči na Gymnáziu Třebíč a v Brně na Státním reálném gymnáziu v Legionářské ulici.\n\nDne 20. listopadu 1909 se na Královských Vinohradech oženil s Marií Košťálovou. Manželé Sahánkovi měli syna Oldřicha (*1915), který se stal lékařem.\n\n"}
{"id": "1344580", "url": "https://cs.wikipedia.org/wiki?curid=1344580", "title": "Bergslagen", "text": "Bergslagen\n\nBergslagen je region ve vnitrozemí Švédska, vymezený zhruba řekou Dalälven na severu a jezerem Mälaren na jihu. Leží na území provincií Västmanland, Dalarna a Värmland, významnými městy jsou Fagersta, Kristinehamn, Ludvika a Hedemora. Pro tento kraj je charakteristické tradiční úzké spojení místního života s těžbou a zpracováním kovů, jako např. železo, měď, zinek, stříbro a mangan (název Bergslagen znamená doslova „hornické právo“).\n\nTěžba železné rudy je doložena již ve 4. století př. n. l., ve vrcholném středověku přišlo do kraje množství odborníků na hutnictví z Valonska. Spory o zdanění výnosu z dolů vedly v 15. století k velkému povstání, které vedl místní šlechtic Engelbrekt Engelbrektsson. Pracovní síly se získávaly násilným přesidlováním Finů i právem azylu v Bergslagenu pro odsouzené zločince. Největší rozvoj zaznamenalo hutnictví od konce 19. století díky zavedení Thomasova konvertoru a otevření železnice do přístavů Göteborg a Oxelösund, která umožnila vývoz do celého světa. V sedmdesátých letech 20. století došlo k útlumu těžby, způsobenému hospodářskou recesí i vyčerpáním zdrojů, a centrum švédského hornictví se přesunulo na sever do oblasti Kiruny. Jeden z mála dolů, které jsou dosud v provozu, se nachází v Garpenbergu a provozuje ho firma Boliden AB. V roce 1986 bylo v oblasti zřízeno největší ekomuzeum na světě (rozloha 750 km²), věnované historii těžby. Železárny Engelsberg a komplex měděných dolů v okolí Falunu byly v roce 1993, repektive v roce 2001 uznány jako Světové dědictví UNESCO. Pro Bergslagen je typická krajina posetá haldami strusky (\"Bergslagssten\") a falunská červeň: do červena zbarvená hlína z dolů, kterou se natírají dřevěné domy.\n\nHjalmar Bergman napsal o životě v tomto kraji trilogii \"Komedie z Bergslagenu\". Odehrávají se zde také kriminální romány autorky Dagmar Lange.\n"}
{"id": "1344581", "url": "https://cs.wikipedia.org/wiki?curid=1344581", "title": "Svazková škola", "text": "Svazková škola\n\nSvazková škola je školské zařízení zřizované dobrovolným svazkem obcí platné od 1. ledna 2005. Pro vedení svazkové školy je jmenován jeden ředitel a případně ředitelé jednotlivých škol. Svazková škola může zahrnovat jednu a více základních škol, jednu a více mateřských škol, jídelny a další pracoviště. Rozsah povinností a oprávnění obcí při zajišťování vzdělávání a školských služeb je pro všechny obce stejný.\n\nObce musí podle školského zákona při zřizování škol přihlížet ke kritériím:\n\nObec má povinnosti zajistit podmínky pro plnění povinné školní docházky dětem s trvalým pobytem v obci nebo dětem umístěných v ústavní péči na území obce. Obec má tři možnosti řešení povinnosti poskytnout vzdělávací a školské služby:\n\n\"„Podle školského zákona je právnickou osobou zřízenou podle zákona č. 561/2004 Sb., jejíž hlavní činností je poskytování vzdělávání podle vzdělávacích programů uvedených v § 3 a školských služeb podle zákona č. 561/2004 Sb.“\" Vedle hlavní činnosti může školská právnická osoba vykonávat i doplňkovou činnost (podnikatelskou), záleží na podmínkách stanovených při zřizování školské právnické osoby.\n\nZřizovatelem školské právnické osoby může být: MŠMT, kraj, obec nebo svazek obcí, jiná právnická osoba (např. obchodní společnost) nebo fyzická osoba. Školská právnická osoba se zřizuje zřizovací listinou (v případě jednoho zřizovatele, např. svazek obcí) nebo zřizovatelskou smlouvou (v případě více zřizovatelů).\n\nPůsobnost zřizovatele se liší podle toho zda jde o veřejný nebo soukromý sektor. U soukromé právnické osoby se stanovuje rada, která vykonává většinu kompetencí. U veřejné právnické osoby zůstávají kompetence zachovány u zřizovatele. Statutárním orgánem školské právnické osoby je ředitel.\n\nZákladní zdroje financování:\n\nŠkolská právnická osoba zřizuje peněžní fondy, které mohou být rezervní, investiční, kulturní, sociální a jsou použity podle zákona.\n\nPříspěvková organizace je zřizována podle zákona č. 250/2000 Sb., o rozpočtových pravidlech územních rozpočtů, ve znění pozdějších předpisů.\n\nPokud vzdálenost spádové školy žáka a jeho trvalé bydliště přesahuje 4 km, kraj je povinen zajistit dopravu tam i zpět.\n\nV souvislosti s plánovaným zavedením povinného předškolního vzdělávání pro děti v posledním roce před zahájením povinné školní docházky je navrženo také rozšíření povinností kraje o zajištění dopravy dětí, pro které je předškolní vzdělávání povinné, do spádové mateřské školy a ze spádové mateřské školy.\n\nSvazková škola poskytuje lepší propojení rodičů a školy. Pracoviště může poskytovat pedagogy s větší specializací a proměňovat pedagogy na svých pracovištích, to vede ke zkvalitnění výuky. Pro ředitele je to možnost lépe reagovat na počty dětí. Provoz svazkové školy má nižší náklady a snazší získávání dotací.\n\nK záporným věcem svazkových škol patří to, že na ředitele jsou kladeny větší nároky, jelikož ředitel řeší spíše administrativní záležitosti a musí mít schopnosti pro vedení velké instituce. Zřízení svazkové školy je složitý proces. Nevýhodou je také malá informovanost veřejnosti o existenci svazkového školství a často odsuzování takové instituce.\n\n\n\n"}
{"id": "1344584", "url": "https://cs.wikipedia.org/wiki?curid=1344584", "title": "Nejproduktivnější hráč Deutsche Eishockey Liga", "text": "Nejproduktivnější hráč Deutsche Eishockey Liga\n\nNejproduktivnější hráč Deutsche Eishockey Liga je trofej udělovaná nejlepšímu hráči v kanadském bodování sezóny.\n\nToto je seznam vítězů kanadského bodování v jednotlivých ročnících od založení soutěže (od sezóny 1994/1995). Jsou započteny pouze branky a asistence v základní části soutěže.\n\n"}
{"id": "1344588", "url": "https://cs.wikipedia.org/wiki?curid=1344588", "title": "Foals", "text": "Foals\n\nFoals je anglická alternativní rocková hudební skupina, která vznikla v roce 2005 v Oxfordu. Jejími členy jsou zpěvák a kytarista Yannis Philippakis, bubeník Jack Bevan, kytarista a klávesista Jimmy Smith a klávesista Edwin Congreave. Baskytarista Walter Gervers odešel počátkem roku 2018. Zpočátku v kapele působil ještě zpěvák Andrew Mears. Své první album kapela Foals vydala roku 2008 pod názvem \"Antidotes\".\n\n"}
{"id": "1344589", "url": "https://cs.wikipedia.org/wiki?curid=1344589", "title": "Ahti Karjalainen", "text": "Ahti Karjalainen\n\nAhti Kalle Samuli Karjalainen (10. únor 1923 Hirvensalmi – 7. září 1990 Helsinky) byl finský ekonom a politik, představitel strany Finský střed (agrárníci). Vystudoval politologii na Helsinské univerzitě, absolvoval roku 1958. Začínal jako tajemník Urho Kekkonena. V letech 1962-1963 a znovu 1970-1971 byl premiérem Finska, ve třech obdobích byl místopředsedou vlády (1964-1966, 1972-1975, 1976-1977), dvakrát ministrem financí (1957, 1957-1958), v letech 1959-1961 ministrem průmyslu a obchodu a dokonce v šesti kabinetech byl ministrem zahraničních věcí (1959-1961, 1961-1962, 1964-1966, 1966-1968, 1968-1970, 1972-1975). K jeho nejdůležitějším rozhodnutím v úřadě patřilo připojení se k Evropskému sdružení volného obchodu v roce 1961. V letech 1982-1983 byl guvernérem finské centrální banky, v níž působil na různých funkcích už od 50. let. Z banky musel odejít kvůli problémům s alkoholem. Jimi proslul již v době politické kariéry a stal se díky nim předmětem mnoha vtipů. \n"}
{"id": "1344590", "url": "https://cs.wikipedia.org/wiki?curid=1344590", "title": "Turistická značená trasa 8861", "text": "Turistická značená trasa 8861\n\nPřístup veřejnosti je možný po celý rok k chatě pri Zelenom plese a pouze v letním období od 16. června do 31. října až na Jahňací štít.\n\n"}
{"id": "1344591", "url": "https://cs.wikipedia.org/wiki?curid=1344591", "title": "Rozpolcená srdce", "text": "Rozpolcená srdce\n\nRozpolcená srdce (v anglickém originále The Heart of Me) je britsko-německý dramatický film z roku 2002. Režisérem filmu je Thadeus O’Sullivan. Hlavní role ve filmu ztvárnili Helena Bonham Carter, Olivia Williams, Paul Bettany, Eleanor Bron a Alison Reid. \n\n\n"}
{"id": "1344592", "url": "https://cs.wikipedia.org/wiki?curid=1344592", "title": "Než nás probudí lidský hlas", "text": "Než nás probudí lidský hlas\n\nNež nás probudí lidský hlas (v anglickém originále Till Human Voices Wake Us) je australský dramatický film z roku 2002. Režisérem filmu je Michael Petroni. Hlavní role ve filmu ztvárnili Guy Pearce, Helena Bonham Carter, Frank Gallacher, Lindley Joyner a Brooke Harmon. \n\n\n"}
{"id": "1344601", "url": "https://cs.wikipedia.org/wiki?curid=1344601", "title": "Replikant", "text": "Replikant\n\nReplikant je fiktivní bioinženýrovaný android (biosyntetická bytost) ve filmu ' z roku 1982, v jeho pokračování z roku 2017 ' a ve videohře z roku 1997 založené na filmu. Replikanti řady \"Nexus\" jsou prakticky shodní s dospělými lidmi, avšak v závislosti na modelu mají různou sílu, rychlost, mrštnost, odolnost a inteligenci. Z toho důvodu mohou být rozpoznáni pouze pomocí fiktivního Voight-Kampffova testu, ve kterém jsou vyvolávány emotivní odpovědi; neverbální reakce replikantů se liší od lidských. Replikanti řady Nexus-6 mají také bezpečnostní mechanismus ve čtyřleté životnosti, která jim zabraňuje v rozvoji empatických schopností (a tudíž získání imunity vůči testu). Replikanti jsou někdy hanlivě označováni jako „kůže“ ().\n\nPhilip K. Dick ve svém románu \"\" (inspirace pro \"\") použil termín android (nebo „andy“), ale režisér Ridley Scott chtěl nový termín, se kterým by publikum nemělo spojené žádné předsudky. Když David Peoples přepracovával scénář, požádal o radu svou dcerou, která se zabývala mikrobiologií a biochemií. Navrhla termín „replikace“, biologický proces, při kterém buňka vytvoří vlastní kopii. Z toho buď Peoples nebo Scott – oba si později vzpomněli, že to byl ten druhý – přišel s „replikantem“ a ten byl vložen do scénáře Hamptona Fanchera.\n\nNěkteré varianty českého dabingu používají plurál \"replikové\" (femininum \"repliky\", singulár \"replika\"), běžněji se však používá \"replikanti\".\n\nPřed událostmi filmu se replikanti dostali na Zemi mimo zákon a to po krvavé mimozemské vzpouře skupiny replikantů řady „Nexus-6“. Dva týdny před výchozím bodem filmu šest replikantů řady Nexus-6 uniklo z mimozemské kolonie, zabilo 23 lidí a dopravilo se raketoplánem na Zemi. Samotný film se zaměřuje na pronásledování replikantů Rickem Deckardem, což je policejní důstojník kategorie lovci odměn zvané „\"\"“ (\"běžec poostří\"), který vyšetřuje, testuje a „posílá na odpočinek“ (zabíjí) replikanty nalezené na Zemi.\n\nReplikanti řady Nexus-6 byli navrženi tak, aby kopírovali lidi ve všech směrech s výjimkou jejich emocí. „v nich začala rozpoznávat podivnou posedlost“ a aby je mohla lépe ovládat, začala replikantům implantovat falešné vzpomínky. Tím jim poskytla roky zkušeností, které lidé považují za samozřejmost; tyto vzpomínky vytvořily „vycpávku nebo polštář pro jejich emoce“.\n\nNa začátku filmu říká kapitán Bryant Deckardovi, že případný vývoj emočních reakcí ze strany jednotek Nexus-6 je důvodem, proč je navrhla s čtyřletou životností. Později ve filmu Dr. Eldon Tyrell uvádí, že omezení délky života nelze obejít a jakýkoli pokus obejít toto omezení zabije replikanta už během procedury.\n\nDeckard neměl na začátku filmu zkušenosti s replikanty řady Nexus-6. On a kapitán Bryant jsou zmatení tím, proč replikanti riskovali návrat na Zemi. Deckard si ani není jist, jak na nich bude účinný Voight-Kampffův test, protože se zdá, že se u nich vyvinuly lidské emoce.\n\nReplikanti na útěku (vše model Nexus-6):\n\nOstatní replikanti:\n\n\nPodle Deckarda je možné normálního replikanta rozpoznat obvykle pomocí 20-30 otázek ve Voight-Kampffově testu. Rachael odpoví na více než stovku otázek, než Deckard určí, že je replikant. Voiceover v závěru verze filmu pro kina říká, že jako experimentální replikant nemá čtyřletou životnost, zatímco „režisérský sestřih“ () se tím nezabývá. Scott řekl, že chtěl obsadit mladou herečku, aby zdůraznil naivitu a neprotřelost Rachael.\n\nDruhý film dále rozvinul její původ a poskytl podstatně více detailů o jejím radikálním designu. Nejvýznamnějším odhalením bylo, že Rachael byla experimentální reprodukční model replikanta (který nakonec měl s Deckardem dceru) s vysokým podílem lidských orgánů ve srovnání s replikovanými částmi. Má lidskou vnitřní strukturu kostí, přírodní oči, vlasy, kůži a reprodukční orgány. To vysvětluje její zvláštní schopnost projít testem jako člověk. Film tak naznačuje, že replikovaný byl jen její mozek a možná ještě další důležité orgány. Jelikož zemřela při porodu v důsledku komplikací s císařským řezem, zůstává nejisté, zda by mohla žít déle než čtyři roky.\n\nV knize \"Sní androidi o elektrických ovečkách?\" výrobce androidů, známý jako , netuší, jak vyrobit androidy schopné žít déle než čtyři roky. Super vojáci ve filmu \"\" (\"\") – „duchovním pokračovateli“ Blade Runnera – jsou také replikanty.\n\nTemná, paranoidní atmosféra \"Blade Runneru\" a jeho mnohonásobné verze jsou zdrojem spekulací a diskusí o této otázce. V knize \"Sní androidi o elektrických ovečkách?\", je Rick Deckard v jednom okamžiku oklamán, aby následoval androida, kterého považuje za policistu, na falešnou policejní stanici. Deckard z ní pak unikne a než se vrátí na svou policejní stanici, „pošle nad odpočinek“ několik androidů. Deckard podstoupí Voight-Kampffův test, kterým projde a potvrdí, že je člověkem.\n\nHarrison Ford, který ve filmu hrál Deckarda, řekl, že si nemyslí, že Deckard byl replikant. Také prohlásil, že s režisérem Ridleym Scottem několikrát diskutovali a došli k dohodě, že postava je člověkem. Podle několika rozhovorů se Scottem \"je\" Deckard replikantem. Deckard sbírá fotografie, které jsou vidět na jeho klavíru, ale nemá žádnou jasnou rodinu kromě zmínky o jeho bývalé manželce (která mu říkala \"studený čumák\"). Vedoucí editor filmu Terry Rawlings si pamatuje, že režisér Scott „úmyslně dal Harrisona do pozadí záběru a mírně mimo zaostření, takže jste si jeho svítících očí všimli, jen když jste jim věnovali pozornost ... Ridley mohl sám jednoznačně cítit, že Deckard byl replikant, ale přesto měl v úmyslu to do konce filmu ponechat na divákovi.“\n\nV režisérském sestřihu policista Gaff (hraný Edwardem Jamesem Olmosem) nechává Deckardovi origami jednorožce den poté, co se Deckardovi o jednorožci zdálo. Těsně předtím, než Deckard najde jednorožce, mu Gaff o Rachael mimochodem říká: „Škoda, že nebude žít... Ale kdo vlastně žije?“ Jednoho jednorožce je možné také letmo zahlédnout ve scéně v domě J. F. Sebastiana, mezi poházenými hračkami napravo od spícího Sebastiana, zatímco Pris čmuchá kolem jeho vybavení. Konečně, jak je vysvětleno ve filmu, vzpomínky Rachael jsou známy svým tvůrcům, jako vzpomínka Rachael na vylíhnutí pavouků; takže Gaffův origami jednorožec zanechaný u Deckarda může naznačovat, že Gaff zná Deckardův implantovaný sen.\n\nAutor Will Brooker napsal, že sen nemusí být jedinečný pro Deckarda a že sny s jednorožci mohou být „osobním dotykem“ přidaným k některým nebo všem „mozkům“ replikantů řady Nexus-6. Jelikož nejsme zasvěcení do snů ostatních replikantů, zůstane skutečnost skrytá. Z téhož by se ale také dalo odvodit, že Gaff je sám replikant a může sdílet stejnou vloženou vzpomínku.\n\nPaul Sammon, autor knihy \"Budoucí Noir: Tvorba Blade Runneru\" (), v rozhovorech nadnesl, že Deckard může být replikantem řady Nexus-7, nové generace, která nemá nadlidskou sílu nebo inteligenci, ale má neurologické rysy, které dotvářejí iluzi lidskosti. Scott zmínil replikanty modelu Nexus-7 a 8 jako možnosti v pokračování filmu. Sammon také naznačuje, že replikanti řady Nexus-7 nemusí mít nastavenou životnost (tj. mohou být nesmrtelní).\n\nSammon napsal, že Scott považoval za mnohem provokativnější naznačovat, že Deckard byl replikant. Toto vrací zpět do tématu „co je to být člověkem?“ Důležité není, zda je Deckard replikantem, ale že nejednoznačnost rozostřuje hranici mezi lidmi a replikanty.\n\nKdyž byl Scott v říjnu 2012 tázán na možnost pokračování \"Blade Runnera\", řekl: „Není to fáma - to se děje. S Harrisonem Fordem? Ještě nevím. Je příliš starý? No, byl Nexus-6, takže nevíme, jak dlouho může žít. A to je všechno, co řeknu v této fázi.“\n\nPokračování \"\", které mělo premiéru v říjnu roku 2017, znovu zpracovalo otázku, zatímco odpověď byla záměrně nejednoznačná. Film odhaluje, že Deckard dokázal přirozeně počít dítě s Rachael, což bylo možné proto, že byla experimentálním prototypem (označeným jako \"Nexus-7\"), prvním a jediným pokusem o vytvoření modelu replikanta schopného samostatně zplodit potomka. nakonec zkrachovala po několika vzpourách replikantů a byla vykoupena společností Wallace Corporation, která převzala výrobu replikantů, ale nedokázala zopakovat Tyrellův úspěch s Rachael. Niander Wallace, zlověstný generální ředitel společnosti, zadrží Deckarda a dumá o tom, jak se s ní setkal a zamiloval se: Wallace si myslí, že to zní příliš perfektně, a zvažuje, jestli byl Deckard „navržen“, aby se zamiloval do Rachael, jako část Tyrellova experimentu vyvinout replikanty schopné rozmnožování (v takovém případě je Deckard replikant) - ale Wallace také přiznává, že po smrti Tyrella a bez zničených záznamů nikdy nebude vědět, přičemž je stejně možné, že Tyrell nikdy neplánoval zamilování Rachael a Deckarda (v takovém případě je Deckard pravděpodobně člověk).\n\nPřestože novinářská sada filmu výslovně definuje replikanta jako „geneticky upravené stvoření složené výhradně z organické látky“, tělesné uspořádání samotných replikantů není jasné. V preambuli filmu je poznamenáno, že replikanti jsou údajně výsledkem „pokročilé evoluce robota“. Preambule rovněž uvádí, že replikanti byli stvořeni „genetickými inženýry“. Postavy zmiňují, že replikanti mají oči a mozky jako lidé, a je vidět jejich krvácení při zranění. Jediným způsobem, jak rozlišit replikanta od člověka, je položit řadu otázek a analyzovat emocionální reakce, což naznačuje, že replikanti mohou být zcela nebo téměř úplně organičtí. Film také ukazuje, že alespoň některé části těla replikantů jsou samostatně konstruovány a sestaveny, jak ukazuje Hannibal Chew, genetický inženýr, který konkrétně vyrobil oči replikantů. V odstraněné scéně bylo uvedeno, že J. F. Sebastian vytvořil ruce replikantů spolu s jeho vlastními robotickými hračkami.\n\nBěhem procesu výroby replikanta jsou jejich tělesné a duševní schopnosti nezávisle ohodnoceny na stupnici A až C a stanoveny pro každého replikanta. Úroveň C představuje schopnosti nižší než člověk, úroveň B odpovídá normálnímu člověku a úroveň A je nad normálními lidskými schopnostmi. Poslední zmiňovaná úroveň vede k nadlidské fyzické kondici nebo inteligenci na úrovni génia.\n\n\"Sní androidi o elektrických ovečkách?\" uvádí zmínky o biologických složkách androidů, ale také se zmíní o mechanických aspektech běžně nalezených v jiných materiálech, které se týkají robotů. Uvádí, že test kostní dřeň může prokázat, zda je od člověka nebo replikanta.\n\nV květnu 2012 Scott potvrdil, že replikanti jsou biologické povahy, a porovnal je s androidy v sérii \"Vetřelec\":\n\nRoy Batty byl vyvinut... Nebyl to stroj. Kdybych ho otevřel, nebyl tam kov, byl vypěstován... a pak do dvaceti let dostanete první zákon, který neprošel v Senátu, kde žádali o replikaci zvířat, ovcí, koz, dobytku a zvířat a oni ho zamítli, ale pokud to dokážete, pak můžete dělat lidské bytosti. Pokud se do toho ponoříte hlouběji a řeknete: „Jo, ale pokud chceš pěstovat lidskou bytost, začne tak velký a musím ho vidět skrze všechno?“\n\nNechci odpovědět na tu otázku, protože samozřejmě to dělá... Ash ve \"Vetřelci\" nemá nic společného s Royem Battym, protože Roy Batty je více humanoidní, zatímco Ash byl více kovový.\n\nNavazující \"Blade Runner 2049\" byl uveden do kin v říjnu 2017. Během 30 let, které uběhly od děje prvního filmu, došlo k několika významným událostem a bylo uvedeno několik řad replikantů.\n\nPokračování zpětně určilo, že Rachael byla součástí krátce vyráběné prototypové řady replikantů označených „Nexus-7“, kteří nebyli zamýšleni jen jako zkouška výroby duševně stabilnějších replikantů s pomocí implantovaných vzpomínek, ale také jako zkouška vývoje replikantů schopných přirozeně počít dítě (všechny ostatní modely, předchozí i následné, byly neplodné). Rachael zemřela při porodu v roce 2021 a dítě bylo ukryto podzemím replikantů.\n\nV roce 2020 společnost představila replikanty řady „Nexus-8“, vyrobené s otevřenou životností bez omezení na pouhé čtyři roky. Samotný Tyrell byl zabit v listopadu 2019 v průběhu událostí prvního filmu a tajemství replikantů schopných rozmnožení zemřelo s ním. Řada Nexus-8 se dostala do masové produkce, ale přišla nová vlna vzpour replikantů, která vyvrcholila, když škodící Nexus-8 odpálil na orbitální dráze jadernou zbraň nad západem Spojených států, aby vytvořil elektromagnetický impuls, který vymazal veškeré elektronické záznamy. „Blackout“ zničil většinu záznamů o replikantech, čímž se pro lidi stalo obtížné je na Zemi vypátrat. Teroristický útok však vedl k velkým čistkám a naprostému zastavení výroby řady Nexus-8 (i když se mnoho replikantů dokázalo v chaosu skrývat).\n\nNicméně v roce 2036 genetický inženýr Niander Wallace navrhl novou řadu replikantů „Nexus-9“. Měli také otevřenou životnost, ale byli navrženi tak, aby nedokázali odmítnout pokyn daný člověkem, i když by šlo o rozkaz provést sebevraždu. vyřešila celosvětovou potravinovou krizi díky geneticky modifikovaným plodinám, což v kombinaci s prokázanou účinností naprogramování Nexus-9 umožnilo úspěšně prosadit zrušení zákazu výroby replikantů.\n\nV roce 2049 jsou replikanti Nexus-9 mohutně využíváni po celém světě a v mimozemských koloniích. Vyžadují ale také zvláštní policejní jednotky, které mají za úkol vypátrat všechny replikanty, kteří by se mohli stát nebezpečnými, a též všechny ukrývající se zbývající replikanty řady Nexus-8 (Nexus-7 se nikdy nevyráběl hromadně a všechny starší modely jako Nexus-6 jednoduše zemřely už před desetiletími). Tyto policejní jednotky jsou opět nazývány , ale nyní jsou otevřeně sestaveny z replikantů (např. důstojník KD6-3.7), kteří si plně uvědomují, že jsou sami replikanti. Stejně jako Nexus-7, i modely řady Nexus-9 mají implantované vzpomínky, které napomáhají jejich duševní stabilitě, přestože si uvědomují, že tyto vzpomínky jsou uměle vytvořené.\n\n"}
{"id": "1344605", "url": "https://cs.wikipedia.org/wiki?curid=1344605", "title": "Jindřich VIII. (film)", "text": "Jindřich VIII. (film)\n\nJindřich VIII. (v anglickém originále Henry VIII) je britský dramatický film z roku 2003. Režisérem filmu je Pete Travis. Hlavní role ve filmu ztvárnili Ray Winstone, Joss Ackland, Sid Mitchell, Charles Dance a Mark Strong. \n\n\n"}
{"id": "1344634", "url": "https://cs.wikipedia.org/wiki?curid=1344634", "title": "Direct Fly", "text": "Direct Fly\n\nDirect Fly s.r.o. je český výrobce ultralehkých celokovových letadel. Firma se sídlem v Brně se zabývá vývojem a malosériovou výrobou malých sportovních letadel. Mezi vyvíjené typy letadel patří dolnoplošník ORANGE a hornoplošník STOL CRUISER, který je charakterizován schopností krátkého vzletu a přistání.\n\nV současnosti Direct Fly aktivně vyrábí letadlo ALTO 912TG. Tento dvoumístný, rekreační letoun je dodáván jako stavebnice v určité fázi rozpadu nebo jako hotové letadlo. Jednoduchost konstrukce je vhodná zejména pro amatérské stavitele.\n\nV roce 2016 byla podepsána smlouva mezi Direct Fly a čínskou společnosti Wanfeng Aviation ohledně transferu technologií. Později téhož roku byly čínským úřadem pro civilní letectví (CAAC) uděleny certifikáty opravňující k prodeji a provozu letadel ALTO v Číně. Od té doby proběhla řada školení čínských zaměstnanců v České republice na téma sestavování draku letadla, umístění a zapojení pohonné jednotky a zálet. V rámci technické podpory zaměstnanci Direct Fly podnikli několik cest za čínským zákazníkem. Při této příležitosti byl uskutečněn vůbec první let tohoto typu letadla na území Číny.\n\n"}
{"id": "1344648", "url": "https://cs.wikipedia.org/wiki?curid=1344648", "title": "Wallace &amp; Gromit: Prokletí králíkodlaka", "text": "Wallace &amp; Gromit: Prokletí králíkodlaka\n\nWallace & Gromit: Prokletí králíkodlaka (v anglickém originále Wallace & Gromit: The Curse of the Were-Rabbit) je britsko-americký animovaný film z roku 2005. Režisérem filmu je duo Nick Park a Steve Box. Hlavní role ve filmu ztvárnili Peter Sallis, Ralph Fiennes, Helena Bonham Carter, Peter Kay a Nicholas Smith.\n\n\n"}
{"id": "1344655", "url": "https://cs.wikipedia.org/wiki?curid=1344655", "title": "Mezi mužem a ženou", "text": "Mezi mužem a ženou\n\nMezi mužem a ženou (v anglickém originále Conversations with Other Women) je americký dramatický film z roku 2005. Režisérem filmu je Hans Canosa. Hlavní role ve filmu ztvárnili Helena Bonham Carter, Aaron Eckhart, Yury Tsykun, Brian Geraghty a Brianna Brown. \n\n\n"}
{"id": "1344656", "url": "https://cs.wikipedia.org/wiki?curid=1344656", "title": "Maskul", "text": "Maskul\n\nMaskul (15. dubna 1994 - 1. prosince 2017) byl hnědý dostihový valach. \n\nV roce 2002 a 2005 vyhrál Velkou pardubickou. A to v roce 2005 v tehdejším traťovém rekordu. Dostihovou kariéru ukončil v roce 2008 a od té doby byl ustájen na farmě Sokolnická chata na Znojemsku.\n\nAbsluhoval 63 dostihů rovinných i překážkových a 13 jich vyhrál.\n\n"}
{"id": "1344669", "url": "https://cs.wikipedia.org/wiki?curid=1344669", "title": "Pedagogika sportu", "text": "Pedagogika sportu\n\nPedagogika sportu je věda o sportovní edukaci. Je interdisciplinárním vědním oborem, který propojuje teoretické poznatky a výzkum především pedagogiky a kinantropologie. Zkoumá vztah sportu a edukace a to v historickém a současném kontextu. Díky tomu vyplňuje významnou oblast výzkumu sportovní edukace v rozvoji jedince a celé společnosti, kterému vědy o výchově (jak mnohdy právem kritizují představitelé kinantropologie) nevěnovaly patřičnou pozornost. V ČR se dále používá pojem pedagogická kinantropologie. \n\nZ hlediska systematizace věd je pedagogika sportu součástí věd pedagogických, současně se řadí také do systému věd o pohybu a sportu. V rámci pedagogiky sportu se můžeme v odborné terminologii setkat také s pojmem motopedagogika, která si klade za cíl komplexní rozvoj osobnosti za využití jejího tělesného pohybu.\n\nNaše pojetí reprezentuje zejména prof. Bohumil Svoboda, který její předmět chápe jako výchovu ve sportovních činnostech. Své práce zaměřoval především na potřeby sportovních trenérů. Pedagogika sportu se tak stala tradiční součástí trenérského vzdělávání a mnohá její témata jsou u nás začleněna do teorie sportovního tréninku.\n\nSport provází lidské životy již od pradávna a vždy představoval jeden ze základních edukačních prostředků. Nejzásadnější význam měla sportovní edukace zejména v antickém Řecku (Sparta a Athény) Viz Spartánská výchova a kalokagathia. \n\nS nástupem středověké společnosti došlo k mírnému útlumu sportovní edukace, nicméně velkou roli měla stále ve výchově světských feudálů. Ta probíhala na hradech, kde od 7 do 14 let byl hoch pážetem, od 14 do 21 zbrojnošem a v 21 letech byl pasován na rytíře. Obsah této výchovy tvořilo sedmero rytířských ctností (jízda na koni, plavání, vrh kopím, šerm, hra v dámu a skládání a zpěv veršů). \n\nS oživením zájmu o tělesnou výchovu na školách se setkáváme v působení jezuitských kolejí, které představovaly internátní školy  poskytující střední a vyšší vzdělání. Obsah vyučování stanovil školní řád z roku 1599, který byl na svou dobu tak vyspělý, že platil až do konce 19. století. Ten koncipoval šestitřídní latinskou školu, jejíž podstata byla ve studiu latiny, teologie a sedmera svobodných umění. \n\nVelký rozvoj sportovní edukace nastal v rámci novodobých národních hnutí, kde tělovýchova a sport stejně jako v Antickém Řecku zastávala jednu z profilových aktivit. Do české historie se výrazně zapsalo sokolské hnutí, které mělo v duchu jeho tvůrců – Tyrše a Fügnera – komplexní kulturně-edukační charakter s důrazem na prvky filozofické, morální a estetické. \n\nV 19. století koncept sportovní edukace dále ovlivňovaly rozvíjející se tělovýchovné systémy , např. německý, anglický a švédský. Ve stejném období se zaváděla nejprve živelně a později povinně školní tělesná výchova (u nás v roce 1869). \n\nVznik soudobé sportovní edukace především souvisí s vymezením novodobého sportu jako prostředku napomáhajícímu rozvoji zdraví, fyzické zdatnosti a obratnosti, sociálním kompetencím i morální a estetické kultivaci osobnosti. \n\nNa význam tělesných cvičení poukázali již v antickém Řecku myslitelé Platon i Aristoteles. Platon ve svých úvahách kladl význam tělesných cvičení zejména ve vztahu k branné výchově. Pro novodobou koncepci pedagogiky sportu byl přínosný mimo jiné také požadavek zařadit tělesná cvičení do výchovy dívek. Aristoteles jako jeden z prvních teoretiků usiluje o integrovanou edukaci, ve které tělesná výchova hraje důležitou roli, a to především v mládí. Také je toho názoru, že tělesná cvičení mají předcházet intelektuálnímu rozvoji. \n\nAntický ideál moudrého a krásného člověka opět objevujeme v renesančním myšlení. Typickým představitelem je F. Rebelais, který za hlavní cíl života považoval rozvoj vzdělanosti a kultivovanosti. V jeho smýšlení se můžeme setkat s aktuální koncepcí, která požaduje propojení vzdělávání s volnočasovými aktivitami s důrazem na podporu zdravého životního stylu, pro který je klíčovým prvkem pohyb a sport. Renesanční myšlení tak znovu v rámci nového přístupu k životu doceňuje sport jako podstatný prostředek edukace.\n\nVelký přínos v rozvoji školní tělesné výchovy měl J. A. Komenský, který považoval tělesnou výchovu za součást komplexní edukace a začlenil ji do všech stupňů své vzdělávací soustavy.\n\nPřednostní význam tělesné výchově přikládal také J. Locke, který ji společně s výchovou mravní a rozumovou zařadil mezi tři základní oblasti edukace. Pojetí této tělesné výchovy zaměřil na podporu zdraví a rozvoj zdatnosti jako předpokladu úspěšného života.\n\nU zrodu novodobých tělovýchovných koncepcí stál J. J. Rousseau. Ten zdůraznil význam pohybových aktivit v přirozeném prostředí, v souladu s individuálními potřebami, v radostné atmosféře a se svobodnou nabídkou pohybových aktivit. Svým dílem \"Emil čili o výchově\" ovlivnil mnoho dalších významných pedagogických teoretiků i rozvoj moderní pedagogiky sportu. V díle přináší koncepci nové harmonické, svobodné a přirozené edukace, která má být zbavena jakéhokoliv biflování, kruté kázně a potlačování osobnosti.\n\nDíky převládajícímu dělení soudobého sportu na sport školní, soutěžní a rekreační se postupně rozvíjí níže popsané analogické subdisciplíny :\n\n"}
{"id": "1344670", "url": "https://cs.wikipedia.org/wiki?curid=1344670", "title": "Saab 210", "text": "Saab 210\n\nSaab 210 Draken („Drak“) byl experimentální letoun ve zmenšeném měřítku vzniklý pro ověření koncepce křídla s dvojitou deltou během vývoje stíhacího letounu Saab J35. Ačkoliv typ byl firmou Saab pojmenován \"Draken\", po vzletu prvního prototypu Saabu 35 začal být brzy známější pod neoficiální přezdívkou \"Lilldraken\" („Dráček“). Poprvé vzlétl 21. ledna 1952.\n\nJediný vyrobený kus je v současnosti vystaven v Muzeu Švédského letectva (Flygvapenmuseum) v Linköpingu.\n\nÚdaje platí pro původní provedení stroje, podle publikace \"Saab J35 Draken\"\n\n\n\n\n"}
{"id": "1344690", "url": "https://cs.wikipedia.org/wiki?curid=1344690", "title": "Rozsypalova reforma", "text": "Rozsypalova reforma\n\nRozsypalova reforma byla ekonomická reforma, v jejímž čele stál český a československý politik Kurt Rozsypal. Samotná ekonomická reforma byla koncipována týmy jako jeden systémově konsistentní celek. K její realizaci došlo postupně v letech 1958 - 1960 ve třech krocích. Prvním byla změna organizace podniků, z nichž byly vytvořeny výrobně hospodářské jednotky. Tyto jednotky měly řídit podniky pružněji, než ministerstva. Druhým krokem byly změny v soustavě plánování a financování. Třetím krokem byla mzdová přestavba realizovaná v druhé polovině roku 1959 a v první polovině roku 1960. \n\nČeský a československý politik KSČ. Poslanec České národní rady a Sněmovny národů Federálního shromáždění za normalizace. Prof. ing. Kurt Rozsypal, narozen 25. 9. 1916 působil jako profesor národohospodářského plánování a vedoucí katedry na Vysoké škole ekonomické v Praze. V letech 1964 - 1976 vyučoval na Vysoké škole ekonomické v Praze, od roku 1965 jako řádný profesor ekonomie. Zabýval se systémem řízení v socialistických a později i kapitalistických zemích. Žil v Praze.\n\nV prvním bodě došlo k reorganizaci podnikové sféry, při kterých byly vytvořeny větší výrobně hospodářské jednotky. Tyto jednotky vznikly spojením několika dříve samostatných podniků, představujících buď celý obor průmyslové výroby nebo jeho podstatnou část. Tento proces organizační centralizace se uskutečnil třemi způsoby a vyústil do vytvoření třech typů výrobně hospodářských jednotek. Prvním, nejčastějším typem bylo vytvoření většího podniku složeného z několika závodů, přičemž funkci vedení podniku převzalo vedení největšího závodu.\n\nDruhým typem výrobně hospodářské jednotky byl tzv. vedoucí podnik s jedním nebo několika dalšími pobočnými podniky. Pobočné podniky si přitom podržely postavení samostatně hospodařící jednotky. Vedoucímu podniku však podléhalo rozhodování o dlouhodobých koncepčních otázkách rozvoje daného oboru (např. technický rozvoj, jehož výzkumné a projekční útvary byly zpravidla podřízeny přímo vedoucímu podniku).\n\nTřetím typem výrobně hospodářské jednotky bylo sdružení podniků. Podniky, které byly jeho součástí, opět hospodařily samostatně. Současně však byl vytvořen nadpodnikový orgán - sdružení pro řízení a koordinaci výrobně hospodářské jednotky, jako celek pro obstarávání některých všem společných činností (např. odbyt výrobků a jejich vývoj a výzkum).\n\nTato forma byla zvolena zejména v oborech s velkým počtem malých podniků bez dominantního postavení jednoho z nich. Šlo zejména o průmysl potravinářský (sdružení mlékáren, masného průmyslu, cukrovarů atd.) a průmysl spotřební (sdružení bavlnářského průmyslu), někdy však i strojírenství (továrny na obráběcí stroje a nářadí, střední nákladní automobily, zemědělské stroje a podobně). \n\nSamotnou podstatu reformy představoval druhý krok. Tím se výrazně měnil způsob plánování v centru i v podnicích. Současně se však koncipovala tzv. zainteresovanost podniků jako celku, ale i zainteresovanost jedinců. A to zcela novým způsobem - s odvoláním na teoretické poučky tehdejší politické ekonomie socialismu a působením zákona hodnoty a jeho podřízení zákonu plánovitého rozvoje.\n\nPokud jde o plánování, nepřinášela nová soustava jeho omezení. Akceptovala naopak jeho rozhodující roli, avšak v odlišné podobě, než jakou představoval dosavadní sovětský model. Centrum se mělo oprostit od dřívějšího příliš detailního a přímého dirigování podniků a orientovat svou plánovací aktivitu na řešení dlouhodobých, strategických cílů rozvoje hospodaření.\n\nZ toho důvodu měl Státní plánovací úřad spolu s ministerstvy vypracovat plány dlouhodobé a perspektivní pro období několika pětiletek. Tyto plány neměly mít podobu závazných úkolů, ale spíše charakter prognózy hospodářského vývoje, opírající se o hlubokou analýzu a identifikaci dlouhodobých trendů vědecko-technického rozvoje a jeho důsledků pro společnost a ekonomiku. Tyto plány pak měly sloužit jako východisko pro formování plánů střednědobých (pětiletých). Ty už měly mít povahu závaznou a direktivní. Závaznost se vztahovala na úkoly, rozhodující pro proporcionální rozvoj výrobních sil. Vedle některých základních úkolů ve výrobě, dovozu a vývozu byly také plány kapacit, které měly být uvedeny do provozu, dále investice financované z centrálních zdrojů, nejdůležitější vědecko - výzkumné práce a vývoj, osvojení a zavedení do výroby důležitých, nových výrobků. \n\nPoslední krok ekonomické reformy byla mzdová přestavba. Hlavním cílem mzdové přestavby bylo zvýšení role centrálně stanovených mzdových tarifů, které se od roku 1945 nezměnily a jejichž podíl na celkové mzdě představoval sotva polovinu. Ve strojírenství například jen 40 %, což vedlo k masovému změkčování výkonových norem. Tento podíl se měl mzdovou přestavbou zvýšit u úkolových mezd na 75-85 % a u časových na 80-90 %.\n\nByly vypracovány nové tarifně kvalifikační katalogy diferenciované podle odvětví. V nich byly rozděleny do jednotlivých tříd, nejen různé druhy prací, ale i jednotlivé profese. Rozdělení tříd také určovalo výchozí podmínky odměňování, tedy to co pracovník musí znát a umět. Tak se rozšířila i možnost používání prémií za jakost, úsporu materiálu nebo také za technické zlepšení.\n\nSoučástí nové soustavy řízení a plánování byla některá opatření, jež sledovala zvýšení účasti pracujících na řízení. Patřilo k nim zejména zavedení instituce kolektivních smluv. Takové kolektivní smlouvy nebyly srovnatelné s kolektivními smlouvami ze standardních tržních ekonomik, protože základní parametry odměňování byly určené centrálně (pomocí katalogů či mzdových tarifů). Jejich obsah se omezoval na některé aspekty tzv. doplňkových mezd (například na vnitropodniková pravidla udělování prémií) a na stanovení některých pracovních podmínek.\n\nZákladním předpokladem pro úspěšně fungování ekonomické soustavy bylo vypracování stabilního, v zásadě neměnného centrálního pětiletého plánu.\n\nReforma přestala de facto již v průběhu roku 1962 fungovat. Jistota, kterou měla podnikům přinést, pětiletá záruka platnosti dlouhodobých normativů hmotné zainteresovanosti a motivovat jejich iniciativní podnikatelskou činnost, se zcela vytratila.\n\nV plném rozsahu došlo k návratu do původního stavu, jaký se v československém hospodářství vytvořil po zavedení sovětského modelu plánování a řízení. Od roku 1963 bylo národní hospodářství opět řízeno operativně na základě rozpisu ročních plánů sestavovaných bez dlouhodobějšího výhledu, ale pod tlakem okamžitých havarijních situací a vznikajících úzkých profilů.\n\nProstor pro samostatné podnikatelské rozhodování neexistoval. Zasahování vlády a ministerstev bylo stále podrobnější a vedlo k narůstání administrativního aparátu.\n\nPokus o ekonomickou reformu zcela ztroskotal. Někteří ekonomové, zejména sám Kurt Rozsypal, nepřipouštěli systémovou nekonsistentnost jako příčinu selhání této centrálně plánované ekonomiky. Za hlavní, ne-li jediný důvod jejího selhání označovali vnější faktory, zejména konflikt s ČLR a změnu priorit ekonomického vývoje v SSSR a z nich vyplývající důsledky na zahraniční obchod ČSSR.\n\nSystémově založená neschopnost pružné adaptace ekonomického mechanismu s centrálním plánováním na změny vnějších i vnitřních podmínek reálného vývoje, patří k hlavním příčinám selhávání všech pokusů o reformu tohoto mechanismu při zachování jeho prvků.\n\nŠULC, Zdislav. Stručné dějiny ekonomických reforem v Československu (České republice) 1945–1995. Brno: Nakladatelství Doplněk, 1998. ISBN 80-7239-005-8. S. 25 - 27.\n\n"}
{"id": "1344691", "url": "https://cs.wikipedia.org/wiki?curid=1344691", "title": "Antonov A-13", "text": "Antonov A-13\n\nAntonov A-13 byl sovětský akrobatický kluzák užívaný v 50. a 60. letech 20. století. Jednalo se o jednomístné letadlo celokovové konstrukce malých rozměrů, vyvinuté z typu A-11, jehož křídla o větším rozpětí na něj mohla být instalována. Křídlo bylo umístěno ve středoplošné pozici na trupu který z profilu poněkud připomínal pulce, a typ měl motýlkové ocasní plochy (ve tvaru písmene V).\n\nV únoru 1963 byl jeden exemplář vybaven proudovým motorem, s nímž dosáhl světového rychlostního rekordu v kategorii letounů do hmotnosti 500 kg v hodnotě 196 km/h. Tento stroj nesl označení An-13.\n\n\nÚdaje platí pro variantu A-13\n"}
{"id": "1344692", "url": "https://cs.wikipedia.org/wiki?curid=1344692", "title": "SHK Veselí nad Moravou", "text": "SHK Veselí nad Moravou\n\nSportovní házenkářský klub Veselí nad Moravou je český házenkářský klub, který sídlí ve městě Veselí nad Moravou. Je účastníkem české ženské extraligy a česko-slovenské interligy (WHIL). Byl založen v roce 1984, v roce 1993 vznikl ženský oddíl, který od roku 1994 hraje nepřetržitě nejvyšší soutěž. V letech 2006, 2009 a 2011 získal titul mistra České republiky, v letech 2009 a 2011 vyhrál Český pohár v házené žen a v roce 2012 vyhrál interligu. Mezinárodním úspěchem bylo třetí kolo Poháru vítězů pohárů v sezóně 2011/12. Poslední úspěch bylo 3. místo v Českém poháru vítězů a 3. místo v tabulce českých týmů.\n\n\n"}
{"id": "1344695", "url": "https://cs.wikipedia.org/wiki?curid=1344695", "title": "Richard Hambleton", "text": "Richard Hambleton\n\nRichard Hambleton (23. června 1952 Vancouver – 29. října 2017 New York) byl kanadský výtvarník. Věnoval se pouličnímu umění. V sedmdesátých letech vytvořil sérii , která spočívala v tom, že nakreslil křídou obrys lidských těl. Následně na místo vylil červenou barvu, takže místo vypadalo jako místo vraždy. Tato díla často překvapovala či šokovala kolemjdoucí. Tato díla vytvořil v celkem patnácti městech, a to jak v Kanadě, tak i ve Spojených státech amerických. Později měl řadu dalších projektů. V letech 1984 a 1988 vystavoval na Benátském bienále. V roce 2017 o něm byl natočen dokumentární film \"Shadowman\". Zemřel na rakovinu ve věku 65 let.\n"}
{"id": "1344698", "url": "https://cs.wikipedia.org/wiki?curid=1344698", "title": "Milan Šatník", "text": "Milan Šatník\n\nMilan Šatník (* 21. prosince 1993, Hradec Králové) je český zpěvák hrající na piano a elektrickou kytaru.\n\nHudbě se věnuje od roku 1999. Ve 13 letech navštěvoval hru na klávesy v ZUŠ Střezina. Jelikož jeho otec byl aktivní hudebník, byl Milan Šatník ovlivněn hudebním nástrojem, který byl v domácím prostředí k dispozici. Jeden z největších vlivů na něj měla hudba kapely Queen. Následně se začal zajímat o elektrickou kytaru a začal vystupovat na svatebních a narozeninových večírcích, či po barech. Vzhledem k tomu, že hrál doprovodný nástroj a zároveň zpíval vokály, uvědomil si, že zpěv je to, na co by se měl zaměřit.\n\nPo dvou letech studia slaboproudé mechaniky dostal příležitost navštívit švýcarské Montreux, kde dostal pracovní příležitost u hudební společnosti MontreuxMusic. \n\nPo dokončení studia začal pracovat jako koordinátor projektů pro firmu s britským jednatelem. Díky tomu se naučil anglicky a také dokončil dálkové studium na veřejnoprávní škole. Založil produkční společnost \"Musicase Production\", která se zabývá managementem kapel, grafickým designem a režií kulturních akcí na klíč.\n\nJe oficiální manažer bývalého osobního asistenta Freddie Mercuryho, Petera Freestonea, který s Mercurym spolupracoval 12 let. Dále působil jako režisér celosvětového turné australské kapely \"It’s A Kinda Magic\" v USA.\n\nOd roku 2012 do 2015 byl hudebním a technickým koordinátorem pro hudební společnost města Montreux ve Švýcarsku. Spolupracuje s managementem kapely Queen a nadací v boji proti AIDS - Mercury Phoenix Trust, která oficiálně podporuje vzdělávací program pro základní a střední školy v boji proti AIDS s názvem TFA Project (Titanic Freddie Aids). Jedná se o přednášky pro náctileté, kde se upozorňuje na hrozivé nebezpečí nemoci AIDS a to na příkladu legendárního zpěváka Freddie Mercuryho. Přednášku vidělo více jak 6 000 žáků v České republice. Prezentována byla také v USA, Velké Británii, Švýcarsku, Německu a Nizozemsku.\n\nSpolupracoval se symfonickým orchestrem Police Symphony Orchestra. Dále účinkoval jako kytarista na turné po Jihoafrické republice na přelomu roku 2015/2016.\nVedlejší roli ztvárnil ve francouzském dokumentu \"Notre espion chez Hitler\" (česky \"Zradil jsem Hitlera\") jako voják SS, dále jako mladý Němec v 10. dílu českého seriálu První Republika II, objevil se v české komedii Babovřesky 3 a dále spolupracoval na hollywoodském filmu, který se natáčí ve Velké Británii. Zahrál si také malou roli ve filmu \"Bohemian Rhapsody\".\n\nV roce 2016 a 2017 byl hostem na halovém turné po České republice, které dvakrát vyprodalo pražskou Lucernu, s názvem \"ČESKÉ HVĚZDY ZPÍVAJÍ QUEEN\", spolu s Kamilem Střihavkou, Davidem Krausem, Bohušem Matušem, Jaroslavem Břeským, Vladimírem Hronem, Vlastimilem Horváthem a dalšími předními zpěváky české hudební scény.\n\n"}
{"id": "1344702", "url": "https://cs.wikipedia.org/wiki?curid=1344702", "title": "Q̊", "text": "Q̊\n\nQ̊ (minuskule q̊) je speciální písmeno latinky. Nazývá se Q s kroužkem. Písmeno Q̊ jako takové se vůbec nepoužívá v žádném jazyce, používá se pouze ve fyzice k označení perfuze, bývá však častěji místo tohoto písmena používáno i písmeno Q̇ (Q s tečkou, minuskule q̇). V Unicode má majuskulní tvar kód U+0051U+030A a minuskulní U+0071U+030A.\n"}
{"id": "1344714", "url": "https://cs.wikipedia.org/wiki?curid=1344714", "title": "Lipavský", "text": "Lipavský\n\nPříjmení Lipavský nese více různých osobností:\n\n"}
{"id": "1344719", "url": "https://cs.wikipedia.org/wiki?curid=1344719", "title": "Zlocha", "text": "Zlocha\n\nPříjmení Zlocha nese více různých osobností:\n\n"}
{"id": "1344724", "url": "https://cs.wikipedia.org/wiki?curid=1344724", "title": "Jaroslav Vožniak", "text": "Jaroslav Vožniak\n\nJaroslav Vožniak (26. dubna 1933 Suchodol – 12. května 2005 Praha) byl český malíř a grafik.\n\nJaroslav Vožniak se v letech 1949-1951 vyučil reprodukčním litografem. V roce 1952 odmaturoval a tentýž rok začal studovat na Vysoké škole uměleckoprůmyslové v Praze u prof. Karla Svolinského. Roku 1954 přešel na Akademii výtvarných umění do ateliéru prof. Vladimíra Silovského. Studia ukončil roku 1959. Od roku 1955 byl členem skupiny Šmidrové. Samostatně vystavoval od roku 1963, na společných výstavách Objekt (1965), se skupinou Šmidrové v Ostrově nad Ohří (1965) a se skupinou UB v Praze. Od začátku 60. let do roku 1965 pracoval jako noční hlídač v sochařské sbírce Národní galerie na Zbraslavi. Po roce 1965 spolupracoval s architektem Jindřichem Santarem, který působil ve výstavnictví (mj. autor scénáře pro Čs. pavilon na Expo 1958 v Bruselu).\n\nRoku 1965 vystavoval na \"Salon de la Jeune Peinture\" a v galerii Lambert v Paříži a na \"Alternative attuali\" v Aquile. V témže roce získal dvě zlaté medaile za svůj podíl na Mezinárodní výstavě bižuterie \"Jablonec 65\".\n\nVe druhé polovině šedesátých let Vožniak spolupracoval se státním podnikem Jablonecká bižuterie a podílel se i na instalaci na Světové výstavě Expo 67 v Montrealu. Na přelomu let 1968-1969 pro tento podnik vytvořil proslulý cyklus novodobých ikon, vystavený nejprve na Libereckých výstavních trzích a později v Montrealu (1969). V souvislosti s výstavami Vožniak několikrát navštívil Paříž, Švédsko, Leningrad a dvakrát pobýval v Kanadě.\n\nV době normalizace měl Jaroslav Vožniak problémy s komunistickým režimem, mj. kvůli svému synovi, který byl bubeníkem skupiny The Plastic People of the Universe. V té době se zabýval výtvarným řešením diplomů a jiných tiskovin, navrhoval plakáty pro Národní Galerii a Zdravotní osvětový ústav, ilustroval několik knih. Po celý život trpěl narkolepsií a byl nucen brát léky, aby se mohl soustředit na práci. Od roku 1980 byl pro dlouhodobě nepříznivý zdravotní stav v invalidním důchodu.\n\nSe svou ženou Martou (* 1934) měl syna Jaroslava (* 1954) a dceru Martu (* 1958), která je rovněž výtvarnicí. Po roce 1989 již Jaroslav Vožniak, na rozdíl od svých přátel Nepraše a Dlouhého, kteří byli jmenováni profesory na Akademii, veřejně nepůsobil. Na Zbraslavi se ale kolem něj vytvořilo cosi jako \"Vožniakova škola\", která zahrnovala jeho dceru, zetě a snachu.\n\nRozsáhlý soubor kreseb k Dantově Božské komedii a Novému zákonu, který Vožniak vytvořil v letech 1958-1960 byl jeho osobitým pokusem tlumočit tradiční témata moderní formou. Figury jsou radikálně zjednodušené na výtvarný znak ve tvaru kuželky, ve kterém dominují velké svítící oči, krajinu zastupuje stylizovaná poušť se skalisky a palmami. Působení obrazů zesiluje užití ostrých kontrastních barev. Objevují se zde některé motivy charakteristické pro další Vožniakovu tvorbu - oko jako centrum výjevu, symbol pozorovatele a svědka i vnitřního zraku, - rozpadající se skály, jako obecný symbol rozpadu hodnot. Ve stejné době vznikly tušové akvarelové kresby, kterými malíř vytvářel jakési panoptikum volně vybraných postav z reálného světa (Čingischán, Savonarola, Kleopatra, Klaun, ad.)\n\nNa přelomu 50. a 60. let se Vožniak, stejně jako většina jeho druhů, přiklonil na čas k abstrakci a vytvořil sérii červených kompozic v nichž hladkou malbu narušoval zásahy rytím a škrábáním. Následují abstraktní obrazy s detailní a virtuózní kresbou, jejichž motivy ve formě výrůstků, šlahounů, trubic a čepelí nožů odkazují k reálnému světu. Některé z těchto kreseb později zasadil do černých rámů, sestavených z úlomků starých dřevěných vyřezávaných ozdob (\"Vejce\", 1963).\n\nMateriálové asambláže z poloviny 60. let sjednocuje červená barevnost (\"Fakirova krajina\", \"Jezdci z Apokalypsy\", 1964).\n\nVožniakova barokní imaginace se plně projevila v 60. letech, kdy jeho renomé prudce stoupalo. V té době vytvořil práce na pomezí surrealismu a pop-artu, hýřící imaginací, mísící vážnost s vulgaritou a bourající veškerá tabu. V období let 1963-1964 Vožniak do svých obrazů volně začleňoval některé surrealistické motivy jako vejce, oko, srdce, rty, hlavy, ale nestal se ortodoxním surrealistou. Princip prorůstání a rozpadu, protiklad celistvého a narušeného se stane jedním z charakteristických znaků jeho tvorby. Děj je zasazen do omezujících rámců a přeplněn nejrůznějšími symboly převzatými z repertoáru surrealistů, kombinovaných s obrazy spotřebních idolů adaptovaných z pop artu.\n\nVožniak se nevyhýbal ani přímočarému zobrazování erotiky, někdy na hranici únosnosti. V prostoru kresby, obrazu či asambláže malíř soustřeďuje množství jednotlivých motivů, které vytvářejí racionálně neuchopitelný odraz světa. Vedle sebe zde existují zraňující i zranitelné, erotická agrese, temné síly a hrozivá magie.\n\nV 70. letech se Vožniak vrátil k malbě, která je stále temnější a tragičtější (\"Běh času\", 1976, \"Smrt\", 1977). Rozpad společenských hodnot a morálky během tzv. normalizace odrážejí předměty, které propadají zkáze - tříštící se sklo, kostry mrtvých zvířat, pukající sochy a zdi, lámající se římsy a sloupy, to vše často na neutrálním šedém pozadí ve vzájemné izolaci a tichu. Paralelně vznikají vysoce reliéfní asambláže, v nichž užívá dřevěné formy na klobouky.\nTaké pop-art, jehož vliv začal do Čech pronikat ze Západu, Vožniak transformoval do specificky české podoby. V letech 1967-1969 vytvořil sérii třiceti novodobých ikon na dřevěných deskách pro expozici jablonecké bižuterie na Libereckých výstavních trzích. Tvořily je portréty hvězd filmového plátna, ozdobené ukázkami luxusní české bižuterie (\"Jeanne Moreau\", 1967, \"Monica Vitti\", 1968-1969 GMU Roudnice). Celá expozice byla doplněna zrcadly, dramaticky nasvícena a provázena hudbou Rudolfa Komorouse.\nVožniakovy vize rozkladu jsou naplněny společenskými fetiši a pokleslými idoly, balancují mezi snovou imaginací, ironizujícím pop-artem a magickým kouzelnictvím. Autor navazuje na narativní tendence 60. let, ale naplňuje je komplikovanou obrazovou koncepcí, kterou nelze snadno dešifrovat. Ve druhé polovině 60. let Vožniak hladkou iluzivní malbu doplňuje reálnými předměty ve formě asambláže. Vožniakův hyperbolický smysl pro bizarnost a záliba v materiálové různorodosti se projevuje v brutálně užitkovém ignorování ceny použitých objektů. V řadě asambláží užívá zároveň staré a vzácné předměty, jakoby vyjmuté ze sbírky starožitností a kuriozit, zároveň s banálními a lacinými fragmenty současného světa. Jako \"poctu divnosti\" spojuje hyperbolickým a groteskním způsobem morbidnost expresivních barokních voskových náhrobků, salonní degenerovanost přelomu století a soudobý figurální mýtus (\"Beatles\", 1976).\n\nV roce 1978 se krátce vrátil k abstrakci v sérii monotypů, protože měl pocit, že tento problém nevyčerpal dostatečně počátkem 60. let. V jeho malbě se objevuje motiv koulí. (\"Pocta Vasarelymu\", 1980). V první polovině 80. let přerušil autor tvorbu a k práci se vrátil až roku 1987. Tehdy vznikl cyklus menších asambláží s míčky, kolážovanými anatomickými tisky, pohlednicemi a cennými starými nálepkami (\"Velikonoční\", 1987). Koule a kuličky rozvíjejí téma kruhu jako průhledu do mikro či makrosvěta. Vožniak v nich opět sáhl k burleskní nadsázce a kupení detailů. Koláže jsou podřízeny geometrickému řádu a vyznačují se formální dokonalostí, ale ilustrují hrozivé stránky lidské existence. Některá díla mají formu diptychů, složených z plastické desky s asambláží a desky ploše kolážované rozstříhanými autorovými abstraktními monotypy.\nNa počátku 90. let Vožniak opět hledal cestu k abstrakci a adaptoval Pollockovu metodu s využitím lité syntetické barvy (\"Pocta Pollockovi\", 1991, 1994, 2003). Jeho díla však nevyznívají expresivně - jsou téměř monochromní nebo omezená na škálu odstínů žluté a stopa barvy vytvořená litím se blíží pravidelnému rastru. Vožniak se zaměřuje pouze na samotnou \"abstraktní\" energii - na její stopy, záznamy, kaligrafii, rituální plynutí, vrstvenou harmonii a meditativní účin.\nVožniak představuje zvláštní typ vizuálního extroverta a významového introverta, který vytvářel z vnějšího pohledu vzrušenou a sarkastickou hyperbolu současné civilizace s jejími animálními pudy, fetišismem a sexuální nespoutaností. Pracoval intuitivně a jeho vnitřní pochody lze jen domýšlet a odhadovat. Vožniakův smysl pro nečekané konfrontace prvků všedního života ukazoval na stav společnosti, \"v němž se za pokryteckými ideály pokroku a morálky skrývá posedlost sexem a fascinace hrůzou a zločinem\".\n\n\n\n\n\n\n\n"}
{"id": "1344725", "url": "https://cs.wikipedia.org/wiki?curid=1344725", "title": "Farkas", "text": "Farkas\n\nPříjmení Farkas nese více různých osobností:\n\n\n"}
{"id": "1344732", "url": "https://cs.wikipedia.org/wiki?curid=1344732", "title": "Karel Samšiňák", "text": "Karel Samšiňák\n\nKarel Samšiňák (2. ledna 1923 Sobotka – 2. srpna 2008 Prachatice) byl český zoolog, entomolog, myrmekolog, parazitolog, akarolog. Autor odborných přírodovědných publikací, statí k výtvarnému umění a turistických průvodců. Milovník výtvarného umění a sběratel ex libris. Dlouholetý předseda Spolku sběratelů a přátel exlibris, organizátor výstav a jiných kulturních akcí v Českém ráji.\n\nKarel Samšiňák se narodil v Sobotce v domě čp. 201 v Komenského, nyní Jičínské ulici. Jeho otec Karel Samšiňák (1892–1971) byl úspěšným obchodníkem, matka Marie Samšiňáková rozená Havlíková (1896–1968) hrála ochotnické divadlo, zpívala a ráda četla. Oba rodiče byli členy místního Sokola.\n\nStudia na klasickém gymnáziu v Mladé Boleslavi absolvoval Karel Samšiňák v letech 1938–1942. Již tehdy jej zajímaly přírodní vědy. Ve studiu pokračoval v Mladé Boleslavi na Střední průmyslové škole automobilní (1942–1944). Jeho zálibou bylo sběratelství. Od pohlednic s historickými náměty z českých dějin přešel na téma přírodniny: květiny a dřeviny, brouci a mravenci.\n\nPo druhé světové válce a znovuotevření vysokých škol v roce 1945 zahájil studium na Přírodovědecké fakultě Univerzity Karlovy u parazitologa profesora Otty Jírovce. Pod jeho vedením se namísto mravenců začal věnovat roztočům. Parazitologickému oboru akarologie, tedy nauce o roztočích, zasvětil poté celou svou výzkumnou kariéru, v níž se vypracoval na vědce světového jména. Doktorát z přírodních věd získal v roce 1949 – jeho diplomová práce byla díky odborné úrovni uznána za práci doktorskou a byla vydána v odborném tisku.\n\nPo absolutoriu se nemohl z politických důvodů věnovat vědecké práci v Praze. Byl zaměstnán v oblastním muzeu v Děčíně, aby tu zejména uspořádal biologické sbírky. Rychle se vypracoval na ředitele a protože zodpovídal i za depozitář obrazů, našel si poradce v PhDr. Otakaru Votočkovi, řediteli nedalekého litoměřického muzea. Ten v něm probudil celoživotní hluboký zájem o výtvarné umění. Od 1. listopadu 1951 do 8. února 1952 musel absolvovat vojenskou službu, která od 8. února 1952 do 25. listopadu 1953 zahrnovala službu u PTP (s nálepkou „politicky nespolehlivý“ bez ohledu na zdravotní klasifikaci „E“).\n\nV roce 1955 prosadil parazitolog prof. Jírovec umístění K. Samšiňáka v Biologickém ústavu ČSAV v Praze, odkud záhy přešel do vznikajícího Parazitologického ústavu ČSAV. Zde působil do odchodu do penze v roce 1983. Účastnil se práce v mezinárodním týmu zabývajícím se výzkumem astmatu. Své odborné stati publikoval v mezinárodních odborných časopisech, obvykle anglicky nebo německy.\n\nPodařilo se mu prosadit adaptaci chodby Biologického ústavu ČSAV na výstavní síň, v níž uspořádal nespočet výstav začínajících nebo nepropagovaných autorů. V letech 1973–1981 vydával spolu s lomnickým sběratelem Vladimírem Mikulem (1922–2010) a se signatářem Charty 77 Jaroslavem Vitáčkem (1924–1985) kulturní občasník \"Okno\". V periodiku mimo jiné vyšly poprvé paměti malíře a grafika Vladimíra Komárka. Jako milovník umění shromáždil velkou sbírku české volné a užité grafiky.\n\nPůsobil v mnoha společnostech a spolcích – České společnosti entomologické, České parazitologické společnosti, Spolku českých bibliofilů, Spolku sběratelů a přátel exlibris, Společnosti bratří Čapků, Vlastenecko-dobročinné obci baráčnické, Klubu sběratelů kuriozit, Klubu bývalých příslušníků PTP aj.\n\n„Kromě obvyklého popisování nových druhů roztočů se proslavil, vezmeme-li jen začátek a konec jeho činnosti, tím, že v padesátých letech určil a zažehnal skutečnou roztočovou kalamitu v novostavbách na sídlišti Solidarita v Praze-Strašnicích. V tzv. sopalitových deskách, užitých na stěnách a jako přepážky v bytech, se tehdy masově pomnožili roztoči \"Tyrophagus putrescentiae\" a zaplavili byty tak, že obyvatelé musili být na čas přestěhováni do hotelů a byty asanovány. V té pozdější době odhalil, co je příčinou těžkých astmat některých alergiků. Je to několik druhů roztočů z čeledi Pyroglyphidae, žijících především v lůžkovinách.“\n\n„Ne náhodou se na jeho exlibris tak často vyskytují roztoči a není náhodou, že desítky nových druhů těchto »potvůrek« popsal a pojmenoval často po svých přátelích. \"„S mnohými malíři jsem kamarád a vždycky jsem měl radost, když jsem mohl některého nově objeveného roztoče pojmenovat jejich jmény. Roztoč, který žije na mravencích na Kozákově, se například jmenuje podle malíře Vladimíra Komárka Anaaetus komarpictoris.“\" vzpomínal. A můžeme ještě třeba doplnit: \"Xenanoetus kabrt\" po Josefu Kábrtovi, \"Myianoetus mlcoch\" po Zdeňkovi Mlčochovi nebo \"Richardanoetus demel\" po příteli a sběrateli Jurovi Demlovi.“\n\nŠolcův statek je zachovalá venkovská usedlost z roku 1811 (přesněji z 5. září 1811), která se nachází v proluce Šolcovy ulice, nedaleko soboteckého náměstí. V roce 1838 se zde narodil český básník Václav Šolc. Rodina Samšiňáků získala usedlost ve 30. letech dvacátého století. Josef Samšiňák (1924–1989) zde nějaký čas provozoval fotoateliér a fungovala zde i skautská klubovna. V roce 1950 byl statek rodině Samšiňáků odebrán a bylo sem nastěhováno několik nájemníků. Fotoateliér i skautská klubovna zanikly a statek zchátral. V roce 1958 nuceně převedl statek Karel Samšiňák (1892–1971) na město Sobotku. Dne 3. května 1958 byl statek prohlášen nemovitou kulturní památkou. Státní památková správa zahájila jeho rekonstrukci. Ta probíhala zdlouhavě a definitivně byla ukončena v roce 1963; jedinou obyvatelnou bytovou jednotkou byla garsoniéra v přízemí bývalého výminku. Po smrti Karla Samšiňáka (1971) se stal nájemníkem garsoniéry na statku, v té době patřícím městu Sobotka, jeho syn. Po přidělení nájemní garsoniéry inicioval RNDr. Karel Samšiňák opravy domu, v jejichž rámci adaptoval přízemní sednici na výstavní síň (1974).. V těchto prostorách pak pořádal výstavy výtvarného umění. Do jeho smrti v roce 2008 se jich uskutečnilo kolem tří set. Po sametové revoluci byl Šolcův statek v rámci restitucí vrácen do jeho vlastnictví (1990).\n\nV roce 2005, ještě za života RNDr. Karla Samšiňáka, přesvědčili členové spolku „Zdělanců“ (spolek přátel Šolcova statku) jeho syna RNDr. Jana Samšiňáka, aby chátrající statek převedl na katastrálním úřadě na sebe. Janu Samšiňákovi se podařilo sestavit tým schopných odborníků. Ti v letech 2006–2009 uskutečnili generální rekonstrukci celého areálu. Adaptací přilehlé maštale vzniklo lapidárium, které doplnilo původní síň v roubence (dnešní Galerie Karla Samšiňáka). V roce 2009 tak kompletně zrekonstruovaný Šolcův statek v plném rozsahu obnovil zavedené výstavní aktivity. Každý rok se zde pořádají obvykle čtyři výstavy (tři v roubence a jedna v lapidáriu), besedy a koncerty. Obavy o budoucnost Šolcova statku a snaha zachovat zavedené kulturní aktivity vedly v roce 2014 majitele k sepsání závěti, kterou se stavení po jeho úmrtí převede na Regionální muzeum a galerii v Jičíně.\n\nV roce 2008 daroval RNDr. Karel Samšiňák do Regionálního muzea a galerie v Jičíně své celoživotní dílo, které se tak stalo součástí sbírek jičínského muzea. Dne 2. srpna 2008 Karel Samšiňák zemřel v hospici v Prachaticích. Ukončilo se tak přirozeně a definitivně jeho členství v mnoha spolcích, ve kterých za života působil a jejichž členové, kteří ho znali, na jeho skromnost a suchý humor vzpomínají.\n\nV roce 1948 vydal jako spoluautor několik vlastivědných průvodců:\n\nV roce 1949 vydal odbornou entomologickou publikaci:\n\nV roce 1968 a následujících letech se kromě místopisu a historie\nvěnoval i statím s uměleckou tematikou\n\n\n"}
{"id": "1344739", "url": "https://cs.wikipedia.org/wiki?curid=1344739", "title": "Naděžda Melniková-Papoušková", "text": "Naděžda Melniková-Papoušková\n\nNaděžda Filaretovna Melniková-Papoušková (23. listopadu 1891 v Petrohradě – 10. července 1978 v Praze) byla kulturní historička a folkloristka. Publikovala statě z oboru výtvarných umění, etnografie a ruské literatury. Překládala z ruštiny a do ruštiny.\n\nProfesorka Naděžda Filaretovna Melniková-Papoušková se narodila 23. listopadu 1891 v ruském Petrohradě. Pocházela z gruzínského knížecího rodu Bagrationů. Na moskevské II. univerzitě pro ženy vystudovala dějiny umění a literatury. A bylo to shodou okolností právě v Moskvě, kde se seznámila se svým druhým manželem – českým historikem PhDr. Jaroslavem Papouškem. Ten zde ke konci první světové války působil jako tajemník T. G. Masaryka. V roce 1919 se s Jaroslavem Papouškem přestěhovala do Prahy. Naděžda Melniková-Papoušková si v Praze v letech 1919–1923 rozšířila svoje vzdělání o studia slavistiky jako mimořádná posluchačka FF UK (prof. J. Máchal, J. Polívka, J. Horák). V letech 1922–1925 studovala v Paříži na École de Louvre.\n\nPhDr. Jaroslav Papoušek patřil k zakladatelům protiněmeckého odboje v Protektorátu Čechy a Morava. Velmi brzy se zapojil do zpravodajské spolupráce se sovětským rezidentem – majorem letectva RNDr. Josefem Jedličkou, který fungoval jako spojka na sovětský konzulát v Praze. Jedlička spolupracoval úzce nejen s vojenskou zpravodajskou službou SSSR (GRU) ale také s domácím vojenským odbojem (s plukovníkem Josefem Churavým, podplukovníkem Josefem Balabánem, podplukovníkem Josefem Mašínem a štábním kapitánem Václavem Morávkem). Do ilegální odbojové činnosti (jako spojka) byla zapojena i Papouškova manželka – historička kultury profesorka Naděžda Melniková-Papoušková – autorka mnoha studií o výtvarném umění.\n\nKromě této ilegální činnosti se Naděžda Melniková - Papoušková za druhé světové války zapojila do práce pro odbojovou skupinu českých novinářů vedenou novinářem, publicistou a historikem Františkem Bauerem.\n\nPhDr. Jaroslav Papoušek byl zatčen (v souvislosti s jinou odbojovou činností) v prosinci roku 1941. V lednu roku 1945 byl umučen v koncentračním táboře. Jeho manželka Naděžda Melniková-Papoušková byla (po zatčení Josefa Jedličky 9. října 1941 a po zatčení manžela) odvlečena do koncentračního tábora v Ravensbrücku. Tady se po celou dobu války o osudu svého manžela prakticky nic nedozvěděla. Věznění nakonec přežila a v roce 1945 se vrátila do osvobozeného Československa. V letech 1946–1950 přednášela v Ústavu výtvarné výchovy PedF UP v Olomouci a spolupracovala s ÚLUV.\n\nProfesorka Naděžda Melniková-Papoušková byla autorkou mnoha studií o české lidové kultuře (Putování za lidovým uměním, Lidové hračky) a o výtvarném umění. Zásadní měrou přispěla k uznání mnoha mladých a veřejnosti dosud neznámých umělců. (Byla to právě ona, kdo například prosadil uspořádání první samostatné výstavy malíře Vladimíra Komárka.)\n\nV šedesátých letech dvacátého století přivedl profesorku Naděždu Melnikovou-Papouškovou do Sobotky RNDr. Karel Samšiňák, CSc. Následně zde zorganizovala a zahajovala několik výstav ve východočeských a severočeských muzeích a galeriích (též na Šolcově statku, v knihovně a v knihkupectví). Kromě toho se profesorka Naděžda Melniková-Papoušková účastnila Šrámkových Sobotek – festivalů českého jazyka, řeči a literatury. Také přispívala do \"Zpravodaje Šrámkovy Sobotky\".\n\nNa počátku 50. let vedla \"Galerii Ars\" v 1. patře knihkupectví v budově nakladatelství Melantrich na Václavském náměstí. Pod záštitou národněsocialistické funkcionářky Šlechtové, která byla ředitelkou Melantrichu, zde uváděla autory, kteří byli nepřijatelní pro tehdejší SČVU. Roku 1955 umožnila \"Výstavu jedenácti\" - mladých výtvarníků z tzv. VI. krajského střediska Štursa, kteří o dva roky později založili Skupinu Máj 57. Výstava, kterou uvedl František Dvořák, měla pro všechny zúčastněné i samotnou galerii vážné následky. Vedení SČVU zakázalo další výstavy střediska Štursa, vyloučilo Piesena, Fremunda a Vinaře ze Svazu, což pro ně znamenalo živit se užitou tvorbou, František Dvořák ztratil zaměstnání na AVU. Naděžda Melniková-Papoušková byla z vedení galerie odvolána a samotná výstavní síň byla zrušena a přeměněna na sklad knih.\n\nV Praze uváděla výstavy Vladimíra Komárka (G. na Karlově náměstí, 1963, Nová síň, 1968), Marty Taberyové (G. u Betlémské kaple, 1969, Galerie bratří Čapků, 1972), Miloslava Chlupáče (1992), ad. Navštěvovala všechny výstavy umění, které stihla. Kromě toho byla sběratelkou starého umění, měla například vynikající sbírku ruského luboku nebo porcelánu. Upoutána na lůžko v závěru života již nedokázala zabránit, aby její sbírka byla rozchvácena.\nProfesorka Naděžda Melniková-Papoušková zemřela 10. července 1978 v Praze. Urna s jejím popelem je uložena na soboteckém hřbitově, v hrobce rodiny Samšiňáků.\n\n"}
{"id": "1344741", "url": "https://cs.wikipedia.org/wiki?curid=1344741", "title": "609 (číslo)", "text": "609 (číslo)\n\nŠest set devět je přirozené číslo. Římskými číslicemi se zapisuje DCVIX a řeckými číslicemi χθ. Následuje po čísle šest set osm a předchází číslu šest set deset.\n\n609 je:\n\n"}
{"id": "1344758", "url": "https://cs.wikipedia.org/wiki?curid=1344758", "title": "Delgado", "text": "Delgado\n\nDelgado může být:\n\n"}
{"id": "1344765", "url": "https://cs.wikipedia.org/wiki?curid=1344765", "title": "Senátní palác (Moskevský kreml)", "text": "Senátní palác (Moskevský kreml)\n\nSenátní palác () je jeden z paláců Moskevského kremlu. Vystavěn byl v letech 1776-1787 ve stylu klasicismu na popud carevny Kateřiny II. Veliké. Autorem projektu byl architekt Matvěj Fjodorovič Kazakov.\n\nPalác byl zamýšlen jako pobočka ruského senátu, již od roku 1856 však sloužil pro potřeby ministerstva spravedlnosti, po revoluci zde sídlila vláda Sovětského svazu. Právě nad touto budovou zavlála roku 1991 poprvé vlajka Ruské federace.\n\nV současnosti slouží jako pracovní rezidence prezidenta Ruské federace.\n\nRozhodnutí o výstavbě budovy senátu je spojeno s administrativními reformami Kateřiny II. v 60. letech 18. století. Senát byl tehdy rozdělen na odbory a dva z nich (pro práva šlechty a soudní) byly přeneseny z Petrohradu do Moskvy. Roku 1776 proběhl odkup kremelských paláců od knížecích rodů Trubeckých a Barjatinských, aby na jejich místě mohla vzniknout nová budova. Trojúhelníkový pozemek vzniknul mezi kremelskou hradbou, Arzenálem a Čudovským klášterem. Z dvou předložených projektů (Karl Blank a Matvěj Kazakov) byl vybrán ten Kazakovův, Blank byl jmenován konzultantem při výstavbě. Stavba byla dokončena roku 1787, interiéry o tři roky později\n\nNa kupoli byla původně umístěna pozlacená socha svatého Jiří na koni (moskevský městský znak). Roku 1812 však byla tato socha na Napoleonův příkaz sňata a odvezena do Francie.\n\nRoku 1856 došlo k velké opravě, po které sem byly umístěny soudní úřady. Tehdy byl také odvezený svatý Jiří na kupoli nahrazen velkou carskou korunou s nápisem \"Zákon\" (symbol carské zákonnosti) a budově se začalo říkat Budova soudních nařízení. Až do roku 1865 zde zároveň sídlilo Moskevské palácové architektonické učiliště.\n\nV porevolučním období byla carská koruna sňata a nahrazena žerdí s vlajkou SSSR. Protože bylo hlavní město přeneseno z Petrohradu do Moskvy, Senátní palác byl určen jako sídlo Rady lidových komisařů RSFSR, později Vlády SSSR. Mezi lety 1918-1922 zde žil i pracoval V. I. Lenin. Až do roku 1994 byla uvnitř uchovávána jeho pracovna v původním stavu, poté byla přesunuta do Leninova muzea v obci Gorki Leninskije. V sovětském období byly v Kateřinském sále (tehdy nazývaném Sverdlovský) udělovány státní řády a medaile. Zasedalo zde i politbyro KSSS.\n\nByl to právě Senátní palác, nad kterým byla 25. prosince 1991 v 19 hodin a 38 minut poprvé vztyčena vlajka Ruské federace (kupole je dobře vidět z Rudého náměstí). Od roku 1994 zde ovšem vlaje prezidentská standarta, neboť budova začala být využívána jako rezidence ruských prezidentů.\n\nSenátní palác je největším realizovaným projektem architekta Kazakova. Ten chtěl, aby budova symbolizovala občanské ideály, zákonnost a spravedlnost. Zvolil proto klasické antické formy, čímž objekt získal ráz strohosti, zdrženlivosti a lakoničnosti. Jejím nejvýraznějším prvkem je kupole, kterou chtěl Kazakov posílit architektonický výraz Rudého náměstí jakožto hlavního náměstí Moskvy.\n\nPůdorys Senátního paláce je trojúhelníkový (odpovídá tvaru vyčleněného pozemku), uvnitř trojúhelníku se nachází ještě dvě symetrická křídla. Vnější fasáda má tři rizality, tvořené pilastry dórského řádu. Přízemí je tvořeno rustikou, což budově dodává monumentální ráz a sjednocuje objem. Rohy jsou seříznuty a dekorovány opět rizality, stylizovanými do vítězných oblouků, kterýžto motiv se opakuje uprostřed všech třech fasád. Do vnitřního dvora vede ze Senátního náměstí okázalá brána s iónskými čtyřsloupovými portiky a frontonem, nad kterým se tyčí kupole oválného sálu.\n\nV nejzazším konci vnitřního dvora je situován kompoziční střed budovy, Kateřinský sál zastřešený velikou kupolí. Původně byl zamýšlen jako místo stavovských shromáždění, dnes zde probíhají nejrůznější oficiální akce s účastí prezidenta. Výška sálu až ke kupoli činí 29 m. Stěny mezi okny jsou vyplněny basreliéfy zobrazujícími ruská knížata a cary. Mezi sloupy byly umístěny vysoké reliéfy na alegorické náměty z díla Gavrily Děržavina a Nikolaje Lvova, oslavující státnickou činnost Kateřiny II. (vyzdvihují klasicistní ideály zákonnosti, spravedlnosti a vzdělání).\n"}
{"id": "1344770", "url": "https://cs.wikipedia.org/wiki?curid=1344770", "title": "Olympijský stadion (Baku)", "text": "Olympijský stadion (Baku)\n\nOlympijský stadion v Baku je víceúčelový stadion v Baku v Ázerbájdžánu, sloužící zejména pro fotbal a atletiku. Jeho kapacita činí 69 870 diváků. Otevřen byl v roce 2015 a následně sloužil jako ústřední dějiště prvních Evropských her. Hraje zde ázerbájdžánská fotbalová reprezentace a své mezinárodní zápasy také klub Qarabağ FK.\n\n"}
{"id": "1344771", "url": "https://cs.wikipedia.org/wiki?curid=1344771", "title": "Lauren Jauregui", "text": "Lauren Jauregui\n\nLauren Michelle Jauregui (* 27. června 1996 Miami, Florida) je americká zpěvačka, nejlépe známá jako členka dívčí skupiny Fifth Harmony. Spolupracovala ale také na písních společně s Marianem Hillem, Halsey, Ty Dolla Sign a Stevem Aokim.\n\nLauren se narodila 27. června 1996 v Miami na Floridě Michaelu Jaureguiovi a Clare Morgadové, kteří jsou původem Kuby. Její otec je ředitel výrobních závodů a matka učitelka, která přišla do Spojených států, když se Fidel Castro dostal k moci. Má dva mladší sourozence bratra Christophera a sestru Taylor.\n\nNavštěvovala školu Carrollton School of the Sacred Heart v Miami, kde se věnovala mnoha mimoškolním aktivitám. Byla členkou softbalového týmu a účastnila se talentové show. Jejími vzory jsou Journey, Paramore, Alicia Keys, Christina Aguilera a Lana Del Rey.\n\nLauren je politicky otevřená a aktivně se účastní protestů. Od prezidentských voleb v USA v roce 2016 napsala několik otevřených dopisů a kritizovala Donalda Trumpa a jeho politiku, včetně \"muslimského zákazu\", a nazvala ho \"neúcta k lidstvu.\"\nNapsala otevřený dopis členům republikánské strany, kterou vydal Billboard 18. listopadu 2016, v němž uvedla, že je bisexuálka.\nTrump: \"vaše jednání vedly k jednostrannému zničení celého pokroku který jsme společensky vytvořili jako národ. Je také samozvaná feministka. Spekuluje se o tom že měla bližší vztah s bývalou členkou skupiny Fifth Harmony Camilou Cabello. Teď je ve vztahu s raperem Ty Dolla Sign.\n\nV roce 2012, když jí bylo 16 let, se přihlásila do pěvecké soutěže X Factor. Její konkurz se konal v Greensboro v Severní Karolíně, kde zazpívala písničku „If Ain't Got You“ od Alicii Keys. Od všech porotců dostala ano a postoupila tak do dalšího kola soutěže. V 1. kole zpívala Lauren písničku „E.T.“ ale neuspěla. Ve druhém kole soutěžila proti dívčí skupině Sisters C s písní „These Arms Of Mine“. Tentokrát opět neuspěla a byla vyřazena. Nakonec byla spolu s Ally Brooke, Camilou Cabello, Normani Hamilton a Dinah Jane Hansen daná dohromady a vytvořily tak skupinu Fifth Harmony.\n\nFifth Harmony vydaly první debutové album v roce 2013, a to na vinylu pod názvem Better Together. V lednu 2015 vyšlo album Reflection další 7/27 v květnu 2016. Jejich třetí album bylo vytvořeno v srpnu 2017. Jejich první dvě alba vytvořily singly „Worth It\" a „Work from Home\", které se dostaly do top 10 v několika národních playlistech. Skupina také přispěla písničkou k soundtracku animovaného filmu Hotel Transylvania 2 s jejich písní „I'm in Love with a Monster\".\n\nV prosinci 2016 se objevila na jednom titulu „Back to Me\" s Marianem Hillem. Lauren byla zvolena veřejností jako „Celebrita roku\" na britských LGBT Awards za rok 2017. Později nazpívala píseň se zpěvačkou Halsey „Strangers“. Billboard spisovatelství to poznamenalo jako „dlouhý polední bisexuální milník v hlavním proudu hudby.\" Halsey speciálně vybrala Lauren místo toho, aby pracovala s přímým umělcem: „Líbí se mi, že Lauren a já jsem jen dvě ženy, které mají hlavní popovou přítomnost a dělají láskyplnou píseň pro komunitu LGBTQ.“ S raperem Ty Dolla Sign spolupracovala na písni „In Your Phone“ a se Stevem Aiokim na singlu „All Night“. Lauren byla zvolena jako sexy žena na stránkách Afterellen.com v roce 2016.\n\nV lednu 2018 se dozvědělo, že přechází z Epic Records do Columbia Records pro svou budoucí sólovou práci.\n\nV květnu 2018 uvedla, že začala pracovat na svém debutovém sólovém albu. Byla předskokanka pro Halsey v rámci světového turné Hopeless Fountain Kingdom World v červnu 2018. Během turné zazpívala tři písně, které v té době nebyly vydané: \"Toy\", \"Inside\" a \"Expectations\". Začátkem října 2018 se zmínila o tom, že skladby, které dosud napsala, obsahují alternativu, 90letý R & B a taneční zvuk. Vydala svůj debutový singl \"Expectations\" s hudebním videem, 24. října 2018. V rozhovoru prohlásila, že ačkoli by mohla udělat spolupráci s jinými umělci, nebude mít na debutovém albu spolupráci. Zazpívala dvě skladby, které nebyly v té době zveřejnění \"More than that\" a \"Freedom\" v listopadu 2018. Představila Cenu Rising Star, kterou získala Hayley Kiyoko na slavnosti Billboard Women in Music v roce 2018. Svůj druhý sólový singl \"More Than That\" vydala 11. ledna 2019. Její debutní album má být vydáno v roce 2019. \n\nDále roku 2019 spolupracovala na písni \"Let Me Know\" s clear eyes a drew love.\n\nV únoru 2020 nazpívala soundtrack k filmu Birds of Prey \"Invisible Chains\". V tomto roce vydala společně s španělským raperem C. Tangana a s hudebním producentem Tainy píseň \"Nada\", která je zaměřena na milenecké vztahy. \n"}
{"id": "1344773", "url": "https://cs.wikipedia.org/wiki?curid=1344773", "title": "Terry", "text": "Terry\n\nTerry je zkrácená podoba jmen Theodorik, Terence nebo Tereza. Možné významy:\n\n\n\n"}
{"id": "1344776", "url": "https://cs.wikipedia.org/wiki?curid=1344776", "title": "Osídlování pohraničí", "text": "Osídlování pohraničí\n\nOsídlování pohraničí byl největší přesun obyvatelstva vnitrozemského charakteru v českých dějinách, který probíhal v letech 1945 až 1952. Migrace měla za následek především sociální změny, které jsou v menší míře patrné i v současnosti, ale také změny demografické či hospodářské. Osídlování pohraničí se odehrávalo časově i organizačně současně s odsunem německé národnosti z Československa. Celá akce osídlování se realizovala na základě schválených tzv. Benešových dekretů. Cílem osídlování pohraničí bylo vytvořit zde prosperující oblast se vzkvétajícím zemědělstvím a průmyslem.\n\nJedná se o území hraničních okresů přiléhající k dnešní česko-polské, česko-německé a česko-rakouské státní hranici. V těchto oblastech žilo německé obyvatelstvo až do let 1945–1947. S výjimkou Mostecka, Opavska, Domažlicka a některých dalších menších regionů zde německé obyvatelstvo představuje majoritní populaci. Toto území se překrývalo se současným pojetím Sudet. Pohraničí českých zemí však nikdy netvořilo oddělený a celistvý celek jak po stránce národnostní, hospodářské či geografické.\n\nPlány na osídlování pohraničí v exilu již od roku 1938. Diskutovalo se o poválečném postavení německé menšiny. Jediný osídlovací plán byl vytvořen domácím odbojem. Potřeba odsunu byla často diskutována od roku 1942 v londýnském exilovém prostředí. Jedním z největších zlomů v prosazování pojetí přesunu byla návštěva presidenta Edvarda Beneše v prosinci roku 1943 v Moskvě. Další projednávání k osídlení pohraničí se vedla v březnu 1945 u příležitosti projednávání vládního programu politických stran Národní fronty v Moskvě a poté v dubnu 1945 v Košicích při jeho vyhlášení. V důsledku prohry Německa, ústupem vojsk a rozpadu nacistického mocenského aparátu byla u sudetských Němců vyvolána nejistota a strach z odvety. Sudetští Němci však ve značné míře zůstávali věrní nacistické ideologii. Pro Čechy však znamenal konec války osvobození z okupace a obnovení samostatné republiky v podobě republiky bez Němců.\n\nZákladní znaky zemědělského osídlování pohraničí byly nastíněny již během druhé světové války. Domácímu odboji i zahraničnímu exilu bylo zřejmé, že nová republika se bude ve velké míře lišit od republiky předmnichovské a jedním z hlavních úkolů bude provedení nové pozemkové reformy. Zemědělským osídlováním pohraničí se zabýval Osídlovací úřad a ministerstvo zemědělství. Osídlovací úřad řešil všechny problémy a záležitosti s osídlováním tohoto území. Pohraničí zaujímalo z pohledu zemědělství velmi důležitou oblast. Jednalo se o území, kde se nacházela třetina orné půdy a více než tři čtvrtiny luk a pastvin, více než třetina lesů, většina rybníků a vodních ploch. Celé vyvlastnění a přidělování pozemků bylo realizováno na základě třech presidentských dekretů. A to konkrétně na dekretu č. 5/45 Sb. ze dne 19. 5. 1945 o neplatnosti o některých majetkových právních jednání z doby nesvobody, o národní správě majetkových hodnot Maďarů, Němců, zrádců a kolaborantů a některých organizací a ústavů, dekretu č. 12/45 Sb. ze dne 21. 6. 1945 o konfiskaci a urychleném rozdělení zemědělského majetku Němců, Maďarů, jakož i zrádců a nepřátel českého a slovenského národa a dekretu č. 28/45 Sb. ze dne 20. 7. 1945 o osídlení zemědělské půdy Němců, Maďarů a jiných nepřátel státu českými, slovenskými a jinými slovanskými zemědělci. Na základě těchto dekretů mělo státu připadnout tři milióny hektarů lesní a zemědělské půdy. Toto nově nabyté bohatství však nebyl stát schopen spravovat sám a tak vytvořil novou funkci národního správce. Jednalo se o schopné zemědělce a živnostníky, kteří měli být náležitě prověřeni. Tito lidé museli být pod dohledem Osídlovacího úřadu, projít výběrovými řízeními a byli povinni dokazovat své úspěchy či neúspěchy. Pravomocí státu bylo tyto osoby odvolat při zjištění, že se svým majetkem špatně zacházejí. Jako hlavní motivace ale sloužil fakt, že národní správce mohl živnost či polnost získat do svého vlastnictví v případě, že se osvědčil. Velkou otázkou také bylo, o jak velké zemědělské příděly se vlastně bude jednat. Pozemky po válce přiděloval Národní pozemkový fond. Horní hranice přídělu zemědělské půdy byla vymezena na 13 hektarů. Tímto rozhodnutím se centrální postavou měl stát střední rolník, který by hospodařil samostatně na získané půdě. Nemohl ji ani prodat či pronajmout bez souhlasu Národního pozemkového fondu. Jak se později ukázalo, příděl 13 hektarů však mnoho osídlenců nezvládlo. Schopnější zemědělci, kteří byli schopní obhospodařit více polností však neměli možnost tyto polnosti získat. Společnost byla uzavřena ve stejných přídělech půdy, bez možností expanze.\n\nPřibližně od května do poloviny září 1945 trvala tzv. divoká fáze při osídlování českého pohraničí. Toto osídlování probíhalo spontánně, živelně a bez centrálního řízení, které si zakládalo na principu svobodného rozhodnutí jedinců a jejich rodin. S tímto nezemědělským osídlováním bylo spojené násilné vyhánění Němců a zadržování jejich objektů, podniků, movitého majetku a zemědělských usedlostí. Na výzvu vlády odešlo po osvobození přibližně 200 000 lidí z vnitrozemí do pohraničních oblastí. K těmto výzvám se připojovala prohlášení správních komisí i národních výborů. Tyto orgány jsou často označovány za první iniciátory a organizátory osídlování. V případě větších průmyslových podniků vznikaly osídlovací závodní rady. V roce 1945 vznikl Ústřední koordinační výbor Národní fronty, který řešil otázky osídlení. Presidentský dekret č. 5/1945 Sb. z 19. května 1945 zřídil instituci „národní správy\", základní právní předpoklad osídlování. Československá armáda byla 15. června 1945 pověřena také odsunem německého obyvatelstva, jak po stránce organizační tak technické. Protože chyběl orgán, který by toto osídlování řídil, byl 17. července 1945 vydán dekret presidenta republiky č. 27/1945 Sb. kterým byl zřízen Osídlovací úřad v Praze a Bratislavě. Po přijetí dekretu č. 27/1945 Sb. následovalo vydávání dalších právních norem, které se vztahovaly obecně k osídlování - statut Osídlovacího úřadu, vydaný vládou a vyhlášený ministerstvem vnitra vyhláškou č. 72/1945 ze dne 24. září 1945 a další presidentský dekret č. 108/1945 Sb. ze dne 25. října 1945 o konfiskaci nepřátelského majetku a Fondu národní obnovy. Statut a jednací řád fondů byl pak vydán vládním nařízením ze dne 1. března 1946, č. 45/1946 Sb. Podle dekretu č. 108/1945 Sb. bez náhrady propadl konfiskaci movitý i nemovitý nezemědělský majetek Němců, Maďarů i zrádců národa. Z konfiskace byla vyňata pouze ta část movitého majetku, která byla nezbytně potřebná pro uspokojování životních potřeb a nebo k vykonávání zaměstnání těchto osob a jejich rodin. Konfiskaci nepodléhal také majetek, který od 29. září 1938 byl pozbyt československými občany pod tlakem okupace či v důsledku národnostní, rasové nebo politické perzekuce. Tato opatřeni se netýkala také osob, kteří byli prokazatelně antifašisté. Pro správu tohoto majetku se zřizovaly Fondy národní obnovy. Majetek zkonfiskovaný touto formou byl za úhradu určen k přidělení fyzickým či právnickým osobám. Nejvýznamnější převod masového charakteru, týkající se konfiskovaného drobného majetku začal v červnu 1947. Za výhodné sumy, stanovené vyhláškou č. 2141/ 1946 Sb. z 3. prosince 1946, se prodávaly osídlencům movitosti po Němcích, především však bytového charakteru. Prodej se týkal předmětů ze 695 226 domácností. Osidlovacím úřadům a Fondům národní obnovy se podařilo do konce července 1949 ve spolupráci s místními národními výbory zorganizovat tyto prodeje až v 10 046 obcích. Zisk z těchto prodejů byl vyčíslen částkou 3, 976 miliardy korun. Po únoru 1948 došlo k reorganizaci těchto dvou útvarů.Tato reorganizace však byla vyvolána nástupem komunistů k moci. Osídlovací úřady byly pak zrušeny 9. března 1950 zákonem č. 18/1950 Sb. Působnost přecházela na Fondy národní obnovy, které byly řízené ministerstvem financí. Celková hodnota majetku, která byla německému obyvatelstvu zkonfiskována nebyla nikdy přesně vyčíslena avšak odhadem se hovoří o 300 miliardách Kčs.\n\nOdsunem Němců hrozilo ochromení hospodářství v pohraničí, zejména průmyslu. Československé hospodářství se nemohlo úspěšně rozvíjet, pokud by bylo hospodářství oslabeno v části, ve které byl umístěn silný průmysl. Podíl pohraničí na těžbě hnědého uhlí se pohyboval okolo 94 % a u kamenného uhlí to bylo téměř 55 %. Koncem roku 1945 v pohraničních oblastech bylo v provozu téměř 8 268 průmyslových závodů. Téměř 53 % zaměstnanců v těchto závodech bylo německé národnosti. Řešila se otázka, co je považováno za větší prioritu. Odsun velké části Němců by znamenal nadměrný úbytek pracovníků. Provedení odsunu Němců však bylo bráno jako důležitější. I tak byly v průmyslu ponechány bezmála desítky tisíc německých pracovníků. \n\nV průběhu dvou let se však nahrazení většiny německých pracovníků zdařilo. Vysoká mobilita zaměstnanců, stěhování nových pracovníků z venkova či vysoké státní investice a bytové zástavby vytvořily velice rychle vhodné podmínky pro život bezmála statisíců lidí, kteří dosídlili pohraniční území. Vysoké investice do pohraničních oblastí však měly i své stinné stránky. V důsledku soustředění zájmu na oblasti pohraničí docházelo k zanedbání jiných, zejména však západních a severovýchodních oblastí českého pohraničí. Venkovský život se s takovým zájmem nesetkal. Z těchto oblastí začali nespokojení zemědělci odcházet již v roce 1948. Dalším problémem byla také kolektivizace. Proti zakládání zemědělských družstev zde nevznikal téměř žádný odpor. Obyvatelstvo nemělo k půdě dostatečný vztah a na kolektivizaci reagovalo útěkem zpět domů, odkud přišli. Začátkem 50. let byly velice časté případy, kdy rodiny tajně rozprodaly majetek a utekly zpět domů. V září 1953 začalo doosidlování pohraničních oblastí, obyvatelstvo se stahovalo do větších obcí a menší obce a horské osady se značně vylidnily. V průběhu osídlování pohraničí se ukázalo, jak těžké je uměle konstruovat společnost na místě, kde příchozí lidé nemají žádné kořeny.\n\nOd poloviny 50. let se vláda zabývala řešením otázky, jak v pohraničí ustálit novou populaci. Po roce 1953 se vládní a stranické organizace rozhodly pro tzv. dosidlovací akci. S touto aktivitou byla zřízena fuknce a aparát Vládního zmocněnce pro otázky osídlování pohraničních okresů. Tímto způsobem vláda reagovala na nedostatky a chyby, které se projevily při osídlování v letech 1946 - 1952. Úřad vládního zmocněnce pracoval do roku 1958 na komplexním dosídlování, které mělo za úkol řešit stabilitu obyvatelstva v pohraničních oblastech.\n\nV květnu roku 1945 se rozhodlo o přijímání obyvatel osadníků z ciziny a také začalo být uskutečňováno. Největší důraz byl kladen na získání volyňských Čechů, kteří se chtěli usadit na Žatecku. Od této chvíle nastaly s přesunem volyňského obyvatelstva problémy. Nebylo možné, aby se bezmála 30 tisíc volyňských Čechů usadilo v jednom okrese. Nakonec zůstala na Žatecku, Podbořansku a Litoměřicku jen polovina volyňských Čechů. Druhá polovina se usadila do ostatních pohraničních okresů, zejména na Moravě to byly Šumperk, Šternberk a Mikulov.\n\nMezi další reemigranty patřili například krajané z Rumunska a Jugoslávie. Podstatně menší počet reegrimantů pocházel z Belgie, Ameriky, Itálie a Anglie. Tito reemigranti však nevytvořili početnější skupinky osídlenců. Tato rumunská, volyňská či jugoslávská centra si své tradice nesou v povědomí starších generací i v současnosti.\n\nOsidlovací proces začal po roce 1947 ztrácet na síle. Byly vyčerpány vnitřní zdroje obyvatelstva a vliv měl také fakt, že vnitrozemí nabízelo po válce také dobré možnosti pracovního uplatnění. Migrační přírůstek postupně klesal, ale naopak přirozený přírůstek obyvatelstva rostl. Mezi lety 1950 až 1952 dochází ke stěhování přibližně 450 000 osob oběma směry, jak z vnitrozemí do pohraničí a zpět, tak také na Slovensko. Na konci roku 1952, který je považován za rok, kdy dochází k ukončení hromadné a spontánní migrační vlny, žily ve srovnání s rokem 1930 na území pohraničí pouze dvě třetiny obyvatel. Počátkem 50. let se migrační proces značně zpomalil.\n\nWIEDEMANN, Andreas. \"\"Pojď s námi budovat pohraničí!\": osídlování a proměna obyvatelstva bývalých Sudet 1945-1952\". Přeložil Petr DVOŘÁČEK. Praha: Prostor, 2016. Obzor (Prostor). s. 15-26.\n\nROUBAL, Ondřej. \"Biografická identita v pohraničí: teritoriální identita v životních příbězích poválečných osídlenců pohraničí severních Čech\". Praha: Professional Publishing, 2013. s. 39-47.\n\nSPURNÝ, Matěj. \"Nejsou jako my: česká společnost a menšiny v pohraničí (1945-1960)\". Praha: Antikomplex, 2011. s. 25-56.\n\nČAPKA, František - SLEZÁK, Lubomír - VACULÍK, Jaroslav: \"Nové osídlení pohraničí českých zemí po druhé světové válce\".Brno: Akademické nakladatelství CERM, 2005.s. 15-125.\n\nVACULÍK, Jaroslav: \"Poválečná reemigrace a usídlování zahraničních krajanů\". Brno: Masarykova univerzita, 2002. s. 9-162.\n\n"}
{"id": "1344777", "url": "https://cs.wikipedia.org/wiki?curid=1344777", "title": "Dehtárský rybník", "text": "Dehtárský rybník\n\nDehtárský rybník je malý rybníček oválného tvaru nacházející se ve vsi Dehtáry v okrese Praha-východ. Na délku měří asi 77 metrů, na šířku 47. Jeho jihovýchodní břeh je obklopen zástavbou, na severozápadu se pak nachází pole. Voda odtéká stavidlem na východ, tzv. Svémyslickou svodnicí. Svůj název nese po vsi Dehtáry, ve které se nachází. Rybník vznikl před rokem 1869.\n"}
{"id": "1344780", "url": "https://cs.wikipedia.org/wiki?curid=1344780", "title": "Hotel Transylvánie: Seriál", "text": "Hotel Transylvánie: Seriál\n\nHotel Transylvánie: Seriál (v anglickém originále Hotel Transylvania: The Series) je kanadsko-americký animovaný fantasy televizní seriál produkovaný Sony Pictures Animation a Nelvana společně s Corus Entertainment. Děj seriálu se odehrává čtyři roky před událostmi prvního filmu se zaměřením na dospívajíci dívku Mavis a její přátelé v hotelu Transylvánie. První řada, sestávající z 26 epizod, měla premiéru 25. června 2017 na stanici Disney Channel, první epizoda seriálu byla vydána dříve 20. června 2017 na WATCH Disney Channel app, YouTube, a VOD.\n\n\n\nSony Pictures Animation vlastní vysílací práva na seriál \"Hotel Transylvania: The Series\" pro platformy v Africe, Asii, Austrálii a na Novém Zélandu, Evropě (kromě Německa), Latinské Americe, na Středním východě a v USA. Sony Pictures Television je distributorem v USA, zatímco Nelvana Enterprises, nástupce společnosti Nelvana International, je distributorem seriálu \"Hotel Transylvania: The Series\" mezinárodně. Seriál debutoval v Kanadě na podzim 2017 na stanici Teletoon. V Německu bude mít premiéru v roce 2018 na stanici Super RTL.\n\n"}
{"id": "1344783", "url": "https://cs.wikipedia.org/wiki?curid=1344783", "title": "Nejlepší střelec Deutsche Eishockey Liga", "text": "Nejlepší střelec Deutsche Eishockey Liga\n\nNejlepší střelec je každoročně udělované ocenění pro hráče, jenž vstřelí v základní části sezóny Deutsche Eishockey Liga nejvíce gólů.\n\nToto je seznam nejlepších střelců v jednotlivých ročnících (od sezóny 1994/1995) Deutsche Eishockey Liga. Jsou započteny pouze branky v základní části soutěže.\n\n"}
{"id": "1344785", "url": "https://cs.wikipedia.org/wiki?curid=1344785", "title": "Vaŭkavysk", "text": "Vaŭkavysk\n\nVaŭkavysk (, , – \"Volkovysk\", ) je město v Hrodenské oblasti v Bělorusku. K roku 2015 měl zhruba čtyřiačtyřicet tisíc obyvatel.\n\nVaŭkavysk leží uprostřed trojúhelníku mezi Hrodnou, Brestem a Baranavičy na řece Rosi, levém přítoku Němenu. Od bělorusko-polské hranice a tedy i od hranice Evropské unie je vzdálen přibližně čtyřicet kilometrů východně.\n\nPřes město vede místní železniční trať Baranavičy – Hrodna a silnice z Baranavičy do Białystoku v Polsku.\n\nPrvní zmínka o městě je z roku 1005.\n\n"}
{"id": "1344790", "url": "https://cs.wikipedia.org/wiki?curid=1344790", "title": "Vnější hranice Evropské unie", "text": "Vnější hranice Evropské unie\n\nVnější hranice Evropské unie jsou hranice mezi státy Evropské unie a státy mimo Evropskou unii. \n\nOd vstupu Chorvatska do Evropské unie 1. června 2013 a po vystoupení Spojeného králoství 31. ledna 2020 je její pozemní vnější hranice dlouhá přes čtrnáct tisíc kilometrů. Podíl jednotlivých států na ní shrnuje následující tabulka.\n"}
{"id": "1344800", "url": "https://cs.wikipedia.org/wiki?curid=1344800", "title": "Nebeský rybník (Radonice)", "text": "Nebeský rybník (Radonice)\n\nNebeský rybník je název vodní plochy v Radonicích v okrese Praha-východ. Má nepravidelný tvar o průměru pouhých 50 m. Nachází se na křižovatce ulic Ligasova, Dehtárská a Počernická; jižní stranu tvoří skatepark. Rybník vznikl před rokem 1869.\n"}
{"id": "1344805", "url": "https://cs.wikipedia.org/wiki?curid=1344805", "title": "Haltýř (rybník, Radonice)", "text": "Haltýř (rybník, Radonice)\n\nHaltýř je název vodní plochy v centru vsi Radonice v okrese Praha-východ. Konkrétně se nachází na konci ulice U Haltýře. Má podlouhlý tvar délky asi 50 m a šířky 15 m. Je orientován z jihovýchodu na severozápad. V jeho okolí se nachází zeleň, cesta a tenisové kurty. Voda z něj odtéká Radonickým potokem. Vodní plocha vznikla po roce 1869.\n"}
{"id": "1344823", "url": "https://cs.wikipedia.org/wiki?curid=1344823", "title": "Čong Čong-jon", "text": "Čong Čong-jon\n\nČong Čong-jon (* 4. července 1987) je bývalá jihokorejská zápasnice-judistka.\n\nV jihokorejské seniorské reprezentaci se pohybovala od roku 2007. V roce 2008 neuspěla v olympijské nominaci na olympijské hry v Pekingu na úkor Kim Jong-an. V roce 2009 získala titul asijské mistryně a vybojovala třetí místo na mistrovství světa v Rotterdamu. V roce 2012 se kvalifikovala na olympijské hry v Londýně, kde nepřešla přes úvodní kolo proti Belgičance Charline Van Snickové. Sportovní kariéru ukončila v roce 2015.\n\n\n\n"}
{"id": "1344825", "url": "https://cs.wikipedia.org/wiki?curid=1344825", "title": "Kristkův dům", "text": "Kristkův dům\n\nKristkův dům je budova, která byla sochařem Lubo Kristkem upravena do podoby asambláže a přináší výtvarné zpracování mýtu o Sisyfovi. Nachází se v Brně-Černých Polích na rohu ulic Tišnovská a Trávníky.\n\nSurrealista Lubo Kristek se narodil v Brně a v dětství žil na Tišnovské ulici. V roce 1968 emigroval do tehdejšího Západního Německa, odkud podnikal studijní cesty do mnoha dalších zemí. V roce 2015, po celoživotní pouti, se na tuto ulici vrátil a prostřednictvím Kristkova domu přinesl výtvarný cyklus nazvaný \"Sisyfiade aneb Balvan v čase\". Osudový návrat v jeho mysli zrodil představu filmového zpracování Sisyfova příběhu. V duchu příběhu Kristek proměnil i svůj dům, který se stal filmovou scénu a monumentální asambláží.\n\nPůvodní myšlenka vychází z mýtu o Sisyfovi, obzvláště z nového pohledu, který uvádí francouzský spisovatel a dramatik Albert Camus a dále rozvíjí český dramatik a herec Jiří Voskovec, s nímž se Kristek setkal v 70. letech během své šňůry výstav v USA. Voskovcovy úvahy zaznamenané na gramofonové desce \"Relativně vzato\" se soustředí na osvobození Sisyfa, uvězněného v neodvratném osudu, ve chvílích, kdy sestupuje z vrcholku kopce k jeho úpatí pro balvan. V těchto chvílích je naprosto svobodný - nemá \"balvan\". Lubo Kristek toto pojetí dále rozvíjí a transformuje do časových souvislostí – Sisyfa nechá obíhat na minutové ručičce ciferníku.\nHodinový stroj speciálně pro Sisyfův stroj času navrhla a realizovala firma Elekon (Vyškov), odborník na věžní a fasádní hodiny (bylo třeba vyřešit zejména zátěž a vyvážení). Systém zajišťuje přesný čas i jeho automatickou změnu. Obzvláště zajímavý je přechod z času letního na zimní.\n\nDalší zákoutí domu je spojeno s Kristkovou úvahou, že lokálka Tišnovka nikdy nezanikla, dodnes existuje a je třeba ji umělecky zviditelnit. Proto je zasazena do autorova tvůrčího symbolu – nebeské dálnice. Nad tím vším se ve volném prostoru vznášejí dva ptáci, kteří se osvobodili ze svých skořápek (připomínka ab ovo, tedy z vejce či od počátku). Autor vnímá dům jako živou, stále se měnící bytost. Dominantu monumentální asambláže tvoří zlaté ruce vztahující se k nebi a chránící živý strom.\n\nKristkovy asambláže jsou svědectvím o proměnách doby. V 60. letech (například asambláž \"Nosící\", 1969) přinášejí existenciální tematiku, později (\"Odhlučněná esetika luxusna\", 1976) kritiku konzumu. V 80. letech zanechal Kristek své stopy v krajině, kde tvořil z materiálů a předmětů, které vyvrhlo moře či přinesla náhoda (\"Kristus z ostnatého drátu\", 1983, \"Mořský kůň\", 1986). V roce Sametové revoluce vytvořil z otevřeného okna asambláž s okřídlenou maskou (\"Gloria, zrození Homo divinensus intelektes\", 1989), v následující dekádě se v jeho díle pod povrchem nachází smetiště (\"Na smetišti časů\", 1994). S přelomem milénia akcentuje nesoulad mezi možnostmi vědy a úrovní etiky (\"V předčasně klonovaném věku jedné planety\", 2003). Kristkův dům do sledu autorových asambláží přináší motiv domova, soukromí a vztahu člověka k přírodě v éře zacykleného lidského pachtění.\n\nKristkův dům se stal dějištěm filmů \"Ab ovo\" a \"Sisyfiade\". Zařadil se k významných počinům Lubo Kristka, kterými jsou např. jeho příspěvek k sakrálním stavbám názedním oltářem \"Transcendentální kompozice mezi utrpením a nadějí\" (1977) ve vysvěcené kapli v německém Penzingu či realizace \"Pomníku pro pět smyslů\" (1991) pro Neues Stadtmuseum v Landsbergu, velkoformátové plastiky v architektuře \"Strom vědění\" (1982) v landsberském Gymnáziu Ignaze Köglera a bronzové kašny \"Pijící\" (1988) v lázních Greifenberg. Mezinárodní pozornosti dosáhl také desítkami happeningů a performancí (které od 70. let uspořádal v Německu, USA, Kanadě, Itálii, Španělsku, České republice, Rakousku, Turecku, Belgii, Polsku či na Slovensku), v nichž lze vysledovat návaznost na freudovskou psychoanalýzu a které se nesou v duchu paranoicko-kritické metody Salvadora Dalího. Česká republika je součástí jeho trojstátní sochařské pouti nazvané Kristkova podyjská glyptotéka.\n\n"}
{"id": "1344826", "url": "https://cs.wikipedia.org/wiki?curid=1344826", "title": "Ľuboš Pagor", "text": "Ľuboš Pagor\n\nĽuboš Pagor (* 22. června 1974) je bývalý slovenský fotbalista, útočník.\n\nV české lize hrál za SK Sigma Olomouc. Nastoupil v 8 ligových utkáních a dal 1 gól. Dále hrál i za ŠK Milenium 2000 Bardejovská Nová Ves, SK Železárny Třinec, FC Lokomotíva Košice, FC DAC 1904 Dunajská Streda, ŠK Partizán Bardejov, FC Steel Trans Ličartovce, 1. FC Tatran Prešov a MFK Stará Ľubovňa.\n\n\n"}
{"id": "1344828", "url": "https://cs.wikipedia.org/wiki?curid=1344828", "title": "Modrásek vičencový", "text": "Modrásek vičencový\n\nModrásek vičencový (\"Polyommatus thersites\") je druh denního motýla z čeledi modráskovitých (\"Lycaenidae\"). Rozpětí jeho křídel je 26 až 32 mm. Samci mají fialově modrá křídla s bílými třásněmi. Samice jsou hnědé a mají oranžové příkrajní skvrny. Samci modráska vičencového jsou velmi podobní o něco větším samcům modráska jehlicového (\"Polyommatus icarus\"). Ti však mají na rubu předních křídel dvojici bazálních skvrn, které u modráska vičencového chybí.\n\nMotýl je rozšířený od Maroka přes Španělsko, jižní a střední Evropu (jižní část) až po pohoří Ťan-šan ve střední Asii. V České republice je rozšířen ostrůvkovitě na jižní a jihovýchodní Moravě a ve středních a severních Čechách. Zahlédnout ho lze na kamenitých stráních, slunných svazích, v suchých úvozech, ale i na silničních náspech.\n\nŽivnými rostlinami modráska vičencového jsou vičenec ligrus (\"Onobrychis viciifolia\") a vičenec písečný (\"Onobrychis arenaria\"). Samice klade vajíčka na listy a stonky živných rostlin. Housenky, které jsou příležitostně myrmekofilní, se živí zprvu epidermální vrstvou mezi žilkami, později přijímají listy, poupata a nezralé plody. Motýl je dvougenerační (bivoltinní). Dospělce lze zahlédnout od května do června a od července do srpna. Ve vyšších polohách je motýl jednogenerační (monovoltinní) s letovou periodou od poloviny června do července. Přezimuje housenka.\n\nV České republice je tento druh modráska ohrožen. Motýla ohrožuje zarůstání vhodných stanovišť a intenzivní pastva.\n\n"}
{"id": "1344843", "url": "https://cs.wikipedia.org/wiki?curid=1344843", "title": "Mistrovství Evropy ve vzpírání 2014", "text": "Mistrovství Evropy ve vzpírání 2014\n\n93. mužské a 27. ženské mistrovství Evropy ve vzpírání se konalo od 3. do 13. dubna 2014 v izraelském Tel Avivu.\n\n"}
{"id": "1344844", "url": "https://cs.wikipedia.org/wiki?curid=1344844", "title": "Douchy-lès-Ayette", "text": "Douchy-lès-Ayette\n\nDouchy-lès-Ayette je francouzská obec v departementu Pas-de-Calais v regionu Hauts-de-France. V roce 2014 zde žilo 296 obyvatel.\n\nSousední obce jsou: Adinfer, Ayette, Boiry-Sainte-Rictrude, Bucquoy a Monchy-au-Bois.\n\n\"Počet obyvatel\"\n\n"}
{"id": "1344847", "url": "https://cs.wikipedia.org/wiki?curid=1344847", "title": "Mistrovství Evropy ve vzpírání 2015", "text": "Mistrovství Evropy ve vzpírání 2015\n\n94. mužské a 28. ženské mistrovství Evropy ve vzpírání se konalo od 10. do 18. dubna 2015 v gruzinském Tbilisi.\n\n"}
{"id": "1344856", "url": "https://cs.wikipedia.org/wiki?curid=1344856", "title": "Mistrovství Československa silničních motocyklů 1971", "text": "Mistrovství Československa silničních motocyklů 1971\n\nMistrovství Československa silničních motocyklů 1971 se konalo ve 4 objemových třídách, které měly vypsány závody na 4 různých okruzích, přičemž byly započítávány 3 nejlepší výsledky.\n\n\n\n\n"}
{"id": "1344860", "url": "https://cs.wikipedia.org/wiki?curid=1344860", "title": "Douchy", "text": "Douchy\n\nDouchy je název nebo součást názvu více obcí ve Francii:\n\n"}
{"id": "1344866", "url": "https://cs.wikipedia.org/wiki?curid=1344866", "title": "Hodina kódu", "text": "Hodina kódu\n\nHodina kódu (anglicky Hour of Code), někdy uváděna pod názvem Hodina kódování, je celosvětová akce, která má za cíl přiblížit programování žákům a široké veřejnosti a ukázat, že každý se může naučit jeho základy. Za vznikem a pořádáním akce stojí organizace Code.org.\n\nCode.org je nezisková organizace, která vznikla v lednu 2013. Zakladatelé jsou Hadi Partovi a Ali Partovi. Organizace se zaměřuje na zpřístupnění počítačového programování. Myšlenka na vytvoření této organizace pochází od Hadiho. Ten uvedl, že se v roce 2011, po smrti Steva Jobse, přemýšlel o svém odkazu budoucnosti a napadlo ho právě toto. Počáteční zaměření bylo na školy v USA, protože v té době velká část amerických škol nevyučovala ani základy programování. V listopadu 2015 byl spuštěn ve spolupráci s Microsoftem výukový program Minecraft, ve kterém se lze naučit základy kódování. Předtím také Code.org vytvořil několik programů pro kódování, ve kterých jsou motivy některých počítačových her. Roku 2016 získala organizace ocenění za „největší sociální dopad“.\n\n\n"}
{"id": "1344871", "url": "https://cs.wikipedia.org/wiki?curid=1344871", "title": "Trifluormethansulfonát stříbrný", "text": "Trifluormethansulfonát stříbrný\n\nTrifluormethansulfonát stříbrný (též triflát stříbrný, zkráceně AgOTf) je sůl stříbrného kationtu a triflátového aniontu. Je rozpustný ve vodě a některých organických rozpouštědlech; používá se jako reaktant při výrobě organických a anorganických triflátů.\n\nPůvodní způsob přípravy začíná u barnaté soli kyseliny trifluormethansulfonové, z níž se odpovídající kyselina získá pomocí zředěné kyseliny sírové a následně se neutralizuje uhličitanem stříbrným.\n\nTriflát stříbrný vzniká s výtěžností 95 % a může být přečištěn rekrystalizací ze směsi benzenu nebo diethyletheru s tetrachlormethanem.\n\nLze jej také získat reakcí zředěné kyseliny trifluormethansulfonové (TfOH) a oxidu stříbrného (AgO), zde dosahuje výtěžnost 98 %.\n\nAgOTf se používá k přípravě alkykltriflátů z alkylhalogenidů:\n\nV koordinační chemii se tato sůl používá k nahrazení halogenidových ligandů méně stabilním triflátovým ligandem. Na méně stabilní sloučeninu lze takto přeměnit například brompentakarbonylrhenium:\n"}
{"id": "1344875", "url": "https://cs.wikipedia.org/wiki?curid=1344875", "title": "Skupina XXVI", "text": "Skupina XXVI\n\nLiterární Skupina XXVI vznikla v Jizerských horách na římsko-katolické faře v Příchovicích o Silvestra 1983. Založil ji básník Roman Szpuk spolu se dvěma dalšími básníky, Květou Brožovou a Pavlem Kukalem.\n\nSkupina byla koncipována jako volné sdružení básníků, literátů, malířů, kreslířů a jiných zájemců o umění všeho druhu. Zpočátku je spojovala orientace duchovní, většina pocházela z katolických kruhů. To se změnilo na přelomu 80. a 90. let, kdy se skupina otevřela i autorům „světským“. K těm, kteří jí jen v určitém období procházeli, patřili např. Quido Machulka, Oscar Ryba, Robert Janda, Bohuslav Vaněk-Úvalský, Milan Korál, Viktorie Rybáková, Iveta Pokorná, Bohunka Hladečková, Jakub Zahradník či Patrik Linhart; k těm, kteří zůstali natrvalo či přibyli později a nadále setrvávají, patří zejména Zbyněk Ludvík Gordon, Václav Žďárský, Karel J. Beneš, Jiří Machát, Petr Pazdera Payne, Vojtěch Malý, Ludmila Hlinková, Šárka Hromádková, Petr Šístek, Svatava Antošová, Radana Šatánková, Věra Dumková, Alžběta Trojanová, Martin David, Milan Šedivý, Bohumír Procházka, Michal Kotrba, Petr Maděra, Petr Matějka, Jakub Zahradník a další.\n\nNázev „Skupina XXVI“ odkazoval ke katolictví, protože v diplomatických kódech v 17. století číslo 26 znamenalo Řím. Byla za tím i jistá forma utajení, protože doba podobným aktivitám nebyla právě příznivě nakloněná. Pětkrát až šestkrát do roka se skupina, rozrůstající se podobně, jako se nabaluje válením ze svahu sněhová koule, scházela v Příchovicích až do konce 80. let. V této době byly sepsány tři manifesty a byly také vydány tři samizdatové almanachy. Od 90. let se konají pravidelná setkání autorů Skupiny XXVI na příchovické faře vždy jednou ročně o prvním adventním víkendu. Tato frekvence pokračuje až do současnosti. S uvolněním společenských poměrů po roce 1989 organizuje skupina svá setkání spojená s autorským čtením i na jiných místech (např. Milešovka, Důlí u Ondřejova, pražské Košíře, Plzeň, Teplice, Vimperk aj.), pořádá literární festivaly (např. tři ročníky Vimperských arkád) či se jiných festivalů účastní (např. tři ročníky Žlebů na Děčínsku či čtyři ročníky Setkání básníků na Bítově). To už má ovšem za sebou první rozpad na dva tábory: oddělují se od ní básníci Jiří Hauber Krtička, Ewald Murrer, Bohdan Chlíbec, Pavel Rejchrt a další – a zakládají skupinu Portál. Ta však, na rozdíl od Skupiny XXVI, která existuje dodnes, nemá dlouhého trvání a brzy zaniká.\n\nDalší aktivitou skupiny se staly toulky po hradech a jiných pamětihodnostech, provozované zpravidla v menším počtu zúčastněných. Více než 5 už bylo silné obsazení. Tyto vandry byly nazvány \"máchovskými\", třebaže leckdy vedly i do míst, kam se Mácha nikdy nedostal. První vandr byl v červnu 1986 a zahrnoval 7 hradů: Kamýk, Pannu, Kalich, Litýš, Helfenburk, Ronov a Hřídelík, ve východní části Českého středohoří. A stejně jako byla v 90. letech pořádána tvůrčí setkání několikrát do roka, konala se několikrát do roka i tato hradní putování. Postupem času prořídla, byť tradice je udržována i nyní alespoň jednou „hradní toulkou“ ročně.\n\nCo se týče publikací, autoři vydávali a vydávají samostatně. Snad to pramení i z toho, že Skupina XXVI nebyla založena na základě nějakého uměleckého či ideologického programu, který by jednotlivé autory propojoval či dokonce svazoval. Skupina si vždycky zakládala na své otevřenosti, volnosti a toleranci, než na vymýšlení nějakých programových tezí. Stejně tak otevřený a volný byl i sborník Soví let (Protis, 2009), do kterého přispěli autoři z širšího okruhu kolem skupiny.\n\n"}
{"id": "1344876", "url": "https://cs.wikipedia.org/wiki?curid=1344876", "title": "Oskar Judex", "text": "Oskar Judex\n\nOskar Judex (28. listopadu 1894 Brno – 11. září 1953 Ilava) byl československý a německý nacistický politik. V letech 1939–1945 byl vládním komisařem a vrchním starostou Brna.\n\nZískal střední pedagogické vzdělání, v roce 1913 se stal učitelem v Prosiměřicích a v Lesné. Po vypuknutí první světové války narukoval v roce 1914 ke 14. střeleckému pluku, o rok později padl v Rusku do zajetí. Do československých legií se přihlásil v roce 1919. Následujícího roku se vrátil do Brna a vyučil se u svého strýce tiskařem. Od roku 1928 se politicky angažoval, vstoupil do DNSAP a stal se městským zastupitelem. V roce 1934 byl na základě Zákona na ochranu republiky v procesu s bývalými brněnskými členy rozpuštěné DNSAP odsouzen k jednomu roku těžkého žaláře. Ve 30. letech vystřídal několik zaměstnání, až skončil v nakladatelství Rohrer jako obchodní cestující. V této firmě byl v roce 1938 jmenován vedoucím ředitelem.\n\nZačátkem roku 1939 se stal městským zastupitelem a radním za NSDAP. Po vzniku protektorátu Čechy a Morava se prohlásil starostou a dne 16. března 1939 funkci převzal. V červenci téhož roku byl oficiálně jmenován vládním komisařem, který město spravoval. Na podzim 1939 vstoupil do SS. Vrchním starostou Brna se stal v červenci 1942.\n\nPřed osvobozením Brna uprchl 25. dubna 1945 do Jihlavy. Na konci roku 1946 byl mimořádným lidovým soudem v Brně odsouzen k doživotí. Trest si odpykával v různých věznicích, zemřel v září 1953 ve slovenské Ilavě.\n\n"}
{"id": "1344880", "url": "https://cs.wikipedia.org/wiki?curid=1344880", "title": "Lužanka (rozcestník)", "text": "Lužanka (rozcestník)\n\nLužanka může znamenat:\n\n"}
{"id": "1344885", "url": "https://cs.wikipedia.org/wiki?curid=1344885", "title": "Salamat", "text": "Salamat\n\nSalamat je jeden z 23 regionů Čadu, jeho hlavním městem je Am Timan. Nachází se na jihovýchodě země, hraničí s regiony Moyen-Chari, Guéra a Sila a Středoafrickou republikou. Má rozlohu 63 000 km² a žije v něm 308 605 obyvatel (rok 2009), převážně Arabové a Kibetové. Je pojmenován podle řeky Bahr Salamat, na území regionu se nachází národní park Zakouma. Guvernérem je od roku 2008 Mahamat Maouloud Izzadine.\n\nPěstuje se převážně proso a podzemnice olejná, obyvatele živí také pastevectví a rybolov. \n\nPodle statistiky vydané v roce 2015 Oxfordskou univerzitou je Salamat nejchudším regionem na světě, pro 98 % místních obyvatel platí kritéria multidimenzinálního indexu chudoby.\n\n3 departementy:\n"}
{"id": "1344890", "url": "https://cs.wikipedia.org/wiki?curid=1344890", "title": "Mistrovství Evropy ve vzpírání 2016", "text": "Mistrovství Evropy ve vzpírání 2016\n\n95. mužské a 29. ženské mistrovství Evropy ve vzpírání se konalo od 10. do 16. dubna 2016 v norském Førde.\n\n"}
{"id": "1344897", "url": "https://cs.wikipedia.org/wiki?curid=1344897", "title": "Mistrovství Evropy ve vzpírání 2017", "text": "Mistrovství Evropy ve vzpírání 2017\n\n96. mužské a 30. ženské mistrovství Evropy ve vzpírání se konalo od 2. do 8. dubna 2017 v chorvatském Splitu.\n\n"}
{"id": "1344933", "url": "https://cs.wikipedia.org/wiki?curid=1344933", "title": "Báječná sedmička", "text": "Báječná sedmička\n\nBáječná sedmička (v anglickém originále Magnificent 7) je britský dramatický film z roku 2005. Režisérem filmu je Kenneth Glenaan. Hlavní role ve filmu ztvárnili Helena Bonham Carter, Thomas Redford, Christopher Parkinson, Joshua Thurston a Polly Thompson. \n\n\n"}
{"id": "1344945", "url": "https://cs.wikipedia.org/wiki?curid=1344945", "title": "Jan Nušl", "text": "Jan Nušl\n\nJan Nušl (19. října 1900 Hradec Králové – 20. září 1986 Praha) byl český šperkař, sochař, designér, pedagog a restaurátor.\n\nNarodil se v rodině astronoma Františka Nušla a učitelky Aloisie rozené Doležalové. Otec mu vštípil základy rukodělné práce s kovy. Studoval na Odborné škole zlatnické a stříbrnické v Praze (1916–1918). Dále studoval v letech 1920–1936 na Uměleckoprůmyslové škole v Praze, základy ornamentálního modelování u Karla Štipla, figurální plastiku u Josefa Mařatky a Bohumila Kafky, až získal specializaci v ateliéru pro modelování v kovu Jaroslava Horejce, jemuž se stal roku 1946 spolupracovníkem a později nástupcem.\nVe školním roce 1945–1946 nastoupil jako profesor modelování a cizelování na Odborné škole šperkařské v Turnově, od školního roku 1946–1947 vytvořil a do roku 1973 vedl specializovaný ateliér šperku a zpracování kovů na Vysoké škole uměleckoprůmyslové v Praze, kde se habilitoval. Z jeho ateliéru vyšlo 40 absolventů, vesměs šperkařských osobností. K významným žákům patřili například Anton Cepka, Josef Symon, Vratislav Karel Novák, nebo Alena Nováková, která se roku 1959 stala jeho odbornou asistentkou a od školního roku 1973–1974 převzala celý ateliér.\n\nVe 20. a 30. letech vytvářel díla na sociální a sportovní motivy, portréty a sochy zvířat. V mezinárodním měřítku se prosadil roku 1937, kdy spolu s Antonínem Heythumem a Antonínem Procházkou získal stříbrnou medaili za skleněnou mozaiku na Světové výstavě v Paříži. Těžištěm jeho tehdejší práce byly realizace monumentálních prvků architektury z různých kovů. Spolupracoval s architekty Vladimírem Grégrem, Ladislavem Machoněm nebo Františkem Cubrem. Z okouzlení kubismem se brzy dostal ke konstruktivismu a abstrakci.\n\nJeho šperkařskou kariéru zastavilo roku 1950 nucené zrušení živností a státní zabavování drahých kovů. Nušl se zasloužil o obnovení prestiže šperkařství úspěchem vystavených zlatých šperků s českými granáty na Světové výstavě EXPO 58 v Bruselu, za něž získal Velkou cenu, stejně jako za mříž, zhotovenou pro halu kina Bruselského pavilónu na téže výstavě, a zhotovenou v dílnách Ústředí uměleckých řemesel v Praze. Další mříže navrhl například pro dům U Hybernů v Praze (1957). V architektuře byl realizován také jeho design osvětlovacích těles (provedlo družstvo Napako), insignie nebo volná plastika. Příležitostně se svými žáky zasáhl i do zlatnického restaurování na Pražském hradě (ve Svatovítském pokladu zhotovili kopii Svatováclavské přilby, konzervovali stříbrný náhrobek sv. Jana Nepomuckého v katedrále sv. Víta), kde tyto práce dokončila Alena Nováková.\n\nSouborné výstavy díla se dočkal u příležitosti svých osmdesátin roku 1980 v Galerii Československý spisovatel v Praze na Národní třídě pod vedením komisaře výstav Karla Šmída. Jeho dílo bylo oceněno titulem \"Zasloužilý umělec\".\n\nNušl zemřel 20. září 1986 v Praze a byl pohřben na Břevnovském hřbitově.\n\n\n\n\n"}
{"id": "1344946", "url": "https://cs.wikipedia.org/wiki?curid=1344946", "title": "Seznam dílů seriálu Hotel Transylvánie: Seriál", "text": "Seznam dílů seriálu Hotel Transylvánie: Seriál\n\nToto je seznam dílů seriálu Hotel Transylvánie. Kanadsko-americký animovaný fantasy televizní seriál \"\" je produkovaný Sony Pictures Animation a Nelvana společně s Corus Entertainment. Seriál měl premiéru 25. června 2017 na stanici Disney Channel. \n\n<onlyinclude></onlyinclude>\n\nTyto krátké díly byly vysílány přes WATCH Disney Channel a Disney Channel's YouTube, taktéž byly vysílány na stanici Disney Channel během reklamních přestávek.\n\nBylo oznámeno, že seriál získá druhou řadu\n"}
{"id": "1344947", "url": "https://cs.wikipedia.org/wiki?curid=1344947", "title": "Lukáš Bundil", "text": "Lukáš Bundil\n\nLukáš Bundil (* 18. července 1986 Aš) je český hudebník, hrající na kytaru ve skupině Slza. Společně s Petrem Lexou vytvořili znělku k televiznímu seriálu Přístav.\n\nLukáš Bundil se narodil roku 1986 ve městě Aš, po střední škole se odstěhoval do Prahy. Byl členem hudební skupiny Xindl X. Už od malička se učil hrát na kytaru. Učil se u kytaristů Zdeňka Fišera a Standy Jelínka. Své zkušenosti s hrou na kytaru předává dál, dnes se věnuje výuce hry na kytaru.\n"}
{"id": "1344948", "url": "https://cs.wikipedia.org/wiki?curid=1344948", "title": "Rok '66", "text": "Rok '66\n\nRok '66 (v anglickém originále Sixty Six) je britsko-francouzský dramatický film z roku 2006. Režisérem filmu je Paul Weiland. Hlavní role ve filmu ztvárnili Gregg Sulkin, Helena Bonham Carter, Eddie Marsan, Ben Newton a Elliot Cukier. \n\n\n"}
{"id": "1344954", "url": "https://cs.wikipedia.org/wiki?curid=1344954", "title": "Gruffalo", "text": "Gruffalo\n\nGruffalo (v anglickém originále The Gruffalo) je britsko-německý krátkometrážní film z roku 2009. Režisérem filmu je duo Max Lang a Jakob Schuh. Hlavní role ve filmu ztvárnili Helena Bonham Carter, James Corden, Robbie Coltrane, Tom Wilkinson a John Hurt. \n\n\n"}
{"id": "1344956", "url": "https://cs.wikipedia.org/wiki?curid=1344956", "title": "Azarjáš (judský král)", "text": "Azarjáš (judský král)\n\nAzarjáš (hebrejsky: , \"Azarja\"), v českých překladech Bible přepisováno též jako Azariáš, je trůnní jméno devátého krále samostatného Judského království, jenž pocházel z Davidovy dynastie. Jeho jméno se vykládá jako \"„Pomohl Hospodin“\". Mezi syny Izraele byl Azarjáš znám také pod jménem Uzijáš (hebrejsky: , \"Uzijahu\", doslova \"Má síla (je) Hospodin\"), přepisováno též jako Uziáš či Oziáš.\nModerní historikové a archeologové uvádějí, že vládl asi v letech 785 př. n. l. až 733 př. n. l. Podle kroniky Davida Ganse by však jeho kralování mělo spadat do let 3115–3167 od stvoření světa neboli do let 647–594 před naším letopočtem, což odpovídá 52 letům vlády, jak je uvedeno v Tanachu.\n\nAzarjáš byl synem krále Amasjáše a jeho ženy Jekolji. Na judský trůn v Jeruzalémě usedl ve svých 16 letech, a to za života svého otce, kterého po prohrané bitvě zajal král severního izraelského království. Zpočátku svého kralování měl úctu k Hospodinovým prorokům a učitelům Tóry. Po tuto dobu ho provázel zdar. Zvítězil nejen ve válce s Pelištejci, ale úspěšně odrážel nájezdy Arabů, podmanil si Amónce a \"„jeho jméno proniklo až k branám Egypta, neboť velice upevnil svou moc.“\" Součástí jeho bezpečnostní politiky byla výstavba strážních věží na strategických místech, budování nových nebo zesilování stávajících opevnění a pořizování nejnovější výzbroje včetně zhotovování důmyslných válečných strojů.\n\nPoté však, co svou moc upevnil, zpychnul, a dokonce si začal uzurpovat výsady Hospodinových kněží. Vrcholem bylo, když vstoupil do Hospodinova chrámu a chtěl pálit kadidlo na zlatém kadidlovém oltáři. Když byl kněžími upozorněn, že takovéto počínání je v rozporu s nařízením Tóry, místo, aby své pochybení uznal, rozběsnil se vůči nim. Neublížil jim jen proto, že mu v tu chvíli na čele vyrazilo malomocenství. Josephus Flavius se ve svých \"Židovských starožitnostech\" zmiňuje o tom, že se v tu chvíli otřásla i zem, a ozvuk této tradice o zemětřesení nacházíme rovněž v biblických textech. Jako malomocný pak Azarjáš bydlel v odděleném domě až do své smrti, kdy na judský trůn usedl jeho syn Jótam.\n\n"}
{"id": "1344964", "url": "https://cs.wikipedia.org/wiki?curid=1344964", "title": "Enid (film)", "text": "Enid (film)\n\nEnid (v anglickém originále Enid) je britský dramatický film z roku 2009. Režisérem filmu je James Hawes. Hlavní role ve filmu ztvárnili Helena Bonham Carter, Matthew Macfadyen, Denis Lawson, Travis Oliver a Ramona Marquez. \n\n\n"}
{"id": "1344965", "url": "https://cs.wikipedia.org/wiki?curid=1344965", "title": "Kyselina chlorogenová", "text": "Kyselina chlorogenová\n\nKyselina chlorogenová (CGA nebo 3-CQA) je ester kyseliny kávové a (−)-chinové, který slouží jako meziprodukt v biosyntéze ligninu.\n\nNázev pochází z řeckého χλωρός (světle zelená) a -γένος (přípona s významem „tvořící“), což odkazuje na zelenou barvu, která vzniká při oxidaci této kyseliny.\n\nKyselina chlorogenová je ester tvořený kyselinou kávovou a kyselinou -chinovou navázanou přes 3-hydroxyl. K jejím izomerům patří mimo jiné kyselina 4-\"O\"-kafeoylchinová (kyselina kryptochlorogenová, 4-CQA) a kyselina 5-\"O\"-kafeoylchinová. Epimer na pozici 1 dosud nebyl popsán.\n\nMolekuly s více než jednou skupinou kyseliny kávové se označují jako isochlorogenové kyseliny, dají se najít v kávě. Existují v několika isomerech jako jsou kyselina 3,4-dikafeoylchinová, kyselina 3,5-dikafeoylchinová a cynarin (kyselina 1,5-dikafeoylchinová).\n\nKyselina chlorogenová se přirozeně vyskytuje v bambusu \"Phyllostachys edulis\" i v mnoha dalších rostlinách.\n\nTuto kyselinu lze nalézt ve výhoncích vřesu obecného (\"Calluna vulgaris\").\n\nKyselina chlorogenová, kryptochlorogenová a neochlorogenová se vyskytují v listech ibišku \"Hibiscus sabdariffa\".\nIzomery kyseliny chlorogenové se nacházejí v bramborách. Samotná kyselina je přítomna v dužině lilku a broskví.\n\nPožívána jako doplněk stravy nebo v kávě způsobuje kyselina chlorogenová mírné snížení krevního tlaku. Stále jsou zkoumány její možné protizánětlivé účinky.\n\nTato kyselina byla zkoumána jako možný senzibilizátor, který se podílí na alergiích na některé rostlinné materiály.\n"}
{"id": "1344967", "url": "https://cs.wikipedia.org/wiki?curid=1344967", "title": "Christian Felix Weiße", "text": "Christian Felix Weiße\n\nChristian Felix Weiße (28. ledna 1726 Annaberg – 16. prosince 1804 Stötteritz, Lipsko) byl německý spisovatel, operní libretista a pedagog. Je pokládán za otce německé dětské literatury.\n\nChristian Felix Weiße se narodil 28. ledna 1726 v Annabergu na úpatí Krušných hor, cca 10 km od českých Vejprt. Jeho otec, Christian Heinrich Weiße byl rektorem na latinské škole a učitelem orientálních i moderních evropských jazyků. Když byl Christianovi jeden rok, rodina se přestěhovala do Altenburgu, kde navštěvoval gymnázium a činil své první pokusy o psaní poesie.\n\nV letech 1745–1750 studoval filologii a teologii na univerzitě v Lipsku. V této době se seznámil s předními německými literáty, jako byli Christian Fürchtegott Gellert, Gotthold Ephraim Lessing, Friederike Caroline Neuberová, Gottlieb Rabener a Ewald Christian von Kleist.\n\nPo dokončení studia se stal soukromým učitelem hraběte z Geyersbergu, který rovněž v Lipsku studoval. V roce 1759 navštívil Paříž a po návratu přestal být učitelem hraběte z Geyersbergu, ale stal se jeho společníkem na zámku v Burgscheidungen. V témže roce jej požádal Friedrich Nicolai, aby se stal editorem časopisu \"Bibliothek der schönen Wissenschaften\". Weiße pak tento časopis vydával až do roku 1788.\n\nV roce 1762 se Weiße stal v daňovým úředníkem v Lipsku a o rok později se oženil s Christiane Platnerovou, sestrou lékaře a antropologa Ernsta Platnera. V roce 1790, díky hraběti Schulenburgovi, získal zámek ve Stötteritz (dnes předměstí Lipska). Úplně jej rekonstruoval a založil tam anglickou zahradu. \n\nVedle vlastní poesie a divadelních her měl Weiße velký úspěch se svým časopisem pro děti \"Der Kinderfreund\". V letech 1775–1882 vyšlo 24 svazků a časopis se tak stal prvním pravidelným německým dětským časopisem. Čtyři z jeho básní zhudebnil Wolfgang Amadeus Mozart. Velký úspěch měla rovněž libreta k singspielům Johanna Adama Hillera.\n\nZemřel 16. prosince 1804 na svém zámku v Stötteritz. Pohřben je na hřbitově Alter Johannisfriedhof v Lipsku. Jeho syn, Christian Ernst Weiße, se stal právníkem a historikem.\n\n\n\n\n\n\n"}
{"id": "1344968", "url": "https://cs.wikipedia.org/wiki?curid=1344968", "title": "Gruffalovo dítě", "text": "Gruffalovo dítě\n\nGruffalovo dítě (v anglickém originále The Gruffalo’s Child) je britsko-německý krátkometrážní film z roku 2011. Režisérem filmu je duo Johannes Weiland a Uwe Heidschotter. Hlavní role ve filmu ztvárnili Helena Bonham Carter, Shirley Henderson, Robbie Coltrane, James Corden a Tom Wilkinson. \n\n\n"}
{"id": "1344969", "url": "https://cs.wikipedia.org/wiki?curid=1344969", "title": "Seznam dílů pořadu Válka skladů: Kanada", "text": "Seznam dílů pořadu Válka skladů: Kanada\n\nToto je seznam dílů pořadu \"\".\n\n<onlyinclude></onlyinclude>\n\n"}
{"id": "1344974", "url": "https://cs.wikipedia.org/wiki?curid=1344974", "title": "Nadějné vyhlídky (film)", "text": "Nadějné vyhlídky (film)\n\nNadějné vyhlídky (v anglickém originále Great Expectations) je britský dramatický film z roku 2012. Režisérem filmu je Mike Newell. Hlavní role ve filmu ztvárnili Jeremy Irvine, Helena Bonham Carter, Ralph Fiennes, Robbie Coltrane a Jason Flemyng.\n\n\nFilm byl nominován na jednu cenu BAFTA. \n\n"}
{"id": "1344980", "url": "https://cs.wikipedia.org/wiki?curid=1344980", "title": "Burton a Taylorová", "text": "Burton a Taylorová\n\nBurton a Taylorová (v anglickém originále Burton and Taylor) je britské filmové drama z roku 2013. Režisérem filmu je Richard Laxton. Hlavní role ve filmu ztvárnili Dominic West, Helena Bonham Carterová, Greg Hicks, Jeff Mash a Trevor White.\n\n\nFilm byl nominován na jeden Zlatý glóbus, jednu cenu Emmy, dvě ceny BAFTA a jednu cenu SAG Award. Dále získal 2 ocenění a 12 nominací.\n\n"}
{"id": "1344983", "url": "https://cs.wikipedia.org/wiki?curid=1344983", "title": "Terciarizace", "text": "Terciarizace\n\nTerciarizace je proces ekonomické a sociální transformace, při němž dochází k zavedení a rozšiřování terciárního sektoru (služeb) v ekonomice na úkor priméru a sekundéru. Poprvé se projevila v ekonomikách nejvyspělejších zemí od poslední fáze průmyslové revoluce.\nTerciarizace je proces úzce související s transformací hospodářství, kdy tento proces v praxi znamená zvýšení podílu zaměstnanosti v sektoru služeb národního hospodářství. Sektor služeb se tak stává dominantním sektorem v ekonomice, což přispívá i ke zvyšování hrubého domácího produktu země. S intenzifikací sektoru služeb nepřímou úměrností klesá i podíl zastoupení zemědělství a průmyslu v dané zemi.\n\nTerciarizace úzce souvisí s procesem deindustrializace, kdy nejvýznamnějším aspektem postindustriální společnosti jsou právě tyto procesy, které se projevují zejména ve struktuře zaměstnanosti. Na příkladu postindustriálního města je typická převaha ekonomicky aktivních obyvatel pracujících v terciérním sektoru. V důsledku terciarizace dochází i k rozvoji maloobchodu a vzdělanosti, což má nepřímo za následek komerční, rezidenční a průmyslovou suburbanizaci.\n"}
{"id": "1344988", "url": "https://cs.wikipedia.org/wiki?curid=1344988", "title": "Kim Jong-an", "text": "Kim Jong-an\n\nKim Jong-an (* 5. března 1981) je bývalá korejská zápasnice-judistka.\n\nV jihokorejské seniorské reprezentaci se pohybovala od roku 2000 v superlehké váze do 48 kg. V roce 2004 neuspěla v olympijské nominaci na olympijské hry v Athénách na úkor své hlavní rivalky Je Ku-in. V roce 2008 uspěla při korejské olympijské nominaci a startovala na olympijských hrách, kde nepřešla přes druhé kolo přes pozdější vítězku Rumunku Alinu Dumitruovou. Po olympijských hrách v Pekingu jí na po na pozici reprezentační jedničky vystřídala Čong Čong-jon. Sportovní kariéru ukončila v roce 2013.\n\n\n\n"}
{"id": "1344990", "url": "https://cs.wikipedia.org/wiki?curid=1344990", "title": "Giovanni Lanfranco", "text": "Giovanni Lanfranco\n\nGiovanni Gaspare Lanfranco (26. ledna 1582, Parma – 30. listopadu 1647, Řím) byl italský barokní malíř.\n\nGiovanni Gaspare Lanfranco se narodil v Terenzu u Parmy jako třetí syn Stefana a Cornelie Lanfranchi. Stal se členem domácnosti hraběte Orazia Scottiho. Jeho talent byl brzy rozpoznán, což mu umožnilo učit se a pracovat v Bologni u Agostina Carracci, bratra Annibale Carracci. Zde se seznámil parmským umělcem Sisto Badalocchio Rosou. Mezi roky 1600 až 1602 dostal Lanfranco jako žák Agostina Carracciho příležitost podílet se na malířské výzdobě Palazzo del Giordino v Parmě. Když Agostino v roce 1602 zemřel, byl Lanfranco již členem Carracciho ateliéru. Společně s Guidem Reniem a Francescem Albanim pracoval mezi roky 1602 až 1607 na freskové výzdobě kaple Herrera (San Diego) v chrámu San Giacomo degli Spagnoli (Nostra Signora del Sacro Cuore). Podílel se také na freskové výzdobě chrámu \"San Gregorio Magno\" a kaple \"Capella Paolina\" v bazilice Santa Maria Maggiore v Římě. Giovanni Lanfraco spolu se Sistou Badalocchio Rosou odešli pracovat do Říma, kde Lanfranco získal řadu zajímavých zakázek a stal se jedním z umělců spolupracujícím s Annibale Carraccim. Je doloženo, že v Římě Lanfranco vymaloval \"Camerino degli Eremiti\" v Palazzo Farnese. Camerino bylo zbouráno v roce 1734, aby byla umožněna stavba kostela \"Santa Maria dell'Orazione e Morte\". Některá z pláten a fresek od Domenichina, Girolama Pulzone, Paula Brila a Lanfranca se zachovala v novém kostele. Po smrti Annibale Carracciho v roce 1609 se Lanfranco na dva roky vrátil do své rodné Parmy. Tam se setkal s Bartolomeo Schedonim. Namaloval oltář pro kostel \"Ognissanti\" v Parmě a další obrazy a oltáře v Orvietu, Valleranu, Leonesse a Fermu. Roku 1612 se vrátil do Říma, kde v roce 1647 zemřel.\n\nPo svém návratu do Říma se Lanfranco stal jedním z předních umělců papeže Pavla V. Namaloval fresky v Palazzo Mattei, v roce 1616 vytvořil výzdobu kaple Buongiovanni v \"Bazilice Sant'Agostino\" v Římě. V následujícím roce Lanfranco společně s Agostinem Tassi a Carlo Saracenim vyzdobil \"Sala de Corazzieri\" a \"Sala Regia\" v \"Palazzo del Quirinale\". Nástupce papeže Pavla V. papež Řehoř XV. dával přednost práci Guercina a Domenichina. Přesto Lanfranco získal zakázku na výzdobu kaple v kapli Ukřižování Páně v \"Santa Maria in Vallicella\" v Římě. Lanfrancovo vrcholné mistrovské dílo a jedna z významných kostelních freskových maleb je jeho Nanebevzetí Panny Marie) v kopuli chrámu \"Sant'Andrea della Valle\" v Římě. Dílo bylo dokončeno v roce 1627. Zde byl Lanfranco ovlivněn průkopnickou výzdobou Correggiovou v parmské katedrále (Cattedrale di Santa Maria Assunta). Papež Urban VIII. mu svěřil práci na velké fresce zobrazující Sv. Petra kráčejícího po vodě (1628, nyní fragmentární), za což Lanfranco získal titul rytíře Krista. V roce 1631 byl Lanfranco byl jmenován presidentem Akademie svatého Lukáše, cechu umělců v Římě. Také v chrámu \"Basilica di Santa Maria Maggiore\" v Římě vytvořil Lanfranco fresku nad památníkem papeže Klementa VIII.\n\n\n\"Hagar v poušti\" – obraz \"Hagar na poušti\" (\"Hagar v pustině\") je ukázka malířovy práce se světlem a barevnými plochami. Hagařin oděv svítí sytou červení a noční modří na pozadí šedohnědé pusté stepi. Její bledý, vyčerpaný obličej kontrastuje se zářící postavou anděla, který jí i jejímu dítěti přináší spásu.Na rozdíl od Domenichina byl Lanfranco spíše eklektický z hlediska stylu, ale preferoval vizionářský, divadelní přístup vhodný pro stropní malby. Dával přednost dramatické naléhavosti před přesným provedením.\n"}
{"id": "1344992", "url": "https://cs.wikipedia.org/wiki?curid=1344992", "title": "Nejlepší nahrávač Deutsche Eishockey Liga", "text": "Nejlepší nahrávač Deutsche Eishockey Liga\n\nNejlepší nahrávač je každoročně udělované ocenění pro hráče, jenž přihraje na vstřelenou branku v základní části sezóny Deutsche Eishockey Liga.\n\nToto je seznam nejlepších nahrávačů v jednotlivých ročnících (od sezóny 1994/1995) Deutsche Eishockey Liga. Jsou započteny pouze asistence v základní části soutěže.\n\n"}
{"id": "1344994", "url": "https://cs.wikipedia.org/wiki?curid=1344994", "title": "Miroslav Grepl", "text": "Miroslav Grepl\n\nMiroslav Grepl (* 14. dubna 1929, Hrochov) je český vysokoškolský učitel a jazykovědec, zaměřením bohemista.\nNarodil se v roce 1929 v Hrochově u Prostějova. V letech 1949–1953 vystudoval češtinu a ruštinu na FF UJEP (na dnešní Filozofické fakultě Masarykovy univerzity) v Brně, kde mezi jeho učitele patřili kupříkladu František Trávníček, Josef Kurz, Adolf Kellner, Bořivoj Novák a Jaroslav Bauer. O tři roky později obhájil svoji kandidátskou práci (CSc. –1956) a v roce 1966 se již habilitoval (doc.) v oboru českého jazyka. V roce 1990 byl pak jmenován profesorem daného oboru.\n\nSpolečně s bohemistou prof. PhDr. Petrem Karlíkem, CSc. napsal dle NK ČR řadu jazykovědně zaměřených knih o českém jazyce (např. \"Gramatické prostředky hierarchizace sémantické struktury věty\" (1983, 102 s.), \"Skladba spisovné češtiny\" (1986, 474 s.), \"Skladba češtiny\" (1998, 503 s.) aj.\n\n\n"}
{"id": "1344997", "url": "https://cs.wikipedia.org/wiki?curid=1344997", "title": "Plynový kotel", "text": "Plynový kotel\n\nPlynový kotel je druh topného kotle, v němž se spalováním plynných paliv vyvíjí teplo, kterým se ohřívá teplonosná látka (voda nebo nemrznoucí kapalina). Plynové kotle jsou vhodné pro domácnosti i pro jiné rozsáhlejší budovy. Jejich výhodou je schopnost úsporně vytápět zvolený prostor a také úsporně ohřívat vodu. Vytápění plynovým kotlem patří k ekologickému a efektivnímu způsobu vytápění. V kotlech se topí zemním plynem, propanem nebo propan-butanem. Regulaci a provoz kotle zajišťuje moderní elektronická řídící jednotka. Právě plyn a propan spolu s naftou a benzínem patří k těm nejvýhřevnějším palivům. \n\nKotel při spalování plynu ohřívá ve výměníku teplonosnou látku, která je dále rozvedena do radiátorů nebo jiných topidel. Jakmile klesne teplota v místnosti pod určenou hodnotu, sepne termostat plynový kotel a ten ohřeje další vodu. Vše může pracovat v plně automatickém režimu. \n\nPlynové kotle se dělí na stacionární a závěsné. Stacionární kotle nacházejí své uplatnění např. v kotelnách, kde nahrazují původní kotle na pevná paliva. Není u nich kladen důraz na vzhled, ani velikost. Závěsné kotle, které jsou oproti stacionárním menší a často s lepším designem, se uplatňují i v běžných domácnostech. Neruší komfort domácností, ale s možností naprogramovat jejich nastavení nebo funkcí rychlého ohřevu vody, ho vhodně dotváří. \n\nDále se kotle dělí na klasické plynové kotle a kondenzační plynové kotle. Kondenzační kotel se od normálního kotle liší tím, že dokáže využít i část energie, kterou by jinak kotel ztratil. Při spalování plynu vzniká v kotli chemickou reakcí určité množství vody v podobě vodní páry. Ta spolu s oxidem uhličitým a dalšími produkty hoření tvoří spaliny a je odváděna z kotle komínem do ovzduší. Jenže kondenzační kotle dokáží využít i kondenzační teplo této páry. Umožňuje to jejich pracovní teplota, která je nižší než teplota varu vody za běžného tlaku. Jestliže se spaliny ochladí pod teplotu jejich rosného bodu, dojde ke změně skupenství, ke kondenzaci obsažené vodní páry ve výměníku a k dodatečnému ohřátí topné vody. Díky tomuto procesu dosahuje teoreticky normativního využití až 108 % a spotřeba plynu může klesnout až o 20 %. Cena kondenzačního kotle je však mnohdy až dvakrát vyšší než cena klasického kotle.\n\n\n\nPodle opatření, které vychází z nařízení č. 813/2013, nesmí být po 26. září 2015 uváděny na trh kotle na zemní plyn se jmenovitým výkonem do 70 kW, jejichž sezónní energická účinnost vytápění je nižší než 86 %. To pak vyřazuje všechny klasické kotle a na trh mohou být uváděny pouze kondenzační plynové kotle. Klasické kotle lze samozřejmě provozovat, ale firmy mohou už jen doprodat své skladové zásoby nekondenzačních plynových kotlů napojených do komína a nekondenzačních plynových kotlů v provedení turbo. \n\nVýjimku představují kotle se jmenovitým výkonem do 10 kW, respektive kombikotle do 30 kW. V těchto případech je požadavek na minimální sezónní účinnost snížen na 75 %. Tyto kotle lze montovat jen jako náhradu stávajícího kotle, který je instalován do společného otevřeného kouřovodu. \n\nTéto zákaz je motivován úsporami. Kondenzační kotle jsou považovány za efektivnější zdroj vytápění než běžné plynové kotle, u nichž jsou spaliny odváděny přímo do komína. Rozdíl v normovaném stupni využití je 108 % u kondenzačního kotle proti 92 % u běžného kotle. V praxi to znamená úsporu 30 až 50 % oproti starému kotli. \n\nEvropská i česká legislativa dále počítá i s dalším zpřísněním emisních norem. Emise plynových kotlů by měly od roku 2018 obsahovat maximálně 65 mg/m3 oxidů dusíku (NOx) a 80 mg/m3 oxidu uhelnatého (CO). Přesto je možné stále instalovat starší kotle, pokud splňují podmínku vyhovujícího stavu spalinových cest. \n\nNákup mnohem dražšího kondenzačního plynového kotle podporuje dotační program Nová zelená úsporám nebo krajské kotlíkové dotace. V některých krajích je také možné získat na výměnu kotle bezúročnou půjčku. Dá se o ni požádat na obecním úřadě. Po výměně systému vytápění se pak její část splatí právě z kotlíkových dotací. \n\nVýkon kotle musí pokrýt tepelnou ztrátu objektu. Ta je ovlivněna zateplením, kvalitou střechy, těsností oken, ale i polohou samotného domu. Z hlediska toho je třeba přesně navrhnout řešení, s tím mohou pomoci nejrůznější kalkulátory tepelných ztrát nebo odborník. Výkony kotlů pro domácnosti a menší podnikatelské prostory se pohybuje od 5 do 49,9 kW. \n\nProtože plynové kotle umožňují také ohřev vody, je dobré se rozmyslet, jak velké množství vody bude potřeba ohřívat, a z hlediska toho vybrat. Kotel s průtokovým ohřívačem obslouží dřez, umyvadlo a vanu. Kotel s vnitřním bojlerem nebo externím zásobníkem zvládne i větší odběr teplé užitkové vody. Pro běžnou čtyřčlennou rodinu stačí zásobník na 120 – 160 litrů a pro běžný rodinný dům kotel s rozsahem výkonu 4 – 20 kW. \n\nVýměník by měl být z nerezavějících materiálů, popřípadě z materiálů odolných vůči kyselosti. Kondenzát má totiž kyselou povahu pH. \n\nDůležitý je i minimální výkon kotle, čím nižší je tato hodnota, tím lépe. Jsou tím omezeny časté starty kotle, tj. prodlužuje se jeho životnost a snižuje jeho spotřeba. Pokud má být kotel instalován v obytných místnostech či blízko nich, měla by být ověřena i jeho hlučnost.\n\n"}
{"id": "1345002", "url": "https://cs.wikipedia.org/wiki?curid=1345002", "title": "Most přes řeku Žepa", "text": "Most přes řeku Žepa\n\nMost přes řeku Žepa se nachází v Bosně a Hercegovině, na území opštiny Rogatica. Historický most z dob existence Osmanské říše je v současné době (od roku 2005) kulturní památkou. Most má jeden oblouk s rozpětím 10,2 m, vysoký je 6,5 m. Dlouhý je 21,6 m a široký téměř čtyři metry.\n\nMost byl pravděpodobně vybudován po vzniku mostu Mehmeda Sokoloviće přes řeku Drinu ve Višegradu. Přes řeku Žepu nechal most zbudovat pravděpodobně žák stavitele Mimara Sinana v 16. století. Podrobnější záznamy o době, kdy stavba vznikla, se do současnosti nedochovaly. Nejstarší záznamy, které tento most zmiňují, jsou různé cestopisy, které vznikly v dobách turecké okupace Bosny.\n\nMost překonal staletí díky kvalitní práci a pevnému kameni. Postupem času se ocitl mimo hlavní dopravní tahy a byl tak víceméně jen vzdálenou památkou.\n\nV roce 1925 vydal spisovatel Ivo Andrić povídku Most na Žepi, která je inspirována tímto mostem.\n\nKvůli výstavby vodní nádrže s umělým jezerem u města Bajina Bašta byl most v roce 1966 rozebrán a přemístěn cca 500 m od vesnice Žepa, nedaleko stavby Redžep-pašiny věže, na místě, které je známé po názvem Spahin hrid. Most byl také kompletně zrekonstruován. Kulturní památkou byl od roku 1966, kdy za ni byl prohlášen proto, aby nehrozilo jeho případné zaplavení, nebo zničení v souvislosti s výstavbou přehrady. Most byl při svém přesunu otočen o 180 stupňů; původní strana, která směřovala proti proudu řeky směřuje nyní po jeho proudu a opačně. Nově se nachází v nadmořské výšce 405 m.\n\nBěhem války v Bosně a Hercegovině v 90. letech nebyl závažněji poškozen. V roce 2017 byl most prostřednictvím amerických fondů rekonstruován nákladem 62 600 USD. Cílem investice bylo zajistit, aby nedocházelo k dalšímu poškozování mostu, kde se v minulosti objevily dlouhé trhliny a hrozilo by tak nenávratné poškození památky.\n"}
{"id": "1345006", "url": "https://cs.wikipedia.org/wiki?curid=1345006", "title": "John Davis (vzpěrač)", "text": "John Davis (vzpěrač)\n\nJohn Davis (12. ledna 1921 Smithtown – 13. července 1984 Albuquerque) byl americký vzpěrač, soutěžící v těžké váze. V letech 1948 a 1952 vyhrál dvakrát olympiádu, pětkrát byl mistrem světa a dvanáctkrát mistrem USA, vytvořil šestnáct světových rekordů.\n\nZa druhé světové války sloužil v armádě, byl členem York Barbell Clubu, pracoval u newyorské vězeňské služby. Jako sedmnáctiletý student vyhrál v roce 1938 své debutové mistrovství světa a zůstal neporažen až do roku 1953, kdy skončil kvůli zranění druhý za Kanaďanem Dougem Hepburnem. Na vrcholu kariéry držel všechny světové rekordy ve své váhové kategorii, na národním šampionátu v roce 1951 jako první v historii překonal hranici 400 liber. Po zranění nohy na olympijské kvalifikaci 1956 ukončil kariéru, zemřel na rakovinu ve věku 63 let.\n"}
{"id": "1345016", "url": "https://cs.wikipedia.org/wiki?curid=1345016", "title": "Majevica", "text": "Majevica\n\nMajevica (v srbské cyrilici Мајевица) je menší pohoří v severovýchodní části Bosny a Hercegoviny. Nachází se mezi regiony Semberija, Posávím a Tuzlanským kantonem. Většina pohoří se nachází na území Federace Bosny a Hercegoviny a malá část na území Republiky srbské. Jednotlivé vrcholky pohoří jsou zalesněné.\n\nNejvyšším vrcholem jsou Stolice, které se nacházejí cca 16 km východně od města Tuzla, na samém jihovýchodním okraji pohoří. Mají nadmořskou výšku 916 m a do roku 1995 se na vrcholu nacházel televizní vysílač. Mezi další vrcholy Majevice patří Muzeljska kosa (898 m n. m.), Međenik (843 m n. m.) a Okresanica (815 m n. m.)\n\nPohoří se táhne ve směru západ-východ a je dlouhé cca 60 km. Představuje rozvodí řek Sáva, Drina a Spreča. Hory tvoří serpentin a různé tufy, které v místě pohoří prorážejí okolní vrstvu třetihorních hornin. V dřívějších dobách byly v Majevici těženy různé suroviny, např. uhlí a kamenné soli. V blízkosti Majevice se nacházejí i minerální prameny.\n\nMajevica byla osídlena již od prehistorických dob. Nachází se zde řada obcí a vesnic; pod samotnými horami se pak rozkládá několik měst, jako např. Srebrenik, Lopare, Čelić, Kalesija a Tuzla. Nachází se zde turistický resort \"Viva Natura\" v blízkosti vesnice Podgora.\n"}
{"id": "1345023", "url": "https://cs.wikipedia.org/wiki?curid=1345023", "title": "Poskytovatel certifikačních služeb", "text": "Poskytovatel certifikačních služeb\n\nPoskytovatel certifikačních služeb nabízí zajištění certifikátu pro:\n\nDotazy na \"termíny a definice\" z oblasti certifikace lze pokládat např. na stránkách Online Browsing Platform \n\nNa stejných webových stránkách lze získat INFO verze norem ISO a ISO/IEC. \n\n\n\n\n(APCS eIdentity a.s.) získala akreditaci (MIČR/MVČR) pro výkon činnosti akreditovaného poskytovatele certifikačních služeb v souladu se zákonem:\n\nČeský institut pro akreditaci, ČIA akreditoval např:\n\nzískalo postupně akreditaci ČIA:\n\n\nv oblasti kybernetické bezpečnosti zajištuje \"kybernetickou bezpečnost\" resortu MV. \n\nVychází ze Systému řízení bezpečnosti informací (Information Security Management System - \"ISMS\") a provádí se podle normy ISO/IEC 27001. \n"}
{"id": "1345024", "url": "https://cs.wikipedia.org/wiki?curid=1345024", "title": "Spreča", "text": "Spreča\n\nSpreča (v srbské cyrilici Спреча) je řeka na severu Bosny a Hercegoviny, pravý přítok řeky Bosna. Dlouhá je 137,9 km a její povodí má celkovou rozlohu 2947,7 km Řeka pramení v nadmořské výšce 261 m n. m. a ústí při 123,62 m n. m.\n\nŘeka pramení pod vrcholem Velja Glava v nadmořské výšce 594 m blízko Zvornika a meandruje v krajině tzv. Zvornického pole. Okolo řeky vede několik dopravních tahů, včetně tratě Tuzla-Zvornik. Má několik přítoků, z nichž největší jsou Mala Spreča a Oskova. Poté, co řeka opouští pole přibírá jako svůj přítok Jalu a několik dalších potoků. Do řeky Bosny ústí v blízkosti města Doboj.\n\nV letech 1963–1964 byla v blízkosti města Lukavac zahrazena a byla na ní vybudována vodní elektrárna. Tím vzniklo známé Modračské jezero, které je 12 km dlouhé a 2 km široké. Voda z jezera slouží pro zásobování průmyslu v blízkosti města Tuzla. Na dolním toku řeky směrem k Doboji slouží údolí Spreči také jako hlavní dopravní tepna severní části Republiky srbské. Vede zde hlavní silnice i železniční trať. Široké údolí je také známé pod názvem Sprečanské pole.\n"}
{"id": "1345026", "url": "https://cs.wikipedia.org/wiki?curid=1345026", "title": "Kostel Narození Panny Marie (Olešky)", "text": "Kostel Narození Panny Marie (Olešky)\n\nKostel Narození Panny Marie je původně románský kostel v obci Olešky. Je chráněn jako kulturní památka České republiky.\n\nKostel pochází z 2. poloviny 12. století.\nPrvní zpráva o kostele se nachází v Libri confirmationi z roku 1386 a uvádí, že prezentační právo ke kostelu měl Chval z Kostelce, jinak ze Rzavého, purkrabí na Vyšehradě a to v letech 1381 až 1387. Další zmínka o kostele pochází z roku 1415, kdy měl podací právo benediktinský klášter v Ostrově a vladyka Jan z Blažimě. V průběhu let byly prováděny gotické a barokní úpravy. V roce 1722 byla v Popovičkách obnovena fara a tento filiální kostel pod ni spadal. V pozdním baroku došlo k přestavbě kostela, získal rokokový oltář a sochy biskupů. V poslední třetině 18. století byl kostel opraven. V roce 1881 namaloval Vilém Kandler obraz Narození Panny Marie, který byl vložen do retabula hlavního oltáře.\n\nV únoru 2011 byl projekt na záchranu kostela přihlášen do výzvy Programu rozvoje venkova ČR a v rámci opatření s názvem \"Ochrana a rozvoj kulturního dědictví venkova\". Projekt se zabýval především obnovou exteriéru kostela, předně pak o sanaci střešní konstrukce, protože do stavby již zatékalo a voda rozkládala dřevěnou konstrukci pod střešní krytinou. Na věž byla položena prejzová krytina a na střechu lodě, presbytáře a sakristie bobrovky. Opraveny byla taktéž fasáda kostela, hromosvody, proběhla repase oken a dveří. V rámci rekonstrukce byly odvezeny z kostela varhany, aby tak unikly vlhkosti během doby, kdy byla z kostela sundaná střecha a byl chráněn pouze plachtami. Varhany byly odvezeny do kostela v Jažlovicích. V současnosti v kostele v Oleškách varhany nejsou a čeká se na jejich opravu.\n\nKostel je jednolodní přibližně orientovaná stavba s barokně upravenou věží a sakristií. Do věže se lze dostat vnějším schodištěm, kterým se dostává také na kůr kostela k varhanám. Stavba je románského původu především v západní části lodi. Rozhraní mezi románskou částí a pozdně barokní nebo renesanční přístavbou je na kostele dobře znatelné. Mladší části prodloužené lodi jsou tvořeny z lomového zdiva smíšeného s cihlami. Tento materiál je místy doplněn kvádry ze zbourané románské části. O tom, že byla loď prodloužena až po období gotiky, dobře indikují nástěnné malby. Terénní průzkum ukázal, že stavební materiál horní a dolní části lodě se liší. Dolní část je zpracována kvalitněji, kameny jsou lépe opracovány i kladeny.\n\nHlavní oltář je rokokový a pochází z půlky 18. století. Jsou na něm dva monstrancové relikviáře, jeden sv. Benigna na straně evangelijní, druhý sv. Emiliany na straně epištolní.\n\nNa evangelijní straně lodi se nachází barokní kazatelna. Je ze dřeva, její polychromování však vyvolává dojem zeleného a hnědého mramoru. Na epištolní straně u kruchty stojí zpovědnice.\n\nNad posledními lavicemi visí obrazy sv. Jana Nepomuckého, sv. Anežky České, sv. Josefa a sv. Václava.\n\nInteriér kostela je vymalován nástěnnými malbami, které byly odkryty v roce 1933 a zrestaurovány B. Čílou o 4 roky později.\nOd západu se v dolním pásu odvíjí dobře čitelná malba Klanění tří králů. Scéna je situována do krajiny, která je vyznačena úzkým pruhem terénu se stromem s kulovitou korunou. Vlevo sedí Panna Marie, na klíně má nahého Ježíška, který natahuje ruku k prvnímu králi, který mu předává ciborium. Panna Marie sedí vzpřímeně a je zahalena do červenohnědého pláště. Druhý král se obrací vpravo ke třetímu králi. Třetí král kráčí směrem k Ježíškovi. Má hnědé vlasy a krátké vousy, ve vlasech má žlutou korunku. Za králem stojí pravděpodobně pacholek, který se zřejmě staral o koně, tato část malby je ale značně poničená. Rozměry malby jsou 150 x 200 cm.\n\nScéna vlevo od Klanění tří králů bývá označována jako Seslání Ducha svatého nebo Madona mezi světicemi. Malby bohužel nejsou v tak dobrém stavu, aby toto bylo možné určit. Pozadí obrazu je blankytně modré, uprostřed sedí Panna Marie, která je obklopená skupinou buď apoštolů nebo světic. Madona byla zobrazena frontálně, dnes je z ní poznat pouze obrys a žlutá svatozář. Postavy okolo ní mají zachovalé oblé tváře s hnědými vlasy a velkými svatozářemi. Na každé straně od Madony jsou patrné čtyři postavy, lze se tedy přiklánět k verzi, že jde spíše o Pannu Marii mezi světicemi.\n\nNad Madonou se světicemi je zachována scéna Zmrtvýchvstání Krista se třemi zbrojnoši. Dále vlevo od Krista se nachází anděl, ukazující třem Mariím, které přicházejí zleva, zázrak Zmrtvýchvstání. Z Kristovy tváře je možné rozpoznat hnědočervenou kresbu očí a nosu. Dobře znatelná je svatozář. Kristus je oděn v nesepnutém plášti, který se nahoře otevírá. Anděl vlevo je výrazně menší, než postava Krista a má též dobře zachovalou svatozář. Je zobrazen s profilu s nakročenou levou nohou směrem ke Kristovi, natahuje k němu i pravou ruku. Vlevo od anděla se dá vytušit Máří Magdalena oděná ve světlém rouchu a zelených šatech. Přináší nádobu s mastí, která se dobře zachovala v červenohnědém podkresbě a žluté barvě. Další z Marií má na sobě červené šaty.\n\nV prostředním pásu vpravo od okna je namalováno Nanebevstoupení Páně. Uprostřed obrazu nad šedým pahorkem je zřetelné torzo bílého šatu Spasitele a jeho chodidla. Po obou stranách Krista se nacházejí pravděpodobně apoštolové s jasně žlutými svatozářemi a krátkými nebo vůbec žádnými vousy. První dva apoštolové v popředí jsou odění v černých nesepnutých pláštích , které jim spadají volně přes ramena. Další apoštolové byli oděni pravděpodobně v zeleném, dnes se to na modrém pozadí však již jen těžko určuje. Rozměry malby jsou zhruba 150 x 180 cm.\n\nHorní třetí pás je částečně poničen snížením původního stropu. Vlevo od okna se nachází kompozice Přibíjení Krista na kříž. Kristus je zobrazen úhlopříčně a pod ním se dají matně poznat postavy dvou biřiců. Malba je dnes velmi nezřetelná, zachoval se tvar Kristova hrudního koše a částečně štíhlé dlouhé nohy a drobná hlava s hnědými vlasy. Oděn byl v černých šatech a modrých nohavicích. Gesta jeho rukou nejsou zřetelná. Sedící biřic přitloukal Kristovi nohy ke kříži, druhý muž pak pravicí Kristovu ruku.\n\nVpravo od okna je částečně zachovaná Kalvárie se třemi kříži. Dochován však není Kristus na kříži. Z prostředního kříže je vidět pouze spodní část s Kristovýma nohama. Na malých křížích po stranách jsou patrná ukřižovaná těla lotrů. Na obraze byl pravděpodobně neobvyklý doprovod Krista, ten dnes již není zachován, pouze na levé straně je možné rozpoznat torza dvou postav. Rozměry malby jsou cca 150 x 180 cm.\n\nNa jižní stěně dále k západu pokračuje pašijový cyklus Kladením do hrobu. Zachovaná je pouze pravá část kostela. Kristus byl kladen do oranžovočerveného lehce úhlopříčného sarkofágu, spatřit lze světlé nohy. Za sarkofágem jsou dvě stojící postavy, asi jde o zbožné ženy. Levá postava je oděná v červenohnědý plášť a bíly spodní šat. Z pravé postavy se zachovalo torzo hlavy a hnědého účesu. Na sobě měla zčernalý plášť otevírající se na hrudi a přehozený přes ramena. Západní stěna lodi je dnes prakticky nečitelná.\n\nNa severní straně lodi kostela začínal pašijový cyklus západně orientovanou scénou nacházející se v původním středním pruhu maleb. Zachycuje Bičování Krista, v horním pásu je umístěné Svlékání Krista nebo Zajetí Krista. Na malbě Bičování Krista zaujme, že Kristus je znázorněn u sloupu. Na sobě má jen bederní roušku. Po stranách se dají rozpoznat stopy po dvou biřicích oděných původně v modrý a dnes již zčernalý šat. Ze Zajetí Krista se dochovaly pouze části čtyř postav. Malba má rozměry cca 300 x 150 cm.\n\nDalší dvě scény se nacházejí východně od okna. Od sebe jsou odděleny červenou lištou. Horní scéna zřejmě znázorňuje Krista na hoře Olivetské. Zachovaná je částečně postava Krista a tří apoštolů, dolní scéna se nedochovala téměř vůbec.\n\nDatumovat by se malby daly do 80. let 14. století. Objeveny byly pod silnou vrstvou barokní omítky. Ve srovnání se soudobými malbami jsou výjevy velmi barevné.\nVarhany do olešského kostela sestrojil kolem roku 1880 Karel Schiffner. Jsou umístěny do pseudogotické skříně, která je vestavěná do zábradlí kůru. Píšťaly jsou umístěny za zády varhaníka. Skříň je tvořena symetrickými věžemi o sedmi píšťalách. Prospektové píšťaly jsou vyrobeny s cínu a jako jedny z mála se mohou pyšnit tím, že přežily 1. světovou válku, kdy byly barevné kovy zabavovány. Varhany mají 6 manuálových rejstříků, jeden pedálový a 430 píšťal. Mají vybudovanou spojku ovládanou táhlem. Kvůli špatnému technickému stavu varhany již nehrají. Dřevěné části byly napadeny červotočem, kůže měchů je zpuchřelá a místy děravá, měchy umístěné tehdy ve věži, jsou nefunkční zcela. Další poškození způsobila kuna, která několik desítek cínových píšťal vytáhla, některé ohnula a rozkousala. V současnosti (listopad 2017) čekají na opravu. Od roku 2012 jsou uschovány v jažlovickém kostele.\n\nPrvní zvon byl slit v druhé polovině 15. století a v současnosti je to také jediný zvon na věži. Zasvěcení je pravděpodobně stejné jako kostelu. Hmotnost se odhaduje na 400 kg, průměr dolního věnce je 84 cm. Zvon je charakteristický vyklenutým čepcem a hluboko zapuštěnou základnou koruny. Plášť je jednoduchý, bez jakékoliv výzdoby, na věnci je však nápis. Pravděpodobně jde o šifru, text je nerozluštitelný, některá písmena jsou pána obráceně. Zvon má stále původní příslušenství, tzn. dubovou závěsnou hlavu s železným kováním a kyjovitým srdcem z kujného železa. To je v současnosti přivázáno neodborně a chybně, nedoporučuje se tedy na zvon zvonit, mohlo by dojít k jeho prasknutí. Zvon ještě nebyl nikdy otočen, na místě dopadu srdce při zvonění je tedy zvon znatelně otlučen. Zvonění je stále zajišťováno ručně, několik elektrickým pohonem.\n\nDalší dva zvony pro kostel byly slity v roce 1694 Michaelem Schönfeldtem, na tomto zvonu byl německo-latinský nápis a v roce 1711 Antonínem Schönfeldtem. Na tomto zvonu byl český nápis.\n"}
{"id": "1345032", "url": "https://cs.wikipedia.org/wiki?curid=1345032", "title": "Kráječ vajec", "text": "Kráječ vajec\n\nKráječ vajec (řidčeji plátkovač vajec) je kuchyňská pomůcka sloužící k nakrájení vajec uvařených natvrdo na stejnoměrně silné plátky. Ty slouží jako pokryv chlebíčků, součást salátů nebo studených („obložených“) mís.\n\nKráječe vajec sestávají obvykle ze dvou dílů, přičemž spodní díl vyrobený z plastu, hliníku nebo korozivzdorné oceli má žlábek pro uvařené a oloupané vejce s paralelními drážkami, do nichž zapadají tenké dráty nebo struny vrchního dílu natažené taktéž rovnoběžně ve stálých a shodných rozestupech. Přítlakem vrchního dílu dráty vložené vejce rozříznou na plátky. Vrchní díl bývá upevněn kloubově. Otočením takto rozkrojeného vejce jednou nebo dvakrát o 90° a dalším stlačení vrchního dílu vzniknou pruhy nebo kostičky. Existují i kombinované kráječe, které umí vejce nakrájet například na čtvrtiny či šestiny. Na podobném principu, ovšem ve větším měřítku, jsou vyráběny a užívány kráječe pro krájení mozzarelly. \n\nKráječ vajec vynalezl kolem roku 1900 německý konstruktér a vynálezce Willy Abel, který si jej nechal v roce 1911 patentovat. V roce 1907 založil v Lichtenbergu u Berlína továrnu Harras-Werke, která vyráběla automaty na poštovní známky pro německou „Říšskou poštu“. Firma vyráběla i kuchyňské potřeby a později i kráječe vajec. Willy Abel, který se věnoval zbraním a strojům a za svůj život získal na své vynálezy 63 patentů, kromě kráječe vajec vynalezl i kráječ na chleba nebo vaflovací železa ve tvaru srdce.\n\n"}
{"id": "1345040", "url": "https://cs.wikipedia.org/wiki?curid=1345040", "title": "Jean Bruller", "text": "Jean Bruller\n\nJean Marcel Adolphe Bruller, známý také pod pseudonymem Vercors (26. února 1902 Paříž – 10. června 1991 tamtéž) byl francouzský spisovatel a výtvarník. Pocházel z rodiny židovských přistěhovalců z Maďarska. Na pařížské ESIEE získal titul inženýra elektrotechniky, v oboru však nikdy nepracoval a živil se jako karikaturista a knižní ilustrátor, od roku 1932 byl šéfredaktorem časopisu \"Allô Paris\". Za druhé světové války se připojil k hnutí Résistance, v roce 1941 založili spolu s Pierre de Lescurem ilegální nakladatelství Les Éditions de Minuit. Publikoval pod pseudonymem, který přijal na počest partyzánů z pohoří Vercors. Po válce byl členem Světové rady míru, s komunistickým hnutím se rozešel po potlačení Maďarského povstání. V roce 1960 byl signatářem Manifestu 121, požadujícího ukončení Alžírské války, na protest proti tehdejší francouzské politice odmítl přijmout Řád čestné legie.\n\nJeho nejznámějšími díly jsou \"Moře mlčí\" (psychologická studie o francouzské rodině donucené ubytovat německého důstojníka), \"Cesta za hvězdou\" (sága středoevropských Židů hledajících ve Francii útočiště před antisemitismem) a \"Nepřirozená zvířata\" (vědeckofantastický román, v němž objev spojovacího článku mezi opicí a člověkem vyvolává úvahy o univerzálnosti lidských práv). Dramatizaci Nepřirozených zvířat uvedl Théâtre national populaire pod názvem \"Zoo\", americký režisér Gordon Douglas podle něj natočil v roce 1970 hraný film \"Skullduggery\". Novela \"Sylva\", pojednávající o proměně lišky v ženu, byla v roce 1963 nominována na cenu Hugo.\n\n"}
{"id": "1345050", "url": "https://cs.wikipedia.org/wiki?curid=1345050", "title": "Zemanův žleb", "text": "Zemanův žleb\n\nZemanův žleb je potok pramenící na svahu vrcholu Proklest, nedaleko obce Bukovina v Jihomoravském kraji. Od pramene stéká nejprve k první a poté k druhé Schindlerově vodní nádrži. Jeho tok následuje do rybníka \"Na Lukách\" v Arboretu Křtiny. Ve Křtinách protéká po louce tzv. Dělnickou čtvrtí a nakonec je v průtoku pod návsí zpotrubněný (protéká pod zemí) a vlévá se zprava do Křtinského potoka.\n\nNa potoce bylo již několik povodní. Nejvýznamnější zaznamenaná povodeň byla v roce 1927, kdy se v době dešťů protrhla hráz jednoho z pěti rybníků na Zemanově žlebu. Další rybniční hráze nápor valící se vody nevydržely. Tehdejší hotel \"Uher\" (dnešní obecní úřad) byl zaplaven do 2. patra. Povodeň si vyžádala několik životů. V únoru 2016 se voda během vydatného deště vylila z mělkého koryta potoka a zaplavila louku \"Uherák\". Voda se v té chvíli rovnala desetileté vodě. Podobná věc se ve Křtinách stala i dne 26.6.2018, kdy se Křtinami prohnala velká průtrž.\n\nPrvní dva přítoky Zemanova žlebu jsou bezejmenné. První přítok je v rybníku \"Na Lukách\" u arboreta, přitéká od Jedovnice a pramení pod rozvodím Zemanova žlebu a Jedovnického potoka. Druhý pramení v arboretu a má délku téměř 600 metrů. Třetí přítok je též bezejmenný. Pramení pod Březovou alejí. V souběhu s žlutou turistickou stezkou se steče s potokem od Liščí leče a Barončina klekátka teče na Dělnickou čtvrť, kde se steče se Zemanovým žlebem. Má délku 1448 metrů.\n\nNa Zemanově žlebu je 5 rybníků. První rybník od pramene nese jméno Pod Schindlerem 1. Je na místě bývalého rybníku, který byl odbahněn a zrekonstruován. Má rozlohu 593 m². V okolí tohoto rybníka žijí například Užovky obojkové. Druhý rybník na potoce je Pod Schindlerem 2 o rozloze 995 m² . Obě nádrže o celkové rozloze 1588 m² byly vybudovány v roce 2007. Třetí rybník se jmenuje Na Lukách. Byl budován současně s Křtinským Arboretem.\n\nČtvrtý v pořadí je Nový rybník. Ten byl dříve zásobárnou pitné vody pro Křtiny. Poslední rybník se jmenuje U zabitých. Jeho jméno vzniklo podle toho, že zde 5.7.1907 byli zabiti Němcovi a Hrazdírovi z Krasové.\n\nZemanův žleb není jediné jméno toho potoka. Ve starých mapách jej můžeme nalézt pod jménem Wiesenbach. Na většině dnešních map sice najdeme označení Zemanův žleb, ale budeme-li hodně pátrat, můžeme na některých mapách nalézt i označení Podomský potok. A na opravdu několika málo mapách je Zemanův žleb označen jako Křtinský potok.\n\n"}
{"id": "1345052", "url": "https://cs.wikipedia.org/wiki?curid=1345052", "title": "Hege Bøkková", "text": "Hege Bøkková\n\nHege Bøkková (* 5. září 1991 Hønefoss) je norská rychlobruslařka, členka klubu Hol Idrettslag. Jejím starším bratrem je rychlobruslař Håvard Bøkko.\n\nNa mistrovství světa v rychlobruslení juniorek získala stříbrnou medaili ve víceboji v roce 2010, na 1000 metrů v letech 2009, 2010 a 2011 a na 1500 metrů v roce 2010, v roce 2011 získala na 1500 metrů bronz. V roce 2012 se stala mistryní Norska ve víceboji. Na Zimních olympijských hrách 2010 obsadila 10. místo na 1000 metrů a 14. místo na 1500 metrů. Na Zimních olympijských hrách 2014 obsadila 33. místo v závodě na 1500 metrů a 7. místo ve stíhacím závodě družstev. Na mistrovství světa ve víceboji bylo jejím nejlepším výsledkem 13. místo v roce 2010. Ve Světovém poháru obsadila 12. listopadu 2017 v Heerenveenu s norským družstvem druhé místo v týmovém sprintu. Zúčastnila se Zimních olympijských her 2018, kde v závodě na 1000 m skončila na 14. místě a na poloviční trati byla osmnáctá.\n\n"}
{"id": "1345053", "url": "https://cs.wikipedia.org/wiki?curid=1345053", "title": "Mattia Preti", "text": "Mattia Preti\n\nMattia Preti (24. února 1613 – 3. ledna 1699) byl italský barokní malíř, pracující v Itálii a na Maltě. Byl také členem Řádu rytířů svatého Jana v Jeruzalémě a na Maltě.\n\nNarodil se v malém městečku Taverna v Kalábrii. Byl nazýván \"Il Cavalier Calabrese\" (Kalábrijský rytíř) poté, co byl přijat do Řádu sv. Jana, řádu rytířů na Maltě v roce 1660. Byl obdivovatelem Caravaggistů, obdivoval také Giovanni Battistu Caracciolu, tím se vysvětluje jeho celoživotní zájem o styl Caravaggia. V roce 1630 odešel Pretti za svým bratrem do Říma. Seznámil se tam s malířskou technikou Caravaggia a jeho školy, stejně jako s dílem Guercina, Rubense, Guido Reniho a Giovanni Lanfranca. V Římě namaloval freskové cykly v kostelech \"Sant' Andrea della Valle\" a \"San Carlo ai Catinari\". Mezi lety 1644 a 1646 žil v Benátkách. Navrátil se do Říma, kde zůstal až do roku 1653. Podnikl studijní cesty do Modeny, Parmy, Bologni a Benátek.\n\nDo Říma se vrátil v letech 1660-61. Maloval fresky pro kostel \"San Biagio\" v Modeně (cca 1651-2) a podílel se na freskové výzdobě Palazzo Pamphilj ve Valmontonu (dokumentovaný v letech 1660-61), kde spolupracoval s Pierem Francescem Molem, Gasparem Dughetem, Francescem Cozza, Giovanni Battista Tassi (il Cortonese) a Guglielmo Cortese. Kolem roku 1640 namaloval pro kostel \"San Carlo ai Cartinari\" namaloval obraz \"Almužna sv. Karla Boromejského\". Dílo je ovlivněno mistry vrcholného římského baroka například Lanfrancem či Cortonou. V roce 1651 vytvořil fresky v kostelech \"Sanť Andrea della Valle\", v Modeně v kostele \"San Biago\" v letech 1653 až 1656. Dílo je ovlivněno malířem Guercinem a benátským koloritem. V letech 1656 až 19 maloval votivní obrazy proti moru. Na obrazech převládají temné tóny, přesto působí živým dojmem, hlavně proto že jeho postavy jsou zobrazeny velmi přirozeně. Preti pracoval se složitým kompozičním plánem, používal pro něho typické světelné efekty. Svědčí o tom obrazy \"Abšolómova hostina\" a \"Belsazarova hostina\", oba vytvořené před rokem 1660 v Neapoli.\nPoté, co se stal rytířem Řádu sv. Jana, odcestoval v roce 1659 na Maltu a většinu zbytku svého života strávil tam. Preti přeměnil interiér katedrály sv. Jana ve Vallettě v obrovskou sérii obrazů o životě a mučednictví sv. Jana Křtitele (1661-1666). Na Maltě najdeme také mnoho obrazů Pretiho v soukromých sbírkách a ve farních kostelech. Jeho skvělá reputace vedla k rozšíření okruhu jeho patronů a získával zakázky z celé Evropy.\n\nPreti měl štěstí, že jeho umělecká kariéra trvala dlouho a také byl velmi pracovitý. Jeho obrazy, které reprezentují bujný pozdně barokní styl, jsou v držení mnoha světových muzeí, včetně významných sbírek v Neapoli, Vallettě a v jeho rodném městě Taverna.\n\n\"Daňový peníz\" - podle Pretiho životopisce Domoniciho vznikl obraz na Maltě. Preti jako rytíř řádu na Maltu odcestoval v roce 1660. Jeho úkolem bylo dohlédnout na umělecké práce na katedrále San Giovanni. Preti se na Maltě znovu setkal s pracemi Caravaggia, který na Maltě vytvořil několik obrazů. Tématem obrazu \"Daňový peníz\" je Kristův výrok: \"Odevzdejte tedy, co je císařovo, císaři\". Petr předkládá výběrčímu daní zlatý peníz, který našel v rybě, kterou podle Kristova příkazu vylovil. Z tmavého pozadí vystupuje šest postav, osvětlených sporým světel ze zdroje, který malíř nezachytil. Ústředním, nejdůležitějším bodem obrazu je Petrova ruka se zlatým penízem. Ostatní postavy jsou zachycené jen fragmentálně.\n"}
{"id": "1345062", "url": "https://cs.wikipedia.org/wiki?curid=1345062", "title": "Lipový vrch", "text": "Lipový vrch\n\nNázev Lipový vrch nese více vrcholů:\n\n"}
{"id": "1345066", "url": "https://cs.wikipedia.org/wiki?curid=1345066", "title": "Železniční nehoda u Církvic", "text": "Železniční nehoda u Církvic\n\nŽelezniční nehoda v Církvicích se stala v pátek 6. července 1962 po 16. hodině poblíž obce Církvice u Ústí nad Labem na železniční trati Lysá nad Labem – Ústí nad Labem. Následkem srážky dvou nákladních vlaků narazil osobní vlak do nákladních vozů zasahujících do průjezdného profilu koleje, což nepřežilo celkem 16 lidí a 63 lidí bylo zraněno, z toho 20 těžce.\n\nToho dne posunoval ve stanici Sebuzín manipulační vlak Mn 8162 s vozy loženými štěrkem, který měl poté vyjet směrem na Libochovany. Průvodčí při posunu ve stanici sice propojil vozy i lokomotivu hadicemi brzdového potrubí, ale neotevřel kohouty spojek. Vlakvedoucí po naplnění brzdového potrubí stlačeným vzduchem neprovedl zkoušku brzd, ač to byla jeho povinnost a měl asi 20 minut času na její vykonání. Jeho manipulační vlak totiž ve stejném směru ve stanici předjížděl nákladní vlak EPn 5426 a Mn 8162 ho měl následovat. Manipulační vlak tažený lokomotivou řady 434.2 jedoucí tendrem napřed odjel ze stanice na návěst \"rychlost 40 km/h a výstraha\". Ani topič ani strojvedoucí se dostatečně nevěnovali sledování trati a projeli následující návěstidlo v poloze \"stůj\". Poté, co podjeli silniční viadukt, si strojvedoucí všiml nákladního vlaku EPn 5426, který stál v následujícím levém oblouku před ním.\n\nPoužitá rychločinná brzda ovšem brzdila jen lokomotivu, ostatní vozy vinou uzavřených kohoutů brzdového potrubí nebrzdily vůbec, a proto došlo setrvačným pohybem ke srážce obou vlaků rychlostí asi 20 km/h. Nárazem vykolejila lokomotiva a několik vozů manipulačního vlaku do průjezdného profilu druhé koleje tak neštastně, že do nich narazil v opačném směru právě projíždějící osobní vlak EOs 1313. Srážka byla tak silná, že jeden vůz osobního vlaku byl téměř roztržen vedví.\n\nNa místě neštěstí zahynulo 14 osob, 22 osob bylo zraněno těžce (mezi nimi strojvedoucí a topič manipulačního vlaku) a 43 lehce. Po několika dnech svým těžkým zraněním podlehly další dvě osoby. Podle počtu obětí je to 11. největší železniční nehoda v Česku.\n\nTrestní senát okresního soudu v Ústí nad Labem později uznal vinnými trestním činem obecného ohrožení vlakvedoucího a trojici průvodčích manipulačního vlaku a odsoudil je k trestům odnětí svobody nepodmíněně v rozpětí od 1 do 5 let.\n\n"}
{"id": "1345067", "url": "https://cs.wikipedia.org/wiki?curid=1345067", "title": "Vermontská republika", "text": "Vermontská republika\n\nVermontská republika (anglicky \"Vermont Republic\") byl stát v Severní Americe na konci 18. století, na území dnešního státu USA Vermontu.\n\nVermontská republika vznikla během americké revoluce, kdy armáda Ethana Allena, zvaná též \"Green Mountain Boys\" vyhnala Brity z této oblasti. Vlajka této armády byla použita jako vlajka nově vzniklého státu. Když stát 15. ledna 1777 vznikl, jmenoval se \"Republika Nového Connecticutu\", název se změnil na \"Vermontskou republiku\" až 8. června téhož roku. V roce 1777 byla též uzákoněna ústava, která zakazovala otroctví a dávala volební právo všem dospělým mužům. Stát zanikl 4. března 1791, kdy se připojil k Unii (USA) jako čtrnáctý stát.\n"}
{"id": "1345069", "url": "https://cs.wikipedia.org/wiki?curid=1345069", "title": "Igor Talkov", "text": "Igor Talkov\n\nIgor Vladimirovič Talkov (; 4. listopadu 1956 – 6. října 1991) byl ruský rockový zpěvák, skladatel, básník a bojovník proti komunistickému režimu. Většina jeho textů – s výjimkou několika lyrických písní – je velmi ostře namířena proti tehdejšímu vládnoucímu sovětskému režimu. Nejznámější jsou „Gospoda-demokraty“, „Stop, dumaju sebe“, „Vrag naroda“, „Rodina maja“, „Globus“, „Rossija“, „Gospodin prezident“, „Ja vernus“. Jeho koncerty často přecházely v setkání, vládl slovem a uměl lidi nadchnout. Občas bývá některými svými příznivci přirovnáván k Ježíši Kristu. Byl zastřelen dne 6. října 1991 v Leningradě na stadioně „Jubilejnyj“, a to přímo na koncertě.\n\nNarodil se v chudé rodině ve vesnici Gretsovka (Ščokino), 7 km od Jasné Poljany (tulská oblast). Oba jeho rodiče strávili dlouhá léta ve vězení jenom za to, že byli dětmi kozáků, otec 12, matka 10 let. Seznámili se v gulagu na Sibiři, kde se narodil i starší Igorův bratr Vladimír. Ani po propuštění nesměli žít blíže než 200 km od Moskvy a ostatních velkých měst, a tak se usídlili v Gretsovce.\n\nCo se týče hudby, Talkov se vzdělával sám. V dětství sice navštěvoval hudební školu, kde hrál na bajan (druh harmoniky), ale toto studium mu podle jeho vlastních slov mnoho nedalo, nenaučil se ani noty. Se svým absolutním hudebním sluchem byl schopen jakoukoli melodii interpretovat i bez nich. Později se sám naučil hrát na kytaru, baskytaru, klavír, housle a akordeon. Také se vzdělal v oboru hudební aranžmá.\n\nJeště na střední škole založil hudební skupinu. V létě 1975 uspořádali koncert, na němž Igor velmi otevřeně vysvětlil posluchačům, co si myslí o Leonidu Brežněvovi. Odvedla ho milice a sdělili mu obvinění s trestem od 2 do 5 let. Zachránil ho kamarád, který s ním hrál ve skupině - jeho otec byl důstojníkem spec. služeb. Do vězení tedy nešel, zato ale na vojnu ho poslali k pomocnému praporu. Po vojně odjel do Soči, kde pracoval jako kytarista a zpěvák.\n\nHrál a zpíval v různých skupinách, např. Apríl nebo Kaleidoskop, skládal písně pro ostatní zpěváky - pro Ljudmilu Senčinu, s níž i nějakou dobu zpíval, pro Valerije Ljeontjeva, Stase Namina, Margaritu Těrechovou. Od r. 1986 pracoval společně s Irinou Allegrovou ve skupině Davida Tuchmanova „Elektroklub“, s jehož písní „Čistyje prudy“ (Čisté rybníky) vyhrál soutěž Píseň roku 1987. V r. 1988 založil svou doprovodnou skupinu „Spasatělńyj krug“ - „Záchranný kruh“. \n\nV r. 1989 se M. Molčanov osmělil pustit do éteru jeho píseň „Rossija“ - „Rusko“ v přenosu „Do a po půlnoci“. Rázem se stala hitem a Igor miláčkem národa.\n\nPísně I. Talkova jsou částečně biografické („Průměrný chlapec“, „Zrzek“, „Tato cesta“, „Scéna“), něžně lyrické („Paměť“, „Letní déšť“, „Moje láska“) a v neposlední řadě jsou obšírnou exkurzí do ruské historie („Páni demokraté“, „Rusko“, „Bývalý podjesaul“ - ten je navíc klasickou ukázkou písně ruského barda). Talkov miloval historii, věnoval mnoho hodin jejímu studiu a na svých koncertech s oblibou prohlašoval, že každé slovo, zazpívané či pronesené na scéně, může dokumentárně doložit. Další jeho texty jsou jen čistě filosofické („Tento svět“, „Oceán nepochopení“, „Maličká planeta“). Většinou jde ale o protest songy proti režimu a komunistickým vůdcům, Leninem počínaje a konče Jelcinem, např. „Stop, myslím si“, „Nepřítel lidu“, „KSSS“, „Globus“, „Satanův ples“ nebo „Pane prezidente“. Zejména ta poslední zřejmě hodně napomohla událostem, které následovaly. Zvláště když ji, jak uvedl na koncertě několik dní před svou smrtí, doručil v dopise přímo prezidentu Jelcinovi přes jeho lékaře. Ale zrovna tak dobře to mohla být už „Rossija“, „Má vlast“, anebo všechno dohromady. Věrchuška ho prostě neměla ráda, báli se ho. Od chvíle, kdy začal vyprodávat velké stadiony, jim byl už nejen nepohodlný, ale i nebezpečný.\n\nMichail Kryžanovskij, bývalý zpravodajský důstojník KGB, žijící nyní v USA, o tom říká v rozhovoru pro Gordon Boulevard : „Lidé ho nadšeně přivítali jako vůdce na Palácovém náměstí v Petrohradě, 22. srpna 1991, a to byl začátek. S tím bylo nutné něco udělat.“ A dále: „Talkov plánoval v říjnu v Kongresovém paláci Jubilejnyj v Petrohradě a v moskevském sportovním komplexu Olympic v listopadu vést svou provokaci. S tím bylo nutno něco udělat naléhavě.“\n\nV r. 1990 sestavil ze svých písní muzikál „Soud“. Společně s diváky v něm soudí všechny, kdo se provinili na jeho milovaném Rusku a mohou za jeho špatnou ekonomickou a politickou situaci, tedy komunistické vůdce. \n\nIgor Talkov byl člověkem silně věřícím, hluboce duchovním, je to dost zjevné nejenom z jeho poezie, ale i z celkového projevu a chování. I když byl v posledních dvou letech svého života obrovsky populární, zůstával pořád skromný a laskavý. Jeho přátelé a známí se shodují v tom, že by se s člověkem rozdělil doslova o poslední košili. S rodinou žil v maličkém bytě a své mistrovské texty skládal na pračce v koupelně (názorná ukázka je na youtube v klipu „Globus“, černobílý obrázek). Žertem říkával, ze by klidně mohl bydlet i v sudu jako Diogenes. Na hrudi nosil masívní železný kříž, který nikdy nesundaval. \n\nJednou při procházce narazil na starý zchátralý kostel, otřáslo jím, v jakém byl stavu. Našel zde asi dva metry vysoký kříž, spadlý ze střechy a neváhal si ho odnést domů, kde ho omyl svěcenou vodou a postavil si ho do předsíně. Píše o tom ve své knize „Monolog“: „ Pochopil jsem, že to není obyčejná procházka, ani obyčejný kříž - byl to můj Křest.“\n\nDále tam píše, jak je důležité se nebát a bojovat se zlem, protože jinak zachvátí postupně celou planetu. Podle jeho názoru Lucifer zaútočil na Rusko v r. 1917. Říkal, že by rád přispěl alespoň malým dílem k boji proti tomuto zlu.\n\nJeho smrt je dodnes opředena tajemstvím a je označována za nejzáhadnější vraždu v historii šoubyznysu. Vrah se nikdy nenašel. Obviněni byli bodyguard jeho kolegyně zpěvačky Azizy Igor Malachov a programový ředitel Valerij Shlyafman. Malachov byl později obvinění zproštěn a Shlyafman emigroval do Izraele, který své občany k trestnímu stíhání v jiných zemích nevydává. Oficiální vyšetřovací verze označuje jako vraha právě jeho. Ignoruje přitom skutečnost, že neuměl zacházet se zbraní a podle lékařů, provádějících pitvu se jednalo téměř s určitostí o práci profesionála. Oficiální verze také nevysvětluje, jak je možné, že smrtelně raněný člověk může chodit a mluvit. Později bylo provedeno několik nezávislých vyšetřování, která nabízejí lepší vysvětlení. \n\nMichail Kryžanovskij: \"Opět opakuji, ale je to velmi důležité: pouze hlava státu může osobně podepsat politickou vraždu. Plně uznávám, že Gorbačov, který nikdy nepřevzal zodpovědnost, se mohl obrátit na předsedu KGB Vadima Bakatina - jen na žádost „ovlivňovat Talkova“. To stačilo. Bakatin se přirozeně obrátil na Valerije Shlyafmana, správce zpěváka a jeho skupiny „Záchranný kruh“, který Shlyafman začal okamžitě zevnitř rozkládat. Kontroloval, kteří z agentů budou mít přístup k Talkovi na koncertě v Petrohradě dne 6. října: vynořil se Igor Malachov, bodyguard a milenec zpěvačky Azizy Mukhamedovy, hrál roli tvrdého chlapa s pistolí. \"Podělte se s ním ... s každým, nejprve se dostane do boje, pak se bude postupovat podle okolností a my vás budeme krýt.\"\n\n6.10.1991 asi v 16 hodin v zákulisí „Jubilejnyj“ koncertu během dne hvězd začala operace na odstranění Talkova.  V bezprostřední blízkosti zpěváka tam byli dva až čtyři zaměstnanci „z venku“, připraveni pomoci. Vše šlo podle plánu - Malachov dostal Talkova do konfliktu, zprovokuje rvačku, Shlyafman přiběhl do šatny s křikem: „Má zbraň “!. Talkov vytáhl plynovou pistoli a vrhl se do chodby, kde se jeho stráže snažily odzbrojit Malachova. Talkov střílel třikrát z plynové pistole, ale zpožděné náboje neměly žádný účinek. Malachov vystřelil dvakrát, do podlahy a aparatury, pak se na něj vrhla ochranka zpěváka. Do Talkova střílel jeden z bojovníků, kulka probodla plíce a srdce. Malachov vyběhl na ulici bez zbraně, kde by na něj měl čekat vůz. Aziza, našla zbraň na záchodě, vyběhla za svým milencem a dala mu „zbraň“. Malachov okamžitě zmizel. Igor Nikolaev a Oleg Gazmanov zavolali sanitku. Hostitel koncertu informoval veřejnost o tragédii a požádal lékaře o to, aby se dostavili za jeviště, pokud jsou v hale. Až do tohoto okamžiku je vše víceméně známé. Ale u zraněného byli dva zaměstnanci „zvenku“ (údajně lékaři) - prováděli Talkovi rytmickou masáž hrudníku, která je přísně zakázána při průstřelu srdce. Ujistili se, že zpěvák je mrtvý, zmizeli. - Pokud je vražda plánována speciálními službami, pak to není film, kde je vše rychlé a jednoduché. Například, že je třeba připravit tři skupiny: pozorování (s optickou stabilizací obrazu a rádio), která v ničem nezasahuje, pouze monitoruje a napravuje situaci a výkonnosti (odstřelovače, výbušniny, odborníky na, jedy), jakož i bezpečnosti. Specialisté druhé skupiny v případě potřeby likvidují bodyguardy, policisty nebo svědky, kteří mohou zasahovat. Musí dokončit operaci, pokud umělci neuspěli, odstranili je, pokud tak plánovali, nebo zakryli jejich ústup a zastavili pronásledování. Obecně platí, že Talkov neměl šanci přežít. Malachov.. obdržel pokyny a záruky a brzy se objevil u zastupitelství. Byl vyloučen z obvinění z úmyslné vraždy, ale byl obviněn z vraždy neopatrností, stejně jako nezákonné držení a nošení zbraní.  V dubnu 1992 vyšetřování zjistilo, že Tal'kov byl zabit Shlyafmanem.  V té době už Valerij odešel do Izraele, který ho odmítl vydat a pak se přestěhoval do Spojených států, kde zmizel. Myslím, že Shlyafmanovi bylo nabídnuto zhruba 100 tisíc dolarů a neomezený výjezd do Izraele.\" Tolik pan Kryžanovskij. \n\nAle stále ještě zůstává záhadou, jak se Talkov, smrtelně raněn, dokázal přemístit ke zhruba 15 m (!) vzdálenému zrcadlu. Odborníci ujišťují, že s tímto typem zranění může člověk zůstat při vědomí pouze několik sekund.\n\nNezávislé vyšetřování Jurije Antipova se pokouší na tuto otázku odpovědět. Rekonstruuje situaci minutu po minutě. \n\n16,00. Zpěvačka Aziza je v bufetu sportovní haly. O několik minut později dochází k hádce mezi jejím milencem Malachovem a programovým ředitelem Talkova Shlyafmanem. Přicházejí do šatny zpěváka, kde se otázka nejen nevyřeší, ale ještě vyhrotí. \n\n16,15. Stráže Talkova vyvádějí Malachova na chodbu. \n\n16,17. Shlyafman běží zpět do šatny s křikem „ Igore, má zbraň!“ Talkov vybíhá na chodbu s plynovou pistolí a třikrát vystřelí. Malachov, sražen k zemi strážemi Talkova, vystřelí dvakrát ze svého revolveru „Nagan“. \n\nBitka je ukončena v 16,20. \n\nSanitka byla zavolána v 16,37. \n\nJak je možné, že se zraněný Talkov potuluje po chodbě, navíc nikým nespatřen, téměř 20 minut? Kromě toho svědkové (a přímí účastníci bitky) vypověděli, že ve chvíli jejího ukončení nikde Talkova neviděli. \n\nPodle oficiální vyšetřovací verze byl Talkov raněn na konci bitvy, střílel Valerij Shlyafman z revolveru „nagan“ Igora Malachova. Poté se všichni rozešli do svých šaten. Dost neuvěřitelná představa, Talkov vrávorající po chodbě s kulkou v srdci a kolem něj se v poklidu rozchází šest lidí, každý po svém.\n\nAntipov má své vlastní vysvětlení: Po skončení rvačky všichni místo opouštějí, Talkov jde ke scéně, podívat se, v jaké fázi je vystoupení. Cestou hojně krvácí z ruky, poraněné v souboji. Pak se vrací směrem k šatně, ale u zrcadla ho zasáhne kulka neznámého střelce, který má stejný nagan jako Malachov. \n\nV oficiální vyš. verzi je ale podivuhodnch závěrů celá řada a stejně záhadný je celý způsob vedení vyšetřování. Např. nikdo z podezřelých nebyl zajištěn vazbou. Igor Malachov se sám přihlásil na policii 14 dní po vraždě. Rekonstrukce události byla provedena až s odstupem několika měsíců a obraz, který vytváří, je podle J. Antipova hodný scény z filmu \"Matrix\" (Malachov leží na zemi, kde na něm klečí Talkov se svými třemi bodyguardy a bijí ho hlava nehlava. Náhle se zázrakem „dostane na nohy“ a zároveň se odkloní z dosahu střely z pistole, kterou uchvátil Shlyafman. Ten z ní vystřelí nikoli „do prostoru“, ale přesně „na desítku“, t.j. přímo do srdce Igora Talkova. Znovu upozorňuji, že Shlyafman neprošel žádným bojovým výcvikem, nesloužil dokonce ani v armádě.). Takřka všichni přímí svědci se shodují v tom, že po skončení konfliktu Igora Talkova nikde neviděli - tento fakt ale vyšetřovatelé zcela ignorují. Další přímí svědci (zpěváci Oleg Gazmanov, Igor Nikolajev - přitom právě tito dva volali jako první sanitku! - a režisér Mark Rubinstein) nejsou dokonce ani vyslechnuti. Posledně jmenovaný o tom později hovoří ve svém pořadu. „Viděl jsem neznámého člověka ve žlutém tričku poblíž bojující skupiny.“ O tomtéž člověku ve žlutém tričku se zmiňuje ve své výpovědi rovněž stráž Talkova Arkadij Bondarenko. Jeho slova ale vyšetřovatelé také úplně ignorovali.\n\nTalkov je pohřben na hřbitově Vagaňkovskoje. Při pohřbu 9.10. 1991 nesly jeho rakev význačné osobnosti ruské kultury a šoubyznysu a také byl vyhlášen státní smutek. U jeho mohyly se každoročně na výročí úmrtí i narození scházejí doslova davy lidí.\n\nV r. 1993 bylo v Moskvě otevřeno muzeum Igora Talkova. Přičinili se o to jeho obdivovatelé a přátelé. \n\nTaké vzniklo Divadlo písně I. Talkova, které si klade za cíl pomáhat mladým talentům. \n\nSyn Talkova, rovněž Igor, zpívá otcovy písně a udržuje tak jeho památku živou. \n\nV r. 2017 mu byl v rodném Ščokinu odhalen památník s bronzovou sochou. \n\nObdivovatelé se snaží o jeho svatořečení, ale zatím neúspěšně.\n\nTalkov také hrál ve dvou filmech, \"Knjaz Serebrjannyj\" - \"Kníže Stříbrný\" a \"Za poslednoj čertoj\" - \"Za poslední linkou \" a ke třem dalším skládal hudbu.\n\n\"Kníže Stříbrný\" se mu nelíbil - v polovině natáčení se změnil režisér a z původního scénáře na motivy knihy Alexeje Tolstého nezbylo prakticky nic. Změnil se i název filmu, nyní se jmenuje \" Car Ivan Hrozný\" , protože Igor odmítl film dokončit. ( Hovoří o tom ve své knize \"Monolog\" a také na youtube ). Dostavil se na premiéru a omlouval se divákům, prosil je, ať se na film nedívají.\n\nV létě 1988 pozvala Igora na koncertní turné se svým divadlem Alla Pugačova. Odehrál ale pouze jeden koncert, a to ve Sverdlovsku. Zpíval své lyrické písně a také několik rockových („Průměrný chlapec“ a „Tato cesta“). Během závěrečného potlesku se ještě vrátil a jakoby mimochodem se zeptal diváků, jak jsou spokojeni s „přestavbou“. Poté se jal zpívat svou tehdy novou píseň „ Stop, myslím si ! “ Ovace nebraly konce, lidé tleskali vestoje a Igor obíhal celý stadion několikrát jako vítěz. Na druhý den vzkázala A. Pugačova po svém administrátorovi, že Talkov už u ní skončil. Prý už vystupovat nesmí. Igor se ptal, proč, a administrátor vyjádřil domněnku, že to bude nejspíš kvůli tomu obrovskému úspěchu - Pugačova prý nesnáší, když má někdo větší potlesk než ona.\n\nV tomtéž roce ho pozvali do programu „Vzgljad“ (česky „vzhled“ nebo také „názor“). Talkov o tom píše ve svém „Monologu“ : \" Když jsem se přišel slušně zeptat, kolik mohu zpívat písní a které, odpověděl mi Ljubimov chladným mlčením. Večer, těsně před vystoupením, jsem uviděl na rozpisu koncertu u svého jména nápis obyčejnou tužkou : \"Jen jednu píseň a jen \"Průměrného chlapce\" ! \" Kolem se to ježilo vykřičníky. Tak za prvé - když jsem chtěl s touto písní vystoupit o rok dříve, bylo mi sděleno, že je textově nevhodná, jsou zde zakázaná slova \"rock\" a \"chrám\". Doporučili mi, ať je nahradím vhodnějšími, což jsem odmítl. A za druhé - mezitím jsem píseň věnoval Valerii Ljeontjevu, který z ní učinil hit. Sami snad chápete, že v této situaci jsem \"Průměrného chlapce\" zpívat nemohl. Vyšel jsem na podium a představil svůj program sociálních písní - \"Kremelskou stěnu\", \"Stop, myslím si\" a \"Nepřítele lidu\". Bylo mi jasné, že \"Vzgljadovci\" nevěří svým uším. Pokoušeli se několikrát vystoupení přerušit, ale lidé jim to nedovolili. Zbořili ohradu a tleskali vstoje. Nakonec mě ale přece jenom donutili odejít. Když už jsem byl doma, zazvonil telefon a volal mi administrátor. Prý Listjev, Ljubimov a Zacharov běhali jeden za druhým a hádali se, čí je to vina, kdo nechal Talkova vystoupit. Také jim prý volali ze 4. odd. KGB. \"Teď nás všechny vyhodí a program zruší\" - brečeli vespolek. Listjev řval, že odteď smí Talkov do programu jen přes jeho mrtvolu. To se mu splnilo.\n\nDvakrát byl Talkov jen krůček od smrti. Poprvé, když si v dětství chlapci hráli a navzájem se mezi sebou škrtili. Igora přiškrtili tak silně, že jej nebylo možné vzbudit. Ve svém „Monologu“ o tom píše : \"Otevřel se přede mnou jakýsi červený tunel a slyšel jsem překrásnou hudbu.. a také vzdálený, polyfonní šepot. Bylo to nádherné, ale najednou se hudba změnila v nepříjemné zvuky, jako kdyby někdo mlátil do kolejnice. Probral jsem se a viděl, jak můj bratr klečí na mé hrudi a bije mě po tvářích. Zoufale přitom křičel : \"Znáš mě, víš, kdo jsem ? \" \"Ano, \" odpověděl jsem, \" jsi můj bratr Vladimír.\" Později mi kamarádi řekli, že jsem byl v bezvědomí plné tři hodiny. Snažili se mě přivést k sobě, zkoušeli umělé dýchání, polévali mě studenou vodou - nic nepomáhalo. Zavolat na pomoc dospělé se chlapci báli. Nakonec mě naštěstí probudili.\"\n\nPodruhé málem zemřel během turné po Tádžikistánu. Aparatura vydávala falešný zvuk, kterého se nijak nemohli zbavit. Místní elektrikář jim poradil uzemnit ji na 380 V. Fungovalo to výborně, odehráli koncert a Igor se klaněl obecenstvu. náhle rozhodil rukama a spadl na podium v jakési neuvěřitelné pozici. Hudebníci ze „Záchranného kruhu“ společně s Vladimírem Talkovem (opět byl tehdy nablízku! - pracoval pro „Záchranný kruh“ jako výtvarník) okamžitě instinktivně povytahovali všechny kabely ze zásuvky. Igora pak přivedli k vědomí poměrně rychle, ale měl úplně přiškvařené prsty ke strunám kytary. Nějakou dobu po této události nechtěl brát do rukou mikrofon, prosil ho vždy omotat izolací.\n\n"}
{"id": "1345076", "url": "https://cs.wikipedia.org/wiki?curid=1345076", "title": "Tibor Fülöp", "text": "Tibor Fülöp\n\nTibor Fülöp (* 25. října 1976) je bývalý český fotbalista, obránce.\n\nV české lize hrál za FC Bohemians Praha. Nastoupil v 10 ligových utkáních. Gól v lize nedal. V nižších soutěžích hrál i za FCK Slavia Mladá Boleslav, SK Český Brod a SC Xaverov Horní Počernice.\n\n\n"}
{"id": "1345082", "url": "https://cs.wikipedia.org/wiki?curid=1345082", "title": "Galerie Kaple", "text": "Galerie Kaple\n\nGalerie Kaple je galerie ve Valašském Meziříčí zaměřená na prezentaci současného umění, zejména českého. Vznikla v roce 2009 v prostorách rekonstruované renesanční budovy kaple (rok 1611) zámku rodu Žerotínů. Objekt je kulturní památkou.\n\nGalerie Kaple se snaží rozvíjet výměnu a přesahy mezi různými uměleckými obory. Od malířství a sochařství k novým médiím, konceptuálnímu umění, instalaci, videoartu a performance. Od vzniku galerie je hlavním kurátorem Leszek Wojaczek. S galerií spolupracovali teoretici umění a kurátoři Vladimír Beskid, Jiří Ptáček, Jiří Valoch, Martina Vyskupová, Jiří Surůvka, Ilona Víchová, Lucie Berková, Ivana Sláviková, Tomáš Knoflíček, Martin Klimeš a další. Skoro od vzniku pracovala na postu galeristky Vlasta Červenková. Od roku 2017 je galeristkou Kaple Pavlína Vašíčková.\n\n\n\n\n\n\n\n\n\n\n\n\n"}
{"id": "1345084", "url": "https://cs.wikipedia.org/wiki?curid=1345084", "title": "Pod hradem", "text": "Pod hradem\n\nPod hradem je rybník, který se nachází pod zříceninou hradu Jenštejn v okrese Praha-východ na Jenštejnském potoce. Má podlouhlý charakter délky asi 75 metrů a šířky 30 m. Jeho orientace je z jihovýchodu na severozápad, kde se též nachází hráz. V jeho okolí se nachází zastavba rodinných domů se zahradami. Na severním břehu prochází ulice V podhradí. Na hrázi stojí památný strom Jenštejnská lípa a za ní je cesta a dětské hřiště. Voda přitéká do rybníka potrubím z rybníka nad ním a odtéká stavidlem Jenštejnským potokem. Rybník vznikl před rokem 1869.\n"}
{"id": "1345085", "url": "https://cs.wikipedia.org/wiki?curid=1345085", "title": "Most Moračica", "text": "Most Moračica\n\nMost Moračica (v srbské cyrilici Мост Морачица) je v současné době budovaný dálniční most, který se nachází v Černé Hoře. Jedná se o největší most, který se bude po svém dokončení v zemi nacházet, a délkou překoná i Đurđevićův most přes řeku Taru. Nachází se na budovaném úseku Smokovac–Mateševo dálnice mezi městy Bar a Boljare.\n\nMost má být téměř kilometr dlouhý (960 m); a bude překonávat údolí řeky Morači. Betonová stavba bude mít celkem pět pilířů, z nichž nejvyšší bude mít 161 m. Maximální vzdálenost mezi nimi bude činit 190 m.\n\nPilíře byly vybetonovány v průběhu jara, léta a podzimu roku 2017 a následně budou stavební práce pokračovat s dokončením vrchní části stavby. Na stavbě pracovali i dělníci z Čínské lidové republiky. Na staveništi pracovalo okolo 150 lidí a betonování sloupů se odvíjelo rychlostí 1 m denně. Stavební práce probíhaly jak ve dne, tak i v noci. Očekává se, že výsledné náklady na výstavbu mostu dosáhnou částky 200 milionů USD.\n"}
{"id": "1345086", "url": "https://cs.wikipedia.org/wiki?curid=1345086", "title": "Derek Thompson", "text": "Derek Thompson\n\nDerek Thompson je americký spisovatel a novinář. Pracuje jako senior editor v časopise Atlantic, píše o ekonomice a médiích. Je autorem knihy Hit Makers, která vyšla také v českém překladu v roce 2017. Derek Thompson pravidelně vystupuje v televizi, mimo jiné na stanicích CBS nebo MSNBC. Podílí se také na podcastu Here and Now v National Public Radio. Žije v New York City.\n\nDerek Thompson vystudoval žurnalistiku na Medill School of Journalism na Northwestern University ve státě Illinois (2004–2008). Tato univerzita se specializuje na žurnalistiku, politologii a právní studia. Postupně se vypracoval na senior editora v časopise Atlantic, kde pracuje od roku 2008. Přispíval nebo přispívá také do dalších periodik, jako je například Slate, BusinessWeek nebo The Daily Best. Pravidelně aktualizuje svůj Twitter, ve svých příspěvcích používá zejména metafory ze světa sportu. \n\nDerek Thompson je autorem knihy „Hit Makers: The Science of Popularity in an Age of Distraction“ (Penguin Press, 2017). Publikace byla označena za národní bestseller. Adam Grant, autor bestsellerů („Originals“ nebo „Give and Take“), o knize řekl: „Úžasné – plné ,aha' okamžiků, proč některé myšlenky prorazí a jiné se vůbec neodrazí od země.“ Česky vyšla kniha pod názvem „Hitmakeři: Tajemství popularity v éře rozptylování“. Vydalo ji nakladatelství Jan Melvil Publishing.\n\nAutor v knize říká, že nic se nestává „virálním“, ale že hity se šíří v kaskádách. Ani populární filmy, písně nebo aplikace se neobjevují jen tak, odnikud. Mají svůj příběh, svoji tajnou historii. I ty nejoslnivější nápady zapadnou, pokud se jim nepodaří dostat se na správnou síť. \n\nVe 21. století je nejcennější pozornost lidí, tvrdí autor. Jak ji získat? Derek Thompson ve své knize odkrývá psychologii vkusu a fungování kulturních trhů, které nenápadně utvářejí lidské životy, ukazuje, že kvalita samotná k úspěchu nestačí. Autor tvrdí, že velkou roli při šíření hitů hraje náhoda, které ale tvůrci mohou pomoct. Uvádí, že nejhůře se šíří velké inovace, zatímco nejlépe „věci podvědomé, jen lehce vylepšené“. Vkus je podle něho z velké části výsledkem všeho, s čím se člověk setkal, není vrozený nebo získaný výchovou. Ukazuje také, jak přimět lidi, aby o produktu mluvili, a v neposlední řadě prokazuje, proč je důležité vnímat Facebook jako noviny. \n\nMagazíny Inc. a Forbes uvedly Dereka Thompsona na seznamu \"30 pod 30\".\n"}
{"id": "1345090", "url": "https://cs.wikipedia.org/wiki?curid=1345090", "title": "Horní rybník", "text": "Horní rybník\n\nHorní rybník se nachází ve vsi Jenštejn v okrese Praha-východ. Je protáhlého charakteru s orientací východ-západ. Délka rybníka je přibližně 70 metrů, šířka asi 15. Břehy rybníka jsou zarostlé stromy, keři a bylinami. Na severní straně prochází ulice Radonická, na východní Ke křížku. Na jižní a západní je zástavba. Rybník odtéká stavidlem s přepadem trubkou, která vede až do rybníka Pod hradem – 180 metrů vzdušnou čarou na severozápad. Rybník vznikl před rokem 1869.\n"}
{"id": "1345091", "url": "https://cs.wikipedia.org/wiki?curid=1345091", "title": "Soupisky mužstev na mistrovství světa ve fotbale 2018 (skupina A)", "text": "Soupisky mužstev na mistrovství světa ve fotbale 2018 (skupina A)\n\nToto je soupiska čtyř mužstev skupiny A na Mistrovství světa ve fotbale 2018.\n"}
{"id": "1345093", "url": "https://cs.wikipedia.org/wiki?curid=1345093", "title": "Soupisky mužstev na mistrovství světa ve fotbale 2018 (skupina B)", "text": "Soupisky mužstev na mistrovství světa ve fotbale 2018 (skupina B)\n\nToto je soupiska čtyř mužstev skupiny B na Mistrovství světa ve fotbale 2018.\n"}
{"id": "1345094", "url": "https://cs.wikipedia.org/wiki?curid=1345094", "title": "Soupisky mužstev na mistrovství světa ve fotbale 2018 (skupina C)", "text": "Soupisky mužstev na mistrovství světa ve fotbale 2018 (skupina C)\n\nToto je soupiska čtyř mužstev skupiny C na Mistrovství světa ve fotbale 2018.\n"}
{"id": "1345095", "url": "https://cs.wikipedia.org/wiki?curid=1345095", "title": "Soupisky mužstev na mistrovství světa ve fotbale 2018 (skupina D)", "text": "Soupisky mužstev na mistrovství světa ve fotbale 2018 (skupina D)\n\nToto je soupiska čtyř mužstev skupiny D na Mistrovství světa ve fotbale 2018.\n"}
{"id": "1345096", "url": "https://cs.wikipedia.org/wiki?curid=1345096", "title": "Soupisky mužstev na mistrovství světa ve fotbale 2018 (skupina E)", "text": "Soupisky mužstev na mistrovství světa ve fotbale 2018 (skupina E)\n\nToto je soupiska čtyř mužstev skupiny E na Mistrovství světa ve fotbale 2018.\n"}
{"id": "1345098", "url": "https://cs.wikipedia.org/wiki?curid=1345098", "title": "Soupisky mužstev na mistrovství světa ve fotbale 2018 (skupina F)", "text": "Soupisky mužstev na mistrovství světa ve fotbale 2018 (skupina F)\n\nToto je soupiska čtyř mužstev skupiny F na Mistrovství světa ve fotbale 2018.\n"}
{"id": "1345099", "url": "https://cs.wikipedia.org/wiki?curid=1345099", "title": "Soupisky mužstev na mistrovství světa ve fotbale 2018 (skupina G)", "text": "Soupisky mužstev na mistrovství světa ve fotbale 2018 (skupina G)\n\nToto je soupiska čtyř mužstev skupiny G na Mistrovství světa ve fotbale 2018.\n"}
{"id": "1345100", "url": "https://cs.wikipedia.org/wiki?curid=1345100", "title": "Soupisky mužstev na mistrovství světa ve fotbale 2018 (skupina H)", "text": "Soupisky mužstev na mistrovství světa ve fotbale 2018 (skupina H)\n\nToto je soupiska čtyř mužstev skupiny H na Mistrovství světa ve fotbale 2018.\n"}
{"id": "1345119", "url": "https://cs.wikipedia.org/wiki?curid=1345119", "title": "Finále mistrovství světa ve fotbale 2018", "text": "Finále mistrovství světa ve fotbale 2018\n\nFinále mistrovství světa ve fotbale 2018 proběhlo mezi týmy Francie a Chorvatska 15. července 2018 na stadionu Lužniki v Moskvě. Zápas vyhrála Francie poměrem 4:2.\n\nPři zápase padlo 6 gólů, což je nejvíc od ročníku 1966 nebo, počítáno góly v normální hrací době, nejvíc od ročníku 1958. Také padlo stejně gólů jako v posledních 4 finálových utkáních. Francie se po zápase stala podruhé mistrem světa, poprvé to bylo v roce 1998. Trenér francouzského týmu Didier Deschamps byl zároveň kapitánem vítězného týmu z roku 1998 a po Mariu Zagallovi a Franzi Beckenbauerovi je tak třetím člověkem v hostorii, který ovládl mistrovství jako hráč i trenér. Raphaël Varane je devátým v historii, který vyhrál v jediném roce jako hráč jak mistrovství světa, tak Ligu mistrů. V roce 1998 získali také Chorvaté dosud nejlepší výsledek – třetí místo, které překonali právě až roku 2018 místem druhým.\n"}
{"id": "1345120", "url": "https://cs.wikipedia.org/wiki?curid=1345120", "title": "Loud Hailer", "text": "Loud Hailer\n\nLoud Hailer je jedenácté sólové studiové album anglického kytaristy Jeffa Becka. Vydáno bylo v červenci roku 2016 společností Atco Records a jeho producentem byl spolu s Beckem Filippo Cimatti. Deska obsahuje celkem jedenáct písní, přičemž na většině se autorsky vedle Becka podílely také kytaristka Carmen Vandenberg a zpěvačka Rosie Bones. V hitparádě Billboard 200 se umístilo na 41. příčce.\n\n\n"}
{"id": "1345121", "url": "https://cs.wikipedia.org/wiki?curid=1345121", "title": "Eduard Gloz", "text": "Eduard Gloz\n\nEduard Gloz (9. dubna 1904 Praha – 9. července 1971 Joinville, Brazílie) byl hudební skladatel. \n\nZa druhé světové války bydlel v Chorvatsku, 24. prosince 1944 se mu narodila dcera Vlasta, jejíž matkou byla Češka Božena Balcarová. V letech 1945–1947 bydlel v Ústí nad Orlicí, působil v tamním divadle, následně se odstěhoval do Brazílie.\n\n"}
{"id": "1345123", "url": "https://cs.wikipedia.org/wiki?curid=1345123", "title": "Who Else!", "text": "Who Else!\n\nWho Else! je sedmé sólové studiové album anglického kytaristy Jeffa Becka. Vydáno bylo v březnu roku 1999 společností Epic Records a spolu s Beckem jej produkoval Tony Hymas. Ten je rovněž spoluautorem většiny skladeb na desce. Dále se na nahrávce podíleli například bubeník Manu Katché, kytaristka Jennifer Battenová a baskytarista Pino Palladino. V jedné písni, jejíž je rovněž autorem, hrál Beckův spoluhráč ze sedmdesátých let, Jan Hammer. V hitparádě Billboard 200 se album umístilo na 99. příčce.\n\n\n"}
{"id": "1345127", "url": "https://cs.wikipedia.org/wiki?curid=1345127", "title": "Grónsko (ostrov)", "text": "Grónsko (ostrov)\n\nGrónsko je silně zaledněný ostrov na rozhraní Severního ledového oceánu a Atlantského oceánu. Jedná se o největší ostrov světa a Severní Ameriky. Vlastní ostrov tvoří hlavní území stejnojmenného závislého území – Grónska.\n\nGrónsko je z východu omýváno vodami Grónského moře, z jihovýchodu Irmingerovým mořem, z jihozápadu Labradorským mořem, ze západu Baffinovým mořem, ze severu Lincolnovým mořem a Wandelovým mořem. Od Ellesmerova ostrova na západě je oddělen Naresovým průlivem a Robesonovým průlivem. Od Islandu na východě je oddělen Dánským průlivem.\n\nZnačná část území ostrova je zaledněna Grónským ledovcem. Pobřeží je členité, s hluboce zaříznutými fjordy. Ostrov je obklopen četnými malými ostrůvky.\n"}
{"id": "1345128", "url": "https://cs.wikipedia.org/wiki?curid=1345128", "title": "Malý nikolajevský palác", "text": "Malý nikolajevský palác\n\nMalý nikolajevský palác () byl jeden z paláců Moskevského kremlu. Nacházel se vedle Čudovského kláštera, v 19. století sloužil jako oficiální rezidence cara při jeho pobytu v Moskvě. Roku 1929 byl zbořen.\n\nNa místě Malého nikolajevského paláce stával v 16. a 17. století knížecí dvůr, od roku 1677 v užívání Čudovského kláštera. V roce 1744 zde začali sídlit představitelé Moskevské eparchie. Budova byla poškozena během tzv. morového povstání roku 1771.\n\nV roce 1775 započal moskevský arcibiskup Platon s výstavbou své nové rezidence. Kateřina II. vydělila na stavbu 40 tisíc rublů. Architektem byl jmenován Matvěj Fjodorovič Kazakov, který vyprojektoval stavbu podle poslední módy s výraznou polorotundou o čtyřech sloupech toskánského řádu, zdobenou belvedérem s iniciály arcibiskupa. Ve dvoře byl potom postaven chrám sv. Petra a Pavla. Roku 1824 přistavěli třetí patro, jehož konstrukce byla dřevěná, obložená cihlami.\n\nV roce 1817 sem přesídlil palácový úřad, hned o rok později se zde usadil velkokníže Mikuláš Pavlovič (budoucí car Mikuláš I.). 17. dubna 1818 se mu zde také narodil syn, budoucí car Alexandr II. 8. září 1826 zde car osobně hovořil s Alexandrem Sergejevičem Puškinem. Právě díky častým pobytům Mikuláše I. se začal objekt nazývat Malým nikolajevským (mikulášským) palácem, stal se oficiální rezidencí cara při pobytu v Moskvě.\n\nMikuláš I. chtěl nechat na sklonku svého života palác přestavět podle projektu Konstantina Andrejeviče Tona, po jeho smrti však Alexandr II. práce zastavil, aniž by se vzhled paláce stačil proměnit.\n\nNa konci října 1917 byl palác silně poničen při bolševické dělostřelbě na Kreml. Z vyvýšeného místa na břehu řeky Moskvy pálily dvě houfnice, jedna cílila na Malý nikolajevský palác, druhá na Spasskou bránu.\n\nV roce 1929 byl palác stržen, aby na jeho místě v letech 1932-1934 postavili vojenskou školu Rudé armády (objekt znám jako budova č. 14).\n\nRoku 2016 byly při demontáží budovy č. 14 objeveny základy Malého nikolajevského paláce. Bolševici roku 1929 ve spěchu základy paláce pouze zalili betonem, takže byly velmi dobře zakonzervovány. Dokonce se nalezly i zbytky nátěru z 19. století. Prozatím se o obnově paláce neuvažuje.\n"}
{"id": "1345130", "url": "https://cs.wikipedia.org/wiki?curid=1345130", "title": "Plátno (GUI)", "text": "Plátno (GUI)\n\nPlátno, plocha, pozadí je prvek grafického uživatelského rozhraní sloužící jako kontejner, který může obsahovat různé grafické prvky (čáry, obrazce, text, ovládací prvky GUI, obrázky atd.). Pro nejednoznačnost názvu se i v češtině často používá původní anglický název odkazující na Malířské plátno používané pro výtvarná díla. Někdy se díky požití tohoto prvku pro aranžování logických reprezentací uživatelského rozhraní nebo grafických scén používá název . Některé implementace definují také prostorové reprezentace a umožňují uživateli interagovat s prvky pomocí grafického uživatelského rozhraní.\n\nImplementace plátna je dostupná v různých knihovnách a widget toolkitech pro vytváření grafických uživatelských rozhraní a jejich prvků v počítačových programech.\n\nK volně použitelným implementacím a implementacím s otevřeným zdrojovým textem scene-graph canvas patří:\n\n\nNěkteré knihovny neposkytují plnohodnotný modul canvas scene-graph – fungují na nižší úrovni, která vyžaduje, aby programátor dodal například kód pro mapování kliknutí myší na objekty na plátně. Ke knihovnám, které obsahují takovéto moduly canvas, patří:\n\nK proprietárním knihovnám, které implementují plátno patří:\n\n"}
{"id": "1345131", "url": "https://cs.wikipedia.org/wiki?curid=1345131", "title": "Spolek pro zachování odkazu českého odboje", "text": "Spolek pro zachování odkazu českého odboje\n\nSpolek pro zachování odkazu českého odboje (dále jen Spolek) sdružuje válečné veterány, účastníky 2. odboje, pozůstalé po obětech nacismu, osoby perzekvované nacistickým i komunistickým režimem, politické vězně včetně dalších zájemců z řad veřejnosti.\n\nSpolek byl založen 9. listopadu 2016 v Kladně. Registrace Spolku u Městského soudu v Praze se uskutečnila 16. ledna 2017.\n\nÚčelem spolku je udržování památky a paměti na hrdinství přeživších, obětí a bojovníků českého odboje, jakož i dalších osob aktivně vystupujících proti všem formám totalit a diktatur. Zachování odkazu boje za samostatnost a svobodu České republiky ve smyslu demokratických a humanitních zásad zakladatelů státu.\n\n"}
{"id": "1345133", "url": "https://cs.wikipedia.org/wiki?curid=1345133", "title": "Kuchňa", "text": "Kuchňa\n\nKuchňa (v ruském originále \"\") je ruský komediální televizní seriál, v produkci společností Yellow, Black and White a KeyStone Production na objednávku ruské televizní stanice STS. Seriál pojednává o různých komediálních a dramatických situacích, ke kterým dochází v kolektivu elitní francouzské restaurace „Claude Monet“, a od 5. série rovněž v kolektivu restaurace „Victor“.\n\nMaxim Lavrov je talentovaný kuchař. Jeho snem je stát se slavným šéfkuchařem, a proto se po absolvování střední školy gastronomie v rodném městě Voroněž a po ukončení vojenské služby vydává „dobýt“ Moskvu. \nTam se mu velice daří – přijali ho do nejlepší moskevské restaurace, která patří hvězdě showbyznysu Dmitriji Nagijevovi.\n\nHlavní děj se postupně rozvíjí napříč celým seriálem, ale v rámci každé řady se ukončí přibližně tři podobně závažné dějové linie, které se mezi sebou mohou prolínat. Na začátku a na konci epizody obvykle zaznívají Maximovy myšlenky (nebo v případě jeho nepřítomnosti myšlenky jiných postav), včetně filozofických výroků komentujících vyústění událostí.\n\n• Dmitrij Nazarov jako Viktor Petrovič Barinov, šéfkuchař francouzské restaurace Claude Monet v Moskvě (do 61. ep.), zástupce šéfkuchaře, kuchař, a současně šéfkuchař italské restaurace Arcobaleno v Moskvě (63. – 79. epizoda), šéfkuchař francouzské restaurace Victor v Moskvě (81. – 120. ep.). Viktor Petrovič žil dlouhou dobu v Paříži. Má opravdu mizernou povahu. Je závislý na alkoholu a hazardních hrách. Také je vášnivým fanouškem fotbalového mužstva Spartak. Často sází, což většinou končí jeho prohrou, a proto je pořád zadlužený. Ve 29. epizodě prodělává menší mozkovou mrtvici. Je třikrát rozvedený, z manželství má starší dceru Káťu a mladší Alisu. Schází se s Jelenou Sokolovou – šéfkuchařkou restaurace Arcobaleno, kterou v 92. epizodě požádá o ruku a ve 119. epizodě se s ní ožení.\nV 61. epizodě je propuštěn z restaurace Claude Monet za veřejnou kritiku Nagijeva, která se dostala do televizního přenosu. V 80. díle se účastní Nagijevovy TV show, jelikož se chce stát šéfkuchařem restaurace Claude Monet, ale bohužel neuspěje (v odborné porotě totiž sedí nemilosrdný Herman Land). V 81. epizodě si společně se svým kuchařským týmem otevírá restauraci Victor. V dílech 117 a 118 se po srdečním záchvatu ocitá v kómatu. Ve 119. epizodě se po léčbě v Německu vrací do restaurace. Ve 120. části se mu podaří pro restauraci Victor získat michelinskou hvězdu. (1. – 6. série)\n\n• Mark Bogatyrjov jako Maxim Leonidovič Lavrov, kuchař restaurace Claude Monet (1. – 39., 48. – 72. ep.). Nějakou dobu pracuje jako číšník (40. – 48. ep), zástupce šéfkuchaře (38. a 65. ep.) a kuchař restaurace Victor (87. – 100. ep.). Od sté epizody působí jako šéfkuchař restaurace Claude Monet. Do Moskvy přijíždí z Voroněže. Maxim je docela charismatický muž, který si lehce získává náklonnost žen. Je vynalézavý a důvtipný, ale také bezstarostný a lehkomyslný, kvůli čemuž se často ocitá v problémových situacích. Schází se s Vikou (12. – 20. ep.), dokud ji v opilosti nepodvede se servírkou Sašou (22. – 37. ep.). Poté se schází se Sašou (22. – 37. ep.), až dokud se neobjeví Ilja, její bývalý partner.\nVe třetí řadě Maxim znovu bojuje o Sašinu přízeň, nehledě na přítomnost soka – Dmitrije Nagijeva. Určitou dobu cítí opětované sympatie ke Kátě, ale rozhodne se usilovat o Viku, a v celovečerním filmu „Kuchyně v Paříži“ se s ní ožení. V 72. části ho Vika kvůli jeho údajné nevěře se Sašou vyhání z domu, a tak Max odjíždí ke kamarádovi do Petrohradu.\nV 84. díle se Max vrací do Moskvy, protože zjistí, že je Vika těhotná. V 92. díle se s ní na její žádost rozvádí a v 97. díle se jim narodí dcera Jevgenija. Ve sté části se s Vikou usmíří a stává se šéfkuchařem restaurace Claude Monet, čímž dosáhne svého celoživotního snu. (1. – 5. série)\n\n• Jelena Podkamiskaja jako Viktorija Sergejevna Gončarova, manažerka restaurace Claude Monet (do 55. ep., poté od 57. do 80. ep., a od 100. ep.) a restaurace Victor (81.–100. ep.). Jelena přijíždí do Moskvy z Kaliningradu. Je to sebevědomá, nezávislá žena a talentovaná šéfka. V celovečerním filmu „Kuchyně v Paříži“ se vdává za Maxima. V 72. díle se jejich vztah najednou naruší – vyhání Maxe z domu, protože ho zahlédne, jak se líbá se Sašou. V 80. části zjišťuje, že je těhotná, ale nechce mu to říct. V 86. části podává žádost o rozvod s tím, že to zvládne bez něj. V 92. díle se rozvádějí a v 97. díle Eleně narodí dcerka Jevgenija. Ve sté epizodě Maximovi odpouští a začínají společně pracovat v restauraci Claude Monet. (1.–6. série).\n\n• Dmitrij Nagijev, cameo (tzn. krátké účinkování známé osobnosti ve filmu, seriálu, atp.) , majitel restaurace Claude Monet (do 20. ep., od 30. do 57. ep. a od 60. ep), spolumajitel boutique hotelu Eleon (101.–108. ep.). Nagijev je úspěšný herec, šoumen a záletník. Do 44. dílu je ženatý s Kristinou, v dílech 46–53 je platonicky zamilovaný do Viky, což ale nemá dlouhého trvání. V 61. epizodě vyhazuje z restaurace Barinova, protože ho veřejně zkritizoval v televizi. V 80. části se koná show, kde si Nagijev vybírá šéfkuchaře do své restauraci. Tím, že si vybere Oksanu Smirnovu zároveň zpřetrhá vztahy s Barinovem. V 99. epizodě se snaží přátelství s Viktorem Petrovičem obnovit a chce ho vzít zpět do restaurace, ale ten to odmítá. Na doporučení Barinova Dmitrij ve sté epizodě povýšil Maxima na šéfkuchaře restaurace Claude Monet. V 97. díle se Dmitrij setkává s Eleonorou Andrejevnou, ve stém díle ji žádá o ruku a ve 101. díle se s ní ožení, čímž se následně stává spoluvlastníkem boutique hotelu Eleon. Přímo na svatbě Eleonoru podvádí se svou bývalou ženou Kristinou, a když je ve 108. části Eleonora přistihne napůl svlečené, podává žádost o rozvod. Ve 110. části Eleonora Dmitrije veřejně zesměšní. (1.–6. série)\n\n• Viktor Choriňak jako Konstantin Konstantinovič Anisimov, barman (do 80. ep.) a someliér (71.–80. ep.) restaurace Claude Monet, dále barman a someliér restaurace Victor (od 81. ep.). Kosťa je nejlepší kamarád Maxe. Do Moskvy přijíždí z Krasnojarsku. Má velice milou dobrosrdečnou povahu, neumí lhát, a už vůbec ne Nastě. Navzdory svému přitažlivému zevnějšku má problémy v komunikaci se ženami. V 60. díle si bere servírku Nasťu, a později se jim narodí syn Stěpan. Jeho biologický otec odešel, ještě když byl malý, a proto mezi sebou dlouhou dobu neměli dobré vztahy. Konstantinova otce nachází ve 105. díle Nasťa. (1. – 6. série)\n\n• Olga Kuzmina jako Nasťa – Anastasija Stěpanovna Fomina, servírka restaurace Claude Monet (do 80. ep.) a restaurace Victor (od 81. ep.). Nasťa je vegetariánka (maso snědla ve 42 ep. kvůli těhotenskému stresu, a taktéž ve 103. a 108. ep., aby dokázala Kosťovi a svému otci, že někdy je možné vzdát se svých zásad kvůli svým blízkým) a ochránkyně práv zvířat a práv bezdomovců. Je to trochu naivní a přecitlivělá romantička. Nasťa přijíždí do Moskvy z Podolsku. V 60. díle se vdává za barmana Kosťu, poté se jim narodí syn Stěpan. (1. – 6. série)\n\n• Sergej Jepišev jako Lev Semjonovič Solovjov, sous chef (zástupce šéfkuchaře) restaurace Claude Monet (do 64. ep.), zástupce šéfkuchaře restaurace Arcobaleno (64.–80. ep.), zástupce šéfkuchaře restaurace Victor (81.–119. ep). Lev Semjonovič je pravá ruka a dobrý přítel Viktora Petroviče, žije se svou matkou, trpí koktáním. V 89. části se zamiluje do neteře Ajnury, Gulnary, a od sté epizody se s ní začíná scházet. Ve 110. části odmítá nabídku Viktora Petroviče, aby se stal šéfkuchařem restaurace Victor a letí za Gulou do Biškeku. (1.–6. série)\n\n• Sergej Lavygin jako Arsenij Andrejevič Čuganin, řadový kuchař restaurace Claude Monet (do 80. ep.), řadový kuchař restaurace Victor (od 81. ep.), specializuje se na přípravu masa. Rád krade potraviny z kuchyně a vtipkuje se spolupracovníky. Do Moskvy přijíždí ze Smolensku. Začínal pracovat jako kuchař v závodní jídelně. Má nejlepšího kamaráda Feďu a ženu Marinu, kterou miluje, ale zároveň z ní má respekt. (1.–6. série)\n\n• Michail Tarabukin jako Fjodor Michajlovič Jurčenko, řadový kuchař restaurace Claude Monet (do 80. ep.), řadový kuchař restaurace Victor (od 81. ep.), specializuje se na přípravu ryb. Podle padělaných dokladů je občanem Moldavska. Dlouhou dobu lže, že je bývalý vojenský lodní kuchař, ačkoliv ve skutečnosti trpí mořskou nemocí. Jeho nejlepším kamarádem je Seňa, se kterým společně tvoří v kuchyni sehrané duo. (1.–6. série)\n\n• Nikita Tarasov jako Lui Benua, francouzský cukrář restaurace Claude Monet (do 80. ep.), cukrář restaurace Victor (od 81 ep.). Lui přijíždí do Moskvy z Provence (Francie). Neskrývá svou homosexuální orientaci, miluje tlachání po telefonu, a zároveň se taky často hádá se svým miláčkem z Francie. Ve 116. části se s ním rozchází a stráví noc s dívkou. (1. – 6. série)\n\n• Marina Mogilevskaja jako Jelena Pavlovna Sokolova, šéfkuchařka italské restaurace Arcobaleno v Moskvě (do 68. ep a od 79. ep.), spisovatelka (od 102. ep.) a food kritička (od 105. ep.). Jelena je Moskvanka, dlouhou dobu žila a pracovala v Indii. Má syna Vasilije. Schází se s Viktorem Petrovičem Barinovem, který ji v 92. díle požádá o ruku, ale ona si ho nemůže vzít hned, protože se zrovna rozvádí s bývalým mužem. Viktora Petroviče si bere za muže až ve 119. části. (1. – 6. série)\n\n• Valerija Fjodorovič jako Káťa – Jekatěrina Viktorovna Semjonova, dcera Viktora Barinova a Eleonory Galinove. Káťa je kuchařka molekulární kuchyně (41. – 44. ep.), poté zástupkyně šéfkuchaře molekulární kuchyně restaurace Claude Monet (45. – 59. ep.), zástupkyně šéfkuchaře restaurace Claude Monet (73. – 80. ep.) a zástupkyně molekulární kuchyně restaurace Victor (od 81. ep.). Káťa přijíždí po studiích ve Francii jako specialistka na molekulární kuchyni. Její otec ji odmítá přijmout k sobě do kuchyně, ale nakonec ji přijímá Dmitrij Nagijev. Káťa byla vyloučena z kuchařské akademie v Paříži a dlouhou dobu to otci tajila. Nakonec byla její lež odhalena, ale zůstala bez vážnějších následků. Káťa byla zamilovaná do Maxe, se kterým udržuje přátelské vztahy. Od 77. do 84. epizody se vídá s Denisem, který se s ní nakonec rozchází. V 99. a 100. části se schází s Nikitou. V šesté sérii se snaží mezi nimi dvěma vybrat. Ve 113. části přijala Nikitovu žádost o ruku, avšak ve 119. části utíká ze svatby, protože miluje Denise, a takovým jednáním se nakonec rozhoduje pro něj. Ve 120. díle Káťa zjišťuje, že čeká Denisovo dítě. (3. – 6. série)\n\nSeriál se začal natáčet v červenci 2012. Je to nejdražší ruský sitkom – cena jedné epizody je 200 tisíc dolarů (celkem stálo natočení prvních 40 plánovaných epizod 8 milionů dolarů, přičemž zakoupení práv jen na jednu píseň Beyonce tvořilo 1 milion rublů. Soundtrack pro seriál nazpívala mj. také Beyonce). Premiéra seriálu se uskutečnila 22. října 2012 na televizní stanici STS ve 21:00 hod.\nPrvního listopadu 2012 se začalo natáčet 20 epizod 2. řady seriálu, které se na televizních obrazovkách objevily 25. března 2013. V červenci 2013 se začala natáčet 3. řada seriálu, a od 6. září 2013 do 18. února 2014 zároveň probíhalo natáčení celovečerního filmu „Kuchyně v Paříži“. Třetí řada byla na televizní obrazovky uvedena 3. března 2014, a 1. května téhož roku se konala premiéra celovečerního filmu. \n\n2. března 2014 vyšel dokumentární film „Kuchyň Kuchyně“ (film o filmu). Na konci dubna 2014 se začala natáčet 4. řada seriálu, jež byla odvysílána 13. října téhož roku. 5. řada se natáčela v období od 26. ledna do 30. dubna 2015. Premiéra této řady proběhla 7. září 2015. \n\nŠestá, a zároveň poslední série se natáčela v období od 23. června do 15. října 2015, a na televizních obrazovkách se objevila 29. února 2016. Seriál byl oficiálně ukončen 15. října 2015. Poté, co se fanoušci dozvěděli, že jejich seriál končí, založili webovou stránku na podporu obnovení natáčení dalších dílů. Do ledna 2016 stránku podpořilo více než milion lidí. Ukončení seriálu souvisí se završením dějových linií hlavních hrdinů.\n27. května 2014 začalo natáčení nového celovečerního filmu s názvem „Kuchyně. Poslední bitva“. V červnu 2015 začaly přípravy natáčení, které probíhalo od 17. září 2016 do února 2017. Premiéra filmu v kinech byla 20. dubna 2017. \n\n„Hotel Eleon“ – spin-off seriálu, se točil v období od 4. července do 23. září 2016. Poprvé se na televizní stanici STS objevil 28. listopadu téhož roku. Spin-off režíroval Anton Fedotov, který se taktéž ujal posledních třech řad seriálu „Kuchyně“. Ve spin-offu vystupují některé postavy z „Kuchyně“ (například Senja a Marina, Kosťa a Nasťa, Michail Džekovič, Eleonora Andrejevna, Kristina, Nikita, a také řada vedlejších postav. Ve druhé řadě seriálu se v epizodních rolích objevili Lui Benua, Jekatěrina Semjonova, Rodion Sergejevič a Ajnura Kenensarova).\n\nSeriál velice úspěšně odstartoval na televizních obrazovkách kanálu STS. Divácká sledovanost prvních dvou sérií seriálu v Rusku byla v průměru 16,6 % u diváků ve věku 6–54 let a 20,1 % u diváků ve věku 10–45 let.\n\nV Moskvě dosáhla divácká sledovanost prvních tří sérií 17,4 % a 20,6 %. Tato procenta dostala stanici STS mezi lídry ve sledovacím čase od 21:00 do 21:30 hod. STS tak překonala ruské stanice „První kanál“, NTV, TNT a „Ruskо 1“. Průměrná sledovanost u diváků ve věku 6–54 let se zvýšila přibližně o 6 % – z 10,6 % na 16,6 %. \n\nPátá řada seriálu dosáhla nejlepších výsledků ve svém sledovacím čase. V rámci Moskvy a celého Ruska dosáhla tato řada u diváků ve věku 10–45 let podílu sledovanosti ve výši 27,4 % a 20,8 %, a hodnocení ve výši 7,9 % a 5,5 %. Tím se tato řada stala nejúspěšnější za celou dobu existence projektu. \nFinálová šestá řada seriálu dostala stanici STS mezi nejsledovanější stanice televizních obrazovek v Moskvě. Průměrná sledovanost posledních čtyř epizod byla 19,7 %.\n"}
{"id": "1345134", "url": "https://cs.wikipedia.org/wiki?curid=1345134", "title": "Josef Kiss", "text": "Josef Kiss\n\nJosef Kiss (; 26. ledna 1896, Bratislava – 24. května 1918) byl pilot a letecké eso k.u.k. Luftfahrtruppen v první světové válce. Bylo mu přiznáno 19 vítězství a stal se tak nejúspěšnějším stíhacím pilotem maďarského původu v této válce. \n\nKiss se narodil 26. ledna 1896 v Bratislavě. Jeho otec byl zahradníkem na zdejší vojenské akademii. Jeho děd byl generálporučík Ernö Kiss, jeden z 13 popravených v Aradu po potlačení maďarského povstání z let 1848 až 1849. Když Rakousko-Uhersko vyhlásilo válku Srbsku, opustil Kiss ihned školu a přihlásil se k 72. pěšímu pluku rakousko-uherské armády, přestože toto předčasné ukončení studia mu bránilo v dosažení důstojnické hodnosti.\n\n26. října 1914 šel Kiss do akce proti Rusům v oblasti Karpat a byl zde vážně raněn a odeslán domů pro vyléčení. Poté, co opustil rekonvalescenci se přihlásil k letectvu a byl přijat. Školil se ve Vídeňském Novém Městě. Absolvoval jako četař pilot v dubnu 1916 a byl přidělen k nově založenému Fliku 24 (Fliegerkompanie 24). Svého prvního vítězství dosáhl 20. června 1916, když ještě létal na dvojmístném stroji Hansa-Brandenburg C.I. Spolu s pozorovatelem Georgem Kenzianem von Kenzianhausen (9 vítězství) sestřelili letoun Farman. Na dvojmístných strojích sestřelil ještě dva třímotorové bombardéry Caproni. Následně Kiss přešel na jednomístné stíhací stroje Hansa-Brandenburg D.I. Do listopadu 1917 získal sedm vítězství, včetně čtyř letadel přinucených k přistání a následně ukořistěných. \n\nNásledně byl Kiss přemístěn k Fliku 55J, který létal na Albatrosech-Oeffag D.III. Zde vytvořil s Juliem Arigim (32 vítězství) a Josefem von Maierem (7 vítězství) letku, která se nazývala Kaiser Staffel (císařova letka). I když jeho skóre narůstalo, nestal se Kiss důstojníkem kvůli svému rodinnému pozadí a neukončenému vzdělání. V lednu 1918 byl Kiss těžce raněn, ale po dvou měsících se opět vrátil do služby. Zahynul 24. května 1918 v leteckém souboji s poručíkem Geraldem Birksem z 66. perutě. Celkově dosáhl 19 sestřelů (včetně 9 sdílených sestřelů), z toho sedm letadel přinutil k přistání a následně byly tyto stroje ukořistěny. \nKiss byl po své smrti povýšen na poručíka, stal se tak jediným poddůstojníkem v rakousko-uherském letectvu, který byl takto povýšen. Při jeho pohřbu byl nad letištěm shozen pohřební věnec spojeneckými stíhači. \n"}
{"id": "1345135", "url": "https://cs.wikipedia.org/wiki?curid=1345135", "title": "Je Ku-in", "text": "Je Ku-in\n\nJe Ku-in (* 16. října 1981) je bývalá korejská zápasnice-judistka.\n\nV širším výběru jihokorejské seniorské reprezentace se pohybovala od roku 1999 v superlehké váze do 48 kg. V roce 2004 uspěla při korejské olympijské nominaci na olympijské hry v Athénách na úkor Kim Jong-an. V Athénách postoupila do druhého kola, kde vypadla s Němkou Julijí Matijasovou a přes opravy nakonec vybojovala 7. místo. V dalších letech se zkoušela prosadit ve vyšší pololehké váze do 52 kg. V roce 2008 se na olympijské hry v Pekingu nekvalifikovala. Sportovní kariéru ukončila v roce 2013.\n\n\n"}
{"id": "1345136", "url": "https://cs.wikipedia.org/wiki?curid=1345136", "title": "Modrásek komonicový", "text": "Modrásek komonicový\n\nModrásek komonicový (\"Polyommatus dorylas\") je druh denního motýla z čeledi modráskovitých (\"Lycaenidae\"). Rozpětí jeho křídel je 30 až 34 mm. Samci mají tyrkysově modrá křídla s úzkým tmavým lemem. Samice jsou hnědé a mají příkrajní oranžové skvrny, které jsou výraznější na zadních křídlech. Na rubu zadních křídel mají obě pohlaví bílou středovou skvrnu bez tmavého jádra.\n\nMotýl je rozšířený od severovýchodního Španělska přes střední Evropu, Balkán, Turecko a jižní část Ruska až po Zakavkazsko. V České republice, kde je v současné době velmi vzácný, se v minulosti vyskytoval poměrně hojně v teplých oblastech. Motýl obývá suchá stanoviště jako například slunné kamenité stráně, skalní stepi, pastviny a suché úvozy.\n\nŽivnou rostlinou modráska komonicového je úročník bolhoj (\"Anthyllis vulneraria\"). Samice klade vajíčka jednotlivě na spodní stranu přízemních listů živné rostliny. Housenky, které jsou příležitostně myrmekofilní, zprvu vytvářejí okénkovité požerky, později přijímají listy a květy. Motýl je jednogenerační (monovoltinní). Dospělce lze zahlédnout od konce května do srpna. V nejteplejších lokalitách na jihu Moravy je motýl dvougenerační (bivoltinní). Dospělce lze zde zahlédnout od května do června a od července do srpna. Přezimuje housenka.\n\nV České republice je tento druh modráska kriticky ohrožen. V současné době se vyskytuje jen na jihovýchodní Moravě. Poslední populace v Čechách (na Českolipsku) vyhynula v roce 2010. Motýla ohrožuje především zarůstání a úbytek vhodných stanovišť a intenzivní pastva, při níž dochází k ničení jeho vývojových stádií.\n\n"}
{"id": "1345141", "url": "https://cs.wikipedia.org/wiki?curid=1345141", "title": "Rudolf Spazier", "text": "Rudolf Spazier\n\nRudolf Spazier (2. července 1887 Medlánky – 17. srpna 1963 Brno) byl československý politik a vysokoškolský pedagog, v letech 1935–1939 starosta Brna. Byl vězněn za nacistické okupace i v 50. letech 20. století.\n\nAbsolvoval Českou vyšší reálku v Brně a v roce 1912 vystudoval odbor stavební České vysoké školy technické v Brně. Zde do roku 1919 působil jako asistent.\n\nOd roku 1919 pracoval v ČSD jako vrchní stavební komisař a vrchní technický rada. Od roku 1921 byl honorovaným docentem Vysoké školy zemědělské v Brně. Roku 1930 získal na stavebním odboru České vysoké školy technické v Brně doktorát technických věd a od roku 1934 tam působil jako soukromý docent mechanického zkoušení stavebních hmot.\n\nStarostou města byl zvolen na konci roku 1935. Ve funkci zůstal i po vyhlášení protektorátu Čechy a Morava dne 15. března 1939. Úřadoval až do 23. března, kdy mu gestapo přikázalo nezasahovat do správy města. Dne 1. září téhož roku byl v rámci Akce Albrecht I. zatčen a až do konce války vězněn, nejprve na Špilberku, poté v Dachau a v Buchenwaldu.\n\nPo návratu do Brna byl v roce 1946, se zpětnou platností od roku 1945, jmenován na stavebním odboru České vysoké školy technické v Brně řádným profesorem stavebních hmot a jejich zkoušení. Působení na vysoké škole mu bylo zakázání roku 1950 a následující rok byl penzionován. V roce 1955 byl ve vykonstruovaném procesu odsouzen za velezradu k sedmi letům odnětí svobody a propadnutí majetku. Zemřel v roce 1963, rehabilitován byl o sedm let později.\n\nJe pohřben na hřbitově v Brně-Králově Poli.\n\nDne 23. září 1933 se oženil s Marií Šafaříkovou, ovdovělou Pospíšilovou (1889-??). Téhož dne se konal církevní sňatek ve Vranově.\n\n"}
{"id": "1345143", "url": "https://cs.wikipedia.org/wiki?curid=1345143", "title": "Sammamish", "text": "Sammamish\n\nSammamish je město v americkém státě Washington, ležící v okresu King County. V roce 2010 zde žilo 45 780 obyvatel, což znamenalo nárůst o 34,2 % oproti sčítání o deset let dříve, kdy zde žilo 34 104 lidí. Město leží východně od Sammamišského jezera a západně od údolí Snoqualmie. Sammamish bylo dlouhodobě nezařazeným územím. Až do období sedmdesátých a osmdesátých let, kdy zde byly vystavěny příměstské domy, nákupní centra a školy, šlo o venkovský typ sídla. V roce 1999 se Sammamish stalo městem.\n"}
{"id": "1345144", "url": "https://cs.wikipedia.org/wiki?curid=1345144", "title": "Poslední snop", "text": "Poslední snop\n\nPoslední snop je symbolický objekt, který byl vytvářen při evropských dožínkových oslavách před mechanizací zemědělství. Bylo pro něj užívána řada jmen, zpravidla ženských jako Bába, Matka či Panna s přízviskem obilná, pšeničná, žitná a podobně.\n\nS poslední snopem bylo nakládáno v základě dvěma způsoby. Zatímco v prvním byl ponechán na poli, tak v druhém byl přesunut obřadně domů. Podle etnografky Drahomíry Stránské mají tyto dva zvyky odlišnou funkci a význam a nelze je libovolně slučovat.\n\nBritský antropolog James Frazer ve svém díle Zlatá ratolest z počátku 20. století označil poslední snop za příbytek obilného ducha, čímž navázal na myšlenky německého folkloristy Wilhelma Mannhardta. Na základě podkladů z Britských ostrovů, Francie, Německa, Rakouska, baltských a slovanských zemí považoval tyto zvyky za analogické jarním obyčejům v kterých zase často figurují stromy.\n\nV Česku byl poslední snop kromě výše zmíněných ženských jmen nazýván také \"stodola\" či \"dědova brada\". Názvy jako \"starý\" či \"žebrák\" jsou pravděpodobně pozdního původu. Jiřina Langhammerová rozděluje tyto objekty na dva typy. První, nazývaný \"stodola\" či \"sibilia\", je tvořen dílem poslední žatvy svázaného do jehlanu na vrcholu ozdobeného svazkem klasů. Druhý, nazývaný nejčastěji \"baba\", je vytvořen z posledního snopu, stylizován či oblékán jako žena a odvážen do hospodářova domu a tam ponechán do příští sklizně.\n\nKromě posledního snopu byl o dožínkách vytvářen také dožínkový věnec, který podle Drahomíry Stránské představuje vyvinutější formu zdobení posledního snopu. Tento zvyk byl znám také na Slovensku, Ukrajině a v Polsku.\n\nU východní a jižních Slovanů, ale také u Řeků, bylo široce rozšířeno ponechávání klasů na poli, jejich zdobení a případně i vkládání chleba či obilí pod ně. Etnografie tento zvyk zpravidla vykládala jako oběť různým bytostem. Tento snop byl znám jako známo jako „boží“ či „Spasova“ brada.\n"}
{"id": "1345145", "url": "https://cs.wikipedia.org/wiki?curid=1345145", "title": "Organoid", "text": "Organoid\n\nOrganoid je miniaturizovaná a zjednodušená verze orgánu vyráběná in vitro ve třech rozměrech, která navíc vykazuje realistickou mikroanatomii. Organoid je odvozen z jedné nebo několika buněk z tkáně, embryonálních kmenových buněk nebo indukovaných pluripotentních kmenových buněk, které se mohou samoorganizovat ve třídimenzionální kultuře díky schopnosti sebeobnovy a diferenciace. Technika růstu organoidů se od počátku roku 2010 rychle zlepšila a byla jmenována The Scientist jako jeden z největších vědeckých pokroků v roce 2013.\n\n"}
{"id": "1345147", "url": "https://cs.wikipedia.org/wiki?curid=1345147", "title": "Huandoy", "text": "Huandoy\n\nHuandoy je hora v peruánském národním parku Huascarán. Její vrchol se nachází ve výšce 6360 m n. m., což z ní dělá druhou nejvyšší horu pohoří Cordillera Blanca (po samotném Huascaránu). Od Huascaránu je hora oddělena ledovcovým údolím Llanganuco, v němž se ve výšce 3846 m n. m. nacházejí stejnojmenná jezera. Hora má celkem čtyři vrcholy, kromě hlavního ještě nižší západní (6356 m n. m.), jižní (6160 m n. m.) a východní (6000 m n. m.). Horu poprvé zdolal německý tým v roce 1932 (H. Bernard, Erwin Hein, Hermann Hoerlin a Erwin Schneider).\n"}
{"id": "1345150", "url": "https://cs.wikipedia.org/wiki?curid=1345150", "title": "Jordánek (Podolanka)", "text": "Jordánek (Podolanka)\n\nJordánek je vodní plocha nacházející se ve středočeské Podolance v okrese Praha-východ. Má oválný tvar s hrází orientovanou na východ při ulici Hlavní. Délka je asi 95 m a šířka 54 m. Voda z Podolanky odtéká Vinořským potokem. Rybník vznikl po roce 1869. Po hrázi rybníka vede cyklotrasa 8196.\n"}
{"id": "1345153", "url": "https://cs.wikipedia.org/wiki?curid=1345153", "title": "Talkeetna", "text": "Talkeetna\n\nTalkeetna je CDP na Aljašce ve Spojených státech amerických. Podle sčítání lidu v roce 2010 zde žilo 876 obyvatel. Obec leží na soutoku tří řek – Susitna, Chulitna a Talkeetna. Oblast byla osídlena roku 1916, kdy zde bylo otevřeno okresní ředitelství Aljašské železnice. Rovněž zde byl otevřen poštovní úřad, pila, obchod a další podniky. Čestným starostou obce byl v letech 1997 až 2017 kocour Stubbs.\n"}
{"id": "1345155", "url": "https://cs.wikipedia.org/wiki?curid=1345155", "title": "Daytona Beach", "text": "Daytona Beach\n\nDaytona Beach je pobřežní město na Floridě ve Spojených státech amerických, ležící v okresu Volusia County. Leží přibližně 82 kilometrů severovýchodně od Orlanda a 138 kilometrů jihovýchodně od Jacksonvillu. Roku 2010 zde žilo 61 005 obyvatel, což oproti sčítání o deset let dříve, kdy zde žilo 64 112 lidí, znamenalo pokles o 4,8 %. Oblast dnešního města dříve obýval indiánský kmen Timuků. Město Daytona Beach vzniklo roku 1870.\n\nOd počátku dvacátého století přitahovala automobilové závodníky zdejší rovná pláž s pevným pískem, která umožňovala překračovat rychlostní rekordy. V roce 1959 byl vybudován závodní okruh Daytona International Speedway, na kterém se konají závody 500 mil v Daytoně a 24 hodin v Daytoně. Nachází se zde také ředitelství organizace NASCAR.\n"}
{"id": "1345159", "url": "https://cs.wikipedia.org/wiki?curid=1345159", "title": "Trevélez", "text": "Trevélez\n\nTrevélez je vesnice v provincii Granada, v západní části regionu Alpujarras v jižním Španělsku. Zdejší populace v roce 2011 činila asi 823 obyvatel. Vsí protéká řeka Trevélez.\nSeverně od obce se nacházejí dvě nejvyšší hory ve Španělsku, Mulhacén (3479 m) a Alcazaba (Sierra Nevada).\n\nI přesto, že Trevélez leží v nadmořské výšce 1486 metrů, není nejvýše položenou obcí ve Španělsku. Toto prvenství náleží vesnici Valdelinares v Sierra de Gúdar v provincii Teruel. Trevélez leží na soutoku řeky Río Trevélez a menší říčky, na jihozápad od Mulhacénu, nejvyššího vrcholku pohoří Sierra Nevada. Vesnice se dělí na tři části, a to na Barrios Bajo, Medio, Alto (dolní, prostřední a horní čtvrt), přičemž výškový rozdíl mezi horní a dolní čtvrtí je 200 metrů. Jediným přechodem přes řeku je Barrio Bajo, které je zároveň hlavním turistickým centrem. Barrios Medio a Alto jsou spíše v duchu původního alpujarraského stylu, i když turismus je samozřejmě důležitý pro celou vesnici. Nejbližší vesnicí na západ je Busquístar. Přes Bajo Barrio vede silnice, kterou se lze dostat na východ do Juviles a na jih do Torvizcón. Do Trevélez je možné se dostat i běžným autobusovým spojem. Ten spojuje vesnici jak s regionálními centry Lanjarón a Órgiva, tak s hlavním městem provincie, Granadou.\n\nTrevélez je znám zejména kvalitními šunkami, které díky poloze vesnice a suchému klimatu mají ideální podmínky pro sušení a skladování. \n\nTrevélez v letních měsících slaví den \"Virgen de Las Nieves\" (Panny Marie Sněžné). V tento den odnášejí pannu na vrcholek Mulhacénu a probíhají oslavy. Lidé věří, že díky této tradici bude po další rok bezpečno v pohoří Sierra Nevada pro každého cestovatele.\n\n"}
{"id": "1345163", "url": "https://cs.wikipedia.org/wiki?curid=1345163", "title": "Vaněk z Vartenberka", "text": "Vaněk z Vartenberka\n\nVaněk z Vartenberka (či \"z Vartemberka\", \"Wanconis de Wartenberc\", kolem roku 1300–1364/5) byl český šlechtic z rytířského rodu Vartenberků.\n\nVaněk se narodil jako nejstarší ze synů Jana z Vartemberka (též uváděn \"ze Stráže\", † 1316). Jeho bratři byli Jan a Beneš. Bratři po otci společně obdrželi Střekov (1319) a v roce 1325 společně koupili Svébořice. Později se majetek bratří rozdělil o rodové panství Vartenberk (Stráž pod Ralskem) a sám také držel hrady Tolštejn, Děvín a Zákupy.\n\nNejspíše v lednu 1337 se stal nejvyšším číšníkem Království českého . Poté doprovázel krále Jana Lucemburského do Pruska a ten mu později v Praze listinou ze 17. května 1337 úřad nejvyššího číšníka udělil dědičně. Vaněk se tak stal jako první z řady Vartenberků, jemuž byl tento úřad propůjčen dědičně. . Listina zároveň určuje podmínky nástupnictví v úřadě, vždy pro nejstaršího syna z rodu Vartenberků. \n\nJeho manželkou byla Anarga? z Valdenberka, s níž měl synyː \n\nOttův slovník naučnýː z Vartemberka online na cs.wikisource.org\n"}
{"id": "1345166", "url": "https://cs.wikipedia.org/wiki?curid=1345166", "title": "Halszkaraptor", "text": "Halszkaraptor\n\nHalszkaraptor (\"lupič Halszky Osmólske\") byl rod malého dromeosauridního dinosaura, který žil v období svrchní křídy (stupeň kampán, asi před 75 až 71 miliony let) na území dnešního Mongolska. Fosilie tohoto malého teropoda byly popsány týmem paleontologů v roce 2017, a to ze souvrství Džadochta v poušti Gobi. \n\nTento teropod byl velmi neobvyklý vzhledem i svojí anatomií vázanou na specifickou ekologii. Šlo zřejmě o obojživelně žijícího opeřeného tvora, který připomínal některé současné vodní ptáky. Jedná se tedy o jednoho z mála \"vodních\" druhů dinosaurů, schopných plavat a potápět se. V popisné studii pro něho byla vyčleněna nová podčeleď Halszkaraptorinae, do které patří ještě rody \"Mahakala\" a \"Hulsanpes\".\nPodle novější studie z konce roku 2019 nebyl \"Halszkaraptor\" semiakvatickým (obojživelným) teropodem, ale spíše \"klasickým\" dromeosauridem, vykazujícím přechodné anatomické znaky. Tuto hypotézu nicméně v únoru roku 2020 vyvrátil italský paleontolog Andrea Cau, který v semiakvatických adaptacích tohoto teropoda spatřuje pouze výrazné přizpůsobení svému způsobu života.\n\n\n"}
{"id": "1345168", "url": "https://cs.wikipedia.org/wiki?curid=1345168", "title": "Deltona", "text": "Deltona\n\nDeltona je město na Floridě ve Spojených státech amerických, ležící v okresu Volusia County. Roku 2010 zde žilo 85 182 lidí, což oproti sčítání o deset let dříve, kdy zde žilo 69 543 lidí, znamenalo nárůst o 22,5 %. V oblasti dnešního města Deltona žili dříve Timukuové. Město bylo založeno roku 1962 pod názvem Deltona Lakes, od roku 1995 nese název City of Deltona.\n"}
{"id": "1345171", "url": "https://cs.wikipedia.org/wiki?curid=1345171", "title": "Hulsanpes", "text": "Hulsanpes\n\nHulsanpes (\"noha z lokality Chulsan\") byl rod dromeosauridního dinosaura, který žil v období svrchní křídy (stupeň kampán nebo maastricht, asi před 71 až 68 miliony let) na území dnešního Mongolska (Jihogobijský ajmag). Fosilie tohoto menšího teropoda o velikosti dnešní slepice byly objeveny polsko-mongolskou expedicí v roce 1970 a popsány polskou paleontoložkou Halszkou Osmólskou v roce 1982, a to ze souvrství Barun Goyot v poušti Gobi. Holotyp nese označení ZPAL MgD-I/173 a sestává z fragmentů kostí dolní končetiny a části mozkovny nedospělého exempláře.\n\nV roce 2017 byla pro tento taxon stanovena nová podčeleď Halszkaraptorinae, do které patří ještě rody \"Mahakala\" a \"Halszkaraptor\". V květnu 2018 byla publikována studie s kompletní redeskripcí tohoto taxonu (jedním z autorů je i český paleontolog Daniel Madzia). Výsledek opět potvrzuje, že se jedná o dromeosaurida příbuzného rodu \"Mahakala\" a spadajícího do podčeledi Halszkaraptorinae.\n\n"}
{"id": "1345173", "url": "https://cs.wikipedia.org/wiki?curid=1345173", "title": "Port Pirie", "text": "Port Pirie\n\nPort Pirie je město v Jižní Austrálii. Vzniklo v roce 1845. Předtím, než jej osídlili Evropané, žil v jeho oblasti domorodý kmen Nukunu. Původně se sídlo jmenovalo Samuel's Creek (podle Samuela Germeina). Roku 2015 zde žilo 14 247 obyvatel. Ve vzdálenosti 5,6 kilometru jižně od města se nachází letiště, město leží pět kilometrů od silnice Augusta Highway.\n"}
{"id": "1345176", "url": "https://cs.wikipedia.org/wiki?curid=1345176", "title": "Kaktovik", "text": "Kaktovik\n\nKaktovik (Inupiaq: \"Qaaktuġvik\") je město na Aljašce ve Spojených státech amerických, ležící v regionu North Slope Borough. Nachází se v severní části ostrova Barter Island. Jde o tradiční rybářské sídlo. Až do padesátých let dvacátého století nebylo trvale osídleno. Stalo se tak až poté, co bylo nedaleko města postaveno letiště a radarová stanice (Distant Early Warning Line). Roku 2010 zde žilo 239 lidí, což oproti sčítání o deset let dříve, kdy zde žilo 293 lidí, znamenalo pokles o 18,4 %.\n\n"}
{"id": "1345179", "url": "https://cs.wikipedia.org/wiki?curid=1345179", "title": "Terre Haute", "text": "Terre Haute\n\nTerre Haute (franc. \"Vysoká země\") je správní město okresu Vigo County v Indianě ve Spojených státech amerických. Roku 2010 zde žilo 60 785 lidí, což oproti sčítání o deset let dříve, kdy zde žilo 59 614 lidí, znamenalo nárůst o dvě procenta. Město leží na řece Wabash a na křižovatce východo-západní silnice č. 40 a severo-jižní 41. Je sídlem Indianské státní univerzity.\n"}
{"id": "1345181", "url": "https://cs.wikipedia.org/wiki?curid=1345181", "title": "Kruh (Holubice)", "text": "Kruh (Holubice)\n\nKruh (německy \"Kruch\") je vesnice, součást obce Holubice v okrese Vyškov. Od vlastních Holubic je Kruh oddělen železniční vlečkou z Blažovic do cementárny v Mokré.\n\nPrvní písemná zmínka o Třech Dvorech (německy \"Dreihöfe\"), jak se vesnice původně nazývala, je z roku 1349. V roce 1371 patřila část vsi Vildenberku, část byla lénem olomouckého biskupství. Na konci 17. století vesnici zakoupil Dominik Ondřej z Kounic a začlenil ji do svého slavkovského panství. Po zrušení patrimoniální správy se Kruhy (tehdy se používalo pomnožné číslo) staly místní částí blízkých Holubic, se kterými v předchozích staletích sdílely stejné osudy. Na počátku 20. století byl Kruh katastrálně spojen s Holubicemi a jako samostatná místní část zanikl ve 20. letech 20. století.\n"}
{"id": "1345183", "url": "https://cs.wikipedia.org/wiki?curid=1345183", "title": "Pucallpa", "text": "Pucallpa\n\nPucallpa je město v Peru, ležící na březích řeky Ucayali. Je hlavním a největším městem provincie Coronel Portillo a regionu Ucayali. Město bylo založeno ve čtyřicátých letech devatenáctého století františkánskými misionáři. Zpočátku šlo o malou komunitu, která byla od zbytku světa izolována Amazonským pralesem. Od osmdesátých let se pracovalo na projektu železnice, která by město Pucallpa spojila se zbylými částmi Peru, avšak nakonec od toho bylo upuštěno. V roce 1945 sem byla dovedena silnice.\n"}
{"id": "1345185", "url": "https://cs.wikipedia.org/wiki?curid=1345185", "title": "Paititi", "text": "Paititi\n\nPaititi je bájné ztracené město Inků. Mělo by se nacházet východně od And uvnitř deštného pralesa na jihovýchodě Peru, na severu Bolívie nebo jihozápadě Brazílie. Peruánská legenda o městě se točí kolem kulturního hrdiny Inkarriho, který se po založení sídel Q'ero a Cuzco stáhl do ústraní (do džungle Pantiacolla) a zbytek svého života měl strávit právě ve městě Paititi. Podle jiných verzí legendy šlo o incké útočiště v pohraničí mezi Bolívii a Brazílií.\n\nRoku 2001 objevil italský archeolog Mario Polia v jezuitském archivu v Římě zprávu misionáře Andrese Lopeze z doby kolem 1600, v níž píše o velkém městě s bohatstvím zlata, stříbra i klenotů, které domorodci nazývají Paititi. Lopez sám místo nenavštívil a zprávy jsou z třetí ruky, badatelé však od té doby objevili řadu spolehlivějšícjh pramenů, které se o městě také zmiňují. V letech 1954-2014 se konalo nejméně čtrnáct výprav, které město hledaly a několik badatelů v džungli zřejmě zahynulo. Výpravy nalezly různé artefakty z doby Inků, umístění města však zůstává předmětem sporů.\n"}
{"id": "1345188", "url": "https://cs.wikipedia.org/wiki?curid=1345188", "title": "Heinrich Kuhl", "text": "Heinrich Kuhl\n\nHeinrich Kuhl (17. září 1797, Hanau − 14. září 1821, Buitenzorg) byl německý přírodovědec a zoolog. V odborném názvosloví má zkratku Kuhl.\n\nNarodil se v německém Hanau. Od roku 1817 do roku 1820 byl asistentem profesora van Swinderena na nizozemské Rijksuniversiteit Groningen. Již roku 1817 vydal svou monografii o netopýrech a o dva roky později práci \"Conspectus psittacorum\" popisující papoušky. Jako první publikoval monografii o buřňácích a také seznam všech druhů ptáků ilustrovaných v Daubentonově \"Planches Enluminées\". Se svým přítelem Johanem Coenraadem van Hasseltem společně napsali publikaci \"Beiträge zur Zoologie und vergleichenden Anatomie\" (\"Příspěvky do zoologie a srovnávací anatomie\"), která byla zveřejněna ve Frankfurtu nad Mohanem roku 1820.\n\nOd roku 1820 byl společníkem nizozemského zoologa Coenraada Jacoba Temmincka v Rijksmuseum van Natuurlijke Historie nacházejícím se v Leidenu. Poté se společně se svým přítelem van Hasseltem vypravil na ostrov Jáva, který tehdy ležel v kolonii Nizozemská východní Indie zřízené Nizozemskou Východoindickou společností, aby zde mohl studovat zdejší faunu. Zpět do muzea odeslal 200 koster, 200 kůží savců z celkem 65 druhů, 2 000 kožek ptáků, 1 400 exemplářů ryb, 300 exemplářů herpetofauny a spoustu hmyzu a korýšů.\n\nKuhl popsal velké množství druhů plazů a obojživelníků.\n\nNa ostrově Jáva byl nicméně méně než rok. Roku 1821 Heinrich Kuhl podlehl v Buitenzorgu (dnešní Bogor) infekci jater. Jeho přítel van Hasselt pokračoval ve sběru vzorků, ale zemřel o dva roky později. Oba jsou pochováni v jednom hrobě označeném malým sloupkem v botanické zahradě v Bogoru. Jako památka po něm bylo pojmenováno několik taxonů: trnucha vanicorská (\"Neotrygon kuhlii\"), sekavec příčnopásý (\"Pangio kuhlii\"), praporkovec rodu \"Kuhlia\", skokan Kuhlův (\"Limnonectes kuhlii\"), drakoun \"Gonocephalus kuhlii\", gekon létavý (\"Ptychozoon kuhli\"), vini rubínový (\"Vini kuhlii\"), jelínek baveánský (\"Hyelaphus kuhli\"), kosman Kuhliův (\"Callithrix kuhlii\"), netopýr jižní (\"Pipistrellus kuhlii\") či netopýr \"Scotophilus kuhlii\".\n"}
{"id": "1345192", "url": "https://cs.wikipedia.org/wiki?curid=1345192", "title": "MV Liemba", "text": "MV Liemba\n\nMV Liemba postavená roku 1915 jako Graf von Götzen či Graf von Goetzen je osobní a nákladní loď sloužící pro civilní přepravu na jezeře Tanganika ve východní Africe.\n\nV roce 1913 byla Východoafrickou železniční společností (\"Ostafrikanische Eisenbahngesellschaft\") zadána objednávka Mayerově loděnici v Papenburgu na stavbu osobní a nákladní lodi s nízkým ponorem, určenou k vytvoření spojení na jezeře Tanganika, které tehdy oddělovalo Německou východní Afriku s Belgickým kongem, a především spojit koncové železniční uzly na břehu jezera, jakými byly Kigoma a Albertville. Plavidlo obdrželo jméno \"Graf von Götzen\" na počest bývalého guvernéra této kolonie Gustava Adolfa Graf von Götzen.Loď byla v průběhu roku 1913 smontována do podsestav a v prosinci téhož roku ve dvou etapách a na palubách 4 lodí přepravena do přístavu Dar es Salaam. Odtud byla v 5000 bednách dopravena po železnici a pomocí nosičů do Kigomi na břehu Tanganiky. Zde byla sestavena a 1. června 1915 spuštěna na vodu již pod vlajkou německého námořnictva jako bojové plavidlo. Připojila se tak k již přítomným plavidlům německé branné moci na jezeře, a to dělovým člunům \"Hedwig von Wissmann\" a \"Kingani\", jejichž cílem bylo získání nadvlády na jezerem Tanganika. Jejím kapitánem se stal Gustav Zimmer.\n\nProti \"Götzen\"u disponovaly spojenecké britsko-belgické síly na jezeře pouze malými plavidly, často přestavěnými z rybářských bárek a malých člunů, operujících na západním břehu z Belgického Konga. Síly britského námořnictva zde představovala jednotka námořní expedice pod velením korvetního kapitána Geoffreye Spicer-Simsona, která na jezeře operovala s dělovými čluny HMS Mimi a HMS Toutou. Ty byly pro tento účel, dovezeny z Velké Británie po moři do tehdejší Jihoafrické unie a poté po železnici, na podvalnících a poté vlastním splavením dopraveny na jezero. 9. února 1916 došlo k prvnímu vizuálnímu kontaktu \"Götzenu\" s posádkou spojenců v Albertville, kdy byla německá loď spatřena z velké vzdálenosti a mimo dostřel děl.\n\n\"Götzen\" byl 10. června bombardován hydroplánem \"Short Admiralty Type 827\" belgického letectva v přístavu Kigoma. K útoku došlo z výšky 100 metrů dvěma pumami, přičemž jedna dle pozorování posádky zaznamenala přímý zásah. Loď však nadále zůstala plavbyschopná. \n\nV roce 1916 byla spojeneckými silami provedena ofenzíva do Německé východní Afriky, což způsobilo odříznutí Kigomi a ztracení důležitého železničního spojení. Z tohoto důvodu vydal vrchní velitel německých sil na tomto územi generál Lettov-Vorbeck rozkaz k potopení \"Götzen\"u. Stalo se tak 26. července 1916 v ústí řeky Malagarosi. Všechny důležité lodní části byly předtím namazány vazelínou pro případ, že by bylo území dobyto zpět a loď bylo možné opět vyzvednout.\n\nKrátce po dobytí Kigomy 28. července belgickými jednotkami byl \"Götzen\" objeven posádkou dělového člunu \"Netta\".\n\nPo prozkoumání potápěči roku 1918 bylo belgickými úřady rozhodnuto loď vyzvednout a uvést do provozu. Řízením záchranných prací byl pověřen švédský inspektor-mechanik John-Ludwig Wall. Loď se podařilo vyzvednout ze dna a především díky vzduchovým vakům udržet na hladině ve výši hlavní paluby, což umožnilo její následné odtažení do zálivu v Kigomě. Zde však bylo od dalších pokusů upuštěno a loď byla po čase opět potopena.\n\nNásledně vrak za cenu 4000 liber zakoupila společnost \"Tanganyika Central Railway\" se stejným úmyslem loď zprovoznit. V prosinci roku 1922 byly pod vedením fregatního kapitána Kerra (či Carra) zahájeny přípravy na vyzvednutí. Po prvním prozkoumání vraku potápěči bylo rozhodnuto vrak naplnit stlačeným vzduchem a posléze připevnit ke skládacím pontonům firmy Vickers. Přípravné fáze zahrnovaly důkladné utěsnění všech míst průsaků vody (a naopak potenciálního vzduchu). Ty byly krom konstrukčních charakteristik lodi také zapříčiněny působením koroze, vodních živočichů a mimo jiné nárazem lodi na dno při druhém potopení. Vrak se definitivně podařilo vyzvednout 16. března 1924. Po celkové rekonstrukci byla 16. května 1927 slavnostně spuštěna na vodu pod jménem Liemba.\n\nV roce 1948 bylo shledán jejích stav jako nevyhovující a bylo přistoupeno k její modernizaci. Došlo k výměně původních kotlů na spalování dřeva za nové, uzpůsobené na topný olej a výměnu mechanismu kormidla. Dále byly zmodernizovány ubytovací a nákladní prostory. V neposlední řadě loď obdržela stabilizační lišty na boky trupu, pro zmírnění kolébání lodi. V prosinci roku 1952, byla opět vrácena do plného provozu.\n\nV 70. letech byla již vládou samostatné Tanzanie loď odstavena pro svůj dezolátní stav. Následně byla zbavena parních motorů, kotlů, komína a kormidel. V roce 1974 se její renovace ujal irský mechanik Patrick Dougherty, přičemž došlo z zabudování 2 dielselových motorů. Po téměř 3 letech rekonstrukce byla opět uvedena do provozu. Loď od té doby slouží nepřetržitě.\n\nV roce 1993 loď podstoupila další výměnu dieselových motorů za nové.\n\nBěhem První války v Kongu roku 1997 sloužila loď k přepravě uprchlíků z Uviry do Kigomy.\n\nPři psaní románu \"Africká královna\" (1935) se spisovatel C. S. Forester velmi pravděpodobně volně inspiroval osudem \"Götzen\"u na jezeře Tanganika, ačkoliv kniha líčí události potopení lodi jinak, než se ve skutečnosti odehrály. V románu nese německá hlídková loď jméno \"Königin Luise\". Ve filmovém zpracování z roku 1951 loď ztvárnil remorkér Buganda.\n"}
{"id": "1345200", "url": "https://cs.wikipedia.org/wiki?curid=1345200", "title": "Grimmest Hits", "text": "Grimmest Hits\n\nGrimmest Hits je desáté studiové album americké skupiny Black Label Society. Vydáno bylo 19. ledna roku 2018 společností eOne. Vydání alba bylo oznámeno počátkem října předchozího roku, kdy byl rovněž zveřejněn videoklip k písni „Room Of Nightmares“. Jeho režisérem byl Justin Reich. Další videoklip, tentokrát k písni „All That Once Shined“, byl zveřejněn v listopadu 2017 a jeho režisérem byl opět Justin Reich.\n\n\n"}
{"id": "1345201", "url": "https://cs.wikipedia.org/wiki?curid=1345201", "title": "Stálice", "text": "Stálice\n\nStálice je historické označení pro hvězdy, které vůči sobě navzájem nemění svoji polohu a vytvářejí dobře známá souhvězdí. Starověcí astronomové se proto domnívali, že tyto hvězdy jsou upevněny na nebeskou klenbu (lat. \"firmamentum\"), zatímco Slunce, Měsíc a planety se vůči této klenbě pohybují. Na rozdíl od stálic, jejichž světlo se mírně třpytí, svítí planety klidným světlem a při velkém zvětšení dalekohledu se jeví jako malé kotoučky. Když se ukázalo, že odlišnost planet spočívá v tom, že stejně jako Země obíhají kolem Slunce, kdežto domnělá \"stálost\" ostatních hvězd plyne z jejich mnohem větší vzdálenosti, pojem stálice ztratil význam a užívá se už jen v astrologii. Vlastní pohyb \"stálic\" objevil roku 1718 Edmund Halley.\n\n"}
{"id": "1345204", "url": "https://cs.wikipedia.org/wiki?curid=1345204", "title": "Kavriánov", "text": "Kavriánov\n\nKavriánov (německy \"Cawrianow\") je vesnice, součást obce Šaratice v okrese Vyškov. Tvoří stejnojmennou ulici na severovýchodě obce.\n\nPo zrušení zábrdovického kláštera v roce 1784, jenž Šaratice vlastnil, byla půda v okolí rozparcelována. V roce 1787 sem přišlo několik rodin převážně z Poříčí u Litomyšle, které v těsném sousedství Šaratic založily novou vesnici a pojmenovaly ji po guberniálním úředníkovi, hraběti Cavrianim. Počet obyvatel stoupal, v roce 1790 zde ve 33 domech žilo 166 osob, o 120 let později v 73 domech 295 osob. Kavrianov (ve druhé polovině 19. století psáno s krátkým A) byl od roku 1850, po zrušení patrimoniální správy, samostatnou obcí. Roku 1919 byl začleněn do Šaratic, jako jejich místní část. Tento status ale ještě ve 20. letech 20. století ztratil.\n"}
{"id": "1345205", "url": "https://cs.wikipedia.org/wiki?curid=1345205", "title": "Holomráz (album)", "text": "Holomráz (album)\n\nHolomráz je druhé studiové album české popové hudební skupiny Slza. Vydáno bylo 3. listopadu 2017 vydavatelstvím Universal Music. Nahráno bylo ve studiu DC Sound od března do září 2017 a jeho produkci měl na starost Dalibor Cidlinský Jr.. Ten je také společně s kytaristou Slzy Lukášem Bundilem autorem hudby, texty napsal hudebník Xindl X. Autorské trio začalo písně skládat na začátku roku 2017, přičemž mělo celou desku hotovou v září téhož roku. Konečný mix alba udělal Vlado Meller, držitel dvou cen Grammy. Hlavním motivem desky je heslo „Ač holomráz je venku, žár je v nás“, které spojuje všechny skladby. Dle Lexy šlo skupině o „předání pozitivního pohledu na svět“.\n\nPřed vydáním desky zveřejnila skupina dva digitální singly; 23. dubna 2017 píseň „Ani vody proud“ a 24. září 2017 titulní skladbu „Holomráz“. Album debutovalo v české hitparádě dle IFPI na druhé pozici. Album Holomráz bylo 7. března oceněno platinovou deskou. V hitparádě Hitrádia Orion byla píseň Holomráz nejvýše na 1. místě. Na v pořadí sedmé písni „Na srdci“ se společně se zpěvákem kapely Petrem Lexou objevila i slovenská zpěvačka Celeste Buckingham.\n\n<onlyinclude>\n\n</onlyinclude>\n\n\n\n"}
{"id": "1345210", "url": "https://cs.wikipedia.org/wiki?curid=1345210", "title": "Halszkaraptorinae", "text": "Halszkaraptorinae\n\nHalszkaraptorinae (\"lupiči Halszky Osmólske\") byla podčeleď dromeosauridních dinosaurů, žijících v období svrchní křídy (stupeň kampán, asi před 75 až 71 miliony let) na území dnešního Mongolska. Tento klad byl stanoven týmem paleontologů v roce 2017, kromě rodu \"Halszkaraptor\" do něj patří ještě rody \"Mahakala\" a \"Hulsanpes\". Toto rozdělení potvrdila i studie s redeskripcí rodu \"Hulsanpes\" z roku 2018.\n\n\n"}
{"id": "1345214", "url": "https://cs.wikipedia.org/wiki?curid=1345214", "title": "Lucy Birley", "text": "Lucy Birley\n\nLucy Birley, rodným příjmením Helmore, později Ferry, (18. září 1960 – 23. července 2018), byla anglická modelka a fotografka. Jako modelku jí fotografovali například Steven Meisel a Robert Mapplethorpe. Pravidelně se objevovala v žebříčcích nejelegantnějších žen světa módního časopisu \"Vogue\". Dne 26. června 1982 se provdala za hudebníka Bryana Ferryho. Měli spolu čtyři syny: Otise, Isaaca, Taru a Merlina. Lucy Ferry se již toho roku objevila na obalu alba \"Avalon\" Ferryho kapely Roxy Music (žena s helmou). Rozvedli se 31. března 2003. Ona se následně v říjnu 2006 provdala za podnikatele Robina Birleyho. Roku 2011 měla v Londýně výstavu vlastních fotografií. Zemřela při dovolené v Irsku ve věku 58 let.\n\n"}
{"id": "1345218", "url": "https://cs.wikipedia.org/wiki?curid=1345218", "title": "Vesperopterylus", "text": "Vesperopterylus\n\nVesperopterylus (\"křídlo soumraku\") byl rod malého pterosaura z čeledi Anurognathidae, žijícího zhruba před 122 miliony let (spodní křída) na území severovýchodní Číny (provincie Liao-ning). Mezi jeho příbuzné patřily rody \"Batrachognathus\" a \"Anurognathus\".\n\nTento rod měl reverzní první prst na spodní končetině, který vesperopterylům umožňoval žít na stromech a přidržovat se větví, podobně jako to dělají mnozí dnešní ptáci. Měl také relativně krátký ocas.\n\n"}
{"id": "1345219", "url": "https://cs.wikipedia.org/wiki?curid=1345219", "title": "Doreen Massey", "text": "Doreen Massey\n\nDoreen Massey (3. ledna 1944 Manchester – 11. března 2016 Londýn) byla britská geografka.\n\nDoreen Massey se narodila roku 1944 v Manchestru. V roce 1972 získala titul MA na univerzitě v Pensylvánii. V období 1968–1980 pracovala v centru environmentálních studií v Londýně. Od roku 1982 pracovala jako profesorka geografie na fakultě společenských věd na Open Univerzity (v GBR). Od roku 2002 působila na British Academy, kde měla důležité postavení a jako jedna z mála se účastnila pravidelných diskuzí.\nJejí práce byla významnou pro přeměnu humánní geografie. Největší důraz kladla na to, jak prostor a místo ovlivňují společenský svět. Klíčové pojmy ovlivňující její tvorbu jsou prostor, místo, region, lokalita. Vytvořila důležité teorie, rámce a empiricky zjištěné studie k porozumění prostorových rozdílů, nerovnému vývoji a historické a geografické změně. V sedmdesátých letech se věnovala průmyslovým oblastem a britským regionálním problémům konkrétně tomu, jak rozložení pracovních příležitostí závisí na produkci (vnitřní město X periferie).\nRoku 1984 publikovala Spatial Divisions of Labour. Dílo se zabývá transformací ekonomické geografie, porozumění ekonomice. Navazovala na její předešlé argumenty, že by prostorové rozložení firem mělo být rovnoměrnější. Vytvořila tvrzení o investičních vrstvách a prostorových strukturách produkce a to na 3 příkladech v britské ekonomické krajině během šedesátých a sedmdesátých let 20. stol.:\nZabývala se změnou prostorových struktur v různých měřítcích, tím jak důležitá byla role pohlaví v zaměstnanosti (určité typy lidí s určitými typy práce)\n\nStrategické použití průmyslu ve strategickém použití regionálních rozdílů v systému pohlavních stavů, problematika mapování času a prostoru – dualismus ženství – mužství.\nMužské profese jsou například vědci a inženýři, zatím co ženy mají být v domácnosti.\n\nOdmítá asociace místa s nostalgií, se setrvačností a politikou. Řeší zde koncept regionu, časoprostorovou kompresi. Zaměřuje se na chápání míst jako porézních sítí společenských vztahů. Vyzdvihuje pojem síly geometrie, tedy zdůraznění toho, jak jsou skupiny a jedinci odlišně postaveni v těchto sítích.\n\nŘeší zde problematiku rozdílu času a prostoru, tedy jak neoddělitelné tyto složky jsou.\n\nV roce 2005 publikovala knihu For Space, která je inspirována strukturálními a post-strukturálními mysliteli. Často a extrémně pozitivně odkazuje na práci londýnského starosty, Kena Livingstona. Pravidelně přispívala do Marxism Today a měla aktivní roli v politických diskuzích za obírajících se britskými městskými a regionálními otázkami. Roku 1995 založila společně s Michaelem Rustinem a Stuartem Hallem časopis Soundings: A Journal of Politics and Culture. Jedná se o časopis věnovaný smýšlení o radikálním demokratickém projektu. Massey se zavazuje k intelektuální spolupráci a výměně.\n\nTato kniha sbližuje teoretické a politické výzvy v uvažování o prostoru. Informuje o tom, že mapy silnic, dálnic, železničních tratí, topografie, polí a vesnic nepředstavují prostor. Protože se staly mapy ústředním toho, jak si představujeme a uvažujeme o prostoru. Mapy fungují jako reprezentace prostoru jako uspořádaného povrchu ve vztahu k pozici pozorovatele. Massey jednoduše poukazuje na literaturu kritizující kartografii, že stejnorodé typy mapování představují prostor jako zcela horizontální, v němž je dynamika změny vymýcena ve prospěch celkového spojení. Neeuklidovská představa prostoru nabízí alternativu mapování, jež odbourává problematiky prostoru, proto tato kniha nese název For Space.\nZákladem alternativního přístupu k prostoru se stala 3 tvrzení\n\n\nToto dílo je argumentem pro rozpoznání těchto 3 charakteristik prostoru.\nDvojí cíl díla je současně otevřít naše smýšlení o politickém a prostorovém, čímž navazuje na její práci předchozích dvaceti let. Z výzkumu průmyslové restrukturalizace a společenské dělby práce skrze teoretickou práci zaměstnanosti a narušení prostorových geometrií. Obhajuje vzájemné překrývání prostorového a politického. Sdílí trvalé obavy s poststrukturalistickými geografy, že představa prostoru s dynamikou a tudíž s kvalitami jako je otevřenost, různorodost či živost. Pojednává o přetrvávající problematice prostoru navazující na filozofii, která zaznívá i v současné politice.\n\nMassey kritizuje dvě asociace, že prostor je oddělen od času, a dále znehodnocení prostoru jako protikladu k času.\nKritika se netýká jen braní používání prostoru jako samozřejmosti k nabídnutí alternativních koncepcí prostoru, která může pomoci obtížné práci budování alternativ variabilních geometrií moci včetně novoliberálních globalizací.\nJejí pozitivní alternativní koncepce prostoru může být nahrazena v kontextu rozmanitých závazků uvažujících o příbuznosti místa a prostoru. Souhlasí se skupinou trajektorií v humánní geografii, které nepovažují prostor za nádobu, v níž se odehrávají procesy. Jakýkoliv prostor či místo od intimního ke globálnímu prostoru jsou vytvářeny vztahy mezi různými entitami.\nRelační myšlenky se ujaly v různých formách v humánní geografii. Harvey obhajuje typ materialismu ovlivněného dlouho linií myšlenkových procesů. Tvrdí, že prostor je vytvářen procesy, které jsou tvořeny vztahy mezi odlišnými entitami. Thrift obhajuje umírněný styl teorie v pojmech nereprezentační, vytváří myšlenku prostoru jako strany stávajícího, že je neustále vytvářen každodenními praktikami.\nOba se shodnou i s Massey, že diskrétní prostor a místa jsou stabilizovány vztahy mezi entitami, z nichž jsou tvořeny.\nFor Space je pravděpodobně nejpropracovanějším přístupem pracujícím s pojmy vztahů a příbuznosti. Tři tvrzení tvoří jádro alternativních přístupů Massey:\n\nNa výše uvedeném příkladu ukazuje, jak prostor vzniká a zaniká během cesty vlakem a získáváme smysl potěšení.\nCo je v sázce, je jak politikové dělají rozdíl uvnitř stálého a konfliktního procesu tvorby společenského (lidského i nelidského).\nJak vztahová politika odhalí nebo zasáhne do konstelace trajektorií, jež vytváří specifická místa nebo prostory?\nMassey nabízí 3 následující praktiky z otevření politického prostorovému.\n\nDoreen Massey zkoumala podstatu mobility v období globalizace a zaměřovala se při tom hlavně na význam lokalita a co to pro lokalitu znamená. Autorka se na začátku článku zabývá tím, jaké je teď období, jak je současná doba ovlivněna pohybem, tím že se věci zrychlují a šíří se. V úvodu zmiňuje příklady toho, jak se oproti minulosti svět změnil (př. čím dál více lidí cestuje častěji a na větší vzdálenosti). Často bývá tento pohled současné doby zmiňován v širokém rozsahu knih a časopisů.\nAutorka dále poukazuje na to, že co je napsáno o prostoru, lokalitě a postmoderním času zdůrazňuje novou fázi, kterou Marx jednou nazval \"“zničení prostoru časem”\". Proces je prosazován hlavně z důvodu, aby získal nový spád, aby dosáhl nové fáze. Jedná se o jev nazývaný \"“časoprostorová komprese”\".\nDoreen Massey v celém článku poukazuje na to, jak je svět propojený, ovlivněný globalizací a udává na to spoustu příkladů. Upozorňuje na to, jak nové moderní technologie dokáží ulehčit někomu práci nebo cestování, ale na druhou stranu, tím berou příležitost rozvíjet se nebo alespoň pokračovat v tom co do teď dělali jiným firmám (vývoj letecké dopravy vs. pokles v lodní dopravě vede k izolaci mnoha dopravních společenství).\nAsi nejčastěji je v článku používán pojem časoprostorová komprese. Tento pojem udává, že se zvyšuje pohyb a komunikace v prostoru a díky rychlému přenosu informací se svět stává jakoby menším. V článku je uvedeno, že časoprostorová komprese odkazuje na pohyb a komunikaci napříč prostorem, na geografické roztahování společenských vztahů a na naši zkušenost.\nDalší myšlenkou článku je to, že podstatnými věcmi, které ovlivňují přesun (pohyb) je rasa a pohlaví. Konkrétním příkladem je přesun mezi státy, tím nejspíše naráží na víza nebo na možnost procházet se nočními ulicemi nebo vycházet ven z hotelu v cizích městech. Hlavně ženská pohyblivost je podle autorky omezena, a to tisíce různými způsoby od fyzického násilí až po okukování, svádění.\nHodně často se v článku zaobírá kapitálem a ekonomikou, jak tyto pojmy ovlivňují prostor a pohyb napříč prostorem. Na konec uzavírá tuto část článků úvahou že, je mnohem podstatnější to, jak pociťujeme prostor než to, jaký kapitál do toho dáme.\nZmíněna byla energie prostoru a geometrie moci časoprostorové komprese. Tento bod se týká pouze problému, kdo se hýbe a kdo ne. Není to ale pouze o pohybu ale také o síle ve vztazích. Důležité také je, o jaké sociální skupiny se jedná, protože některé jsou hodně rozdílné a mají odlišné přátelské vztahy k tak jako tak diferencované mobilitě: někteří lidé se starají více než jiní; něco vyvolává proud a pohyb, něco jiného zase ne; někdo je na příjmu více než ostatní. Na konci celého tohoto výčtu jsou ti, kteří se hýbou a komunikují. Jedná se tedy o skupiny, které jsou v jistém smyslu ve vedení časoprostorové komprese, jejichž síla a vliv velmi vzrůstá. Skupinu pravděpodobně zahrnují nejvíce západní akademisté a novináři, kteří o tomto tématu hodně píší. Na druhou stranu jsou také skupiny, které se hodně pohybují fyzicky, ale které nejsou ve vedení tohoto procesu např. důchodce, kteří žijí v garsonce ve městě ve státě, kde jedí „fish and chips“, sledují anglický film na japonské televizi a neodváží se jít ven po setmění. Mezi těmito dvěma skupinami se tedy jedná o vysoce komplexní sociální odlišení. Rozdíly jsou jak ve stupni pohybu a komunikace, tak také ve stupni kontroly. Ve článku se dále zmiňuje o způsobech, kterými jsou lidé umístěni v rámci časoprostorové komprese do komplikovaně a extrémně různorodých skupin. V souvislosti s časoprostorovou kompresí se nabízí otázka nerovného rozdělení, tedy to, že někteří lidé se přemisťují více než ostatní a že někteří mají větší kontrolu než ostatní. Právě pohyb a kontrola mohou mít vliv na ostatní lidi, a to takovým způsobem, že skupiny aktivně oslabují. A už tak slabý vliv může ještě více oslabit rozdělená mobilita.\nV další části si autorka pokládá otázku, jak přemýšlíme o prostoru. Nacházíme se v době, kde se místní komunity zdají být stále rozpadlé, jakmile přejedeme hranice, najdeme stejný obchod, stejnou hudbu jako doma nebo si dáme své oblíbené jídlo v restauraci. Dále si pokládá otázku o lokalitě – lidé potřebují zoufale trochu klidu a míru, aby měli nějaké útočiště. Opravdový význam místa je vysvětlen jako odezva na touhu po stabilitě a bezpečné identitě uprostřed všech těchto změn. Smysl místa nebo zakořenění může poskytnout stabilitu a zdroj bezproblémové identity. Jednou myšlenkou je, že místa mají svobodu, nezbytnost, identitu. Jinou myšlenkou je, že identita místa je postavena na introvertní introspektivní historii na základě ponoření se do minulosti.\nV závěru článku jsou vymezeny čtyři body o tom, co je místo a jaké jsou jeho nejdůležitější vlastnosti.\n\n1. ANDERSON, B. (2008): For Space (2005): Doreen Massey. In: HUBBARD, P., KITCHIN, R.,VALENTINE, G. [ed.]: Key Texts in Human Geography. Sage, Londýn, s. 225-234.\n\n2. CALLARD, F. (2004): Doreen Massey. In: HUBBARD, P., KITCHIN, R.,VALENTINE, G. [ed.]: Key Texts in Human Geography. Sage, Londýn, s. 219-225.\n\n3. DOREEN, M. (1997) „A Global Sense of Place“ In: BARNES, T., GREGORY, D. [ed.]: Reading Human Geography. Arnold, Londýn, s. 315-323.\n4. PHELPS, N. (2008) Spatial Divisions of Labour (1984): Doreen Massey. In: HUBBARD, P., KITCHIN, R., VALENTINE, G. [ed.]: Key Texts in Human Geography. Sage, Londýn, s. 83-90.\n"}
{"id": "1345222", "url": "https://cs.wikipedia.org/wiki?curid=1345222", "title": "Michal Hocek", "text": "Michal Hocek\n\nMichal Hocek (narozen 11. prosince 1969 v Benešově, Československo) je český vědec působící na ÚOCHB AVČR a profesor organické chemie na Univerzitě Karlově v Praze, který se specializuje na chemii a biologii nukleosidů, nukleotidů a nukleových kyselin.\n\nMichal Hocek studoval Vysokou školu chemicko-technologickou v Praze, kde dokončil pod vedením prof. Josefa Kuthana magisterský (1993) obor organická chemie. Vědeckou aspiranturu absolvoval na Ústavu organické chemie a biochemie AV ČR pod vedením prof. Antonína Holého, kterou úspěšně zakončil v roce 1996. Michal Hocek následně odjel na roční postdoktorskou stáž k profesoru Léonu Ghosezovi na Katolickou univerzitu v Lovani v Belgii (1997). Po návratu ze stáže pracoval jako vědecký pracovník na ÚOCHB AV ČR v laboratoři prof. Holého (1998–2002).\n\nV roce 2002 se Michal Hocek stal vedoucím skupiny modifikovaných nukleobází na ÚOCHB. V letech 2004–2006 vedl oddělení Syntéz pro biomedicinální aplikace na ÚOCHB AV ČR. V roce 2006 získal titul doktor věd (DSc) udělovaný Akademií věd ČR a zároveň se habilitoval na VŠCHT Praha.\n\nV roce 2007 započal Michal Hocek svou plně nezávislou vědeckou kariéru jako vedoucí vědecké skupiny na ÚOCHB AV ČR. V letech 2011–2014 také působil jako docent na Katedře organické chemie Přírodovědecké fakulty UK, kde byl následně v roce 2014 jmenován profesorem organické chemie.\n\nMichal Hocek působil a nadále působí jako redaktor vědeckých časopisů. V letech 1998–2011 byl šéfredaktorem časopisu Collection of the Czechoslovak Chemical Communications a od roku 2011 působí v redakční radě časopisů ChemPlusChem a ChemBioChem. V roce 2013 se stal členem F1000 pro chemickou biologii. Je členem České společnosti chemické, American Chemical Society a International Society for Nucleoside, Nucleotides, and Nucleic Acids.\n\nV září 2016 byl prof. Hocek hostem pořadu Hyde Park Civilizace, známého českého televizního programu nabízejícího rozhovory s předními zahraničními i českými vědci a dalšími osobnostmi. Prof. Hocek je autorem více než 210 vědeckých publikací a několika patentů (prosinec 2017). Jeho práce byly citovány téměř 6 000krát a dosáhl h-indexu 41.\n\nVědecké zájmy lze rozdělit na tyto hlavní oblasti:\n\n\nMichal Hocek je ženatý s Danou Hockovou, která je rovněž vědkyní. Mají dvě děti, Michaelu a Lucii, a žijí v Praze. Michal Hocek je náruživý lyžař, gurmet a milovník vína.\n\n"}
{"id": "1345227", "url": "https://cs.wikipedia.org/wiki?curid=1345227", "title": "Ømni", "text": "Ømni\n\n\n\n\n"}
{"id": "1345236", "url": "https://cs.wikipedia.org/wiki?curid=1345236", "title": "Next Generation ATP Finals 2017 – mužská dvouhra", "text": "Next Generation ATP Finals 2017 – mužská dvouhra\n\nMužská dvouhra Next Generation ATP Finals 2017 probíhala v první polovině listopadu 2017. Singlová soutěž milánského turnaje byla určena pro sedm nejlepších hráčů do 21 let věku na žebříčku Emirates ATP Race to Milan a jednoho účastníka startujícího na divokou kartu. Jednalo se o premiérový ročník závěrečné události roku, z níž nebyly tenistům přidělovány body do žebříčku ATP. Turnaj se hrál ve formátu Fast4 tenisu a s dalšími inovacemi pravidel. \n\nVítězem se stal 21letý šestý nasazený a 54. hráč žebříčku Čong Hjon z Jižní Koreje, jenž ve finále zdolal ruskou turnajovou jedničku Andreje Rubljova po čtyřsetovém průběhu 3–4, 4–3, 4–2 a 4–2. V celém turnaji zvítězil ve všech pěti utkáních. Připsal si tak první kariérní singlový titul, který se ovšem nezapočítaval do trofejí okruhu ATP Tour.\n\nZápas o třetí místo, který byl naplánován před finále, se neodehrál pro odstoupení Ćoriće z turnaje. Na třetí příčce se tak umístil ruský hráč Daniil Medveděv. \n\n"}
{"id": "1345239", "url": "https://cs.wikipedia.org/wiki?curid=1345239", "title": "These Foolish Things", "text": "These Foolish Things\n\nThese Foolish Things je první sólové studiové album anglického hudebníka Bryana Ferryho. Vydáno bylo v říjnu 1973 společností Island Records a spolu s Ferrym se na jeho produkci podíleli John Porter a John Punter. Na desce se kromě jiných podíleli také Ferryho spoluhráči z kapely Roxy Music – kytarista Phil Manzanera a bubeník Paul Thompson. Deska neobsahuje žádné originální písně, ale výhradně coververze.\n\n"}
{"id": "1345243", "url": "https://cs.wikipedia.org/wiki?curid=1345243", "title": "Düzdidil Kadın", "text": "Düzdidil Kadın\n\nDüzdidil Kadın (1825 Předkavkazsko - 18. srpna 1845 Istanbul) byla konkubína osmanského sultána Abdulmecida I.\n\nNarodila se v Čerkesi jako \"Ayşe Dişan\". Její otec byl Şıhım Bey Dişan, její matka byla abchazská princezna. Když ji bylo šest let, byla poslána do Istanbulu společně s její opatrovatelkou \"Emine Hanim\". Yahya Bey je přivedl do sultánova harému, kde byla získala jméno \"Düzdidil\", zároveň v paláci Topkapi dostávala soukromé lekce piána. V roce 1839 ji provdali za sultána. Stala se však obětí epedemie tuberkulózy, která tehdy zasáhla Istanbul. V roce 1844 ji byl darován soubor modliteb, který jí měl pomoci při léčbě. Soubor modliteb se dochoval dodnes. \n\nZemřela v srpnu 1845 a je pohřbena v hrobce žen z dynastie. Její dceru Cemile Sultan, které byly v době smrti Düzdidil Kadın pouhé dva roky, adoptovala další sultánova žena Perestu Kadin.\n\nDüzdidil měla spolu se sultánem pět dcer:\n"}
{"id": "1345245", "url": "https://cs.wikipedia.org/wiki?curid=1345245", "title": "Katarze (album)", "text": "Katarze (album)\n\nKatarze je debutové studiové album české popové hudební skupiny Slza. Vydáno bylo 13. listopadu 2015 vydavatelstvím Universal Music. Skupina desku nahrávala ve studiu DC Sound od prosince 2013 do října 2015 pod dozorem producenta Dalibora Cidlinského. Hudbu k písním složil právě Cidlinský a kytarista skupiny Lukáš Bundil, autorem textů je Ondřej Ládek, známý pod pseudonymem Xindl X. Za desku byla skupina nominována na celkem tři ceny Anděl 2015; \"Skupina roku\", \"Objev roku\" a \"Album roku\". Deska se zároveň dobře prodávala, v české hitparádě IFPI debutovala na prvním místě a na předních příčkách se držela také po celý rok 2016. Během tohoto roku byla oceněna trojplatinovou deskou.\n\nSkupina k albu vydala celkem pět digitálních singlů. Ten první, „Lhůta záruční“, vyšel ještě v roce 2014, další rok následovala 22. března skladba „Celibát“ a 13. listopadu, v den vydání alba, byla představena titulní píseň „Katarze“. Čtvrtý singl vydaný 7. dubna se jmenuje „Fáze pád“ a pátý „Pouta“ byl vydán 8. září. Ke všem singlům byly také natočeny videoklipy.\n\n<onlyinclude>\n\n</onlyinclude>\n\n„Lhůta záruční“ je píseň z alba Katarze. 19. 10. 2014 byl nahrán videoklip k písni na YouTube. Videoklip, který má na YouTube přes 19 000 000 zhlédnutí režíroval Ondřej Urbanec, který spolupracoval např. s Charlie Straightem nebo Tata Bojs. Lhůta záruční vyhrála 2. místo v žebříčku Bacardi Music Awards 2014. Tato píseň se brzy po vydání stala velkým hitem a v hitparádě hitrádia obsazovala na přední příčky. Tímto singlem se skupina Slza proslavila.\n\n\n\n\n"}
{"id": "1345249", "url": "https://cs.wikipedia.org/wiki?curid=1345249", "title": "Josef Březina", "text": "Josef Březina\n\nJUDr. Josef Březina (3. únor 1861, Libice nad Doubravou – 8. duben 1939, Blovice) byl český advokát a v letech 1901–1919 starosta města Blovice.\n\nJosef Březina se narodil 3. února 1861 v Libici nad Doubravou u Chotěboře. Gymnázium vystudoval v Havlíčkově Brodě a poté pokračoval studium na právnické fakultě v Praze, kterou ukončil v roce 1888. Soudní praxi si odbyl ve Vídni a v roce 1889 nastoupil jako advokátní do advokátní kanceláře doktora Josefa Metelky, také pozdějšího starosty města Blovice.\n\nV roce 1895 se Březina osamostatnil a otevřel si v Blovicích svoji vlastní advokátní kancelář. Ve stejném roce vstoupil do státoprávní demokracie (později Československá národní demokracie) a později se stal předsedou místní stranické buňky. Starostou města byl zvolen 4. května 1901 a mandát zanikl po volbách 16. června 1919.\n\nByl podílníkem akciové společnosti svého tchána F. J. Karlíka.\n\nBřezina zemřel 8. dubna 1939 v Blovicích ve věku 78 let.\n"}
{"id": "1345252", "url": "https://cs.wikipedia.org/wiki?curid=1345252", "title": "Country Life (album, Roxy Music)", "text": "Country Life (album, Roxy Music)\n\nCountry Life je čtvrté studiové album anglické rockové hudební skupiny Roxy Music. Vydáno bylo v listopadu 1974 a na jeho produkci se spolu se členy kapely podíleli Chris Thomas a John Punter. Na obalu alba se nachází fotografie dvou spoře oděných modelek (Constanze Karoli a Eveline Grunwald). Fotografii pořídil Eric Boman. V několika zemích, včetně Španělska a Nizozemska, vyvolal obal kontroverze a někde bylo vydání alba s tímto obalem zakázáno. Časopis \"Rolling Stone\" jej zařadil na 387. příčku žebříčku 500 nejlepších alb všech dob.\n\nAutorem všech skladeb je Bryan Ferry, pokud není uvedeno jinak.\n\n"}
{"id": "1345253", "url": "https://cs.wikipedia.org/wiki?curid=1345253", "title": "Country Life", "text": "Country Life\n\nCountry Life může být:\n\n"}
{"id": "1345255", "url": "https://cs.wikipedia.org/wiki?curid=1345255", "title": "Tlouštík Homer", "text": "Tlouštík Homer\n\nTlouštík Homer (\"King-Size Homer\") je 135. díl amerického animovaného seriálu Simpsonovi. Premiéru měl v televizi Fox Broadcasting Company 5. listopadu 1995.\n\nHomer chce předejít každodenní povinné pětiminutové tělesné rozvičce superobezitou, která mu zároveň v jaderné elektrárně zajistí práci z domova apod. Marge se mu snaží superobezitu rozmluvit, ale to už se Homer blíží k cíli (300 pounds = 136 kg). Homer se nenechává od rodiny přesvědčit, začíná svojí práci flákat a vydává se ven, kde se mu lidé za jeho nadměrnou váhu smějí, čímž se pokusí začít tvrdě pracovat. To už je ale pozdě, jelikož Drinking bird, kterého Homer pověřil k vykonávání práce u počítače, spouští ventil s jedovatou párou. Homer spěchá do elektrárny k přímému uzávěru, ale nedosáhne na něj. Ventil pod ním vybuchuje, ale Homer spadne a zasekne se v něm, a tím ho ucpe. Homer získává za účinnou dekontaminaci medaili a slib od pana Burnse, že ho bude cvičit, dokud nezhubne. Pana Burnse přestává bavit ho cvičit a rozhodne se mu zaplatit liposukci. \n"}
{"id": "1345266", "url": "https://cs.wikipedia.org/wiki?curid=1345266", "title": "Stírací los", "text": "Stírací los\n\nStírací los jsou druhem loterie, který se také nazývá okamžitá loterie. Jsou prodávány v podobě malé karty. Vyrábí se z tenkého papíru a obsahují herní pole zakryté neprůhlednou vrstvou. Seškrábáním této tenké neprůhledné vrstvy hráči zpravidla okamžitě zjistí, zda vyhráli. \n\nPrvní stírací los vznikl již v roce 1974 ve státní loterii v americkém státě Massachusetts. Za jeho vznikem stál počítačový expert John Koza a marketingový expert Daniel Bower. John Koza přišel s algoritmem zaručující naprosto náhodný výsledek pro každý los a Bower se zjištěním, že lidi nejvíc láká možnost okamžité výhry, žádné slosování, jednoduše si koupit los, setřít ho a ihned vědět. Los nesl jméno The Instant Game a za cenu jednoho dolaru mohl hráč vyhrát až 10 tisíc dolarů. Novinka si získala obrovskou popularitu a její princip začali napodobovat všude na světě. \n\nZanedlouho se stírací losy prodávaly po celém světě a od roku 1990 také online skrze internet. Na evropském trhu patří tento loterijní produkt k nejpopulárnějším. To platí i pro ČR, kde ho jednou za život zkusilo alespoň 65 % lidí. \n\nV Čechách se stírací losy objevily až v září 1989. První se jmenoval Spartakiádní hra a na trh jej uvedla společnost Sazka. Prodalo se všech deset miliónů vydaných kusů za cenu 10 Kč za kus. Nejprodávanějším stíracím losem se ale stala až Tutovka v roce 1991, jejíž finále se losovalo přímo na televizních obrazovkách. Velký ohlas měl také nejdražší stírací los v historii ČR s názvem Vánoční kometa (dnes se za stejnou cenu prodávají losy s názvem Miliónové překvapení). Jeho cena byla 500 Kč a hráč mohl vyhrát až astronomických 100 miliónů korun.\n\nNa výrobu stíracího losu se nejčastěji používá tvrdý papír nebo výjimečné plastová hmota. Tento korpus je doplněný o neprůhlednou látku zakrývající informace o výhře. Neprůhledná látka je obvykle tvořena z latexu, který se dá snadno seškrábat a je odolný proti různým oděrům. \n\nV ČR se dají stírací losy pořídit na mnoha místech v závislosti na jejich výrobci. Těmi jsou v ČR Sazka, která jako první přišla se stíracími losy a společnosti Tipsport a Play Games, které jako jediné získali od Ministerstva financí licenci pro provoz stíracích losů. Jejich stírací losy lze obvykle zakoupit v trafikách, na čerpacích stanicích a v pobočkách České pošty. Stírací losy společnosti Lottoland může hráč sehnat i online na internetu. \n\nV Česku dříve fungovaly stírací losy společností Fortuna (divize stíracích losů odkoupena Sazkou), Gamestar, Českomoravská Loterijní, Victoria Tip, Eurolotto, Terno a další. Společnost Českomoravská loterijní a. s. po více jak patnácti letech odešla z loterijního trhu na konci roku 2019. Důvodů bylo hned víc. \n\nČeská republika také zahájila správní řízení se společností Lottoland se sídlem na Gibraltaru kvůli provozování online hazardních her včetně stíracích losů a loterie Eurojackpot, ke které neměla licenci a pouze využívala vylosovaná čísla. Správní řízení nakonec bylo zastaveno, když Lottoland přestal nabízet hazardní hry pro české hráče, stránky již nejsou v češtině a již není možné se z České republiky registrovat. \n\nCena stíracích losů se pohybuje mezi 10 Kč a 500 Kč.\n\nZatím nejvyšší hlavní výhra na stíracím losu v poměru ku ceně losu byla 20 milonů korun, a to na lose za 100,-, který vydala v roce 2014 společnost Českomoravská Loterijní a. s. Los se jmenoval Loterie Tučňák. \n\nKoncem roku 2019 z českého trhu zmizely úplně tištěné stírací losy v nominální hodnotě 10,-Kč. O jejich návratu zatím žádná ze společností neuvažuje. Tím posledním byl los Štěstí (3. emise) od Sazky. \n\nVybírat stírací los podle uvedené hlavní výhry není tím nejlepším způsobem. Skutečně podstatnou informací je výherní jistina, tj. částka určená na výhry, která se pohybuje mezi 50 až 70 % z utržených peněz, a pravděpodobnost zakoupení výherního losu. Oba dva údaje bývají na zadní straně losu. Čím vyšší jsou, tím lépe. Zpravidla platí, že větší pravděpodobnost výhry je spojena s loteriemi od Fortuny a Tipsportu. Losy Sazky mají menší výherní pravděpodobnost. Za výhru se ale považuje i pouhé vrácení nákupní ceny losu.\n\nNejpodstatnější informace lze proto naleznout až v herním plánu daného losu, který je uvedený na internetových stránkách jeho výrobce. Tam je k nalezení konkrétní struktura, počet a hodnota jednotlivých výher. Až z toho je možné vypočíst šanci na konkrétní výhru. \n\nPravděpodobnost na výhru min. 100 tisíc Kč u vyhraných loterií (údaje z roku 2014)\n\nCena stíracích losů se zpravidla pohybuje pouze okolo několika desítek korun, ovšem i takto nízké investice se mohou časem sečíst, zvlášť pokud se vezme v úvahu relativně nízká návratnost hráči. Stírací losy by měly rozhodně být o zábavě ze hry, nikoli o výhrách.\n\n"}
{"id": "1345267", "url": "https://cs.wikipedia.org/wiki?curid=1345267", "title": "John Gustafson", "text": "John Gustafson\n\nJohn Gustafson (8. srpna 1942 – 12. září 2014) byl anglický baskytarista a zpěvák.\n\nNarodil se irské matce a švédskému otci. Svou kariéru zahájil roku 1959 jako člen skupiny The Big Three. Tu opustil v roce 1963 (o deset let později s ní znovu krátce hrál). Roku 1964 krátce hrál se skupinou The Merseybeats. V roce 1969 nahradil Rogera Glovera ve skupině Episode Six, v níž vydržel tři roky. Ve stejné době působil v kapele Quatermass. V letech 1971 až 1973 působil v kapele Hard Stuff. Následně hrál až do roku 1976 v kapele Roxy Music, s níž nahrál tři studiová alba. Roku 1974 zpíval v písni „Watch Out for the Bat“ z Gloverovy sólové desky \"The Butterfly Ball and the Grasshopper's Feast\". Mezi roky 1975 až 1978 hrál v Ian Gillan Band. Během své kariéry spolupracoval s mnoha dalšími hudebníky, mezi něž patří například Kevin Ayers, Ian Hunter, Gordon Giltrap a Shawn Phillips. Rovněž vydal sólové album \"Goose Grease\". Zemřel roku 2014 ve věku 72 let.\n"}
{"id": "1345278", "url": "https://cs.wikipedia.org/wiki?curid=1345278", "title": "Dialog výběru souboru", "text": "Dialog výběru souboru\n\nVýběr souboru () je v informatice speciální dialogové okno, tj. ovládací prvek v grafickém uživatelském rozhraní (GUI), který umožňuje vybrat soubor ze souborového systému. Výběr souboru neslouží pro správu souborů (k tomu je určen správce souborů), nýbrž k výběru souboru k dalšímu zpracování nebo pro uložení dat do souboru, například k otevření souboru nebo uložení souboru v textovém editoru. V příkazovém řádku jsou soubory ke zpracování obvykle určeny parametrem, v GUI k tomu slouží dialog výběru souboru.\n\n"}
{"id": "1345282", "url": "https://cs.wikipedia.org/wiki?curid=1345282", "title": "Sydneyská univerzita", "text": "Sydneyská univerzita\n\nSydneyská univerzita ( \"Universitas Sidneiensis\", \"The University of Sydney\", zkratka USYD) je veřejná výzkumná univerzita, sídlící v největším australském městě Sydney. Byla založena 1. října 1850 podle návrhu poslance Williama Wentwortha jako první univerzita na australském kontinentu. Navštěvuje ji okolo 52 000 studentů a má přes pět tisíc zaměstnanců, je tak druhou největší univerzitou v Austrálii po Monashově univerzitě v Melbourne. Rozpočet školy činil v roce 2013 1,8 miliardy australských dolarů. Sydneyská univerzita je členem Asociace univerzit tichomořského oblouku a Asociace univerzit Commonwealthu, v roce 2017 byla klasifikována na 50. místě žebříčku nejlepších světových univerzit a podle schopnosti absolventů získat zaměstnání je čtvrtá na světě. Kampus univerzity se nachází na sydneyských předměstích Camperdown a Darlington, byl vybudován v novogotickém stylu a bývá řazen k nejhezčím univerzitním areálům na světě. Studenti jsou sdruženi v organizaci University of Sydney Union, založené v roce 1874.\n\n\nNa univerzitě působilo pět nositelů Nobelovy ceny:\n\nDalší známé osobnosti, které školu vystudovaly nebo na ní učily:\n\n"}
{"id": "1345283", "url": "https://cs.wikipedia.org/wiki?curid=1345283", "title": "Seznam dílů seriálu Zákon a pořádek: Los Angeles", "text": "Seznam dílů seriálu Zákon a pořádek: Los Angeles\n\nToto je seznam dílů seriálu \"\".\n\n<onlyinclude>\n</onlyinclude>\n\n"}
{"id": "1345287", "url": "https://cs.wikipedia.org/wiki?curid=1345287", "title": "Lione/Conti", "text": "Lione/Conti\n\nLione/Conti je italský powermetalový projekt, v němž působí zpěváci Fabio Lione a Alessandro Conti. Tento duet vznikl v roce 2017 z iniciativy Simoneho Mularoniho, jenž kromě nahrání kytarových a baskytarových partů také složil všechny písně z připravovaného debutového alba, které sám produkoval. Ve zpěvu se střídají Lione a Conti, tedy dva zpěváci Rhapsody. Conte totiž působí mimo jiné v kapele Luca Turilli's Rhapsody, Lione byl zase do roku 2016 zpěvákem Rhapsody of Fire.\n\nEponymní debutové album projektu bylo vydáno v lednu 2018 u vydavatelství Frontiers Records.\n\n\n"}
{"id": "1345289", "url": "https://cs.wikipedia.org/wiki?curid=1345289", "title": "Avalon (album, Roxy Music)", "text": "Avalon (album, Roxy Music)\n\nAvalon je osmé a poslední studiové album anglické rockové skupiny Roxy Music. Vydáno bylo v květnu roku 1982 společnostmi E.G. Records a Polydor Records. Spolu se členy kapely, kterými v té době byli pouze zpěvák Bryan Ferry, kytarista Phil Manzanera a saxofonista Andy Mackay, se na jeho produkci podílel Rhett Davies. Nahrávání alba probíhalo ve studiích Compass Point Studios v Nassau (Bahamy) a The Power Station v New Yorku (USA).\n\nAutorem všech skladeb je Bryan Ferry, pokud není uvedeno jinak.\n\n\n"}
{"id": "1345290", "url": "https://cs.wikipedia.org/wiki?curid=1345290", "title": "Pralesnička barvířská", "text": "Pralesnička barvířská\n\nPralesnička barvířská (\"Dendrobates tinctorius\"), též pralesnička mnohobarvá je druh pralesničky rodu Dendrobates. Je to jeden z větších druhů pralesniček, je velká asi 5 cm. Jedná se o nejzápadnější druh pralesniček, který žije především v lesích v Guyanské vysočině. Vyskytuje se v východní Guyaně, v jihozápadní Surinami, v malé části severovýchodní Brazílie a skoro v celé Francouzské Guyaně, mimo malé přímořské oblasti na východě.\n\nJako většina druhů pralesniček rodu Dendrobates, pralesnička barvířská je velice toxická, jestliže je zkonzumována. Produkuje pumiliotoxiny, které používá k sebeobraně. I když jsou pumiliotoxiny slabší než allopumiliotoxiny a batrachotoxiny, produkované pralesničkami rodu Phyllobates, jsou dostatečně toxické, aby odradily většinu zvířat od jejich konzumace. V případě pralesničky barvířské toxiny mohou u člověka způsobit bolest, křeče a ztuhlost, pokud je s pralesničkou zacházeno hrubě. Vzhledem k jedu pralesniček barvířských a jejich barvám se jim zvířata, která se živí jinými, nejedovatými žábami, vyhýbají, jelikož existuje mnoho druhů pralesničky barvířské a jejich většinou velké množství barev varuje před toxicitou.\n\nMístní domorodci používají pralesničky barvířské jako dekoraci. Mladým zeleným papouškům je vytrženo peří a místa, kde bylo papouškům peří vytrženo, je následně potřeno jedem pralesničky. Když peří znovu doroste, jed způsobí, že peří vyroste žluté nebo červené spíše než zelené. Toto peří je velice ceněno.\n\nPralesnička barvířská je větší než většina druhů pralesniček, ale pralesnička strašná (\"Phyllobates terribilis\") a pralesnička třípruhá (\"Ameerega trivittata\") mohou být větší. Mnoho malých forem pralesničky barvířské je velkých asi 3,5 cm, většina mutací je velká 5 cm nebo mírně více, některé větší mutace mohou však překročit i 7 cm, i když většina velkých forem pralesničky barvířské je spíše blíže k 5,5 cm. Po nějaký čas bylo o jedincích v zajetí myšleno, že nejsou schopni dosáhnout stejné velikosti jako žáby v přírodě, pozdější důkazy ukázaly, že jedinci v zajetí nevyrostli do maximální možné velikosti zřejmě kvůli rozdílům v potravě a postrádání vitaminů a minerálů. Později měli někteří chovatelé štěstí a jejich pralesničky barvířské vyrostly do velké velikosti.\n\nPralesnička barvířská je jeden z nejrozmanitějších druhů všech pralesniček. Nejčastější mutace Cobalt má černé tělo a nepravidelný vzor žlutých, bílých až světle modrých pruhů kolem zad, boků, hrudi, hlavy a břicha. U některých mutací však může být tělo především modré (např. pralesnička azurová, která však bývá někdy označována jako samostatný druh), žluté nebo bílé. Barvy nohou přecházejí z bledě modré, nebesky modré nebo šedomodré do královsky modré, dále pak jsou posety malými kobaltově modrými, tmavomodrými a královsky fialovými tečkami. Unikátní mutace Matécho je téměř celá žlutá s černými skvrnami a trochou bílých skvrnek na nohou. Jiná unikátní mutace, Citronella, je především zlatožlutá s malými černými tečkami na břiše a královsky modrými nohami bez černých teček.\n\nSamci jsou většinou menší a štíhlejší než samice, ale mají větší přísavkové disky na prstech. Přísavkové disky samice jsou ve tvaru kruhu, přičemž přísavkové disky samce jsou ve tvaru srdce. Také samice mají kulatá záda, přičemž samci je mají zkřivená.\n\nDruhy pralesničky barvířské se dělí na dva typy: poddruhy a mutace. Existuje celkem 45 poddruhů pralesničky barvířské: Alanis, Atachi Bakka, Awarape, Azureus, Azureus Wattley, Bakhuis, Bakhuis Northern, Black Surinam, Blue Sipaliwini, Brasilianer, Cayenne, Citronella, Cobalt, Dasha, Green Sipaliwini, Grijspoot, Kabalebo, Kaysergebirge, Koetari, La Fumée, Lawa, Lorenzo, Matécho, Monte Dourado, Natasha, New River, Nikita, Nominat, Nouragues, Oelemarie, Orange Gebergte, Ouanary, Oyapock, Patricia, Regina, Robertus, Saül, Tafelberg, Trois Pitons, True Sipaliwini, Tumucumaque, Villa Nova, Weygoldt, Wilhelmina Gebirge a Yellow Black. Někteří batrachologové se však domnívají, že některé z těchto poddruhů jsou samostatné druhy.\n"}
{"id": "1345301", "url": "https://cs.wikipedia.org/wiki?curid=1345301", "title": "Seznam medailistů na Světovém poháru ve sportovním lezení – obtížnost", "text": "Seznam medailistů na Světovém poháru ve sportovním lezení – obtížnost\n\nSeznam medailistů na Světovém poháru ve sportovním lezení – obtížnost\n\n"}
{"id": "1345303", "url": "https://cs.wikipedia.org/wiki?curid=1345303", "title": "Romaric", "text": "Romaric\n\nChristian N'dri Koffi, fotbalovou přezdívkou Romaric (* 4. června 1983 Abidžan) je fotbalový záložník z Pobřeží slonoviny, od roku 2016 hráč indického klubu NorthEast United FC. Je absolventem mládežnické akademie klubu ASEC Mimosas, odkud přestoupil do belgického KSK Beveren. Pak hrál za Le Mans FC, Sevilla FC, RCD Espanyol, Real Zaragoza, SC Bastia a AC Omonia. Se Sevillou vyhrál v roce 2010 Copa del Rey a zahrál si také v Lize mistrů.\n\nZa fotbalovou reprezentaci Pobřeží slonoviny odehrál v letech 2005 až 2013 celkem 46 zápasů a vstřelil čtyři branky. Startoval na Africkém poháru národů 2006 (druhé místo), Africkém poháru národů 2008 (čtvrté místo) a Africkém poháru národů 2013 (čtvrtfinále). Také se zúčastnil mistrovství světa ve fotbale 2006 a mistrovství světa ve fotbale 2010, kde skóroval v utkání proti KLDR, které jeho tým vyhrál 3:0.\n\n"}
{"id": "1345308", "url": "https://cs.wikipedia.org/wiki?curid=1345308", "title": "Seznam medailistů na Světovém poháru ve sportovním lezení – rychlost", "text": "Seznam medailistů na Světovém poháru ve sportovním lezení – rychlost\n\nSeznam medailistů na Světovém poháru ve sportovním lezení – rychlost\n\n"}
{"id": "1345309", "url": "https://cs.wikipedia.org/wiki?curid=1345309", "title": "Aharon Jehuda Lejb Steinman", "text": "Aharon Jehuda Lejb Steinman\n\nRabín Aharon Jehuda Lejb Steinman (1913 – 2017) byl izraelský rabín, jeden z předních představitelů litevské větve ortodoxního směru, předseda Rady učenců Tóry hnutí Degel ha-Tora.\n\nRabín Steinman studoval v době mezi světovými válkami na litevských ješivách. Brzy po dovršení svých dvaceti let se stal učitelem talmudu a po následujících téměř osmdesát let vyučoval Tóru na ješivách ve Švýcarsku a v Izraeli. Do veřejného života se zapojuje od 60. let 20. století, kdy se zaměřoval na podporu zakládání kolelů v Izraeli. Působí v litevské aškenázské komunitě jako hlavní poradce a mentor v otázkách výchovy. Když byla v 80. letech založena Rada učenců Tóry hnutí Degel ha-Tora, stal se jejím členem a od té doby začal rozšiřovat oblasti svého veřejného působení. Po smrti rabi Šacha stanul společně s rabi Eljašivem v čele litevské aškenázské komunity.\n\nPo smrti rabi Eljašiva se stal vůdčí osobností nejstaršího litevskožidovského uskupení a je nejvyšší duchovní autoritou strany Degel ha-Tora, jejích novin Jated ne'eman a vzdělávacích ústavů a ješiv navázaných na tuto stranu. Jeho vliv však překračuje rámec litevské židovské tradice. Část příslušníků litevské tradice se však necítí být vázána jeho duchovním vedením, opustila instituce Degel ha-Tora a sdružila se v samostatné straně Benej Tora.\n\nRabi Steinman inicioval zakládání ješiv a kolelů v Izraeli i v zahraničí a v části z nich osobně figuruje jako předseda nebo patron. Stojí v čele kolelu Ponovežské ješivy a je členem vedení ješiv Gaon Jaakov a Orchot Tora. Až do začátku 21. století byl také roš ješiva Ponovežské ješivy pro mládež.\n\nJe autorem přibližně třiceti knih, mezi nimiž vyniká řada nazvaná \"Ajelet ha-šachar\", pojednávající o babylónském talmudu a o Tóře.\n"}
{"id": "1345313", "url": "https://cs.wikipedia.org/wiki?curid=1345313", "title": "Dekahydronaftalen", "text": "Dekahydronaftalen\n\nDekahydronaftalen (dekalin) je nasycený bicyklický uhlovodík ze skupiny cykloalkanů. Je to čirá bezbarvá kapalina charakterického zápachu.\n\nDekalin je čirá vysokovroucí kapalina nemísitelná s vodou a mísitelná s ethanolem, diethyletherem či s jinými kapalnými uhlovodíky.\nVzhledem ke své struktuře se vyskytuje ve dvou izomerních formách: cis a trans. Obě formy se liší prostorovým uspořádáním molekuly a rovněž svými fysikálními vlastnostmi (viz rámeček). Technický dekalin je směsí přibližně 90% trans-isomeru a 10% isomeru cis .\nChemicky se oba isomery chovají prakticky stejně. Vykazují typické vlastnosti alkanů (nasycených uhlovodíků) jako je poměrně velká netečnost při chemických reakcích a sklon k radikálovému průběhu reakce. Tato tendence se projevuje i v tvorbě organických peroxidů při dlouhodobém skladování dekalinu za přístupu vzduchu. \nZajímavou vlastností cis-dekalinu je jeho chiralita . Jeho molekula obsahuje pouze jednu dvojčetnou osu symetrie, ale žádný střed či rovinu symetrie a je tedy chirální molekulou. Ve skutečnosti však nelze izolovat jednotlivé enantiomery z důvodu velmi rychlé přeměny jednotlivých konformerů.\n\nVyrábí se úplnou hydrogenací naftalenu, při čemž v závislosti na podmínkách reakce vzniká převážně cis- nebo trans-izomer. Při hydrogenaci za normální teploty na oxidu platičitém v přítomnosti kyseliny octové vzniká cis-isomer (kinetický produkt), zatímco při použití sulfidu molydbenatého za vysoké teploty a tlaku vzniká isomer trans (termodynamický produkt).\nV praxi se používá povětšinou směs obou isomerů jako rozpouštědla, ať už v chemických reakcích nebo jako součást technických ředidel pro rozpuštění tuků a pryskyřic. Také je součástí palivových směsí.\n\nOba izomery dekalinu tvoří s vodou azotropické směsi:\ncis-izomer: 99,1 °C (22,4 % vody),\ntrans-izomer: 98,5 °C (26,5 % vody)\nFysikálně-chemické vlastnosti převzaty z citace <br>\nV článku jsou použity informace z cizojazyčných versí Wikipedie.\n\n\n"}
{"id": "1345315", "url": "https://cs.wikipedia.org/wiki?curid=1345315", "title": "Kim Song-pom", "text": "Kim Song-pom\n\nKim Song-min (* 30. května 1979) je bývalý korejský zápasník–judista.\n\nV širším výběru jihokorejské reprezentace se pohyboval od roku 2001. V roce 2004 uspěl při korejské olympijské nominaci pro start na olympijských hrách v Athénách. V úvodním kole porazil po taktické bitvě na šido mohutného Španěla Aythami Ruana. Ve druhém kole však neohlídal soto-makikomi Itala Paola Biachessiho a prohrál na ippon. V roce 2008 obhájil při korejské olympijské nominaci pozici reprezentační jedničky a startoval na olympijských hrách v Pekingu. V Pekingu vypadl ve druhém kole s Estoncem Martinem Padarem po technice aši-guruma na ippon. Sportovní kariéru ukončil v roce 2010. Věnuje se trenérské práci.\n\n\n\n"}
{"id": "1345317", "url": "https://cs.wikipedia.org/wiki?curid=1345317", "title": "Válka dvou královen", "text": "Válka dvou královen\n\nJako válka (dvou) královen, či \"válka dvou Elišek\", se někdy označuje konflikt mezi Eliškou Přemyslovnou a její nevlastní matkou Eliškou Rejčkou. Jednalo se de facto o občanskou válku, respektive o mocenský zápas o českou korunu, vedenou otevřeně i o zákulisní a diplimatické potyčky stoupenců obou stran. \n\n\"Válka\" byla vyvrcholením sporů mezi dvěma skupinami české šlechty, jedna vedená Jindřichem z Lipé na straně bývalé královny vdovy Elišky Rejčky, a Eliškou Přemyslovnou podporovanou posledním spojencem z řad českých šlechticů, Vilémem Zajícem z Valdeka. \n\nSpory postupně přerostly v otevřenou válku mezi Přemyslovnou a králem. Jan přistoupil na požadavky české šlechty, která vyvolala jeho odpor k české zemi. Jindřicha z Lipé totiž mnozí považovali za většího ochránce českých zájmů než Lucemburka a ctižádostivou Přemyslovnu. Roku 1319 se manželství krále Jana s Eliškou zcela rozpadlo. Jan přepadl hrad Loket a vzal Elišce tři nejstarší děti. Královniny oddíly s pomocí Viléma Zajíce z Valdeka obsadily Prahu, ale vojsko krále Jana bylo silnější. Eliška se odebrala na Mělník. Nakrátko se manželé sblížili ještě v roce 1321, když byl Jan těžce zraněn. Narodil se jim třetí syn Jan Jindřich a později ještě dvojčata Anna a Eliška. Snad to byl Jindřich z Lipé, kdo králi řekl, že se ho Eliška Přemyslovna snaží společně se svým polorodým bratrem, Janem Volkem, připravit o korunu veprospěch prvorozeného syna Václava. Toto podezření se ovšem nikdy nepotvrdilo a doznání Jana Volka se nedá považovat za věrohodné, poněvadž bylo získáno na mučidlech. V létě 1322, právě po mučení Jana Volka, Eliška před Janem uprchla do Bavor ke svému zeti a dceři Markétě a zde se jí roku 1323 narodila dvojčata Anna a Eliška. Jan ale manželku donutil k návratu zastavením výplaty důchodů. Eliška tak žila hlavně z podpory příbuzných, jako královna vedle Jana vystupovala jen výjimečně.\n\nJindřich z Lipé byl 26. října 1315 na Pražském hradě snad z popudu Elišky Přemyslovny a s královým souhlasem zajat a uvězněn v okovech na hradě Týřově. Část české a moravské šlechty se za Jindřicha postavila a Jan Lucemburský byl nucen ho po šesti měsících věznění za zástavu několika hradů a šesti rukojmí propustit a Elišce vyplatil 10 tisíc hřiven stříbra, aby získal její věnná města.\n\nDějiny Česka za vlády Lucemburků"}
{"id": "1345318", "url": "https://cs.wikipedia.org/wiki?curid=1345318", "title": "Když první se vrátí", "text": "Když první se vrátí\n\nKdyž první se vrátí (op. 6) je opera o jednom dějství českého skladatele Miloše Čeledy na libreto slezského básníka Jáchyma Blechty (vl. jm. Antonína Rába) na námět Otty Ericha Hartlebena.\n\nMiloš Čeleda, opavský rodák, se roku 1910 vrátil po vysokoškolských studiích v Praze, Lipsku a Hamburku do Opavy a stal se organizátorem českého kulturního života; založil při Českém čtenářském spolku orchestr, jejž dirigoval, a organizoval komorní a orchestrální koncerty. Současně se začal prosazovat jako skladatel – roku 1911 uvedl Otakar Ostrčil v Praze jeho melodram \"Kantor Halfar\" na slova básně Petra Bezruče – a pro opavské české amatéry napsal i operní aktovku \"Když první se vrátí\". Ta měla premiéru v listopadu roku 1913 v Opavě, skladatel přitom použil pseudonym Č. Sokol. Byla to první česká opera vzniklá a provedená ve Slezsku, ještě téhož roku ji hrálo české divadlo i v Moravské Ostravě (5. prosince) a ve Vítkovicích (10. prosince).\n\nRukopis opery se zachoval v Čeledově pozůstalosti, kterou uchovává Slezské zemské muzeum v Opavě.\n"}
{"id": "1345323", "url": "https://cs.wikipedia.org/wiki?curid=1345323", "title": "Seznam medailistů na Světovém poháru ve sportovním lezení – bouldering", "text": "Seznam medailistů na Světovém poháru ve sportovním lezení – bouldering\n\nSeznam medailistů na Světovém poháru ve sportovním lezení – bouldering\n\n"}
{"id": "1345324", "url": "https://cs.wikipedia.org/wiki?curid=1345324", "title": "Alexandr Uljanov", "text": "Alexandr Uljanov\n\nAlexandr Iljič Uljanov (rusky Александр Ильич Ульянов, Nižnij Novgorod – Šlisselburg) byl ruský anarchista, proticarský spiklenec a starší bratr Vladimira Iljiče Lenina.\n\nAlexandr Uljanov se připojil ke skupině, která navazovala na organizaci Narodnaja volja, která 1. března 1881 spáchala atentát na cara Alexandra II. Skupina plánovala na 1. březen roku 1887, k šestému výročí atentátu na Alexandra II., atentát na jeho nástupce Alexandra III. Spiknutí však bylo odhaleno carskou policií a účástníci zatčeni. Uljanov měl před soudem politickou řeč na obhajobu teroristického činu. Byl odsouzen k smrti a spolu s čtyřmi dalšími popraven oběšením v pevnosti Šlisselburg u Petrohradu.\n\nPoprava bratra zasáhla tehdy sedmnáctiletého Lenina a zřejmě jej ovlivnila směrem k revolučnímu radikalismu.\n"}
{"id": "1345325", "url": "https://cs.wikipedia.org/wiki?curid=1345325", "title": "Seznam medailistů na Světovém poháru ve sportovním lezení – kombinace", "text": "Seznam medailistů na Světovém poháru ve sportovním lezení – kombinace\n\nSeznam medailistů na Světovém poháru ve sportovním lezení – kombinace\n\n"}
{"id": "1345331", "url": "https://cs.wikipedia.org/wiki?curid=1345331", "title": "U hřiště", "text": "U hřiště\n\nU hřiště je název vodní plochy v katastru obce Káraný v okrese Praha-východ. Konkrétně se nechází v lokalitě Pod hájovnou poblíž slepého ramene Labe u Čelákovic. Vodní plocha má protáhlý charakter délky asi 47 metrů a šířky 12 m. Je orientována ze severovýchodu na jihozápad. Na severním břehu se nachází chatová oblast, na ostatních les. Na jihu pak po několika metrech slepé rameno Labe. Původně byla vodní plocha součástí ramene Labe. Od Labe se oddělila po roce 1869.\n"}
{"id": "1345332", "url": "https://cs.wikipedia.org/wiki?curid=1345332", "title": "Všechno, co má Ander rád", "text": "Všechno, co má Ander rád\n\nVšechno, co má Ander rád je slovenská hudebně-zábavná show, kterou od 22. září 2017 vysílá televize JOJ. Od 8. listopadu 2017 pořad vysílá také česká komerční stanice JOJ Family. Moderátorem pořadu je bavič Jan Pisančin, známý především jako \"Ander z Košic\", který se po letech opět vrátil na televizní obrazovky. V pořadu vystupuje i Ondrej Kandráč s kapelou, který moderuje a hraje v pořadu Všechno, co mám rád.\n\nV pořadu hraje kapela s Ondrejem Kandráčem (jiná skupina než Kandráčovci; kapela Sokoly). Na cimbál hraje se zpěvem Tomáš Oravec, na akordeon hraje Rado Duda, na kontrabas Tomáš Gašpierik a Juraj Kyseľ, na bicí Ľuboš Dvoščák a na housle se zpěvem Ondrej Kandráč.\n"}
{"id": "1345333", "url": "https://cs.wikipedia.org/wiki?curid=1345333", "title": "Laguna (Káraný)", "text": "Laguna (Káraný)\n\nVodní plocha Laguna se nachází na břehu Labe v Káraném v okrese Praha-východ. Má podlouhlý charakter s orientací z jihovýchodu na severozápad. Měří asi 220 metrů na délku a 45 metrů na šířku v nejširším místě, u okrajů pak 25 metrů. Její břehy jsou zatravněny a procházejí zde cesty, na severu je to asfaltka. Plocha vznikla po roce 1950. Rozloha Laguny je 0,5 ha. Je zde povolen sportovní rybolov. Laguna je v majetku vodárny Káraný a slouží k čištění vody sedimentací.\n"}
{"id": "1345335", "url": "https://cs.wikipedia.org/wiki?curid=1345335", "title": "Stanislav Kotačka", "text": "Stanislav Kotačka\n\nStanislav Kotačka (5. října 1908 Brno – 30. srpna 1946 Brno) byl český kriminálník a konfident německé tajné státní policie za druhé světové války, po jejímž skončení byl odsouzen k smrti za vraždu československého výsadkáře Josefa Bierského, účastníka výsadku Wolfram.\n\nVraždu výsadkáře Bierského spáchal Stanislav Kotačka 19. října 1944 na úbočí hory Smrk v Moravskoslezských Beskydech v době, kdy se ukrýval mezi partyzány, aby unikl trestu za dříve provedené loupeže. Po vraždě se Kotačka vrátil do Brna, kde německé polici vyzradil informace o aktivitách partyzánů a přislíbil rozvinout konfidentskou činnost. Do konce války se však již jen skrýval a po jejím skončení byl Kotačka 26. října 1945 zatčen. Po zatčení několikrát změnil výpověď, než byl 30. srpna 1946 mimořádným lidovým soudem jednomyslně uznán vinným za loupežnou vraždu a vojenskou zradu a ještě téhož dne v 16 hodin na něm byl na nádvoří brněnské Jahnovy tělocvičny vykonán trest smrti oběšením.\n\n"}
{"id": "1345339", "url": "https://cs.wikipedia.org/wiki?curid=1345339", "title": "Asipovičy", "text": "Asipovičy\n\nAsipovičy (, – \"Osipoviči\") je město v Mohylevské oblasti v Bělorusku. K roku 2007 mělo zhruba pětatřicet tisíc obyvatel.\n\nCentrum Asipovičů leží několik kilometrů jihozápadně od dálnice M5 z Minsku do Homelu (po které je v tomto úseku vedena také evropská silnice E271). Je vzdáleno přibližně padesát kilometrů severozápadně od Babrujsku.\n\nNa druhé straně dálnice protéká řeka Svislač, přítok Bereziny v povodí Dněpru, která je zde přehrazena Asipovičskou přehradou.\n\nMěsto je také železničním uzlem: vedou odsud koleje do Minsku, do Homelu, do Mohyleva a do Slucku.\n"}
{"id": "1345340", "url": "https://cs.wikipedia.org/wiki?curid=1345340", "title": "Kugelmugel", "text": "Kugelmugel\n\nKugelmugel je architektonický objekt kulovitého tvaru o průměru 8 metrů, vytvořený rakouským architektem Edwinem Lipburgerem (1928–2015). Objekt je umístěný na oploceném pozemku o rozloze cca 100 m ve Wurstelprateru, severozápadní části vídeňského zábavního parku Prátr. Budova a pozemek jsou zároveň sídlem tzv. \"Republiky Kugelmugel\", protestního mikrostátu, vyhlášeného Edwinem Lipburgerem v roce 1976.\n\nV roce 1971 postavil architekt Edwin Lipburger na louce u vesnice Katzelsdorf an der Leitha v okrese Wiener Neustadt-Land ve spolkové zemi Dolní Rakousy poblíž silnice č. 4091 (Landesstraße 4091) objekt ve tvaru koule, který nazval Kugelmugel (\"Kugel\" = německy \"koule\", \"Mugel\" = v místním dialektu \"boule\", \"pahrbek v poli\"). Vzápětí se architekt Lipburger dostal do konfliktu s úřady, neboť na vybudování tohoto objektu neměl stavební povolení - stavbu hájil tím, že se ve skutečnosti jedná o model budoucí velké železobetonové budovy, tedy o dvojrozměrný objekt, který je jen dočasně zakřivený a tudíž nepodléhá povolovacímu řízení. \n\nV roce 1976 na protest proti tlaku úřadů vyhlásil E. Lipburger \"Republiku Kugelmugel\" a svůj kulovitý objekt označil za nezávislý stát. Za nerespektování úředních rozhodnutí byl Edwin Lipburger v roce 1979 odsouzen k deseti týdnům vězení. Jeho výtvor byl v červnu 1982 přesunut do zábavního parku Prátr, kde byl instalován na prostranství \"Antifaschismus Platz\" v Hlavní aleji nedaleko vídeňského planetária. \"Azyl\" Kugelmugelu poskytl tehdejší radní pro kulturu Helmut Zilk, který se o dva roky později, v roce 1984, stal starostou Vídně. \n\nSmír s vídeňskou radnicí však netrval dlouho. Starosta Zilk považoval Kugelmugel za provizorní objekt a odmítl udělit souhlas s vybudováním vodovodní a elektrické přípojky, za což musel čelit žalobě ze strany E. Lipburgera. Podobně byl žalován v roce 2008 i Zilkův nástupce, vídeňský starosta Michael Häupl. \n\nPozemek s budovou je ohraničen zhruba 2,6 metrů vysokým oplocením osmiúhelníkového tvaru, zakončeným ostnatým drátem. Území je označeno velkými tabulemi s nápisy \"Republik Kugelmugel\", \"Grenzübergang\" (hraniční přechod), znakem \"republiky\" a informačními texty s protestním obsahem, napadajícími rozhodování rakouských úřadů. \n\n\"Republika Kugelmugel\" má zhruba 650 \"občanů\", kterým E. Lipburger nechal zhotovit pasy. Objekt, umístěný na městském pozemku v Prátru, slouží nadále především jako turistická atrakce. Lipburgerovi dědici využívají prostory Kugelmugelu i ke kulturním akcím - pořádají se zde například besedy nebo časově omezené výstavy. \n\n"}
{"id": "1345350", "url": "https://cs.wikipedia.org/wiki?curid=1345350", "title": "Seznam medailistek na Světovém poháru ve sportovním lezení – obtížnost", "text": "Seznam medailistek na Světovém poháru ve sportovním lezení – obtížnost\n\nSeznam medailistek na Světovém poháru ve sportovním lezení – obtížnost\n\n"}
{"id": "1345351", "url": "https://cs.wikipedia.org/wiki?curid=1345351", "title": "Michal Doležal (1977)", "text": "Michal Doležal (1977)\n\nMichal Doležal (* 19. srpna 1977) je bývalý český fotbalista, záložník.\n\nV české lize hrál za FK Teplice, SK Hradec Králové, SK Dynamo České Budějovice a FK Ústí nad Labem. Nastoupil ve 320 ligových utkáních a dal 24 gólů. V nižších soutěžích hrál i za FC Chomutov a v Německu za SV Germania Schöneiche.\n\n\n"}
{"id": "1345354", "url": "https://cs.wikipedia.org/wiki?curid=1345354", "title": "Zmijiště", "text": "Zmijiště\n\nZmijiště je přírodní památka nacházející se v Tvořihrázském lese na jižním svahu údolí Únanovky u Bohunického rybníka a vodní nádrže Těšetice, na katastru obce Kyjovice v okrese Znojmo.\n\nByla vyhlášena v roce 2013 nařízením Jihomoravského kraje č. 1/ 2014 ze dne 14. 11. 2013 a zaujímá plochu 7,34 ha.\n\nJedná se o jednu lokalitu z několika chráněných území v okrese Znojmo a na východní straně bezprostředně navazuje na archeologickou lokalitu Těšetice Kyjovice.\n\nTato lokalita je rovněž součástí Evropsky významné lokality Tvořihrázský les. \n\nPředmětem ochrany jsou panonské dubohabřiny a perialpidské bazifilní teplomilné doubravy. Typickým zástupcem stromového patra pro tuto oblast je zde zejména dub pýřitý. Z hmyzu pak ohrožený roháč obecný a tesařík obrovský.\n\n"}
{"id": "1345369", "url": "https://cs.wikipedia.org/wiki?curid=1345369", "title": "Cynarin", "text": "Cynarin\n\nCynarin je ester vzniklý z kyseliny chinové a dvou molekul kyseliny kávové, je biologicky aktivní látkou v artyčoku (\"Cynara cardunculus\").\n\nPůsobí jako inhibitor chuťových receptorů, čímž způsobuje dojem sladké chuti vody (a dalších nápojů a potravin).\n\nCynarin je také součástí léčiva Sulfad.\n"}
{"id": "1345378", "url": "https://cs.wikipedia.org/wiki?curid=1345378", "title": "Kyselina threonová", "text": "Kyselina threonová\n\nKyselina threonová je organická sloučenina, cukerná kyselina odvozená od threózy oxidací aldehydové skupiny na karboxylovou. -Izomer této kyseliny je metabolitem kyseliny askorbové (vitaminu C). V jedné studii bylo zjištěno, že jelikož kyselina -threonová inhibuje expresi DKK1 \"in vitro\", tak může mít potenciál k léčbě androgenní alopecie.\n"}
{"id": "1345383", "url": "https://cs.wikipedia.org/wiki?curid=1345383", "title": "Karel Tomeš", "text": "Karel Tomeš\n\nKarel Tomeš (11. července 1877 Helvíkovice – 28. ledna 1945 Dachau) byl československý politik, v letech 1925–1935 starosta Brna.\n\nJeho vnukem je právník Igor Tomeš.\n\nV roce 1882 se jeho rodina přestěhovala do Brna. Zde absolvoval gymnázium a poté studoval práva, která ale nedokončil. Pracoval u Moravského zemského výboru, kde se stal účetním ředitelem. Na začátku první světové války narukoval a již na konci roku 1914 se vzdal ruským vojákům. K československým legiím se přihlásil v roce 1917, o dva roky později se vrátil do Brna. V dalších letech působil v Československé obci legionářské. Od roku 1924 byl městským zastupitelem za Československou stranu socialistickou (od 1926 Československá strana národně socialistická), na konci roku 1925 se stal starostou Brna. Zvolen byl i podruhé, v roce 1929, a ve funkci zůstal do roku 1935.\n\nV roce 1940 byl zatčen na Poldovce a poté vězněn v různých věznicích v Německu. Po uplynutí trestu o délce 3,5 roku byl vrácen do Brna, tam se však ani po osmi měsících strávených v Kounicových kolejích nedočkal propuštění. V srpnu 1944 byl převezen do koncentračního tábora Dachau, kde v lednu 1945 zemřel na skvrnitý tyfus, který mu byl naočkován.\n\n"}
{"id": "1345386", "url": "https://cs.wikipedia.org/wiki?curid=1345386", "title": "Světový pohár v biatlonu 2017/2018 – Annecy", "text": "Světový pohár v biatlonu 2017/2018 – Annecy\n\n3. podnik Světového poháru v biatlonu v sezóně 2017/18 probíhal od 14. do 17. prosince 2017 ve francouzském Annecy. Na programu byly mužské a ženské závody ve sprintech, stíhací závody a závody s hromadným startem.\n\nZávody světového poháru se do tohoto alpského střediska vrátily po čtyřech letech.\n\nOficiální program:\n\nTento podnik světového poháru vynechalo několik významných závodníků, kteří raději ladili formu na olympijské hry, především Darja Domračevová, Ole Einar Bjørndalen nebo Emil Hegle Svendsen.\n\nV závodu žen byla na všech mezičasech s velkým náskokem první Slovenka Anastasia Kuzminová. Závod zdramatizovala Laura Dahlmeierová, která startovala jako jedna z posledních, ale ani ta ji nedokázala předstihnout. Z Češek dojela nejlépe na 16. pozici Veronika Vítková, která udělala jednu chybu při střelbě vleže. Svým 24. místem překvapila Jessica Jislová, která střílela čistě a v posledním kole dokázala ještě zrychlit.\n\nBěhem sprintu mužů byly podmínky na střelnici velmi dobré a polovina závodníků střílela vleže čistě. Poprvé v této sezoně se podařilo zastřílet obě položky bezchybně Michalu Šlesingrovi. Vinou zranění, které potvrdil reprezentační trenér mužů Michael Málek, však běžel pomalu a dojel na 41. místě. Další čeští reprezentanti jeli o trochu rychleji, ale chybovali při střelbě. Nejlépe skončil Michal Krčmář na 34. pozici přesto, že podle svých slov na trati upadl. Zvítězil stejně jako při minulém sprintu Nor Johannes Thingnes Bø, který už od prvních mezičasů vedl a svůj náskok stále navyšoval. Za druhým Martinen Fourcadeem dojel překvapivě domácí Antonin Guigonnat, který ve světovém poháru startoval zatím jen výjimečně a skončil nejlépe na 24. místě.\n\nDo závodu žen vyjela první Anastasia Kuzminová. Při úvodní střelbě však nezasáhla tři terče a dostala se před ní Laura Dahlmeierová. Ta si své první místo udržela až do cíle přes dramatickou situaci při poslední střelbě, kdy obě udělaly po jedné chybě. České reprezentantky pokračovaly v nevýrazných výkonech. Nejlépe dojela Eva Puskarčíková, která však po první střelecké položce vinou dvou nezasažených terčů klesla na 37. místo a ani velmi rychlou střelbou se nezlepšila na lepší než 25. pozici. Po závodě si pak postěžovala, že na posledním trestném kole ztratila hůlku a zbytek závodu jela s náhradní, kterou jí podal servis italského týmu. Veronika Vítková si své dobré výchozí postavení pokazila špatnou střelbou (nezasáhla celkem čtyři terče) a pomalým během klesla na 38. místo. Také ona musela jet s náhradní hůlkou, když si jednu zlomila.\n\nAni čeští muži se ve stíhacím závodě výrazněji neprosadili. Dařilo se jen Michalu Krčmářovi, který udělal na střelnici celkem dvě chyby a skončil na 22. místě, čímž se zlepšil o 12 míst oproti sprintu. Zvítězil Johannes Thingnes Bø, který střílel bezchybně a i rychlým během svůj náskok ze sprintu neustále navyšoval. Martin Fourcade nezasáhl vstoje celkem dva terče a dojel o více než minutu za ním.\n\nV závodě žen vedla v předposledním kole s náskokem Němka Denise Herrmannová. Při poslední střelbě však nezasáhla tři terče, čehož využila domácí Justine Braisazová, která ji tak předjela a poprvé v kariéře zvítězila. Na druhé místo se propracovala jediná bezchybně střílející závodnice, Běloruska Iryna Krjuková, která jej uhájila před zrychlující Němkou Laurou Dahlmeierovou.\nZ českých závodnic udělala Veronika Vítková celkem tři střelecké chyby. V posledních kolech pak už neměla síly na zrychlení a dokončila na 23. pozici. Druhá česká závodnice, Eva Puskarčíková, střílela sice nejrychleji ze všech, ale udělala při první i druhé položce po dvou chybách a propadla se na poslední 30. místo. Položky vstoje pak sice zastřílela bezchybně, ale nejpomalejším během se už dopředu neposunula.\n\nZávod s hromadným startem mužů se jel poprvé od roku 2010 bez českých závodníků. Komentátoři České televize očekávali souboj Johannese Bø s domácím Martinem Fourcadem. Johannes Bø však při první střelbě udělal dvě chyby a propadl se až na 25. místo. Do čela se sice dostal Erik Lesser, ale toho před poslední střelbou předjel Martin Fourcade, který si tak poprvé v kariéře dojel před domácím publikem pro vítězství. Johannes Bø rychlým během a bezchybnou střelbou v dalších položkách snižoval náskok Fourcada, ale bojoval už jen s Lesserem o druhé místo, které nakonec uhájil.\n"}
{"id": "1345389", "url": "https://cs.wikipedia.org/wiki?curid=1345389", "title": "Both Sides of the Sky", "text": "Both Sides of the Sky\n\nBoth Sides of the Sky je kompilační album amerického hudebníka Jimiho Hendrixe. Vydáno bylo 9. března roku 2018 společností Legacy Recordings. Obsahuje celkem třináct písní, z toho deset dříve nevydaných. Všechny písně byly nahrány v rozmezí let 1968 a 1970. Nachází se zde například coververze písně „Woodstock“ od zpěvačky Joni Mitchell. Jako hosté v různých písních hráli například Stephen Stills, Johnny Winter a Lonnie Youngblood. Na desce se podíleli jak členové kapely The Jimi Hendrix Experience (baskytarista Noel Redding a bubeník Mitch Mitchell), tak i jeho pozdějšího uskupení Band of Gypsys (baskytarista Billy Cox a bubeník Buddy Miles).\n\n"}
{"id": "1345395", "url": "https://cs.wikipedia.org/wiki?curid=1345395", "title": "Jótam (judský král)", "text": "Jótam (judský král)\n\nJótam (hebrejsky: , \"Jotam\") byl z Davidovské dynastie v pořadí desátý král samostatného Judského království. Jeho jméno se vykládá jako \"„Hospodin (je) dokonalý“\". Moderní historikové a archeologové uvádějí, že vládl asi v letech 759 př. n. l. až 743 př. n. l. Podle kroniky Davida Ganse by však jeho kralování mělo spadat do let 3167–3183 od stvoření světa neboli do let 595–578 před naším letopočtem, což odpovídá 16 letům vlády, jak je uvedeno v Tanachu.\n\nJótam byl synem krále Azarjáše, alias Uzijáše, a jeho ženy Jerúši. Na judský trůn v Jeruzalémě usedl ve svých 25 letech, předtím však jako korunní princ ve vladařských záležitostech několik let zastupoval svého malomocného otce. Talmud uvádí, že se narodil v době, kdy už byl jeho otec touto nemocí postižen. Jótam pokračoval v bezpečnostní politice svého otce, takže zesiloval opevnění na hranicích království a stavěl strážní věže. Mimo jiné posílil opevnění i okolo Chrámu a v průběhu své vlády také úspěšně potlačil vzpouru amónského krále. Za jeho života prorokovali Izajáš, Ozeáš a Micheáš. Jótam zemřel ve věku 41 let a po něm nastoupil na trůn jeho syn Achaz.\n\n"}
{"id": "1345401", "url": "https://cs.wikipedia.org/wiki?curid=1345401", "title": "Jeremias Günther", "text": "Jeremias Günther\n\nJeremias Günther (? – 1629 ?), psaný též jako Ginter či Ginther, byl v roce 1604 přijat jako dvorní malíř (portrétista) císaře Rudolfa. Později pracoval pro císaře Matyáše I. Habsburského. Významnou část jeho tvorby představovaly kopie děl Pietra Brueghela, Albrechta Dürera či Jacopa Bassana a jeho synů.\n\nMalířova životní data nejsou známa. Dochovala se jen jediná kresba, jež je signována a datována rokem 1600, což dokládá, že malíř pobýval v Praze již před jmenováním do funkce \"Camera mahler\". Tato Güntherova kresba přesně kopíruje práci Josepha Heintze s názvem \"Aristoteles a Phyllis\". Dva obrazy, a to obraz Rudolfa II. a císařovny Anny Tyrolské, dokládají jeho pozici císařova portrétisty, který vycházel především z prací Hanse von Aachena. Jeho oficiální podobizny často sloužily jako dary pro různé evropské dvory. Güntherovy portréty vynikaly strnulostí postav, čímž vyvolávaly pocit úcty k portrétovanému. Byl schopen malovat i velké obrazy s mytologickými náměty, stejně jako miniaturní obrázky často malované na netypické podklady (slonovina, dřevěná deska pokrytá zářezy). Jím používaný vroubkovaný povrch umožňoval nanášet barvy z obou stran, čímž vznikl zrakový klam, kdy z jedné strany viděl divák jiný obraz než z druhé.\n\nV době Ferdinanda II. Štýrského (1578–1637) již císařský dvůr ztratil zájem o Güntherovy služby. Přesto ještě v roce 1629 opravoval staré malby v klášteře Klosterneuburg, což je poslední zpráva o malířově činnosti.\n\n\n"}
{"id": "1345412", "url": "https://cs.wikipedia.org/wiki?curid=1345412", "title": "Seznam medailistek na Světovém poháru ve sportovním lezení – rychlost", "text": "Seznam medailistek na Světovém poháru ve sportovním lezení – rychlost\n\nSeznam medailistek na Světovém poháru ve sportovním lezení – rychlost\n\n"}
{"id": "1345413", "url": "https://cs.wikipedia.org/wiki?curid=1345413", "title": "Seznam medailistek na Světovém poháru ve sportovním lezení – bouldering", "text": "Seznam medailistek na Světovém poháru ve sportovním lezení – bouldering\n\nSeznam medailistek na Světovém poháru ve sportovním lezení – bouldering\n\n"}
{"id": "1345414", "url": "https://cs.wikipedia.org/wiki?curid=1345414", "title": "Seznam medailistek na Světovém poháru ve sportovním lezení – kombinace", "text": "Seznam medailistek na Světovém poháru ve sportovním lezení – kombinace\n\nSeznam medailistek na Světovém poháru ve sportovním lezení – kombinace\n\n"}
{"id": "1345415", "url": "https://cs.wikipedia.org/wiki?curid=1345415", "title": "Stranded (album)", "text": "Stranded (album)\n\nStranded je třetí studiové album anglické rockové skupiny Roxy Music. Vydáno bylo v listopadu roku 1973 a jeho producentem byl Chris Thomas. Na rozdíl od předchozích dvou alb, pro které všechny písně napsal frontman Bryan Ferry, obsahuje tato deska také dvě písně, na nichž se autorsky podíleli i jiní členové (konkrétně Andy Mackay a Phil Manzanera). Jde o první album kapely, na němž se nepodílel Brian Eno. Zároveň jde o první album kapely, na němž hráli John Gustafson a Eddie Jobson. V britské hitparádě se umístilo na první příčce. Na obalu alba byla použita fotografie modelky a Ferryho tehdejší přítelkyně Marilyn Cole. Brian Eno desku označil za nejlepší nahrávku v historii kapely.\n\nAutorem všech skladeb je Bryan Ferry, pokud není uvedeno jinak.\n\n\n"}
{"id": "1345418", "url": "https://cs.wikipedia.org/wiki?curid=1345418", "title": "Roman Mrázek (jazykovědec)", "text": "Roman Mrázek (jazykovědec)\n\nRoman Mrázek (21. listopadu 1921, Letovice – 17. listopadu 1989) byl český vysokoškolský učitel a slavista, zaměřením rusista.\nRoman Mrázek vystudoval v roce 1947, již před uzavřením českých vysokých škol 17. listopadu 1939 započaté studium, ruštiny a historie na Filozofické fakultě Masarykovy univerzity (FF MU) v Brně, kde byl posluchačem profesorů Františka Trávníčka, Václava Machka a také historika Josefa Macůrka. Po ukončení studia vyučoval čtyři roky na gymnáziu (1948–1952) a dva na Janáčkově akademii múzických umění v Brně (1952–1954; JAMU), teprve roku 1954 se vrátil na svoji alma mater jako odborný asistent na tamější katedře rusistiky, kde setrval jako pedagog (1952 – PhDr.; 1960 – CSc.; 1962 – doc.; 1968 – mimořádný prof.) až do roku 1988.\n\n\n"}
{"id": "1345423", "url": "https://cs.wikipedia.org/wiki?curid=1345423", "title": "O Fantasma", "text": "O Fantasma\n\nO Fantasma je portugalský hraný film z roku 2000, který režíroval João Pedro Rodrigues. Film zachycuje život mladého popeláře. Snímek měl světovou premiéru na Filmovém festivalu V Benátkách 23. října 2000.\n\nMladík Sérgio pracuje jako popelář na noční směně v Lisabonu. Jeho kolegyně v práci Fátima má o něj zájem, ale Sergio raději vyhledává po městě jednorázové vztahy s muži. Jednou potká motorkáře João, kterého začne tajně sledovat. Ten však o Sérgia nejeví žádný zájem. Jeho posedlost dojde tak daleko, že se Sérgio k němu vloupe do domu. \n"}
{"id": "1345424", "url": "https://cs.wikipedia.org/wiki?curid=1345424", "title": "Opavský živnostenský spolek", "text": "Opavský živnostenský spolek\n\nOpavský živnostenský spolek (něm. Troppauer Gewerbeverein) byl spolek pečující o rozvoj průmyslu a řemesel na Opavsku.\n\nZaložen byl roku 1879.\n\nPořádal zejména hospodářské výstavy, z nichž nejvýznamnější byly výstavy \"Troppaer Witschaft Ausstelung\" (TROWA), pořádané v letech 1935–1937.\n\n"}
{"id": "1345428", "url": "https://cs.wikipedia.org/wiki?curid=1345428", "title": "Točkolotoč", "text": "Točkolotoč\n\nTočkolotoč je česká folková skupina. Založili ji v roce 1984 ve Svitavách příslušníci romské rodiny Peštů, kteří do té doby působili v místních rockových skupinách The Raffaels a Verze 5. Na festivalu Porta skupina získala v roce 1985 čestné uznání poroty a v roce 1986 patřila k vítězům interpretační soutěže. Její hudbu charakterizoval Jiří Černý ve sleevenote debutového alba \"Čhave Svitevendar\": „Točkolotoč překvapivě rychle vytvořil svůj osobitý autorský a interpretační styl, obsahující prvky romského a moravského folklóru, tuzemského folku i rocku. Je rozeznatelný podle obou sólových zpěváků, Gejzy Pešty a Milana Bendíka, typicky romských sborů, melodiky Jiřího kytary a Mirkovy mandolíny a efektních, nicméně spontánně působících mnohovrstevnatých rytmů.“ V devadesátých letech skupina prošla personálními změnami a přidali se k ní i neromští hudebníci, v novějších skladbách se objevuje také inspirace styly jako jazz, country nebo reggae. Točkolotoč úspěšně vystoupil v USA na Smithsonian Folklife Festivalu, uznale se o jeho tvorbě vyslovili Frank Zappa i Paul Simon.\n\n\n"}
{"id": "1345429", "url": "https://cs.wikipedia.org/wiki?curid=1345429", "title": "To, co máme společné", "text": "To, co máme společné\n\nTo, co máme společné (\"Common Ground\") je americký hraný film z roku 2000, který režírovala Donna Deitch. Film zachycuje ve třech příbězích proměnu názorů na LGBT komunitu na americkém maloměstě očima jednoho zdejšího obyvatele.\n\nV roce 1954 v městečku Homer v Connecticutu malý Johnny Burroughs, jehož otec padl v korejské válce, sleduje osudy dívky Dorothy. Ta se vrací ke své matce ze služby v námořnictvu. Krátce poté obyvatelé zjistí, že byla propuštěna kvůli své homosexualitě. Snaží se najít si práci, ale protože byla propuštěna bez cti a za závažný morální prohřešek, nedostane práci ve škole. Matka se jí zřekne a musí se přestěhovat. Rodinný přítel Menos ji sice zaměstná ve svém obchodě, ale zákazníci začnou obchod bojkotovat. Všichni sousedé v městečku se jí straní. Zastání najde pouze u Janet, která provozuje místní restauraci. Ta jí poradí, ať odjede pryč a začne jinde nový život.\n\nV roce 1974 je z Johnnyho Burroughse válečný veterán z Vietnamu a jednoho dne se zastane studenta Tobbyho, kterého šikanují spolužáci, protože je gay. Tobby se svěří svému učiteli francouzštiny Gilovi. Gil je také gay, ale tají to, protože má šanci stát se ředitelem školy. Tobby je v plaveckém oddílu, který se připravuje na studentský šampionát. Při něm Tobby záměrně zkazí zápas a jeho spolužáci ho fyzicky napadnou. To Gila donutí k tomu, aby svou sexuální orientaci oznámil ve škole. Tím pádem přijde o možnost stát se ředitelem a ohrozí i své místo učitele na škole. Tobby odjíždí studovat na Harvard. Gil s přítelem Gusem zůstávají ve městě.\n\nV roce 2000 veteránova dcera Nancy připravuje svatbu pro své kamarády Andyho a Amose. Proti je spolek válečných veteránů. Andyho otec ale neví, jestli se přidat k protestu svých kamarádů veteránů nebo podpořit svého syna. Ale ani Andy vlastně svatbu moc nechce. Navíc jejich lesbické kamarádky po nich chtějí darovat sperma. Andy a otec ve skrytu před ostatními vedou dialog, jestli má svatba vůbec smysl. Svatbu nakonec podpoří i část obyvatel, městská rada, ba i místní pastor.\n"}
{"id": "1345431", "url": "https://cs.wikipedia.org/wiki?curid=1345431", "title": "Půlnoční slunce (seriál)", "text": "Půlnoční slunce (seriál)\n\nPůlnoční slunce (švédsky Midnattssol, francouzsky Jour polaire) je švédsko-francouzský kriminální seriál z roku 2016, ve kterém dvojice detektivů za polárním kruhem pátrá po vícenásobném vrahovi.\n\nVe Švédsku je na odlehlém místě poblíž hornického města Kiruna ležícím až za polárním kruhem brutálním způsobem zavražděn muž – byl přivázán na list helikoptéry. Vyšetřováním se zjistí, že se jedná o francouzského občana. Z Paříže je proto povolána policistka Kahina Zadi, aby se podílela na vyšetřování.\n\nMezitím je objevena další mrtvola – pilot helikoptéry Gambo, který byl roztrhán vlky. Kahina také musí řešit osobní problémy v rámci své rodiny, kdy se u ní znenadání objeví její syn Nadji, kterého po porodu vychovávala její matka. Také má problémy zvyknout si na polární den. Švédský prokurátor Rutger Burlin pověřený vyšetřováním náhle zemře a případ převezme jeho kolega Anders Harnesk. Pitva prokáže, že Burlin byl otráven.\n\nV městečku se na veřejných místech objeví vytištěná jména obětí s čísly a policie objeví třetí tělo muže, který byl umučen. Zdá se, že vrah postupuje podle seznamu, který obsahuje 22 jmen. Vraždy spojuje událost, která se odehrála před deseti lety, ale vyšetřovatelé nevědí, k čemu konkrétně došlo. Kahinu následně kontaktuje muž, který pracuje pro francouzské tajné služby a žádá veškeré informace o případu. Kahina se dostává do konfliktu s místním drogovým dealerem a navíc se za ní vydá do Švédska autostopem i její syn Nadji.\n\nAnders řeší také problém, jak své dceři říct, že je gay a že udržuje poměr s pilotem helikoptéry Thorem. Vyšetřování vede k bývalým zaměstnancům vědeckého střediska Nordic Space Center, které spolupracovalo s Francií na tajných úkolech, a také k těžební společnosti, která zaměstnává většinu obyvatel města v dole na železnou rudu. Na místech činu jsou nalézány odkazy na tradiční kulturu místních Laponců, což ovšem může být i falešná stopa. Mezitím umírají další osoby a policie netuší, kdo všechno je ještě na seznamu.\n\nVrahem je Eddie Geatki, bratr zastřelené Sámky Eveliny, která se dozvěděla tajemství skupiny dvaceti dvou místních osob. Členové skupiny pomohli za úplatu uskladnit použitý uran v dole, ilegálně dovezený z Francie. Evelin o tom napsala báseň a podle jednotlivých veršů pak Eddie zaranžoval scény vražd. Záchranit se podařilo pouze těhotnou Jenny Ann. Sám Eddie si naplánoval smrt při zatopení v dole, s patnácti členy skupiny.\n\n"}
{"id": "1345433", "url": "https://cs.wikipedia.org/wiki?curid=1345433", "title": "Utrpení svatého Šebestiána", "text": "Utrpení svatého Šebestiána\n\nUtrpení svatého Šebestiána (\"Le martyre de Saint Sébastien\") je německý hraný film z roku 1984, který režíroval Petr Weigl podle stejnojmenné hry Clauda Debussyho z roku 1911. Film zachycuje mučednickou smrt svatého Šebestiána.\n\nLučištník a velitel pretoriánské gardy a císařův oblíbenec Šebestián je přítomen popravě dvou bratrů Marka a Marcelliana, kteří jsou jako křesťané ochotni zemřít pro svou víru. Při tom sám přijme víru stejně jako matka odsouzených bratrů. Prefekt jej chce nechat také odsoudit, ale Šebestián přejde po žhavém uhlí, které se pod jeho nohama promění v lilie, což prefekta vyděsí. Šebestián je předvolán před císaře, aby vysvětlil své chování. Císař je ochoten mu odpustit, pokud bude uctívat římské bohy, především boha Slunce Apollóna. Šebestián však zůstává věrný Kristu, přestože ho chce sám císař udělat bohem. Císař jej proto odsoudí k trestu smrti zastřelením. Šebestián smrt přijme. Lučištníci z jeho gardy dostanou pokyn vykonat popravu. Ti se zdráhají svého oblíbeného velitele zabít. Šebestián je však uprosí, že je to vůle boží.\n"}
{"id": "1345434", "url": "https://cs.wikipedia.org/wiki?curid=1345434", "title": "Orientální oblast", "text": "Orientální oblast\n\nOrientální oblast či indomalajská oblast je jedna z velkých biogeografických oblastí zahrnující prakticky celou jihovýchodní Asii směrem od Himálaje.\nOblast zahrnuje jižní Asii. Na severu je vymezena pohořím Himálaj a dosahuje až k takzvané Wallaceově linii, pojmenované po britském vědci A. R. Wallaceovi. V období pleistocén, kdy byla hladina moře nižší než dnes, byly oblasti severozápadně od Wallaceovy linie spojeny s pevninskou Asií, což vysvětluje podobnost zdejší zvířeny. Filipíny byly s pevninou zřejmě spojeny jen částečně. Na západě a východě orientální oblasti leží rozsáhlý přechod do palearktické oblasti. Od oblasti afrotropické oddělují orientální oblast pouště. Kdysi tato přírodní bariéra nebyla tolik rozvinuta, proto tyto dvě oblasti sdílejí mnoho stejných zvířecích forem. Dvěma hlavními vegetačními zónami orientální oblasti jsou suché lesy, savany a stepi v Indii a Zadní Indii a tropické deštné lesy, monzunové lesy, pohoří a bažiny v Západním Ghátu a jihovýchodní Asii.\n\nOrientální oblast je bohatá na faunu, ale většinu z ní sdílí s palearktickou, afrotropickou a australskou oblastí. Vyvinulo se zde pouze málo endemitních forem (ze savců např. letuchy, gibovití, z ptáků ireny).\n\nV téměř celé oblasti žijí jeleni, divoká prasata, sloni, cibetky, promykovití či makakové. Běžné jsou i velké šelmy, jako je tygr nebo levhart skvrnitý, v deštných pralesech se vyskytují levharti obláčkoví, gibonovití či nártouni. Rozšířen byl také tapír čabrakový či nosorožec sumaterský a jávský, dnes je však výskyt těchto druhů omezen na několik oblastí. Na ostrovech Sumatra a Borneo žijí orangutani, jejichž výskyt v pleistocénu sahal až do Číny. Na Filipínách se vyvinula vlastní fauna, jako např. zakrslý buvol tamarau.\n\nTypickými savci indických suchých oblastí jsou vlci, jelenovitý axis indický, hyeny a antilopy (např. nilgau). Nejdůležitějším predátorem savany byl lev, dnes je zde jeho výskyt omezen pouze na chráněnou oblast Gir Forest. Na pláních na severu oblasti žijí například nosorožci či prase zakrslé, pustiny na severozápadě orientální oblasti jsou domovem gazel, vlků či oslů asijských. V orientální oblasti žil i gepard štíhlý, jenž se dnes vyskytuje pouze v Íránu.\n\nVe zdejších řekách žijí říční delfíni.\n\nV orientální oblasti žije řada hrabavých ptáků, jako bažanti, páv korunkatý, satyrové, velekurové a další, mimo to se zde lze setkat například s řadou papoušků a dravých ptáků (orel šedohlavý, orel indomalajský).\n\nMezi největší plazy oblasti patří krokodýl bahenní a mořský a gaviál indický.\n"}
{"id": "1345446", "url": "https://cs.wikipedia.org/wiki?curid=1345446", "title": "Seznam nosných raket", "text": "Seznam nosných raket\n\nToto je seznam nosných raket. Jedná se o seznam běžných orbitálních vynášecích systémů, který se skládá z kosmických nosičů a jiných konvenčních systémů, které se využívají k vypouštění kosmických lodí, družic a jiných nákladů do vesmíru.\n\n\n\n\n\n\n\n\n\n"}
{"id": "1345456", "url": "https://cs.wikipedia.org/wiki?curid=1345456", "title": "Míra Hejda", "text": "Míra Hejda\n\nMíra Hejda (* 10. října 1983 Plzeň) je český moderátor, TV producent a kreativní TV marketing manager.\n\nV 19 letech poprvé začal pracovat pro západočeské rádio KissProton jako asistent produkce. O dva roky později, v roce 2004, uspěl v konkurzu na moderátora a uváděl zde svou vlastní relaci ve vysílacím čase 17-21h. V říjnu roku 2005 mu přišla první nabídka na moderování v televizi a to konkrétně od západočeské ZAK TV. Stal se tak moderátorem regionálních zpráv, které vysílala i TV Prima. Přibližně o dva měsíce později Hejda uspěl v konkurzu na moderátora do hudební televize Óčko a odstartoval tak své fungování i v Praze. V roce 2008 dal za vznik své vlastní talkshow \"Limuzína s Mírou Hejdou\", která se na Óčko TV vysílá dodnes. V roce 2007 dostal nabídku moderovat televizní reality show \"Vyvolení – Noví hrdinové\", která běžela na TV Prima a musel tak zvládnout 72 přímých přenosů během 3 měsíců. Po Vyvolených mu rádio KissProton nabídlo pozici programového ředitele rádia. Pro Hejdu se tak jednalo o skloubení moderování a pozice managera, o čemž chvíli přemýšlel a nakonec na nabídku kývl. Díky všem svým zkušenostem se kromě moderátora stal i producentem a má za sebou úspěšnou tvorbu několika televizních pořadů jako již zmíněná \"Limuzína na Óčku\", \"Autocentral\" na regionální televizi ZAK TV nebo seriál o stavění domu \"Stavba není sen\".\n\nV roce 2014 přišel šéf \"Snídaně s Novou\" s nápadem, aby Míra tvořil moderátorské duo se svou partnerkou Zorkou Hejdovou (tehdy Kepkovou) a uváděli spolu ranní show. Dvojici zde můžete vídat každé čtvrteční ráno.\n\nDnes se Hejda kromě moderování televizních pořadů (\"Snídaně s Novou\", \"Limuzína\", \"Autocentral\" a \"Stavba není sen\") a nejrůznějších eventů věnuje i kreativní tvorbě televizního marketingu a v roce 2017 rozjel vlastní internetovou televizi o bydlení TV Bydlení (www.tvbydleni.cz).\n\nNarodil se v říjnu roku 1983 v Plzni. Vystudoval střední průmyslovou školu dopravní.\n\nMíra je velkým fanouškem do aut. Hobby spojuje s prací při každém natáčení pořadu \"Autocentral\", kde testuje bazarové vozy.\n\nV roce 2013 se oženil se svou manželkou Zorkou Hejdovou na zámku Blatná. Zorka Hejdová je taktéž úspěšnou moderátorkou (TV Nova, Evropa 2 a další). Pár spolu žije na okraji Plzně, kde si postavili dům. Právě při výstavbě jejich domu se zrodila myšlenka na pořad \"Stavba není sen\", který provází všemi strastmi se stavbou spojenými.\n\nV roce 2012 Míra požádal o ruku Zorku v přímém přenosu Snídaně s Novou.\n\nJak již bylo zmíněno, tak pár stále žije v Plzni. Znamená to pro ně každodenní dojíždění do Prahy, ale svou domovinu opustit nechtějí.\n\nMají psa plemene Pomeranian jménem Barney. Na Instagramu najdete fotografie z jeho života pod hashtagem #zezivotabarneyhoboo\n\n"}
{"id": "1345468", "url": "https://cs.wikipedia.org/wiki?curid=1345468", "title": "Zatomus", "text": "Zatomus\n\nZatomus byl rod rauisucha, žijícího v období svrchního triasu (asi před 230 až 210 miliony let) na území dnešní Severní Karolíny v USA. Tento dravý archosauromorf byl vědecky popsán roku 1871 paleontologem Edwardem Drinkerem Copem.\n\nPůvodně byl považován za dinosaura. Dnes je tento taxon považován za \"nomen dubium\", vzhledem k jeho fragmentární povaze. Blízkými vývojovými příbuznými tohoto druhu mohly být rody \"Postosuchus\" a \"Batrachotomus\". Jediným známým druhem je typový \"Z. sarcophagus\".\n\n\n"}
{"id": "1345470", "url": "https://cs.wikipedia.org/wiki?curid=1345470", "title": "Krajinná památková zóna", "text": "Krajinná památková zóna\n\nKrajinná památková zóna je specifickým typem chráněného území, které vykazuje jak přírodní, tak kulturně historické hodnoty, jejichž význam je pro vyhlášení ochrany daného území rozhodující. Z tohoto důvodu je ochrana krajinných památkových zón (KPZ) v gesci památkové péče v souladu s památkovým zákonem č. 20/1987 Sb., který v Československé socialistické republice vstoupil v platnost 1. 1. 1988. Pro výběr a vyhlašování krajinných památkových zón jsou prvořadé hodnoty dané kulturní krajiny. Historická kulturní krajina bývá charakterizována výraznou kompozicí, doplněnou alejemi, místními komunikacemi a souvisejícími stavbami, může se však jednat i o ukázku kontinuálního vývoje zemědělského hospodaření či o pozůstatky krajiny montánní s doklady hornické činnosti nebo o typ krajiny memoriální, spojené s památkami na významné bitvy. Jako první dvě krajinné památkové zóny na území České republiky (tehdy ještě ČSFR) byly v roce 1992 prohlášeny Lednicko-valtický areál a bojiště bitvy u Slavkova. Do roku 2017 bylo v České republice vyhlášeno celkem 25 krajinných památkových zón. \n\n\nKromě mezinárodních úmluv, k nímž Česká republika přistoupila, odhodlání střežit a rozvíjet zděděné přírodní a kulturní bohatství - hmotné i duchovní - deklaruje základní zákon ČR, tj. Ústava České republiky. Dosud jediný zákon České republiky, který má pojem ochrany krajiny přímo ve svém názvu, je zákon č. 114/1992 Sb. o ochraně přírody a krajiny. Z hlediska péče o historickou kulturní krajinu má prvořadý význam zákon č. 20/1987 Sb. (tzv. památkový zákon). S konkrétními postupy při ochraně krajinných památkových zón bezprostředně souvisejí další právní dokumenty, jako je zákon č. 183/2006 Sb. (stavební zákon), zákon č. 252/1997 Sb. o zemědělství, zákon č. 334/1992 o ochraně zemědělského půdního fondu, dále lesní zákon (zákon č. 289/1995 Sb.), zákon o myslivosti (zákon č. 445/2001), vodní zákon (zákon č. 254/2001 Sb.), zákon o rybníkářství (zákon č. 99/2004 Sb.) a zákon o pozemkových úpravách (zákon č. 139/2002 Sb.). \n\n"}
{"id": "1345471", "url": "https://cs.wikipedia.org/wiki?curid=1345471", "title": "Saas-Grund", "text": "Saas-Grund\n\nSaas-Grund je obec v německý mluví části švýcarského kantonu Valais, v okrese Visp. Nad Saas-Grund je na skalní římse v nadmořské výšce 1792 m usazeno známější středisko Saas-Fee. Spolu s dalšími středisky Saas-Balen a Saas-Almagell nabízejí 145 km sjezdovek začínajících ve výšce 3600 m n. m.\n\nObec je poprvé zmiňována v roce 1438 jako Grunderro.\n\nObec je tvořena vesnicí Saas-Grund, osadami Unter dem Berg a Ze Löübinu a částmi osad Tamatten a Unter den Bodmen.\n\nV roce 2016 žilo v obci 1 023 obyvatel. V roce 2000 hovořilo 91,5 % obyvatel obce německy. K římskokatolické církvi se hlásí 80,8 % obyvatel, ke švýcarské reformované církvi 3,3 % obyvatel.\n\n"}
{"id": "1345473", "url": "https://cs.wikipedia.org/wiki?curid=1345473", "title": "Gandzorigín Mandachnaran", "text": "Gandzorigín Mandachnaran\n\nGandzorigín Mandachnaran nebo Mandachnaran Gandzorig (* 11. května 1986) je mongolský zápasník–volnostylař.\n\nV mongolské reprezentaci se prosazuje od roku 2009 v lehkých váhových kategoriích. V roce 2012 neuspěl na turnajích olympijské kvalifikaci pro účast olympijských hrách v Londýně. V roce 2015 vybojoval na mistrovství světa v Las Vegas kvalifikaci na olympijské hry v Riu. Ve čtvrtfinále olympijského turnaje nestačil ve čtvrtfinále na Soslana Ramonova z Ruska. Přes opravy postoupil do boje o třetí místo ve kterém nastoupil proti Uzbeku Ixtiyor Navroʻzovi. V poslední minutě zápasu udržoval náskok 7:6, ale poslední sekundy zápasu psychicky nezvládl. Zisk bronzové olympijské medaile začal slavit v době, kdy zbývalo do konce hrací doby několik sekund. Za své chování obdržel trestný bod a vítězem se za vyrovnaného stavu 7:7 stal jeho soupeř jako poslední bodující. Verdikt rozhodčího se snažil vzít protestem. Nepomohlo ani svérázné chování jeho trenérů, kteří se na protest svlékli do spodního prádla. Jury protest zamítla. Obsadil 5. místo.\n\n\n"}
{"id": "1345476", "url": "https://cs.wikipedia.org/wiki?curid=1345476", "title": "Zanclodon", "text": "Zanclodon\n\nZanclodon (\"zub ve tvaru kosy\") byl rod archosauromorfního plaza, žijícího v období středního triasu (asi před 237 až 235 miliony let) na území dnešního jižního Německa. Tento druh byl původně vědecky popsán roku 1846 pod rodovým jménem \"Smilodon\", to bylo ale již o čtyři roky dříve použito pro pojmenování velké kočkovité šelmy (\"šavlozubého tygra\") z pleistocénu Severní Ameriky. Velikost tohoto druhu není známá, protože dosud objevené fosilie jsou velmi fragmentární.\n\nPostupně bylo tímto rodovým jménem označeno celkem osm různých druhů, dnes je ale všechny považujeme za nomina dubia. Druh \"Z. laevis\" je založen na fosilii levé maxily (kosti horní čelisti) jakéhosi neznámého archosaura. Ačkoliv byl tento taxon dříve považován za příslušníka skupiny Dinosauria, dnes předpokládáme, že se o dinosaura nejednalo. Fosilní materiál přisuzovaný tomuto rodu zřejmě zčásti patřil sauropodomorfovi rodu \"Plateosaurus\".\n\n\n"}
{"id": "1345478", "url": "https://cs.wikipedia.org/wiki?curid=1345478", "title": "Buyeoské jazyky", "text": "Buyeoské jazyky\n\nBuyeoské jazyky (též jazyky buyeo, jazyky fuyu, korejsky 부여, čínsky 扶餘) jsou hypotetickou jazykovou rodinu, do které patřily jazyky dávné Koreje. Mluvilo se jimi v severní části korejského poloostrova, v jižním Mandžusku a možná i v Japonsku. Všechny buyeoské jazyky již vymřeli.\n\nNejspíše jsou podskupinou korejských jazyků (spolu se sillskými jazyky, mezi které patří korejština a čedžuština), existuje však i teorie spojující buyeoské jazyky s japonštinou nebo tunguzskými jazyky.\n\nNázev se odvíjí od jazyka buyeo, který do této jazykové rodiny patří.\n\n"}
{"id": "1345570", "url": "https://cs.wikipedia.org/wiki?curid=1345570", "title": "Robert McClure", "text": "Robert McClure\n\nSir Robert John Le Mesurier McClure (* 28. ledna 1807 Wexford – 18. října 1873 Portsmouth) byl britský mořeplavec a polárník.\n\nByl synem Skota narozeného v Londonderry v Irsku a ženy z domácího rodu Elgee, z něhož pocházel také spisovatel Oscar Wilde. Otec Robert McClure byl důstojníkem pěší Skotské divize a zemřel ještě před Robertovým narozením. Chlapce vychoval otcův přítel a guvernér ostrova Alderney, generálmajor John Le Mesurier, který ho nechal zapsat na Eton College. Robert však školu nedokončil a v šestnácti letech vstoupil k námořnictvu. Sloužil v Kanadě a v letech 1836–1837 se zúčastnil polární výpravy George Backa.\n\nKdyž byl v roce 1848 James Clark Ross vyslán do Severního ledového oceánu pátrat po zmizelém Johnu Franklinovi, vzal s sebou McClurea jako prvního důstojníka lodi HMS \"Enterprise\". Po nezdaru této expedice se McClure vrátil do Arktidy v roce 1850. Jeho loď HMS \"Investigator\" proplula Beringovým průlivem a postupovala k východu, až uvízla v ledu u pobřeží Banksova ostrova. V následujících třech letech nikdy neroztálo moře natolik, aby se podařilo plavidlo vyprostit. V dubnu 1852 se McClure vydal na saních pátrat po Franklinovi na Melvillův ostrov a v místě zvaném Winter Harbour zanechal zprávu o své přítomnosti, kterou později našel Francis Leopold McClintock, postupující arktickým souostrovím z opačné strany. Byla tak překonána poslední část dlouho hledaného Severozápadního průjezdu. \n\nMcClureova výprava, sužovaná hladem a kurdějemi, se 3. června 1853 rozhodla \"Investigator\" opustit a vydala se na saních k východu. V dubnu 1854 byli její přeživší členové v Barrowově průlivu zachráněni výpravou Edwarda Belchera na lodi HMS \"Resolute\", která je vzala na svou základnu na Beecheyho ostrově a odtud do Evropy. Robert McClure tak jako první člověk v historii absolvoval cestu z Pacifiku do Atlantiku podél severoamerického pobřeží, i když se mu nepodařilo ji celou proplout lodí; to dokázal až v roce 1906 Roald Amundsen. (Existují však dohady o tom, že ještě před McClurem mohl prozkoumat chybějící úsek Severozápadního průjezdu John Rae.) \n\nPo návratu do vlasti byl McClure podle britského námořního práva souzen za opuštění lodi, ale vzhledem k okolnostem unikl trestu a naopak obdržel za svůj objev od parlamentu finanční odměnu ve výši deseti tisíc liber. Průliv, který našel jako první, byl na jeho počest pojmenován McClureův průliv. Později McClure sloužil v Číně a zúčastnil se opiových válek, získal titul baroneta a Řád lázně, krátce před smrtí v roce 1873 byl povýšen na viceadmirála. Ve spolupráci se Sherardem Osbornem vydal knihu \"Discovery of the North-West Passage\". Člen jeho posádky Samuel Gurney Cresswell zachytil cestu Severozápadním průjezdem na četných obrazech.\n\nV roce 2010 nalezli kanadští výzkumníci pod vodou v zálivu Mercy Bay vrak opuštěné lodi \"Investigator\". \n\n"}
{"id": "1345580", "url": "https://cs.wikipedia.org/wiki?curid=1345580", "title": "Mateusz Morawiecki", "text": "Mateusz Morawiecki\n\nMateusz Jakub Morawiecki (* 20. června 1968, Vratislav) je polský historik, ekonom, politik a člen vládnoucí politické strany Právo a spravedlnost (PiS). Je synem polského fyzika, politika a také někdejšího disidenta Kornela Morawieckého (* 1941). Dne 8. prosince 2017 byl jmenován předsedou vlády Polska.\n\nMateusz Morawiecki se narodil v roce 1968 jako syn polského disidenta Kornela Morawieckého. V roce 1992 získal magisterský titul v oboru historie na univerzitě v rodné Vratislavi.\n\nV první polovině prosince 2017 platil jako úřadující polský místopředseda vlády a také ministr financí za vážného uchazeče na úřad předsedy polské vlády za svoji odstupivší stranickou kolegyni Beatu Szydłovou (PiS). Ta posléze dne 8. prosince 2017 na základě podané demise do rukou polského prezidenta Andrzeje Dudy sama odstoupila z výkonu svého premiérského úřadu a ten pak Mateusze Morawieckého ještě téhož dne jmenoval polským předsedou vlády.\n\nIhned při nástupu do úřadu na začátku ledna roku 2018 odvolal – jako nově jmenovaný předseda polské vlády – z funkce Antoniho Macierewicze, dosavadního ministra obrany, Witolda Waszczykowského, dosavadního ministra zahraničních věcí, a také profesora Jana Szyszku, dosavadního ministra životního prostředí, zodpovědného za spory s Bruselem kvůli kácení v Bělověžském pralese.\n\nMorawiecki vyvolal v únoru 2018 pobouření, když prohlásil, že se židovští pachatelé podíleli na genocidě Židů během holokaustu. Jeho výroky odsoudil izraelský premiér Benjamin Netanjahu. Podle izraelského politika Ja'ir Lapida je tvrzení polského premiéra „antisemitismem nejstaršího druhu. Pachatelé nejsou oběti. Židovský stát nepřipustí, aby byli vraždění obviňováni ze své vlastní vraždy.“\n\nJeho manželkou je Iwona Morawiecka, se kterou má celkem čtyři děti.\n\nNarodil se 20. června 1968 ve Vratislavi jako třetí dítě Jadwigy a Kornela Morawieckých. Od roku 1981 se Mateusz účastnil protirežimních opozičních činností. Podílel se taktéž na tvoření protikomunistických nápisů na zdech, strhávání vlajek, rozlepování a roznášení opozičních plakátů a letáků. V letech 1983 – 1986 byl několikrát vyslýchán z důvodu protirežimních aktivit svého otce. Od roku 1986 publikoval pod různými pseudonymy vlastní protirežimní články v undergroundových novinách.\n\nRoku 1987 zakončil IX Liceum Ogólnokształcące im. Juliusza Słowackiego ve Vratislavi, poté započal studovat na fakultě Filozofie a Historie na Vratislavské univerzitě, na které se účastnil protikomunistických protestů. Své studium ukončil roku 1992. Studoval taktéž na Polytechnice Vratislavské a Central Connecticut State University. Roku 1995 získal diplom Master of Business Administration na Vratislavské Ekonomické Akademii. Ještě tentýž rok dokončil své postgraduální studium Evropského práva a ekonomické integrace na Habsburské univerzitě. Mezi jeho další dokončené vysoké školy patří Basilejská univerzita a Kellogg School of Managment na Northwesternské univerzitě.\n"}
{"id": "1345583", "url": "https://cs.wikipedia.org/wiki?curid=1345583", "title": "Oční klinika GEMINI", "text": "Oční klinika GEMINI\n\nOční klinika Gemini byla založena ve Zlíně v roce 2003 MUDr. Pavlem Stodůlkou, Ph.D., FEBOS-CR. K roku 2017 pracoviště sestávalo z deseti poboček a provádělo 30 000 očních zákroků za rok. Operační sály jsou vybaveny očními lasery (např. VisuMax, VICTUS, AMARIS 1050 RS a femtosekundový laser Z8). Jako jediné pracoviště v Česku provádí implantaci umělé rohovky bostonského typu.\n"}
{"id": "1345586", "url": "https://cs.wikipedia.org/wiki?curid=1345586", "title": "Another Time, Another Place (album, Bryan Ferry)", "text": "Another Time, Another Place (album, Bryan Ferry)\n\nAnother Time, Another Place je druhé sólové studiové album anglického zpěváka Bryana Ferryho. Vydáno bylo v červenci roku 1974 společností Island Records a spolu s Ferrym jej produkoval John Punter. V britské hitparádě se deska umístila na čtvrté příčce. Stejně jako album \"These Foolish Things\", které Ferry vydal předchozího roku, obsahuje i tato deska coververze. Jedinou výjimkou je píseň „Another Time, Another Place“, která je Ferryovým dílem.\n\n"}
{"id": "1345589", "url": "https://cs.wikipedia.org/wiki?curid=1345589", "title": "Dresden-Niedersedlitz (železniční zastávka)", "text": "Dresden-Niedersedlitz (železniční zastávka)\n\nDresden-Niedersedlitz je stanice příměstské železnice metropolitní oblasti Drážďan (\"S-Bahn Dresden).\" Nachází se ve stejnojmenné městské části na železniční trati Děčín hl.n. – \"Dresden-Neustadt\". Zajímavostí je, že se tato stanice v lidové mluvě většinou označuje jako \"Bahnhof Niedersedlitz\", tedy nádraží \"Niedersedlitz\" i přesto, že se jedná přísně vzato o železniční zastávku, nikoliv o nádraží. I když tato praxe v několika německých městech je běžná, v Drážďanech se mezi těmito dvěma názvy normálně přísně rozlišuje.\n\nStanice byla otevřena 1. srpna 1848 pod názvem \"Nieder-Sedlitz, Lockwitzbach\". Dne 1. prosince 1877 byla klasifikována jako železiční zastávka pro osobní dopravu.\n\nV roce 1871 se vystavilo o 200 metrů dál ve směru Heidenau za mostem přes ulici \"Bahnhofstraße\" na kilometru 54,0 nákladové nádraží \"Niedersedlitz\", které však bylo dokončeno až po přestavbě tratě na čtyři koleje v roce 1905, a slavnostně otevřeno dne 2. ledna 1906. Až o dva roky později, dne 14. listopadu 1907, se uskutečnilo předání nových osobních nástupišť pro osobní dopravu, díky čemuž se dokončilo i přebudování tratě k hlavnímu nádraží.\n\nV 70. letech 18. století se před staniční budovou vystavil štukem ozdobený salon pro saskou královskou rodinu, která často využívala železnice, aby se dostala z královského nádraží \"Strehlen\" až do \"Niedersedlitzu\". Odtud mohla pokračovat kočárem i převozem k zámku \"Pillnitz\" resp. do \"Hosterwitzu\" k vile prince a k zámku \"Keppschloss\".\n\nNěkolik metrů od nádraží \"Niedersedlitz\" vzdálená začínala jediná úzkorozchodná tramvajová linka Drážďan, takzvaná \"Lockwitztalbahn\" (linka 31), která vedla až do sousední \"Kreischy\". Provoz na této tramvajové traťi byl v roce 1977 ovšem ukončen.\n\nPo druhé světové válce byly jednotlivé části pro osobní resp. nákladní dopravu spojeny, a takto z nich vznikla dne 1. listopadu 1950 železniční stanice \"Dresden-Niedersedlitz\". Dne 11. května 1976 bylo zřízeno nové stavědlo, díky němuž byla zprovozněna i nová světelná návěstidla. Od té doby je stanice \"Niedersedlitz\" technicky přiřazená stanici \"Heidenau\".\n\nU stanice \"Niedersedlitz\" byly umístěny rozsáhlé závody společnosti \"Sachsenwerk Licht- und Kraft-AG\", které ve stanici navazovaly na železniční trať. Další vedlejší koleje vedly mimo jiné k elektrárnám, k chemické továrně \"Niedersedlitz\", k ocelárně \"Sächsicher Brücken- und Stahlhochbau\" (saská výstavba mostů a ocelových budov), ke sladovně a k drážďanské továrně na výrobu margarínu. Lisovna \"Lockwitzgrund\" měla vlastní kůlnu v nákladovém nádraží. To rovněž disponovalo takzvanou \"Culemeyerovou kolejí\", prostřednictvím níž se mohly nákladní vagony překládat na vozidla pro dopravu nadměrných nákladů, jaké jsou kupříkladu podvalníky. Dne 31. května 1999 byl provoz nákladového nádraží ukončen.\n\nPo demontáži rozsáhlého kolejiště v bývalém nákladovém nádraží existuje dnes již jen jeden kolej pro předjíždění vedle kolejí pro dálkovou dopravu. Z důvodu rozšíření tratě na čtyři koleje v roce 2001 v \"Niedersedlitzu\" se musel postavit nový viadukt přes ulici \"Bahnhofstraße\". V rámci těchto prací se přebudovalo i osobní nástupiště, které je od té doby bezbariérově přístupné. Po zprovoznění nového stavědla v \"Pirně\" bylo zbořeno druhé stavědlo ve stanici \"Niedersedlitz\". Stará staniční budova se mimo to již nepoužívá, a tudíž chátrá.\n\nVlaky linek S1 a S2 takzvaného \"S-Bahnu\" obsluhují stanici zhruba každých 15 minut. Pravidelná doba jízdy mezi hlavním nádražím a stanicí \"Dresden-Niedersedlitz\" činí jedenáct minut, což představuje bezkonkurenčně nejrychlejší spoj do i z centra.\n\nV přednádražním prostoru se nachází tramvajová smyčka sloužící pro tramvajovou linku 6 i autobusová zastávka. Tudíž tvoří stanice významný dopravný uzel na východním kraji Drážďan. Díky snadné dostupnosti tramvají a různými autobusovými linkami ze mnoha směrů se spádová oblast stanice rozprostírá z městské čtvrti \"Kleinzschachwitzu\" až do sousední obce \"Kreischy\".\n\n"}
{"id": "1345592", "url": "https://cs.wikipedia.org/wiki?curid=1345592", "title": "Beneš Veliký z Vartemberka", "text": "Beneš Veliký z Vartemberka\n\nBeneš Veliký z Vartemberka (†1294) byl český šlechtic z rodu Markvarticů. Byl nejvyšším číšníkem krále Václava II. a předsedal zemskému soudu.\n\nByl zřejmě syn Markvarta mladšího a vnukem Markvarta z Března. Společně s řadou svých příbuzných vyjednával v letech 1281-1282 v Braniborsku o navrácení českého krále Václava do Čech. \n\nNa listině z roku 1283, je zachována Benešova pečeť, kde je označen jako \"pincerna\", tedy nejvyšší číšník krále Václava II. O rok později ve sporu proti Závišovi z Falkenštejna stál na straně krále. Je zachována listina ještě o dva roky starší, kde se poprvé uvádí jako Beneš z Vartemberku, je ovšem možné, že hrad založil již Benešův otec Markvart. Předsedal zemskému soudu \n\nRoku 1289 zastával úřad královského komorníka a asi od roku 1291 byl pražským purkrabím a byl uváděn jako šlechtic mezi předsedajícími zemského soudu. \n\nBeneš Veliký a zemřel okolo roku 1294.\n\nBeneš Veliký měl čtyři synyː Jana, Beneše, Markvarta a Beneše a každý z nich založil novou pošlost. Nejdéle z nich trvala děčínská pošlost Janova.\n"}
{"id": "1345593", "url": "https://cs.wikipedia.org/wiki?curid=1345593", "title": "Aliancia za rodinu", "text": "Aliancia za rodinu\n\nAliancia za rodinu je slovenská občanská iniciativa organizací a jednotlivců, která vznikla v prosinci 2013, a jejímž účelem je podpora tradiční rodiny a tradičního pojetí manželství.\n\nIniciativa má jako taková podporu 90 organizací působících v sociální oblasti.\n\nV dubnu 2014 zahájila Aliancia za rodinu sběr podpisů za vypsání referenda o ochraně rodiny. V polovině května 2014 oznámila, že se jí podařilo získat 100 tisíc podpisů.\n\nPožadované referendum se uskutečnilo 7. února 2015, ale kvůli nízké účasti 21,41 % oprávněných voličů bylo prohlášeno za neplatné.\n\nMluvčími Aliancie za rodinu jsou Antonín Chromík a Anna Verešová.\n\nPodporu iniciativě Aliancia za rodinu vyjádřily tyto slovenské církve: Římskokatolická církev, Evangelická církev augburského vyznání, Řeckokatolická církev, Bratrská církev, Pravoslavná církev a Reformovaná křesťanská církev.\n\nKoncem ledna 2015 oznámilo Ministerstvo vnitra SR, že prověří financování Aliancie za rodinu pro podezření, že se na svých webových stránkách zavázala k vyhlášení veřejné sbírky.\n\n\n"}
{"id": "1345594", "url": "https://cs.wikipedia.org/wiki?curid=1345594", "title": "Markvart z Března", "text": "Markvart z Března\n\nMarkvart z Března (1255 u Mladé Boleslavi – 1268) byl český šlechtic ze starého rodu pánů z Března, jedné z mnoha větví Markvarticů.\n\nNarodil se jako jeden ze tří synů Heřmana z Markvartic, měl bratry Beneše a Záviše. Díky nim byl praotcem mnoha významných šlechtických rodinː pánů ze Zvířetic, z Lemberka, Vartenberka, Michalovic i Valdštejnů.\n\nRoku 1268 je uváděn jako pán na hradě Ostrý u Benešova, ale zřejmě založil také hrad Stráž (Vartemberk) u města Mimoně, jak lze souditi z pečetidla nalezeného na konci 19. století. \n\nJeho syn (možná vnuk) Beneš z Vartemberka zv. Veliký byl v roce 1283 číšníkem krále Václava II. a ve sporu proti Závišovi z Falkenštejna o rok později stál na straně krále, od roku 1289 byl královským komorníkem a poté od roku 1291 purkrabím pražským.\n"}
{"id": "1345595", "url": "https://cs.wikipedia.org/wiki?curid=1345595", "title": "Tomáš Poláček (novinář)", "text": "Tomáš Poláček (novinář)\n\nTomáš Poláček (* 21. prosince 1977 Prostějov) je český novinář a cestovatel. V roce 2000 začal přispívat do Mladé fronty DNES, kterou opustil po čtrnácti letech v roce 2014. Rovněž přispívá do magazínu \"Reportér\". V roce 2008 se vydal autostopem na olympiádu do Pekingu. Roku 2015 následovala velká cesta autostopem z Česka přes Sibiř do Severní Ameriky a následně až na jih do Ohňové země. Z cesty sepsal knihu \"STOP: Světové tažení ochmelky Poláčka\". V roce 2017 vydal knižní rozhovor s jazzovým trumpetistou Lacem Déczim pod názvem \"Totálně vytroubený mozek\". Téhož roku se vydal na další velkou cestu stopem, tentokrát ze Střelkového mysu v Africe na Střelecký ostrov v Praze. Tuto cestu popisuje ve své další knize \"Poslední stop: Afrika\" (2018).\n"}
{"id": "1345596", "url": "https://cs.wikipedia.org/wiki?curid=1345596", "title": "715 (číslo)", "text": "715 (číslo)\n\nSedm set patnáct je přirozené číslo. Římskými číslicemi se zapisuje DCCXV a řeckými číslicemi ψιε'. Následuje po čísle sedm set čtrnáct a předchází číslu sedm set šestnáct. \n\n715 je:\n\n\n"}
{"id": "1345602", "url": "https://cs.wikipedia.org/wiki?curid=1345602", "title": "Zemětřesení v Rumunsku 1977", "text": "Zemětřesení v Rumunsku 1977\n\nZemětřesení v Rumunsku 1977 bylo zemětřesení, které postihlo večer 4. března 1977 především oblast východního a centrálního Rumunska a město Svištov, které se nachází na severu Bulharska. Zemětřesení mělo sílu zhruba 7,2 a bylo tak druhým nejsilnějším zemětřesením v Rumunsku ve 20. století. Epicentrum otřesu se nacházelo ve Vranceaji, která je nejvíce seismickou oblastí v Rumunsku.\n\nPři otřesu zemřelo kolem 1578 lidí v Rumunsku (1424 lidí v Bukurešti) a 120 lidí v Bulharsku ve městě Svištov. Další dva lidé zemřeli v Moldavsku. Tento otřes je nejsmrtelnějším známým zemětřesením v historii Rumunska.\n"}
{"id": "1345604", "url": "https://cs.wikipedia.org/wiki?curid=1345604", "title": "Únanovka", "text": "Únanovka\n\nÚnanovka je pravostranný přítok Jevišovky v okrese Znojmo v Jihomoravském kraji. Délka toku činí 14,9 km. Plocha povodí má rozlohu 37,0 km². Název toku je odvozen od obce Únanov, v jejímž katastru potok pramení.\n\nPramení nad obcí Únanov ve výšce 300 m n. m.v lokalitě, kde se nachází ložiska kaolinu a jako pravostranný přítok se vlévá do řeky Jevišovky současně s levostranným přítokem Skalička ve výšce 200 m n. m. Dále je součástí povodí Dyje, Moravy, Dunaje.\n\nNemá žádné významnější přítoky.\n\nProtéká obcemi Únanov, Těšetice, Bantice a Práče v celkové délce do 15 km.\n\nV úseku mezi Únanovem a Těšeticemi byla v roce 1983 vybudována vodní nádrž Těšetice, která zaujímá plochu 12 ha s objemem 0,852 mil. m³.\n\nÚnanovka napájí též několik rybníků: Únanovský, Bohunický, Bantický a Práčský.\n\nPrůměrný průtok Únanovky u ústí činí 0,05 m³/s.\n\n\n"}
{"id": "1345617", "url": "https://cs.wikipedia.org/wiki?curid=1345617", "title": "Poslední stránky z deníku jedné ženy", "text": "Poslední stránky z deníku jedné ženy\n\nPoslední stránky z deníku jedné ženy () je povídka ruského spisovatele Valerije Jakovleviče Brjusova, zveřejněná poprvé roku 1910 v časopise Russkaja mysl () a jež se později stala součástí knihy \"Noci a dny: Druhá kniha povídek a dramatických scén\".\n\nManžel hrdinky celé povídky a autorky deníku je ve své pracovně nalezen mrtvý a pravděpodobně byl zavražděn. Hrdinka se snaží žít, jakoby k tragické události nedošlo, nadále střídá své dva milence, ale vdovství a svoboda komplikují jejich vztahy. Jeden z milenců se přizná k vraždě jejího manžela, druhý páchá sebevraždu, protože se nechce o svou milovanou ženu dělit. Na konci povídky odjíždí vyčerpaná hrdinka společně se svou sestrou a milenkou v jedné osobě na jih Francie.\n\n\nDílo vzbudilo mnoho kritických ohlasů. A. Zakrževskij o hlavní hrdince napsal: \"V tomto díle se podařilo Brjusovovi proniknout do svatyně svatých, kterou zná jenom žena. Jeho psychologická analýza mu v této povídce napomohla vykreslit ucelený, jasný a živý obraz ženy, který se v literatuře již dlouho neobjevil.\" Naopak E. Koltonovskaja usoudila, že obraz hlavní hrdinky je umělý a rozporuplný, a že její charakteristický klid pramení z toho, že jí Brjusov obdařil vlastní (mužskou) psychikou. O stejném zosobnění autora v postavě hlavní hrdinky se zmínil i Konstantin Balmont: \"Ach trápím se, trápím, Kam se poděl Brjusov? Nebo už není mezi námi?\"\n\nI. Alexandrovskij spatřoval souvislost syžetu povídky s případem ženy jménem Marie Nikolajevna Tarnovská, jejíž manžel si pojistil život ve prospěch své manželky a nakonec byl zavražděn jejím milencem, mládencem Naumovem. K vraždě ho údajně podnítila sama Tarnovská společně se svým druhým milencem, právníkem Donatem Prilukovem. Sám Brjusov ale mezi povídkou a tímto případem žádné souvislosti neviděl.\n\nDalší kritici si všímali toho, že se v povídce snoubí „klasická strohost jazyka, dovednostní distribuce narativního materiálu a poutavost fabule“, že se v povídce „projevuje Brjusovovo umění pomocí čistých tahů vykreslit zajímavé koncepce“ a také si povšimli „dokonalosti literární formy, množství detailů, které jsou zvoleny tak, aby upoutaly pozornost čtenáře, a ostrého jazyka. Jedná se o realismus v tom nejlepším slova smyslu.“\n\nV roce 1990 novelu zfilmoval Vasilij Panin pod názvem \"Zamiluju se, když se mi zachce\" (), v roli Nathalie se objevila Vera Sotnikovová. Další adaptace následovala o čtyři roky později v rusko-francouzsko-italské koprodukci, film režíroval Georges Bardawil, v hlavní roli Sandrine Bonnaire a William Hurt.\n"}
{"id": "1345640", "url": "https://cs.wikipedia.org/wiki?curid=1345640", "title": "Koenigsegg One:1", "text": "Koenigsegg One:1\n\nKoenigsegg One:1 je supersportovní automobil, poprvé představený v Ženevě na místním autosalonu v březnu 2014. Ve stejném roce bylo vyrobeno sedm vozů, které jsou schopné dosáhnout rychlosti až 451 km/h. Číslo 1 v názvu pochází z poměru výkonu ku hmotnosti automobilu, protože při výkonu 1 360 koňských sil váží 1 360 kilogramů. Na produkci takového výkonu slouží motor V8 s hmotností pouhých 197 kg.\n\n18. července 2016 došlo na Nürnburgringu k nehodě jednoho z těchto automobilů, kdy hlavní části byly zničeny, ale výrobce rozhodl, že i tak dojde k jeho opravě.\n"}
{"id": "1345647", "url": "https://cs.wikipedia.org/wiki?curid=1345647", "title": "Za štěstím", "text": "Za štěstím\n\nZa štěstím (op. 8) je opera o třech dějstvích českého skladatele Miloše Čeledy na libreto Jáchyma Blechty (vl. jm. Antonína Rába). Měla premiéru 3. dubna 1925 v Národním divadle moravskoslezském v Ostravě; skladatel ji uvedl pod pseudonymem Miloš Čelinský.\n\nOpavský rodák Miloš Čeleda se stal po vzniku Československa předním organizátorem českého kulturního života v Opavě a v letech 1919–1938 byl intendantem České divadelní scény v Opavě, která zajišťovala produkce místních ochotníků stejně jako zájezdová vystoupení Národního divadla z Ostravy, Českého divadla z Olomouce a jiných hostů, včetně operních představení. S ostravským divadlem tak udržoval úzké styky a v něm rovněž uvedl svou druhou (a poslední) operu \"Za štěstím\". Stejně jako v případě jeho předchozí opery, aktovky \"Když první se vrátí\", mu libreto napsal Jáchym Blechta. Jednalo se tentokrát o ambicióznější, tříaktové dílo pro profesionální soubor. Uvedení předcházela delší příprava. \"Za štěstím\" se stala první českou operou, která měla původní premiéru v (Moravské) Ostravě.\n\nOstravské divadlo uvedlo Čeledovu operu celkem šestkrát – čtyřikrát v budově Městského divadla v Ostravě a dvakrát zájezdně v Městském divadle v Opavě, tedy v místě působení obou autorů. Podle časopisu \"Světozor\" se hrála „s pronikavým úspěchem“. Představení 14. května 1925 však bylo poslední, vícekrát opera \"Za štěstím\" hrána nebyla. Kritika ji přijala vlažně; hudební časopis \"Dalibor\" poznamenal: „Nečekali jsme nic novotářského ani sensačního, proto nebyli jsme nijak zklamáni“. Uvítal ji jako skutečnou moravskostravskou operní premiéru, z původních novinek poslední doby nejlepší, i když prý libreto „ubírá se pěšinami až příliš vyšlapanými“. Hudební stavbu považuje za začátečnicky, avšak poctivě konstruovanou, nalézá v díle „dost pestrosti, byť i ne vždy ryzího původu“, jisté výhrady má k instrumentaci. Prakticky bezvýhradní chvály se však dostalo provedení – režie, výprava, hudební vedení i výkony sólistů.\n\nRukopis opery se zachoval v Čeledově pozůstalosti, kterou uchovává Slezské zemské muzeum v Opavě.\n"}
{"id": "1345648", "url": "https://cs.wikipedia.org/wiki?curid=1345648", "title": "611 (číslo)", "text": "611 (číslo)\n\nŠest set jedenáct je přirozené číslo. Římskými číslicemi se zapisuje DCXI a řeckými číslicemi χια. Následuje po čísle šest set deset a předchází číslu šest set dvanáct.\n\n611 je:\n\n"}
{"id": "1345650", "url": "https://cs.wikipedia.org/wiki?curid=1345650", "title": "612 (číslo)", "text": "612 (číslo)\n\nŠest set dvanáct je přirozené číslo. Římskými číslicemi se zapisuje DCXII a řeckými číslicemi χιβ. Následuje po čísle šest set jedenáct a předchází číslu šest set třináct.\n\n612 je:\n\n"}
{"id": "1345691", "url": "https://cs.wikipedia.org/wiki?curid=1345691", "title": "Prague (Nebraska)", "text": "Prague (Nebraska)\n\nPrague (česky: Praha) je vesnice v okresu Saunders County v americkém státe Nebraska. V roce 2010 měla 303 obyvatel, nejvíce v historii jich měla v roce 1930 – bylo jich 421. Je pojmenovaná podle českého hlavního města, Prahy. Byla založena v roce 1887, když na její místo byly dovedeny koleje. Severozápadně odsud se nachází rekreační areál Czechland Lake Recreation Area.\n"}
{"id": "1345692", "url": "https://cs.wikipedia.org/wiki?curid=1345692", "title": "Kenichi Ebina", "text": "Kenichi Ebina\n\nKenichi Ebina (* 25. května 1974) je japonský umělec, který je známý díky výhře soutěže \"America's Got Talent\" v roce 2013. Jeho první vystoupení, které označil jako dance-ish, se vyznačuje jedinečným stylem, který kombinuje mnoho tanečních stylů a bojová umění. Samotné vystoupení na YouTube zhlédlo více než 70 milionů lidí. \n\nJeště před rokem 2008 několikrát vystoupil v televizní show Apollo Amateur Night.\n"}
{"id": "1345696", "url": "https://cs.wikipedia.org/wiki?curid=1345696", "title": "Topol u zámeckého parku", "text": "Topol u zámeckého parku\n\nTopol u zámeckého parku byl solitérní památný strom, topol černý (\"Populus nigra\") v centru Sokolova. Rostl nedaleko sokolovského zámku, mezi kruhovým objezdem a panelovým domem v Nábřežní ulici. Strom tvořil významnou dominantu centra města. To byl i hlavní důvod jeho vyhlášení památným stromem, přestože se jedná o rychle rostoucí, krátkověký druh dřeviny s křehkým dřevem. Vyhlašování topolů památnými stromy proto nebývá obvyklé.\nKoruna stromu sahala do výšky 28 m, obvod kmene měřil 560 cm (měření 2004).\n\nStrom nebyl v dobém stavu a přes pravidelné odborné ošetřování v letech 1997, 2002 a 2005 hrozil při bouři jeho pád. Po provedení tahové zkoušky a na základě následného znaleckého posudku z roku 2004 byly zajištěny redukční řezy v koruně. Přes provedená opatření však roku 2009 prokázala opakovaná tahová zkouška, že došlo k výraznému snížení odolnosti proti zlomení a vyvrácení. Při zachováním stromu by hrozil jeho pád a ohrožení bezpečnosti obyvatel a proto byla zrušena ochrana a strom pokácen. Z kmene vyřezaný kotouč byl umístěn k zámecké zdi na nádvoří zámku.\n\nStrom byl chráněn od roku 1984 do roku 2010 jako strom významný vzrůstem a habitem.\n\n"}
{"id": "1345698", "url": "https://cs.wikipedia.org/wiki?curid=1345698", "title": "Varela", "text": "Varela\n\nVarela je příjmení těchto osob:\n\n"}
{"id": "1345700", "url": "https://cs.wikipedia.org/wiki?curid=1345700", "title": "Žalm 20", "text": "Žalm 20\n\nŽalm 20 (\"Kéž tě vyslyší Hospodin v den tísně\", lat. \"Exaudiat te Dominus\", podle řeckého překladu žalm 19) je součástí starozákonní Knihy žalmů. Patří do 1. knihy žalmů, mezi \"Davidovské žalmy\".\n\n"}
{"id": "1345702", "url": "https://cs.wikipedia.org/wiki?curid=1345702", "title": "Austerlitz (rozcestník)", "text": "Austerlitz (rozcestník)\n\nAusterlitz může být:\n\nMístopisné jméno:\n\n\nPříjmení osob:\n\n\nUmělecké dílo:\n\n"}
{"id": "1345703", "url": "https://cs.wikipedia.org/wiki?curid=1345703", "title": "Vojtíškova tiskárna", "text": "Vojtíškova tiskárna\n\nVojtíškova tiskárna je bývalá tiskárna v rodinném domě ve městě Lázně Bělohrad. Patřila Janu Vojtíškovi, jehož syn byl během druhé světové války zapojen do ilegální organizace. Rodina Vojtíšků byla zatčena gestapem a dům byl zapsán jako kulturní památka České republiky.\n\nJan Vojtíšek ml. byl členem protinacistické odbojové organizace OSVO, která působila během německé okupace v Protektorátu Čechy a Morava a byl ve spojení s Anglií. 28. prosince 1941 byla zahájena Operace Anthropoid, jejíž hlavním cílem bylo uskutečnit atentát na zastupujícího říšského protektora a šéfa RSHA Reinharda Heydricha. Mezi druhou a třetí hodinou ranní 29. prosince byly vysazeny tři desanty na české území mezi nimiž byl i výsadek s krycím názvem Silver A. Velitel výsadku Alfréd Bartoš obdržel po navázání kontaktu s Londýnem adresu knihtiskaře Jana Vojtíška mladšího z Lázní Bělohradu. Pardubické spojce Haně Krupkové Vojtíšek slíbil spolupráci i svůj dům k dispozici pro další případné výsadky z Anglie. \n\n28. března 1942 byl vysazen nedaleko Telče desant Out Distance. Členové výsadku jsou Adolf Opálka, Karel Čurda a Ivan Kolařík. Velitel výsadku Adolf Opálka si při dopadu zranil nohu a navrhl rozdělení skupiny. Heslo pro opětovné setkání členů výsadku měl být inzerát v Národní politice ve znění „Koupím slovník jazyka českého. Nabídky na adresu Jan Vojtíšek, Lázně Bělohrad 354“. Opálka i Čurda se přes Jana Vojtíška dostali k další spojce do Pardubic. \n\nPoslední výsadek, který kontaktoval Vojtíška byl výsadek s krycím názvem STEEL a tvořil jej jediný parašutista Oldřich Dvořák. Stejně jako ostatním Jan Vojtíšek Dvořákovi pomohl a poslal k další osvědčené spojce do Pardubic.\n\n27. května 1942 byl proveden atentát na Reinharda Heydricha a rozsáhlá pátrací akce po útočnících nepřinášela žádné výsledky. V tisku člen Out Distance Karel Čurda zjistil, že jeho přítelkyně byla odsouzena k popravě a také vypsána odměna za dopadení atentátníků. Čurda poslal anonymní dopis na četnickou stanici a když zůstal bez odezvy sám se dostavil s udáním na pražské gestapo. Čurda označil atentátníky Gabčíka a Kubiše a také prozradil úkryty v Pardubicích, Bělohradě i Praze. 17. června v brzkých ranních hodinách dorazilo gestapo do Bělohradu. Ve Vojtíškově tiskárně gestapo zatklo majitele Jana Vojtíška společně s manželkou i dcerou. Dále v okolí syny majitele Jana Vojtíška ml. a jeho bratra Adolfa. Posléze došlo k zatčení i zaměstnance tiskárny Jaroslava Trojánka, snoubence Boženy Vojtíškové ml. Miroslav Jelínek a manželka Jana Vojtíška ml. Kristina. Půlroční Kristininu dceru Janu převezli do nemocnice v Krči, kde měla společně s dětmi z Lidic sloužit k pokusům.\n\nVojtíškovi byli převezeni do Petschkova paláce v Praze. Stanný soud odsoudil 29. září 253 osob – spolupracovníky a příslušníky rodin parašutistů – k trestu smrti. Poté byli všichni převezeni do Terezína. Koncem října přišel rozkaz, že všichni zatčení z akce Heydrichiáda měli být okamžitě převezeni z Terezína do koncentračního tábora Mauthausen. Další přesné osudy jednotlivých rodinných příslušníků nejsou známy. Pouze přišla zpráva, že Kristina Vojtíšková a Jaroslav Trojánek byli popraveni v Mauthausenu 24. října 1942. Jako jediná z Vojtíškovy rodiny přežila malá Jana Vojtíšková.\n"}
{"id": "1345705", "url": "https://cs.wikipedia.org/wiki?curid=1345705", "title": "Čičák", "text": "Čičák\n\nČičák je mrtvé rameno řeky Labe v Pardubicích v parku Na Špici nedaleko od soutoku Labe s řekou Chrudimkou. Vzniklo při regulaci toku Labe ve 20. letech 20. století. V roce 2014 bylo v rámci revitalizace parku Na Špici provedeno jeho odbahnění a vybudování pavilonu.\n"}
{"id": "1345706", "url": "https://cs.wikipedia.org/wiki?curid=1345706", "title": "Bajkal (Pardubice)", "text": "Bajkal (Pardubice)\n\nJezero Bajkal leží v místní části Polabiny V města Pardubice a je pozůstatkem po těžbě písku z počátku 20. století Jezero se nalézá pod ulicí Hradecká vedoucí od Wankova mostu do Hradce Králové. Jezero je využíváno jako rybářský revír místní organizací Českého rybářského svazu a slouží též ke krátkodobé rekreaci obyvatel přilehlého sídliště. V jeho těsné blízkosti se nalézá revitalizované Mrtvé rameno Labe v Polabinách.\n"}
{"id": "1345708", "url": "https://cs.wikipedia.org/wiki?curid=1345708", "title": "Velké jezero (Pardubice)", "text": "Velké jezero (Pardubice)\n\nRybník Velké jezero o rozloze 5 ha se nalézá v Pardubicích v Bílém předměstí v těsné blízkosti pernštejnského vodního kanálu Halda ze kterého je napájen. V jeho těsné blízkosti se nalézají další sádkové rybníky (Nové jezero a další). Rybníky slouží pro chov ryb.\n"}
{"id": "1345709", "url": "https://cs.wikipedia.org/wiki?curid=1345709", "title": "Babička (Simpsonovi)", "text": "Babička (Simpsonovi)\n\nBabička (\"Mother Simpson\") je 136. díl amerického animovaného seriálu Simpsonovi. Premiéru měl v televizi Fox Broadcasting Company 19. listopadu 1995.\n\nHomer se chce vyhnout dobročinné práci ve Springfieldské jaderné elektrárně, a tak nafinguje svojí smrt. Když jde druhý den nahlásit, že žije, zjistí, že jeho matka je naživu, a proto se vydává k hřbitovu, kde mu otec řekl, že je pohřbena. Hrob, o kterém mu otec vždy říkal, že patří jeho matce, patří Waltu Whitmanovi. Homer najde hrob, který byl připravený pro něj, když fingoval svoji smrt, ale zděšením do něj spadne. Matka ho prosí, aby z něj odešel, ale když slyší, že je jeho, okamžitě se jdou seznámit. Homer jí zavede ke své rodině, která začne mít na Monu Simpsonovou řadu otázek. Mona vypráví o 60. letech, kdy se stala součástí hnutí hippies, které tehdy bojovalo proti Burnsově laboratoři pro bakteriologické zbraně. Od té doby se musí skrývat před policií, nicméně ji Burnsovi vyšetřovatelé vypátrají a Mona se musí vypravit pryč. Když se loučí s Homerem, slíbí mu, že na něj nikdy nezapomene. \n"}
{"id": "1345712", "url": "https://cs.wikipedia.org/wiki?curid=1345712", "title": "Drnek (rozcestník)", "text": "Drnek (rozcestník)\n\nDrnek může být:\n\n\n\n"}
{"id": "1345714", "url": "https://cs.wikipedia.org/wiki?curid=1345714", "title": "Perućica", "text": "Perućica\n\nPerućica (v srbské cyrilici Перућица) je prales, který se nachází v národním parku Sutjeska na jihovýchodě Bosny a Hercegoviny, u hranice s Černou Horou. Bývá také označován jako jeden z \"posledních pralesů na území Evropy\".\n\nPrales se táhne od údolí řeky Sutjesky po obou stranách širokého horského údolí až k horskému masivu Maglić na hranici s Černou Horou, kde končí. Nachází se v nadmořské výšce 700–2100 m n. m.\n\nPrales nebyl nikdy dotčen působením člověka. Nachází se zde spousta stromů, které jsou staré i více než 300 let. Některé stromy mají výšku přes 50 m. Nalezeno zde bylo 170 druhů dřevin, okolo 1000 druhů rostlin. Většinu lesní pokrývky tvoří jehličnany. Prales je přístupný veřejnosti pouze se svolením odpovědných osob národního parku Sutjeska, vede tudy nicméně přístupná turistická trasa k Trnovačskému jezeru. \n\nPrales je znám také díky vodopádu Skakavac, který má výšku 75 m.\n\nPoté, co byl vyhlášen v roce 1952 národní park, vydala vláda republiky Bosny a Hercegoviny rozhodnutí o tom, že území Perućica o rozloze 1234 ha přestane být předmětem standardního lesního hospodářství. Místo toho se stala Perućica přísně hlídanou přírodní rezervací uvnitř národního parku a byl zde prováděn výzkum. Od roku 1954 se plocha chráněné oblasti rozšířila o dalších 200 ha. \n"}
{"id": "1345716", "url": "https://cs.wikipedia.org/wiki?curid=1345716", "title": "Bock", "text": "Bock\n\nPříjmení Bock nese více různých osobností:\n\n\nDalší významy\n\n"}
{"id": "1345718", "url": "https://cs.wikipedia.org/wiki?curid=1345718", "title": "Austerlitz (Zeist, provincie Utrecht)", "text": "Austerlitz (Zeist, provincie Utrecht)\n\nAusterlitz je vesnice v nizozemské provincii Utrecht, která je administrativní součástí města Zeist, vzdáleného od Austerlitzu necelé 4 km směrem na severozápad. V Austerlitzu a přilehlých lesních usedlostech bylo k 18. říjnu 2017 registrováno 1475 obyvatel.\n\nAusterlitz leží v nadmořské výšce kolem 12 metrů v lesnaté oblasti, zvané Utrechtse Heuvelrug, uprostřed západní části stejnojmenného národního parku, který byl založen v roce 2003 a o deset let později rozšířen na celkovou plochu 100 km². Zástavba vsi Austerlitz je vyjmuta z území národního parku a je hranicemi chráněné oblasti obklopena ze všech stran. Předmětem ochrany v národním parku je místní lesnatá krajina s písečnými dunami a vřesovišti. Metropole provincie Utrecht je od Austerlitzu vzdálena vzdušnou čarou zhruba 11 km směrem na západ.\n\nZaložení nizozemského Austerlitzu je spojeno s velkým táborem francouzského vojska o počtu cca 18 000 mužů, zvaným \"Kamp van Utrecht\", který v těchto místech v roce 1804 vybudoval Napoleonův generál Auguste de Marmont. Za vojskem se sem stahovali různí obchodníci a další civilní osoby a tak vznikl základ budoucí osady. Na jejím místě pak v roce 1806 oficiálně stvrdil vznik městečka Napoleonův bratr Ludvík Bonaparte, který byl jako Ludvík I. v letech 1806 – 1810 holandským králem. Městečko dostalo jméno Austerlitz na počest slavné (a pro Napoleona vítězné) bitvy tří císařů, která se uskutečnila 2. prosince 1805 u moravského Slavkova, tehdy známého pod německým jménem Austerlitz. Nizozemský Austerlitz si však nepodržel městská práva dlouho, neboť z Napoleonova rozhodnutí se již od 1. ledna 1812 stalo administrativní součástí města Zeist.\n\n\n\nPartnerskými městy nizozemského Austerlitzu jsou:\n\n\n"}
{"id": "1345719", "url": "https://cs.wikipedia.org/wiki?curid=1345719", "title": "Piskoř (rozcestník)", "text": "Piskoř (rozcestník)\n\nPiskoř může být:\n\n\n"}
{"id": "1345720", "url": "https://cs.wikipedia.org/wiki?curid=1345720", "title": "Lednický", "text": "Lednický\n\nPříjmení Lednický nese více různých osobností:\n\n"}
{"id": "1345722", "url": "https://cs.wikipedia.org/wiki?curid=1345722", "title": "Aféra Špegelj", "text": "Aféra Špegelj\n\nAféra Špegelj (srbochorvatsky Afera Špegelj) vypukla v Jugoslávii počátkem roku 1991, nedlouho přede jejím rozpadem a před vypuknutím války v Chorvatsku. Aféru inicioval film \"Zastava\", který vznikl na základě uniklých dokumentů jugoslávské kontrarozvědky o nelegálním ozbrojování členů politické strany HDZ (Chorvatské demokratické společenství). Film odvysílala bělehradská televize 21. ledna 1991. Autentičnost dokumentů, na základě nichž byla zpochybněna jednota jugoslávské armády, je sporná.\n\nDle dokumentu byl generálplukovník Jugoslávské lidové armády Martin Špegelj zapleten do několika kauz ztrát armádního majetku a vybavení. Jednalo se např. o 980 m dřeva, ale i o další věci. O této skutečnosti představitelé armády věděli, nicméně na ni žádným způsobem nereagovali. Cílem tajně vyrobených videozáznamů nicméně nebylo pouze odhalit případné krádeže majetku, nýbrž přimět Špegelje k sdělení plánu na ozbrojení členů HDZ a případného ozbrojeného povstání proti Jugoslávské lidové armádě. Rozhovor mezi Špegeljem a Josipem Boljkovacem připravila v Záhřebu jugoslávská kontrarozvědka a byl natáčen tajně. Natáčení generála trvalo celkem 2 měsíce a bylo vyrobeno přes 19 hodin záznamu.\n\nPlán počítal s bezplatnou pomocí USA v boji proti Jugoslávské lidové armádě a se získáním zbraní z území bývalého Východního bloku. Měly být sestaveny seznamy lidí určených k likvidaci, neměl být brán ohled na ženy a děti a měly být prováděny teroristické akce. \n\nSamotný obsah filmu šokoval jugoslávskou veřejnost. Chorvatské politické vedení odmítlo celý dokument jako \"lživý\" a vyjádření, která v něm zazněla, jako dabovaná. Sama skutečnost, že by vysoce postavený představitel armády sdělil tak závažná prohlášení, vzbuzovala nicméně pochybnosti o tom, nakolik je daný dokument pravý. V lednu 1991, v atmosféře vypjatých mezietnických vztahů mezi Srbskem a Chorvatskem v rámci Jugoslávie sloužil nicméně dokument jako přímý útok srbského politického vedení proti chorvatské reprezentaci a případně měl (nebo mohl) legitimizovat akci, při které by jugoslávské vedení sesadilo politické vedení Chorvatska. Celá akce se navíc odehrála nedlouho po tzv. mítincích pravdy, které byly na území Slovinska a Chorvatska zakázány. Špegelj byl nicméně odvolán z pozice ministra obrany Chorvatska.\n\nDodnes je v Chorvatsku dokument považován za provokaci jugoslávské armády snažící se zastavit demokratizační procesy na území Chorvatska, zatímco v Srbsku byl vnímán jako předzvěst blížící se války a důkaz o nelegálním ozbrojování v republice Chorvatsko. Materiály z tohoto filmu byly použity např. v srbském dokumentárním pořadu \"Težina lanaca\" (Weight of Chains) o válce v Jugoslávii. O aféře mluvil během svého procesu také bývalý jugoslávský prezident Slobodan Milošević.\n\nPo zveřejnění filmu začalo vedení Jugoslávské lidové armády žádat, aby byl Špegelj souzen za velezradu. Soudní proces se však nikdy neuskutečnil. Špegelj sám odešel na několik měsíců do Rakouska a nakonec se vrátil zpět do Chorvatska poté, co vyhlásilo nezávislost na SFRJ. \n"}
{"id": "1345723", "url": "https://cs.wikipedia.org/wiki?curid=1345723", "title": "Ježdík (rozcestník)", "text": "Ježdík (rozcestník)\n\nJeždík může být:\n\n\n\n"}
{"id": "1345724", "url": "https://cs.wikipedia.org/wiki?curid=1345724", "title": "Leadership in Energy and Environmental Design", "text": "Leadership in Energy and Environmental Design\n\nLEED neboli Leadership in Energy and Environmental Design je nejpopulárnější certifikace ekologického stavitelství na světě. Byla vyvinuta neziskovou organizací U.S. Green Building Council a má systémy hodnotící design, konstrukci a údržbu ekologických budov, domů a čtvrtí či sousedství, která má za cíl aby byli stavitelé a developeři více zodpovědní k životnímu prostředí a používali materiály efektivně. LEED vznikl v roce 2000 ve Spojených státech amerických, v současnosti je rozšířen ve více než 130 zemích po světě.\n\nBudovy získavají čtyři úrovně certifikace, zde jsou seřazeny od nejnižší, podle počtu bodů, jež získají při hodnocení:\n\n\nV Česku má nejvyšší certifikát LEED Platinum několik budov, všechny mimo Premium Plaza v Karlových Varech jsou v Praze. K roku 2019 jsou jimi kancelářské budovy Visionary (2018), Main Point Karlin (2011), City Green Court (2012), Florentinum (2014), Corso Court (2015), Kavčí Hory Office Park (2008), Nile House (2006) a rekonstruovaná kancelářská budova na adrese Jungmannova 15.\n"}
{"id": "1345726", "url": "https://cs.wikipedia.org/wiki?curid=1345726", "title": "Leighton", "text": "Leighton\n\nLeighton [\"lejtn\"] může být:\n\n\n\nřada sídel v Anglii, například:\ndále sídla v USA, Kanadě a Austrálii.\n"}
{"id": "1345727", "url": "https://cs.wikipedia.org/wiki?curid=1345727", "title": "Martin Cechl", "text": "Martin Cechl\n\nMartin Cechl (* 1. ledna 1974) je český manažer a podnikatel, který během své kariéry nejprve působil především v mediální sféře. Od poloviny prvního desetiletí 21. století se věnuje převážně marketingu a odvětví elektronických platebních systémů, jako jsou např. mobilní peněženky. \n\nNa konci 90. let 20. století působil jako marketingový manažer \"Lagardére Active\", společnosti, která zastřešovala rozhlasové stanice jako jsou Evropa 2, Frekvence 1, Rádio Bonton, Dance Radio a ZET. V letech 2000-2001 také krátce působil i jako marketingový manažer Rádia Impuls. V letech 2002-2004 byl spolu se Zdenkem Stehnem jedním z majitelů Rádia Expres a podílel se i na jeho vzniku. \nOd roku 2005 do 2012 byl manažerem marketingové společnosti \"Red Division\" a od roku 2012 \"RED C\", společnosti zabývající se poskytováním outdoorové reklamy. \n\nElektronickým platebním systémům se věnuje od roku 2000, kdy začal působit jako manažer společnosti \"Direct Pay\". Zmíněná společnost má ochrannou známku na systém \"EMFT\". Od května roku 2016 spolupracuje se společností \"Premium Programs&Services\", která se rovněž zaměřuje na elektronické platební systémy.\n\nU Úřadu průmyslového vlastnictví je registrovaný jako autor několika patentů. Jmenovitě se jedná o patenty na zařízení pro využití vzduchových turbulencí k výrobě elektřiny, dále pak zařízení tlakového přivaděče a zařízení pro získání spádu vody pro využití vodní energie. \n\nJeho partnerkou byla ve druhé polovině první dekády 21. století česká modelka, I. vicemiss České republiky a Miss Sympatie České republiky 2007 Veronika Pompeová.\n"}
{"id": "1345728", "url": "https://cs.wikipedia.org/wiki?curid=1345728", "title": "420PEOPLE", "text": "420PEOPLE\n\n420PEOPLE je soubor současného tance, založený v roce 2007 v Praze.\n\nTaneční soubor 420PEOPLE byl založen na přelomu let 2006/2007 Václavem Kunešem a Natašou Novotnou, kteří spolu začali spolupracovat již v angažmá v nizozemském tanečním souboru \"Nederlands Dans Theater\" (NDT) Jiřího Kyliána. Název souboru evokuje český původ – \"420\" je telefonní předčíslí pro Českou republiku. \n\nVáclav Kuneš (* 1975), umělecký ředitel souboru, choreograf a tanečník \n\nPo absolutoriu pražské Taneční konzervatoře v roce 1993 byl angažován v nizozemském \"Nederlands Dans Theater 2\" (NDT2), v letech 1998–2004 v hlavním souboru NDT1. Zde měl možnost spolupracovat s řadou světových choreografů – především s Jiřím Kyliánem a dalšími umělci, např. s Ohadem Naharinem, Matsem Ekem, Nacho Duatem a dalšími. Od roku 2004 spolupracoval s Jiřím Kyliánem jako asistent choreografa. Vystupoval na scénách v mnoha státech Evropy, v Jižní Americe, Asii a Austrálii. \n\nNastudoval řadu děl Jiřího Kyliána, např. ve Finském národním baletu, Basel Ballet, baletu milánské La Scaly, Oper am Rhein v Düsseldorfu, aj. Jeho vlastní choreografie jsou také na repertoáru řady světových tanečních souborů (např. Skå nes Dansteater, Divadlo Korzo, aj.)\n\nJe autorem řady choreografií pro NDT2, Státní operu Bordeaux, New National Theatre Tokio a další, např.:\n\nZa dobu své profesní kariéry získal řadu nominací a ocenění doma i v zahraničí, např.:\n\nNataša Novotná, zakladatelka souboru, tanečnice, choreografka, lektorka \nAbsolvovala Janáčkovu konzervatoř v Ostravě a v roce 1997 byla angažována do nizozemského \"Nederlands Dans Theater 2\" (NDT2), vedeného Jiřím Kyliánem. V roce 2000 odešla do Švédska, aby se po dvouletém působení v Göteborgs Operan Ballet vrátila do angažmá v hlavním souboru \"Nederlands Dans Theater 1\". Po dekádě působení za soubor 420PEOPLE, založila v roce 2017 Kyliánův nadační fond v Praze. Je členkou správní rady profesní organizace Vize tance.\n\nJe autorkou choreografií, např.:\n\nZa dobu své profesní kariéry získala nominace a ocenění doma i v zahraničí, např.:\n\nNataša Novotná je lektorkou tanečního Studia Nové scény, které nabízí lekce současného i klasického tance, od roku 2017 vyučuje pohybový jazyk Gaga. \n\nSoubor spolupracuje s řadou zahraničních choreografů a umělců (např. Ann Van den Broek, Ohad Naharin, Crystal Pite, Sidi Larbi Cherkaoui a další) a se světovými tanečnímii soubory, např. Copenhagen International Ballet, Tero Saarinen Company ve Finsku, Korzo Theater Nizozemí, Eastman v Belgii a další. \n\nSoubor také vystupuje na zahraničních scénách např. ve Francii, Německu, Španělsku, Švédsku, Jižní Koreji, Mexiku a dalších \na na českých i zahraničních festivalech, např. Tanec Praha, TANECVALMEZ ve Valašském Meziříčí, Kulturfestival Stockholm, Festival Dancing Poznaň nebo v roce 2017 na skotském festivalu Edinburgh Festival Fringe.\n\n\n\n\n\n"}
{"id": "1345730", "url": "https://cs.wikipedia.org/wiki?curid=1345730", "title": "Leaves' Eyes", "text": "Leaves' Eyes\n\nLeaves' Eyes je mezinárodní symphonicmetalová hudební skupina založená v roce 2003. Na hudební scéně debutovala o rok později studiovou deskou \"Lovelorn\". Až do roku 2016, kdy měla vydaných celkem šest studiových alb, v ní jako zpěvačka působila Liv Kristine, manželka klávesisty kapely Alexandera Krulla. Během tohoto roku se ovšem rozvedli a dle tvrzení kapely došlo k vzájemné dohodě mezi všemi členy kapely, včetně Kristine, o odchodu zpěvačky. Krátce na to ale přišla Kristine s vlastním vyjádřením, dle kterého se „celá věc udála za jejími zády“. Jako nová zpěvačka byla přijata Elina Siirala. Na tu se ovšem, přestože neměla na odchod Kristine žádný vliv, snesla vlna kritiky a nadávek od některých naštvaných fanoušků Kristine. V roce 2018 vyšlo album \"Sign of the Dragonhead\", jež je první deskou nazpívanou Siirale.\n\n\n\n\n\n"}
{"id": "1345731", "url": "https://cs.wikipedia.org/wiki?curid=1345731", "title": "793 (číslo)", "text": "793 (číslo)\n\nSedm set devadesát tři je přirozené číslo. Římskými číslicemi se zapisuje DCCXCIII a řeckými číslicemi ψϟγ'. Následuje po čísle sedm set devadesát dva a předchází číslu sedm set devadesát čtyři.\n\n\n\n"}
{"id": "1345735", "url": "https://cs.wikipedia.org/wiki?curid=1345735", "title": "EHC Winterthur", "text": "EHC Winterthur\n\nEHC Winterthur (celým názvem: Eishockeyclub Winterthur) je švýcarský klub ledního hokeje, který sídlí ve městě Winterthur v kantonu Curych. Založen byl v roce 1929. Svůj poslední název nese od roku 1980. Největším úspěchem klubu je účast ve Swiss League v letech 2015–2018. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává v Eishalle Deutweg s kapacitou 3 000 diváků.\n\nZdroj: \n\n\nZdroj: \n\n\n\n"}
{"id": "1345737", "url": "https://cs.wikipedia.org/wiki?curid=1345737", "title": "EVZ Academy", "text": "EVZ Academy\n\nEVZ Academy (celým názvem: Eissportverein Zug Academy) je švýcarský klub ledního hokeje, který sídlí ve městě Zug ve stejnojmenném kantonu. Jedná se o farmářský klub EV Zugu. Založen byl v roce 2016. Ihned po svém založení byl klub přihlášen do druhé nejvyšší soutěže. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou modrá a bílá.\n\nZdroj: \n\n\n\n"}
{"id": "1345740", "url": "https://cs.wikipedia.org/wiki?curid=1345740", "title": "Stranded", "text": "Stranded\n\nStranded může být:\n\n"}
{"id": "1345745", "url": "https://cs.wikipedia.org/wiki?curid=1345745", "title": "Another Time, Another Place", "text": "Another Time, Another Place\n\nAnother Time, Another Place může být:\n\n"}
{"id": "1345746", "url": "https://cs.wikipedia.org/wiki?curid=1345746", "title": "HCB Ticino Rockets", "text": "HCB Ticino Rockets\n\nHCB Ticino Rockets (celým názvem: Hockey Club Biasca Ticino Rockets) je švýcarský klub ledního hokeje, který sídlí v obci Biasca v kantonu Ticino. Jedná se o farmářský klub HC Lugana a HC Ambrì-Piotta. Založen byl v roce 1987 pod názvem HC Iragna. V roce 2007 došlo k přesunu z obce Iragna do Biascy. Svůj poslední název nese od roku 2016. Od sezóny 2017/18 působí v Swiss League, druhé švýcarské nejvyšší soutěži ledního hokeje. Klubové barvy jsou červená, modrá a bílá.\n\nSvé domácí zápasy odehrává v hale Pista di ghiaccio s kapacitou 3 800 diváků.\n\nZdroj: \n\n\nZdroj: \n\n\n\n"}
{"id": "1345749", "url": "https://cs.wikipedia.org/wiki?curid=1345749", "title": "Esperanza Abad", "text": "Esperanza Abad\n\nEsperanza Abad (* 9. února 1941, Mora) je španělská zpěvačka se specializací na současnou vážnou hudbu, trend, ve kterém je ve své zemi průkopnicí. Účinkuje s různými avantgardními španělskými a zahraničními skupinami.\n\nPředstavila se ve více než 60 dílech španělských i zahraničních skladatelů, z nichž mnozí jí je věnovali. Její intenzivní činnost ji přivedla na pódia festivalů, jako je \"Mezinárodní festival hudby a tance Granada\", \"Týden nové hudby v Barceloně\", \"Festival de Lectour\", \"Dimecres de Radio Nacional de España\", \"Dny současné hudby v Madridu\", \"Arc-2\" atd. \n\nSpolupracovala s různými skupinami, jako jsou například skupiny Canon, Lim, Koan, Sólisté v Madridu, a byla členem Equipo 40. V divadelní oblasti spolupracuje s divadlem Atalaya v Seville od roku 1988 do současnosti.\n"}
{"id": "1345760", "url": "https://cs.wikipedia.org/wiki?curid=1345760", "title": "Hlavní pošta (Skopje)", "text": "Hlavní pošta (Skopje)\n\nHlavní pošta (makedonsky Главна пошта, známá také pod zkratkou PTT/ПТТ) se nachází v severomakedonské metropoli Skopje, v samotném centru města. Brutalistická budova byla vybudována po zemětřesení v roce 1963. Nachází se na břehu Vardaru a je jedním ze symbolů přestavby města v 70. letech 20. století. Komplex tvoří čtyřpatrová budova pošty a k ní přičleněná hlavní hala s kruhovým půdorysem.\n\nAutorem stavby je architekt Janko Konstantinov. Poštovní budova se stala jeho nejvýznamnější prací za celou kariéru architekta. Výšková budova vznikla v letech 1972–1974. Projekt haly byl schválen v roce 1973 a realizován v letech 1979–1981. V roce 1975 získal Konstantinov prestižní cenu deníku Borba a o své práci napsal pro několik zahraničních časopisů. Interiér hlavního sálu zdobí abstraktní a stylizované nástěnné malby od Borka Lazeského na téma lidově-osvobozeneckého boje. Kritici objektu poukazují na to, že malby jsou příliš poplatné tehdejší době a komunistickému režimu. \n\nV roce 2013 poničil budovu požár. Budova haly byla poté uzavřena a následně bylo rozhodováno rekonstrukci. Má být přebudována na výstavní centrum. Hlavní výšková budova byla částečně zrekonstruována a obložena antickými dekoračními materiály v rámci projektu Skopje 2014.\n"}
{"id": "1345765", "url": "https://cs.wikipedia.org/wiki?curid=1345765", "title": "HC Neuchâtel Young Sprinters", "text": "HC Neuchâtel Young Sprinters\n\nHC Neuchâtel Young Sprinters (celým názvem: Hockey Club Neuchâtel Young Sprinters) byl švýcarský klub ledního hokeje, který sídlil ve městě Neuchâtel ve stejnojmenném kantonu. Založen byl v roce 1932. Svůj poslední název nesl od roku 2008. Poslední účast v nejvyšší soutěži je datováno k sezóně 1966/67. Zanikl v roce 2009 po odhlášení z National League B. Klubové barvy byly oranžová a černá.\n\nSvé domácí zápasy odehrával v hale Littoral s kapacitou 7 000 diváků.\n\nZdroj: \n\n\n\nZdroj: \n\n\nZdroj: \n\n\n"}
{"id": "1345770", "url": "https://cs.wikipedia.org/wiki?curid=1345770", "title": "Copeland", "text": "Copeland\n\nCopeland může být:\n\n\n\n"}
{"id": "1345771", "url": "https://cs.wikipedia.org/wiki?curid=1345771", "title": "Ian Copeland", "text": "Ian Copeland\n\nIan Copeland (25. dubna 1949 – 23. května 2006) byl americký podnikatel.\n\nNarodil se v Damašku v Sýrii jako druhý ze čtyř dětí Milese Copelanda, který pracoval pro CIA, a jeho manželky, archeoložky a agentky Lorraine. Jeho starším bratrem je hudební manažer Miles Copeland III a mladším bratrem hudebník Stewart Copeland. Dále měl sestru Lorraine, která byla spisovatelkou a producentkou. Vyrůstal na Středním východě, později v USA. Roku 1967 nastoupil do americké armády a účastnil se války ve Vietnamu. Ve svých devatenácti letech se stal seržantem. Za svou službu získal například Bronzovou hvězdnou medaili.\n\nKariéru v hudebním průmyslu zahájil jako koncertní manažer skupiny Wishbone Ash. V roce 1979 založil v New Yorku agenturu Frontier Booking International (FBI), která zastupovala řadu kapel, včetně The B-52's, Simple Minds a The Cure. Copeland měl dvě děti se svou manželkou Connie. Později měl milostný vztah například se zpěvačkou Marianne Faithfullovou a herečkou Courteney Cox. V roce 1995 vydal autobiografickou knihu s názvem \"Wild Thing\". Roku 1997 otevřel v Beverly Hills vlastní bar a restauraci s názvem Backstage Cafe, kterou vedl až do své smrti o devět let později. Zemřel v Los Angeles na melanom ve věku 57 let. Pohřben byl na Westwood Village Memorial Park Cemetery.\n"}
{"id": "1345799", "url": "https://cs.wikipedia.org/wiki?curid=1345799", "title": "Akademischer EHC Zürich", "text": "Akademischer EHC Zürich\n\nAkademischer EHC Zürich (celým názvem: Akademischer Eishockeyclub Zürich) je švýcarský klub ledního hokeje, který sídlí v Curychu ve stejnojmenném kantonu. Založen byl v roce 1908. Poslední účast v nejvyšší soutěži je datováno k sezóně 1936/37. Největším úspěchem klubu je druhé místo v nejvyšší soutěži v letech 1920 a 1921. Klubové barvy jsou modrá a černá.\n\nSvé domácí zápasy odehrává v Eisbahn Dolder s kapacitou 3 800 diváků.\n\nZdroj: \n\n\nZdroj: \n\n\n\n"}
