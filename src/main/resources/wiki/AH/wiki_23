{"id": "1215565", "url": "https://cs.wikipedia.org/wiki?curid=1215565", "title": "Final Fantasy XIII", "text": "Final Fantasy XIII\n\nFinal Fantasy XIII (\"ファイナルファンタジーXIII - Fainaru Fantadží Sátýn\") je videohra typu RPG od japonské firmy Square Enix pro platformy PlayStation 3, Xbox 360 a později i prostřednictvím sítě Steam i pro Microsoft Windows. V Japonsku vyšla v prosinci 2009 a ve zbytku světa v březnu 2010 jakožto třinácté dílo ze série. Pro hráče na PC byla třináctka k dispozici až od 9. října 2014 prostřednictvím služby Steam. Tento díl přinesl značné změny jak v soubojovém systému, tak i ve způsobu vývoje postav, avšak zachovává velké množství elementů z předchozích dílů, jako využívání vyvolávaných bytostí nebo recyklaci názvů příšer, schopností, jmen postav apod. Hlavní hrdinkou je bývalá vojákyně, která si říká „Lightning“. Žila a sloužila v armádní složce zodpovědné za lov nestvůr, avšak jediná událost jí převrátila život vzhůru nohama a stala se psancem, zatíženým blíže nespecifikovaným úkolem, jehož nesplnění by ji proměnilo v ohavnou nemyslící zrůdu.\n\nTato hra má dvě pokračování, a to Final Fantasy XIII-2 a , jež dohromady spolu s dalšími výtvory z oblasti Final Fantasy tvoří sérii Fabula Nova Crystallis, které spojuje společná „in-universe“ mytologie.\n\nHráč ovládá hlavní hrdinku Lightning z pohledu třetí osoby, přičemž může pohled jakkoliv natáčet v celém 360° záběru a má možnost interagovat s ostatními postavami, s předměty nebo i s nepřáteli. Na rozdíl od dřívějších titulů zde neexistuje žádná mapa světa, takže hráč se svou družinou putuje rozlehlým a nádherným světem, jenž je vykreslený proporcionálně s postavami, buď pěšky, na chocobovi, nebo jiným dopravním prostředkem. Hráč má možnost navštívit krásná a bohatá města, nevzhledné stoky, staré ruiny, i nádherné přírodní úkazy a rozlehlé, nekonečné pláně. Hra má však na rozdíl od předchozích dílů značně lineární průběh, takže hráč nemusí na mapě příliš hledat cestu dál, neboť většina míst má podobu jediné cesty.\n\nPři průzkumu hráč naráží na vznášející se \"Ukládací stanice,\" v nichž lze uložit hru. Dále tyto ukládací stanice slouží jako obchod s lektvary, později i se zbraněmi a s nejrůznějšími doplňky a materiály k vylepšení zbraně a doplňků. Užitečnou pomůckou je \"Datalog,\" v němž lze nalézt popisy všech důležitých postav, všech nepřátel, navštívených míst, dějin, nedávných událostí a dalších důležitých informací. V pozdější fázi hry má hráč možnost plnit nejrůznější nepovinné úkoly, jež jsou zadávány předchozími neúspěšnými dobrodruhy, za trest zakletými do kamenného stavu, jež většinou spočívají v porážce obzvláště silných nestvůr.\n\nKrystárium (angl. Crystarium) je systém vývoje postav, jenž je složen z šestice krystalů. Každý reprezentuje jednu ze šesti rolí postav a obsahují jednotlivé úrovně vývoje na jakýchsi kruhových deskách s uzly, které obsahují vylepšení statistik postavy, mezi které patří v tomto díle pouze síla, magie a životy, a také dovednosti či přístup k novým doplňkům výbavy nebo rozšíření stupnice ATB. Hráč se pohybuje po krystalu podobným způsobem jako na desce orbů ve Final Fantasy X. K pohybu po krystalu slouží tzv. krystogeneze, při které postava spotřebovává krystalické body, jež získává od poražených nepřátel.\n\nPři krystogenezi jakékoliv role hráč získává bonusy nastálo (životy, magie, síla, doplňky i stupeň ATB), ale dovednosti a kouzla může používat pouze za podmínky, že má v průběhu bitvy nastavenou stejnou roli, jakou má daný krystal. Krystárium však není hráči dostupné od začátku. Jednotlivé segmenty krystária se odemykají postupně během hry, až se hráči nakonec zpřístupní všech šest rolí.\n\nHráč vstoupí do bitvy buď v pevně stanovených bodech (obvykle se jedná o bosse - příběhově důležitou nepřátelskou postavu), nebo mnohem častěji naráží přímo při průchodu hrou na nepřátele, s nimiž se doslova srazí, nebo se od nich nechá dohnat, zpozorují-li ho. V ten moment se obrazovka přepne do bojového modu, který se vzhledem příliš neliší od předchozích dílů. Bitvy se může zúčastnit bojový tým s nanejvýš třemi hráčovými postavami, ale ovládat lze pouze vůdce, zatímco ostatní ovládá umělá inteligence. Obvykle je vůdcem Lightning, avšak v průběhu příběhu se v poli vůdce vystřídá všech šest postav a od zhruba poloviny hry lze vůdcem učinit kohokoliv.\n\nBitva samotná je řízena systémem ATB (\"Active Battle System\"), kdy se postavám (přátelským i nepřátelským) v průběhu bitvy doplňuje stupnice akcí. Během doplňování stupnice ATB může hráč volit z menu nejrůznější akce (útoky, kouzla, dovednosti, používání předmětů, nebo vyvolávání). Na stupnici jsou na začátku dvě pole, kam hráč zadá akce. Tyto akce si může nechat zvolit automaticky, čímž vlastně nechá vůdce za sebe ovládat umělou inteligenci. Jakmile stupnice dosáhne posledního políčka, postava nastavené akce vykoná a stupnice ATB se vynuluje. Poté musí hráč znovu ručně nebo automaticky zadat akce. Časem se počet polí ve stupnici ATB rozšíří ze dvou na šest. Během bitvy však musí hráč jakkoliv zabránit, aby byl vůdce zabit, resp. poslán do stavu KO s žádnými životy. Stav KO pro vůdce znamená konec hry.\n\nV porovnání s dřívějšími hrami série jsou nepřátelé mnohem silnější a mnohem více vydrží, takže obyčejnými útoky trvá bitva obvykle velmi dlouho. Každý nepřítel má však svojí \"řetězovou stupnici\" (angl. chain counter), znázorňující procenta, jakými bude následující útok násoben, tedy řetězcový bonus (minimální hodnota je 100 %, maximální 999 %). Řetězcový bonus narůstá s každým útokem, ať fyzickým nebo magickým, dokud nebude dosaženo \"šoku,\" který je stanoven hodnotou řetězcového bonusu pro každý druh nepřítele jinak. Při šoku se řetězcový bonus zdvojnásobí a nadále s dalšími útoky narůstá. Šokovaný nepřítel může velmi rychle ztrácet životy a bitva může být ukončena rychleji, než by se mohlo zdát. Během šoku mohou postavy využívat dovednosti, jež fungují pouze na šokované nepřátele. Nejvýraznější je zřejmě \"odpal,\" kdy fyzicky útočící postava přiměje nepřítele vznášet se ve vzduchu, čímž mu zcela znemožní vykonávat jakékoliv akce a zkrotí tak i ty nejnebezpečnější soky. Během šoku se však řetězová stupnice plynule resetuje a poté se nepřítel vymaní z šoku, s hodnotou 100 % k řetězovému bonusu. Pokud hráč neútočí dostatečně agresivně, je řetězcová stupnice brzy vynulována i v nešokovém stavu. Snadným způsobem, jak způsobit nepřátelům šok, je přiblížit se k nim v nebojovém modu nepozorovaně. Takto provede vůdce \"preventivní útok\" a na začátku bitvy nastaví všem nepřátelům v bojové skupině řetězcový bonus na hodnotu o něco málo menší než šok.\n\nBěhem bitvy má hráč k dispozici tři postavy, z nichž každá může mít jednu z šesti rolí. Jsou jimi:\n\nKombinace jednotlivých rolí se nazývají paradigmata. Během bitvy může hráč jakkoliv měnit dle potřeby celkem šest paradigmat, které hra buď vygeneruje, nebo si je hráč v menu definuje sám. Doporučuje se zejména proti silným oponentům a bossům paradigmata často měnit dle aktuální situace. Každá postava má na začátku tři pevně stanovené role, ale časem se může naučit i ostatní zbývající. Přepínání paradigmat je též jediný způsob ve hře, jak sdělit spojencům, co mají při bitvě dělat.\n\nHráč též může využít moc \"eidolona,\" což je vyvolávatelná bytost. Každá postava může vlastnit pouze jediného eidolona a k jeho vyvolání potřebuje mít dostatečný počet technických bodů, které získává během bitev. K dispozici jsou eidoloni Odin, Šiva, Alexander, Bahamut, Hecatoncheir a Brynhilda. Aby mohla postava eidolona vyvolat, musí ho nejprve ovládnout, k čemuž dochází v pevně stanovených bodech příběhu, tedy dostat se s ním do symbiózy vhodně provedenými útoky. Poté ho postava, je-li v bitvě vůdcem, může kdykoliv vyvolat, má-li potřebné technické body. Spojenci zmizí z bitvy a nahradí je eidolon. Vůdce však zůstává a nadále útočí na nepřátele a pomáhá mu. Eidolonovo setrvání v bitvě je omezeno stupnicí symbiózy (SP), jež se pomalu vyprazdňuje časem a nepřátelskými útoky, tedy slouží jako eidolonovy životy. Jakmile SP klesne na nulu, může vůdce a eidolon vstoupit do modu symbiózy, v němž eidolon výrazně změní vizáž a oba společně provádí speciální útoky na základě automatického výběru nebo speciálními klávesovými zkratkami. Mod symbiózy bývá ukončen speciálním devastujícím útokem. Pokud nejsou nepřátelé eidolonem zabití, do bitvy se po jeho zmizení vrátí spojenci, plně zotavení, ale nepřátelům se vynuluje řetězcová stupnice na základních 100 %.\n\nOproti předchozím dílům nemusí hráč své postavy po bitvě léčit. Jsou vyléčeny, popř. oživeny automaticky.\n\nDěj hry Final Fantasy XIII se odehrává ve světě jménem \"Gran Pulse,\" zkráceně též \"Pulse.\" Součástí Pulsu je \"Cocoon\", obří téměř uzavřená sféra podobná Dysonově sféře, vznášející se nad Gran Pulsem. Cocoon má rozlohu vnitřku přibližně jako Severní Amerika, je chráněn silovým polem a zevnitř je osvětlen umělým sluncem. V Cocoonu se odehrává většina příběhu. V tomto vnitřním světě se nacházejí překrásná města i krásná členitá krajina, která jsou domovem několika desítek milionů lidí a kolem 8 milionů fal'Cie. Cocoonu vládne teokratická vláda zvaná \"Svatyně,\" v jejímž čele stojí primarcha, vládnoucí tvrdou rukou. \"Fal'Cie (výslovnost: falsí)\" jsou záhadná krystalická stvoření s božskými schopnostmi a jsou přítomní na Cocoonu i na Gran Pulsu. Cocoonští fal'Cie udržují Cocoon ve vzduchu, poskytují obyvatelstvu, floře i fauně světlo, teplo, potravu, pitnou vodu a vše, aby byl vnitřek tohoto umělého měsíce obyvatelným rájem.\n\nKaždý fal'Cie má svůj specifický úkol a pro jeho splnění si může vybrat lidského sluhu. Tito sluhové se nazývají \"l'Cie\" (výslovnost: l-sí) a mohou být z Cocoonu i Gran Pulsu. Fal'Cie jim vypálí znamení podobné tetování, symbolizující buď Cocoon nebo Pulse. Tyto l'Cie pověří \"Posláním\" (angl. Focus) a stanoví časový limit, do kdy musí své Poslání splnit. Svého l'Cie však o povaze jeho Poslání neinformuje přímo. Ten to musí zjistit prostřednictvím vodítek v podobě vizí sám. Pokud své Poslání l'Cie splní, je přeměněn v krystal a dle legendy je mu fal'Ciem darován věčný život. Pokud své Poslání nesplní, uteče od své povinnosti, nebo podlehne emociálnímu tlaku z faktu, že se nedobrovolně stal l'Cie, je za trest přeměněn do nemyslícího monstra zvaného \"Cie'th\" (výslovnost: Sít).\n\n600 let před začátkem této hry došlo mezi obyvateli Cocoonu a Gran Pulsu k \"Válce překročení.\" V tomto rozsáhlém konfliktu došlo k útoku armád Pulsu na Cocoon, který skončil, když l'Cie Pulsu vytvořili do Cocoonu obří díru, kterou se následně nikdy nepovedlo zcela zacelit. Po skončení Války překročení, kdy byli zúčastnění l'Cie Pulsu přeměněny v krystal, použili cocoonští fal'Cie k částečnému zakrytí díry materiály a zbytky zařízení z Pulsu. Přesto zůstaly okrajové oblasti Cocoonu kolem díry navždy neobyvatelné. Od té doby obyvatelé Cocoonu žijí ve strachu hraničícím s paranoiou, že se invaze z Pulsu může kdykoliv zopakovat. Tohoto faktu využívá Svatyně k udržení moci. Zřídila dvě armády. \"Ochranný sbor\" (Guardian Corps) plní funkci policie. Jelikož pracuje v lidských sídlech, nemá sbor většinou k dispozici těžkou techniku a pokročilé zbraně. Dále je zde PSICOM (Public Security and Intelligence COMmand - Velení veřejné bezpečnosti a zpravodajské služby), sloužící jako speciální jednotka zaměřená na potírání jakýchkoliv aktivit spojených s Pulsem, k čemuž využívá brutální metody včetně Čistek, neboli vyhánění obyvatel podezřelých z kontaktu s Pulsem z domovů a jejich následné masakry, o kterých se moc nevědělo. Aby mohl PSICOM efektivně plnit své úkoly, dostal ty nejvyspělejší letouny, těžkou techniku i zbraně, včetně omezených způsobů (Manadrives) používání magie, vyvinuté z technologií poskytnutých cocoonskými fal'Cie. Magii za normálních okolností mohou používat buď sami fal'Cie, nebo dostatečně vytrénovaní l'Cie, nebo nejrůznější příšery žijící na Cocoonu i na Pulsu.\n\nHráč má k dispozici celkem šest postav. Za hlavní postavu je v této hře považována Lightning.\n\nDočasní členové bojové party hráče jsou tito dva:\n\nMezi ostatní důležité postavy patří:\n\nPříběh hry začíná zhruba uprostřed děje poté, kdy se mnoho věcí pokazilo, a je rozdělen do třinácti kapitol. Příběhu hry předcházelo třináct osudných dnů, které převrátily hlavním hrdinům životy vzhůru nohama. Tyto události byly hráči odhaleny na různých místech během jednotlivých kapitol, v tomto článku však budou uvedeny první.\n\nJednoho dne se z krystalického spánku probudily Fang a Vanille, dvě l'Cie Pulsu, jež byly po 600 let bezpečně ukryté v Bodhumském pozůstatku, který pocházel z Pulsu a byl po Válce překročení vyzvednut cocoonskými fal'Cie k částečnému zacelení díry v kůře Cocoonu. Znak l'Cie byl u Fang vyhaslý a sama trpěla ztrátou paměti ohledně jejich Poslání a okolností jeho splnění (ale vzpomínky na dětství a dospívání jí zůstaly). Naproti tomu Vanille si vše pamatovala, ale předstírala, že si rovněž nic nepamatuje ve strachu, že způsobí znovu mnoha lidem neštěstí.\n\nDruhý den představila Serah svého přítele Snowa své sestře Lightning. Ta však neuznávala jeho ani aktivity jeho bojové skupiny NORA, takže Snowovi zakázala se se Serah stýkat. Na třetí den Serah podlehla svodům své záliby v dějinách a archeologii a vniknula do visuté krystalické struktury Bodhumského pozůstatku, jehož brána se náhle otevřela. V hlubinách pozůstatku ji pak v bezvědomí našly Fang s Vanille, ocejchovanou znamením l'Cie Pulsu. Díky ní ale mohly samy z pozůstatku odejít. Vynesly ji ven a hlídaly ji, než se probrala, a předpokládaly, že ke splnění jejich Poslání si fal'Cie Anima vybrala novou l'Cie.\n\nNa čtvrtý den se Fang s Vanille přesunuly do elektrárny v Euridské rokli, sídla cocoonského fal'Cie Kudžaty. Fang si začala zoufat, aby se z její nejlepší kamarádky nestal Cie'th, takže se na pátý den odhodlaly k útoku na Kudžatu. Tím na sebe upozornily PSICOM, jenž okamžitě zasáhl, stejně tak se začal bránit sám Kudžata, a to vybráním l'Cie, kterým se stal malý hoch, Dajh Katzroy. Dajhe toho dne vzal do Euridské rokle jeho otec Sazh, aby mu ukázal fal'Cie. V osudnou chvíli však Sazh nechal Dajhe o samotě, aby mu koupil jako překvapení mládě chocoba. Dajh tedy odběhl do nitra elektrárny a uviděl Fang s Vanille. Budovu zasáhl podivný zemětřas, kterým se Kudžata bránil. Sazh po chvíli nalezl svého syna ocejchovaného jako l'Cie Svatyně. Proč právě Dajhe? V osudnou chvíli byl oběma děvčatům nejblíže. Fang s Vanille se vydaly na útěk a rozdělily se, neboť Fang došlo, že Kudžata vycítil jejich přítomnost. Fang tedy sloužila jako návnada, aby se Vanille dostala z nebezpečí. PSICOM pak šestiletého Dajhe předal na pozorování do laboratoří.\n\nNa šestý den se Fang vrátila do Bodhumského pozůstatku, ale nemohla Vanille najít. Šla proto prohledat Bodhum, kde byla zajata příslušníky Kavalérie, vojenské jednotky generála Cida Rainese. Cid nabídl zoufalé Fang ochranu, ale nevěřila mu, nicméně neviděla možnost, jak by Vanille mohla najít, tedy přijala jeho nabídku. Na sedmý den se Serah chtěla se Snowem rozejít a na jeho naléhání se mu svěřila, že je z ní l'Cie Pulsu, nepřítel Cocoonu. Pak od zdrceného Snowa utekla. Snow ji zakrátko nalezl a zavázal se jí, že jí pomůže splnit její Poslání, ať už je jakékoliv.\n\nNa osmý den plukovník Nabaatová pověděla Sazhovi, že jeho syn vykazuje na základě testů schopnost vycítit přítomnost bytostí spojených s Pulsem, ale jeho Poslání je dosud neznámé. Sazh se bál, že se z jeho jediného syna stane Cie'th, tedy začal pátrat po Poslání jeho syna. Na devátý den se na pláži znovu setkala Serah s Vanille. Vanille ji žádala o odpuštění, protože kvůli ní se stala l'Cie Pulsu a má tak zničený život. Avšak nebyla schopná říct jí pravdu. Serah jí odpustila a povzbudila ji, načež se Vanille rozhodla, že když nebude dělat nic, neublíží nikomu. Desátý den Snow doprovodil Serah, aby koupili pro dárek pro Lightning k narozeninám. Sám tajně koupil snubní prstýnek, třebaže věděl o jejím statutu l'Cie.\n\nJedenáctý den se v Bodhumu konal veliký ohňostroj. Bodhumský pozůstatek, který byl dosud ignorován jako nevýznamná visutá struktura, byl prozkoumán PSICOMem, protože si všimli otevřené brány. Expediční jednotka PSICOMu zde identifikovala fal'Cie Pulsu Animu, ale pak komunikace ustala. Velení PSICOMu předpokládalo, že se z vojáků stali l'Cie Pulsu, tedy objekt uzavřeli a obklíčili město, zatímco ohňostroj nerušeně pokračoval. Snow požádal Serah během romantické jízdy na létajícím motocyklu o ruku a ta, uklidněná, se odhodlala konečně se svěřit Lightning a učinila přání. V Bodhumu byla pověra ohledně splnění přání vzneseného pod ohňostrojem a Snowovo přání se očividně vyplnilo, neboť doufal v její kladnou odpověď. Dole na pláži sledovala ohňostroj i Lightning, která byla ze služby odvolána, protože dle poručíka Amodara PSICOM něco nalezl v pozůstatku. Lightning si vzpomněla na incident v Euridské rokli a svému nadřízenému sdělila názor, že za tím stojí Pulse. Amodar ji vyzval, aby nestrkala nos do záležitostí s \"Peklem.\" V Bodhumu byli na dovolené Hope se svou matkou, a pod ohňostrojem si přáli urovnání vztahů s otcem. Téhož dne se Dajh náhle rozhodl, že chce vidět bodhumský ohňostroj, tak ho plukovník Nabaatová s vidinou projevení jeho moci na chvíli půjčila jeho otci. Osobně však setkání s otcem dozorovala. Sazh byl za možnost vidět svého syna rád, ale naplňovaly ho obavy a smutek. V Bodhumu byly přítomné i Fang s Vanille, ale minuly se. Vanille též vznesla přání pod ohňostrojem. Aby se stal zázrak.\n\nNa dvanáctý den měla Lightning 21. narozeniny. Serah oznámila, že se stala l'Cie Pulsu a bude se vdávat za Snowa. Lightning však oba z bytu vyhnala v domnění, že si Serah vymýšlí, ale jakmile si uvědomila, že Serah říkala pravdu a jde po ní PSICOM, jenž neprodyšně uzavřel město, bylo už pozdě a po Serah jí zbyla na stole jen bojová dýka jako dárek k narozeninám. Venku byla Serah spatřena vojáky PSICOMu, kteří ji se Snowem zahnali na pláž. PSICOM zatím zajistil Bodhumský pozůstatek a chystal se ho přesunout pryč. Snow letěl se Serah na létajícím motocyklu ke vchodu, aby zjistila své Poslání, pak jim snad Lightning pomůže. Serah však byla dovnitř vtažena Animy chapadly a Snow zůstal venku a pod palbou. Musel uprchnout, ale večer vše vysvětlil Lightning.\n\nV den třináctý dorazily do Bodhumu evakuační vlaky PSICOMu, kterými měli být obyvatelé i turisté navždy vykázáni z Cocoonu na Pulse, včetně Pozůstatku, jenž byl už přesunut pryč. Svatyně rychle schválila zákon, který provedení Čistky umožnil, a na celém Cocoonu propukla panika hraničící s paranoiou, že se armády Pulsu chystají k útoku. Vanille zaslechla zprávy o Čistce a v bílé kápi se hlásila k transportu na Pulse doufaje, že se dostane domů. Mrzelo jí, že na Cocoonu zanechá Fang, ale v Pulsu nebude mít její Poslání žádný smysl, hlavně tak nikomu neublíží. Lightning, jež se dověděla, jak byla Serah vtažena dovnitř Bodhumského pozůstatku, opustila řady Ochranného sboru a též dobrovolně nastoupila do transportu. Věděla, že PSICOM přesunul Pozůstatek do oblasti zvané \"Zavěšený okraj\", a vlak byl nejrychlejší a nejjistější způsob, jak se tam dostat. U vlaku se seznámila se Sazhem, který též nastoupil do transportu „dobrovolně.“\n\nKapitola 1\n\nVyhnanci byli dopraveni vlaky do zakázané oblasti v Zavěšeném okraji. Krátce po vjezdu do oblasti se Lightning a Sazhovi povedlo vyvolat vzpouru a zastavili vlak. V tu dobu už vyhnaní obyvatelé věděli, že se žádný transport na Pulse nekoná, ale PSICOM hodlá všechny v Zavěšeném okraji zastřelit. Lightning Sazhovi pověděla o svém plánu dostat se k fal'Cie Pulsu, čímž ho vyděsila, ale bojoval dál po jejím boku na mostních konstrukcích proti PSICOMu, který s pomocí robotů a letounů ostřeloval pozice vzbouřených vyhnanců. Na jiném místě v Zavěšeném okraji zahájili útok na PSICOM i Snow a NORA a povedlo se mu spolu s přáteli Gadotem a Lebreau přesvědčit vyhnance z jiného vlaku k boji. Snow chtěl rovněž najít Serah v Bodhumském pozůstatku, který PSICOM právě přemístil vysoko nad ně. Do NORY vstoupila i Nora, Hopeova matka, jež se chopila zbraně a spolu se Snowem se pustila do akce. Visutý most byl však zasažen a mnoho lidí popadalo o patro (stovky metrů) níž. Nora se sice chytila Snowa, držícího se za okraj mostu, ale stihla už jen Snowa požádat, aby „ho“ dovedl domů, ale Snow netušil, o kom mluví. Pak spadla dolů a Snow také. Pád stovky metrů nemohla Nora přežít, ale Snow zázrakem vyvázl bez zranění.\n\nSmrt matky uviděl vyděšený Hope, který se zatím spřátelil s Vanille, a vyzvala ho, aby se dostaly za Snowem, má-li mu tedy co říct. Nějakým způsobem se jim povedlo obejít vojáky PSICOMu a dostali se do improvizované základny členů NORY, kterým se povedlo ukořistit pár PSICOMských létajících motocyklů, který lze použít ke vstupu do Pozůstatku, kam už zatím vstoupila Lightning se Sazhem, jenž považoval její operaci za šílenost. Vanille dostrkala Hopa ke Snowovi, ale nebyl schopen slova. Poté oba ukradli jeden z létajících motocyklů a divokou jízdou prorazili vnější plášť Pozůstatku. Snow se za nimi vydal, ale jinudy.\n\nKapitola 2\n\nJakmile se vzpamatovali, nalezla Vanille u jednoho pilíře svou loveckou zbraň a přesvědčila Hopa k průzkumu Pozůstatku, zcela bez starostí, že by z nich fal'Cie udělala l'Cie. Všech pět se probojovalo přes robotické nepřátele a skupiny starých Cie'thů až k jádru, kde sídlila fal'Cie Anima. Zde nalezli Serah, jež řekla Lightning, aby zachránila Cocoon. Snow jí přísahal, že udělá cokoliv. Serah poděkovala a před zraky všech se změnila v krystal, neboť splnila své Poslání. Lightning měla Serah za mrtvou, zatímco Snow věřil, že dle legendy se určitě jednou probudí, což vedlo k jejich ostré hádce. Každopádně Lightning popadla touha po pomstě a nasměrovala si to přímo za Animou, aby ji zabila. Když to vypadalo, že pětice Animu zabije, zahájil PSICOM ostřelování Pozůstatku. Anima pětici přesunula do jakési jiné dimenze, kde jim byla neznámou entitou vypálena znamení l'Cie, a byla jim ukázána vize o jejich Poslání, Ragnaroku a o Edenu, hlavním městě Cocoonu.\n\nKapitola 3\n\nAnima i trosky Pozůstatku dopadly do jezera Breša přímo pod Zavěšeným okrajem, které však tato fal'Cie dala před svou smrtí zmrazit. Na povrchu zamrzlého jezera se probrala i naše pětice v čele s Lightning. Uvědomili si, že jsou všichni ocejchováni jako l'Cie Pulsu, mají zvláštní dovednosti a mohou využívat magii. Usoudili, že jejich Posláním je na základě vize o Ragnaroku a Edenu zcela jistě zničení Cocoonu. A pokud neuspějí, stanou se z nich Cie'thové, tedy postihne je osud horší než smrt. Vanille se nevyjadřovala, v Hopovi se mísily emoce a Snow protestoval, že dle Serah mají přece Cocoon zachránit. Každopádně museli zmizet, než je najde PSICOM, pro který jsou nyní pouhé terče. Nedaleko nalezli zkrystalizovanou Serah a Snow znovu začal, že si Serah přála spásu Cocoonu, a začal kopat do ledu, aby Serah odnesl s sebou. To vedlo jen k fyzické inzultaci od Lightning a také k rozdělení skupiny. Snow nakonec zůstal kopat sám a ostatní šli za Lightning, neboť si všimli, že jezero Breša je uzavírán PSICOMem. Pospíšili si do ruin města na břehu jezera, jehož okolí je neobyvatelné z důvodu, že se nachází blízko díry v plášti Cocoonu.\n\nMezitím PSICOM nalezl Snowa, který se poddal zoufalství. V momentě, kdy na něj mířili, se mu rozsvítil znak l'Cie Pulsu a samovolně vyvolal eidolona Šivy sestry, které zabily mocným úderem diamantového prachu vše v dosahu a pak zaútočily na Snowa. Tomu se povedlo překonat zoufalství a dokázal svého eidolona ovládnout. Byl však vyčerpán a následně zajat, našla ho totiž Kavalérie. Akci veleli Fang s Rygdeaou, kteří naložili Snowa i zkrystalizovanou Serah na palubu a odletěli pryč. Lightning, Sazh, Hope a Vanille nalezli v ruinách příhodně letoun, kterým odletěli pryč. Na palubě zhlédli zprávy, kde primarcha Svatyně Galenth Dysley informoval veřejnost o „úspěšně provedené“ Čistce. Byli však sestřeleni a dopadli tvrdě do pohoří \"Ohavné vrcholky\", jež je tvořeno převážně odpadem a starými kusy železa, kterými fal'Cie Cocoonu kdysi zpevnili okolí obří díry v plášti Cocoonu.\n\nKapitola 4\n\nJakmile se vzpamatovali, došlo k další kratší hádce ohledně jejich Poslání, po níž Lightning pokračovala dál sama, ale zakrátko ji dohnal Hope. Sazh s Vanille byli unaveni a chtěli odpočívat, ignorovali zcela fakt, že je může brzy PSICOM zaměřit. Lightning s Hopem pokračovali jedinou možnou cestou, aby se dostali přes Gaprijský běloháj do Hopova rodného města Palumpolum, odkud se chtěla dopravit vlakem po rampě do Edenu, hlavního města vznášejícího se ve středu Cocoonu, aby tam zabila fal'Cie Edena, který údajně řídil Svatyni. Lightning po nekonečných bojích s hlídkami PSICOMu a kvůli nesmírnému tlaku došla k přesvědčení, že ji čtrnáctiletý hoch jen zdržuje, a křičela na něj. Rozzářil se její znak l'Cie a zjevil se před ní eidolon Odin, který zaútočil na Hopa, takže byla Lightning nucena ho bránit. O to nejspíš eidolonovi šlo, aby si vybrala mezi lidským životem a posedlostí misí. Po zkrocení eidolona Lightning nabídla Hopovi, že mu ukáže, jak být silnější.\n\nMezitím se Kavalérie nalodila se Snowem i krystalizovanou Serah do ústředí na obří vzducholoď Lindblum. Generál Cid Raines požádal Snowa, aby mu pomohl najít ostatní l'Cie, aby mohl s jejich pomocí svrhnout Svatyni, jejímž prostřednictvím jim všem vládnou fal'Cie.\n\nKapitola 5\n\nV Gaprijském běloháji se Lightning dověděla, co Hopa žene k tomu následovat ji. Usiloval o pomstu Snowovi za smrti jeho matky, tedy chtěl zesílit, aby ho mohl vyzvat na boj. Svou misi nazval „Operace Nora.“ Ačkoliv se mu Lightning snažila vysvětlit, že zabíjela Svatyně, Hope prohlásil, že za její smrt tedy zaplatí Snow i Svatyně. Navrhla mu, aby si aspoň předtím promluvil se svým otcem v Palumpolu, určitě má o něj strach.\n\nKapitola 6\n\nVanille se Sazhem se po jiné cestě vymotali z hor odpadu a ocitli se v prosluněné zelené rezervaci \"Rozmarný luh\" (Sunleth Waterscape), uzavřené pro veřejnost, s přepínači počasí. Zahlédli stíhače PSICOMu mířící k Palumpolu, tedy že nejspíše našli Lightning a Hopa, proto se vydali přesně na opačnou stranu k přístavu Nautilus. Cestou se Sazh svěřil Vanille, že nastoupil do vlaku kvůli svému synovi Dajhovi, který se během incidentu v Euridské rokli před více než týdnem stal l'Cie Svatyně. Tehdy ho tam vzal, aby mu ukázal fal'Cie Kudžatu, a pak se začal domnívat, že je Dajhovo Poslání zničit fal'Cie Pulsu Animu, kterou PSICOM i díky němu našel a transportoval do Zavěšeného okraje. Aby se z jeho syna nastal Cie'th, byl odhodlán pro něj Animu zabít a splnit za něj jeho Poslání. Jenže Sazh nyní ještě nevěděl, kdo je Vanille ve skutečnosti zač, a proto nechápal, proč plakala v noci ze spaní.\n\nKapitola 7\n\nMezitím letky PSICOMu doletěly do Palumpolu. Hope znal z raného dětství stoky pod městem, proto se nepozorovaně protáhli kolem hlídek Ochranného sboru. Dostali se hluboko do podzemí, kde sídlil ohnivý fal'Cie Carbuncle, jehož Posláním byla tvorba potravin a čištění špinavé vody. Při pohledu na něj si oba znovu promluvili o svém Poslání. Hopa napadlo, že fal'Cie vlastně považují lidi za své domácí mazlíčky. Lightning si uvědomila, že tomu tak je, odmala měla nalajnovaný život pod ochranou fal'Cie jako členka Ochranného sboru a starala se o Serah, ale ignorovala zcela fakta, že tak po celá léta jen utíkala od reality. Od Serah se vzdálila a nikdy jí nevěřila (pouze Snow jí věřil) a nyní znovu utíká. Dosud podléhala svému zmatení z toho, že již není pod ochranou cocoonských fal'Cie, a malovala si Svatyni jako úhlavního nepřítele, protože věřila, že nemá naději. A nikdy nezvážila jakoukoliv jinou možnost. Také si uvědomila, že navádí Hopa k téže chybě, takže ho vyzvala, aby nebojoval bez naděje, neboť to je nejrychlejší cesta ke smrti. Dále, aby okamžitě ukončil „operaci Nora“ a promluvil si s otcem. Ten mu naději dát může, ale ona ne. Po návratu na povrch však byli na náměstí obklíčeni celým plukem PSICOMu.\n\nPřed veřejnou popravou při televizním přímém přenosu je zachránilo, že se na místo dostali Fang a Snow, který s pomocí eidolona Sester Šivy nadělal dost chaosu, aby mohli Lightning s Fang zmizet a on sám se postaral o Hopa. Hope byl poněkud zmatený ze Snowovy nenucenosti, ale prozatím s ním musel rychle zmizet. Fang se představila Lightning jako l'Cie Pulsu, která na rozdíl od nich pochází přímo z „Gran Pulsu“ (to Gran bylo pro Cocoonské neznámý pojem). Omluvila se Lightning za nepřímou odpovědnost za to, že se její sestra Serah stala l'Ciem. Lightning za to Fang nafackovala. Pak se ale Lightning rozhovořila, že nebýt Serah, byla by jistě sloužila u Ochranného sboru zde v ulicích a lovila ji jakožto nepřítele Cocoonu, aniž by si uvědomila, co vlastně dělá. Fang vysvětlila, že na Gran Pulsu to není o nic lepší. Pro obyvatele Pulsu je Cocoon „vznášejícím se zmijím hnízdem, chystajícím se kdykoliv zaútočit.“ Toto si dříve také myslela, ale nyní vidí, že za tím vším je pouhý fanatizmus. Nyní chce najít Vanille. Zatímco Fangino znamení l'Cie je vyhaslé, Vanillino znamení již bude nejspíše ve stavu před konečnou metamorfózou v Cie'tha, kterou nechce Fang v žádném případě připustit, proto chce splnit jejich Poslání, ať už je jakékoliv, jen si stále nemůže vzpomenout. Prohlédla si znamení Lightning, ta měla ještě času dost a přeměny v Cie'tha se tak zatím bát nemusí.\n\nHope se Snowem prchali ulicemi před PSICOMem i rozhněvaným davem, kdy Snow musel ty lidi ochránit před PSICOMem, který zabíjel bez ohledu na okolí, tak je zastrašil prohlášením, že „je l'Cie Pulsu a přišel je všechny zabít.“ Na střeše jedné z budov došlo konečně ke konfrontaci mezi oběma. Hope jej obvinil ze smrti matky a hodlal se pomstít, avšak přerušil je nálet robotického létavce PSICOMu. Po jeho porážce oba pokračovali v rozpravě a Snow si uvědomil, že to Hopa měl dovést na přání Nory domů. Snow se omluvil za zavinění smrti jeho matky, Hope však na něj přesto vytáhl dýku, kterou dostal od Lightning, a kterou ona dostala od Serah, ale vršek střechy byl zasažen raketami a Hope padal dolů. Snow se za ním vrhl dolů také a nechal Hopa dopadnout na sebe. Sám vyvázl zraněn. Tímto aktem a další omluvou i vysvětlením se Snow s Hopem udobřili, i Hope uznal, že si rovněž věci zjednodušoval a také se nechal unést. Raketový útok zahlédly Lightning s Fang, vydaly se za nimi a všichni čtyři dorazili k Hopovi domů. Přivítal je Bartoloměj Estheim, který si vyslechl od Hopa novinu o smrti matky a o jeho statutu l'Cie Pulsu. Ač byl viditelně zarmoucen, podpořil svého syna a dovolil mu zůstat, na jak dlouho bude potřeba. Jelikož byl Bartoloměj znalý politiky Cocoonu a psychologie davu, rozmluvil ostatním l'Cie překotné svržení vlády Svatyně, neboť by tím vyvolali ještě větší psychózu a také občanskou válku. Než to provedou, musí nějakým způsobem přesvědčit širokou veřejnost, že Gran Pulse není hrozbou, a že l'Cie Pulsu chtějí Cocoon ochránit.\n\nSnow se mezitím částečně zotavil a Lightning se mu omluvila (za všechno), ale před rezidencí Estheimových je vypátral PSICOM pod velením plukovníka Yaaga Rosche. Hope svázal svého otce, aby se mohl hájit, že ho l'Cie přinutili násilím poskytnout jim útočiště, a Snow se svlékl do půl těla, aby vojáky PSICOMu zmátl prohlášením, že takto vypadá ten ohavný a nebezpečný l'Cie. Vyzval je, aby si uvědomili, že chtějí jakožto rodilí cocoončané Cocoon ochránit, nikoliv zničit, a že Čistky jsou zbytečná genocida. Skoro se mu to povedlo, ale plukovník Rosch řekl, že nechat l'Cie Pulsu naživu je nebezpečný risk, a že armáda Čistky neorganizuje. Požadují je sami obyvatelé Cocoonu a vůli lidu také vykoná. Poté rezidenci rozstřílel obří bombardér PSICOMu, který kulomety rozstřílel všechny přítomné vojáky a také odstavil ze scény Rosche. Čtveřice l'Cie ho pak sestřelila kouzly k zemi, načež je evakuoval Rygdea a Kavalérie na Lindblum, kde je očekával Cid.\n\nKapitola 8\n\nV Nautilu, kam Vanille se Sazhem dorazili lodí, uviděli v rámci festivalu Pompa Sancta obří holografickou projekci na oslavu výročí konce Války překročení, poté navštívili chocobí zoo, kam chtěl Sazh vzít svého syna Dajhe. Sazh zde prohlásil, že ho věčné utíkání už unavuje, tak se rozhodl vzdát se PSICOMu výměnou za možnost ještě jednou vidět svého syna, než ho zastřelí. Vanille protestovala a chystala se mu říct pravdu o incidentu v Euridské rokli, ale odhodlala se jen říci, že ví, kdo je zodpovědný za ocejchování jeho syna. Přiznání za ni dokončila až plukovník Nabaatová, jež je s PSICOMem sledovala až sem, spolu s Dajhem. Dajh se nejprve setkal s otcem a se zářícíma očima mu řekl, že splnil svůj slib, že ho sem jednou vezme, ale pak se přímo před Sazhovými šokovanými zraky Dajh proměnil v krystal. Nabaatová to okomentovala, že Dajhovo Poslání bylo zřejmě dopadnout nežádoucí elementy z Pulsu. Pak zdrcenému Sazhovi ukázala záznam bezpečnostních kamer, aby viděl, kdo je zodpovědný za Dajhův osud. Vanille utekla s výkřiky „Ne!“ pryč. Nabaatová chladnokrevně vyzvala Sazhe, zda to s ní má skoncovat PSICOM, či zda za to Vanille zabije sám. Vzteklý Sazh běžel za Vanille a Nabaatová vydala rozkaz oba sledovat, ale nestřílet, bude to poprvé, kdy proti sobě budou stát dva l'Cie Pulsu.\n\nVanille se ocitla sama a měla vidiny Sazhe, jak ji častuje označeními lhářka, manipulátorka ničící životy druhým, a pak ji zastřelí. Klesla na kolena a rozplakala se. V ten moment ji dostihl skutečný Sazh a namířil na ni obě pistole. Vanille se zvedla, otočila se čelem, a řekla mu, že je Oerba Dia Vanille, l'Cie Pulsu a nepřítel Cocoonu. Sazh však nebyl schopen vystřelit. Místo toho se rozsvítil jeho znak l'Cie a zjevil se před ním jeho ohnivý eidolon Brynhilda. Tu vyzval, aby si vzala jeho život. Vanille ho však ochránila a společně ho zkrotili. Sazh po bitvě prohlásil, že bez ohledu na to, co provedla, není schopen zastřelit takové dítě, jakým je ona. Namířil proto pistole na svou hlavu a střelil se, avšak špatně. Vojáci PSICOMu následně Vanille a Sazhe zatkli a odvlekli na obří loď Palamecia, aby je dopravila do Edenu, kde měli být veřejně popraveni.\n\nKapitola 9\n\nVe vězení Vanille převyprávěla Sazhovi svůj životní příběh a skutečnosti, jež vedly k jejímu ocejchování l'Cie. Spolu s Fang dostaly za Poslání zničit Cocoon během Války překročení a na jejím konci byly na Gran Pulsu přeměněny v krystal, aniž by své Poslání dokončily. Dvanáct dnů před Čistkou se obě náhle probraly z krystalového spánku na Cocoonu s tím, že si Fang nepamatovala nic ohledně jejich Poslání. Aby už nikdy nikomu neublížila, začala lhát, že také přišla o paměť, a začala od svého Poslání a před svým osudem utíkat. Fang však navrhla zničit Kudžatu, protože jejich Posláním muselo přece být útočit na Cocoon, a to jim snad umožní si na Poslání vzpomenout. Jenže je přerušil Dajh a obě se pak musely rozdělit. Od té doby se spolu neviděly.\n\nNa Lindblumu se Lightning a ostatní dověděli o zatčení Sazhe a Vanille, tak zorganizovali záchrannou misi. Na ukradeném letounu PSICOMu pronikli na Palamecii, avšak byli prozrazeni. Přesto se jim povedlo zapříčinit otevření cel a oba vězni získali zpět své zbraně a mohli utéci. Na odkryté palubě se sešla celá šestice poprvé pohromadě a po chycení a ochočení jedné PSICOMské wyverny se dostali na můstek, kde na ně čekal primarcha Svatyně, sám Galenth Dysley. Dysley přivítal l'Cie a pak mávnutím ruky zabil plukovníka Jihl Nabaatovou i ostatní členy posádky Palamecie, čímž celou šestici šokoval. Nejprve si mysleli, že je Dysley také l'Cie, když ovládá moc magie, avšak mýlili se. Dysley se totiž přeměnil do své skutečné podoby, do fal'Cie Svatyně jménem Barthandelus, a nazval se opravdovým vládcem Cocoonu. Nechal se od šestice l'Cie porazit, ale pak jim v lidské podobě stařičkého politika sdělil povahu jejich Poslání. Jeden z nich se musí stát Ragnarokem a zničit Cocoon jednou provždy tím, že zabije \"Sirotka\", tedy fal'Cie s Posláním poskytovat celému Cocoonu energii. Dále jim sdělil, že Posláním Serah nebylo Cocoon zachránit, jak si doposud mylně Snow myslel, ale shromáždit nástroje zkázy Cocoonu, které měly být ocejchované jako l'Cie Pulsu. Snowa tato novina poslala do kolen. Barthandelus však poté z místa zmizel a zanechal jim tam svou sovu Menrvu, která se transformovala v loď, aby se odtamtud dostali, neboť se Palamecie řítila k zemi. L'Cie neměli na výběr a Menrvu využili. Byli však pronásledováni plukovníkem Roschem a jeho letkou. Menrva sice pronikla štítem Edenu, kam zamířili, ale havarovala. Ocitli se v místě, které poznaly Fang a Vanille z pulských legend.\n\nKapitola 10\n\nVnitřek Edenu totiž tvořila změť tunelů a arén, známých jako „Pátá archa.“ Archy měly dle pulské legendy být zbrojnice a tréninkové centrum pro l'Cie, aby se probudila jejich opravdová moc. Ale co dělá pulská archa uvnitř hlavního města Cocoonu? Celá šestice se po neúprosných bojích probila až do místa, kde na ně čekal Cid Raines. Řekl, že ve skutečnosti není volnomyšlenkářský velitel Kavalérie usilující o svržení Svatyně, ale je ve skutečnosti l'Cie Svatyně, ovládán Barthandelem. Informoval je, že veškeré jejich kroky byly Barthandelem režírovány a řízeny. Prostě zařídil, aby je PSICOM nikdy nedopadl a byli tak nasměrováni na cestu ke zničení Cocoonu Ragnarokem. Fal'Cie totiž usilovali o přivolání \"Stvořitele\" světa i fal'Cieů a přiměli ho svět přebudovat. Na závěr jim Cid sdělil, že sem přišel ze své vlastní vůle, poprvé od svého ocejchování. Přišel je všechny zabít a překazit Barthandelovy plány. Během bitvy se změnil v polovičního Cie'tha, avšak byl nakonec poražen. I když se vzepřel svému Poslání, byl Cid přesto proměněn v krystal. To všech šest l'Cie zmátlo. Došli až na konec celého labyrintu Páté archy a Snow se rozhodl následovat Cidova příkladu, zapomenout na své Poslání a soustředit se na přání Serah zachránit Cocoon. Všichni souhlasili kromě Fang. Ta raději zničí Cocoon a splní Poslání, než aby připustila, aby se kdokoliv z jejích přátel stal Cie'them. Její výbuch emocí aktivoval její znak l'Cie a vyvolal eidolona Bahamuta. Společnými silami jej pomohli Fang ovládnout. To ji přesvědčilo, že by se měla držet ostatních, ač stále měla výhrady k jejich úmyslu. Nakonec našli cestu dál. Všimli si starého pulského letounu a také portálu, vedoucího na Gran Pulse, kam se vydali.\n\nKapitola 11\n\nJejich letoun byl však záhy sestřelen obří pulskou wyvernou, takže nouzově přistáli na hřbetě Fangina eidolona Bahamuta do oblasti Vallis Media. Šestice putovala divokou a překrásnou přírodou Gran Pulsu mnoho dnů až týdnů, ale nenarazili na žádné známky civilizace, kromě několika pobořených ruin. Zdálo se, jako by místní lidé vyhynuli. Jednoho dne se od zbytku oddělil Hope, aby sehnal zásoby jídla. Sazhovo mládě chocoba, které jej následovalo, se brzy vrátilo za ostatními, protože Hope upadl do bezvědomí a jeho znak l'Cie postoupil blíže k přeměně v Cie'tha. Dopravili ho do tábořiště, ale jakmile se probral a vyřkl přání, aby ho zde nechali samotného, vyvolal se před ním samovolně eidolon Alexandr. Ostatní mu pomohli ho ovládnout, a také začali na základě vlastních zkušeností věřit, že účel existence eidolonů je pomoci svému l'Cie překonat zoufalství a dodat naději, namísto toho, čemu věřili dosud, a to sprovodit l'Cie ze světa. Museli vyrazit dále, na Vanillin návrh do vesnice Oerby, odkud ona a Fang pochází. Cesta pěšky byla velmi dlouhá a namáhavá. Lightning, Snow, Sazh a Hope poprvé v životě viděli skutečné slunce, skutečné hvězdy a také velký měsíc, kterým je Cocoon, s dobře viditelným otvorem z doby Války překročení, kterým je částečně vidět dovnitř. Vanille prohlásila, že to ona se tenkrát přeměnila v Ragnaroka.\n\nNalezli cestu na širou a zdánlivě nekonečnou \"Archytelskou step\", domov pro bezpočet hrůzu nahánějících příšer. A také je „domovem“ pro zkamenělé Cie'thy. Jsou to ti Cie'thové, kteří nakonec vzdali i život v podobě nemyslící zrůdy, ale jejich Poslání je i nadále tížilo. Proto jsou schopni tiše k l'Cie šeptat v naději, že splní jejich Poslání za ně. L'Cie tak dostali možnost postavit se mnoha nebezpečným monstrům, jejichž likvidací byli tito Cie'thové kdysi fal'Ciemi Pulsu pověřeni. Tito fal'Cie Pulsu zřejmě tvoří jediné inteligentní formy života na Gran Pulsu, například zde žije stovky kilometrů vysoký Titan požírající obří želvovité dinosaury Adamantoise, nebo Atomos hloubící podzemní tunely v dolech \"Mah'habara\". Tam došlo k promluvě mezi Vanille a Fang. Ta předstírala, že si vzpomněla na své minulé Poslání, aby přiměla Vanille mluvit pravdu. Řekla, že to ona, a ne Vanille, se přeměnila v Ragnaroka. Vanille byla v šoku, že Fang odhalila její lež, a snažila se to popírat, leč marně. Způsobila tím vyvolání svého eidolona Hecatoncheira a také Fang potvrdila, že je pravda taková, jak Fang řekla. Po ovládnutí eidolona se Vanille zavázala, že přijme svůj osud a už nikdy nebude utíkat a lhát. Parta využila fal'Cie Atomose k dopravě z Mah'habary k jezeru Sulyya. Zde Vanille napadlo, že jim Barthandelus tenkrát na Palamecii mohl ohledně Serah lhát, a že ta mohla svoje Poslání překonat a zkrystalizovat se sama tak, jako se to povedlo Cidovi. Za jezerem viděli vysokou, v půli rozlomenou Taejinovu věž, domov fal'Cie Dehaky. Zde jim pomohli Menhirrimové k porážce tohoto neposedného fal'Cie, který se jim snažil zabránit dostat se na vrchol rozlomené věže. Poté se v transportní kouli přesunuli rozlomenou špičkou věže dolů, na druhou stranu pohoří, do blízkosti vesnice Oerby.\n\nOerba byl přístav, ale okolí bylo celé pokryté silnou vrstvou krystalického prachu, připomínajícího sníh. Celá vesnice byla téměř rozpadlá a zamořená Cie'thy, což zarmoutilo Fang i Vanille. Vůbec nikdo nepřežil. Z pozůstatků, které skupina našla díky plnění Poslání zkamenělých Cie'thů, se dověděli že po Válce překročení začali fal'Cie Pulsu své lidské obyvatelstvo ve velkém vybíjet tak, že z velkého množství lidí nadělali l'Cie a zatížili je nesmyslnými Posláními, které nebyli schopni splnit. Lidské osady se staly zranitelné vůči divokým nestvůrám i vůči prudce narůstajícímu počtu Cie'thů, až nakonec nikdo nezůstal. Na konci vesnice kousek za troskami nádraží čekalo na šestici l'Cie překvapení: Serah. Snažila se je přesvědčit, aby se stali Ragnarokem a zničili Sirotka, fal'Cie zásobujícího celý Cocoon a ostatní fal'Cie Cocoonu energií, ale nikdo nevěřil, že by tohle mohla říct. Serah, jež nazvala Lightning jejím pravým jménem Claire Farronová, se proměnila v Barthandeluse. Vysvětlil jim samotný důvod, proč byl Cocoon vůbec před více než tisíci lety stvořen. Aby fal'Cie mohli přivolat Stvořitele, museli vykonat dostatečně mohutnou krvavou oběť. Tato rozmluva vedla k další bitvě, kterou tento starý fal'Cie opět úmyslně prohrál a opět za sebou zanechal letoun z Menrvy, aby mu zkusili zabránit v dalších věcech. Zatímco se týdny toulali po Gran Pulsu, v Cocoonu on coby Galenth Dysley odstoupil z funkce primarchy Svatyně a dosadil jako svého nástupce Cida Rainese, kterého pro tento účel probudil z krátkého krystalového spánku. Dosáhl vyvolání strachu rozmazlených Cocoončanů ze změny a rozhněvání příslušníků Kavalérie, kteří Cida označili za zrádce. Vše vedlo k rozsáhlým nepokojům. Barthandelus šestici l'Cie upozornil, že se Kavalérie chystá k útoku na Sirotka v domnění, že tak osvobodí Cocoon od nadvlády fal'Cie (k tomu je on sám tajně navedl). Parta hrdinů neměla na výběr a musela se na Cocoon vrátit. Avšak z pozůstatku, který se před nimi náhle objevil, Vanille vyčetla, že Cocoon byl stvořený bohem či bohyní jménem Lindzei, nepřítelem všeho života vzešlého od boha jménem Pulse, a před 600 lety ho skutečně narušily vyvolené l'Cie Fang s Vanille. První jmenovaná, proměněná v Ragnaroka, roztrhala na kusy mnoho fal'Cie vzešlých od Lindzei, ale než stihla zničit Cocoon úplně, byly obě náhle zastaveny intervencí \"„Její prozřetelnosti“\", která je s Posláním splněným napůl přeměnila v krystal. Obě byly zavlečeny na Cocoon v Bodhumském pozůstatku Barthandelem, protože jim bylo předurčeno probuzení. A pak Ragnarok opět povstane, aby srazil Cocoon z oblohy. „Její slova jsou jasná.“\n\nKapitola 12\n\nPřímo v Edenu se toho dne konal závod létajících motocyklů, který šestice l'Cie narušila se svými eidolony, přeměněnými v dopravní prostředky. Vyvolali všeobecnou paniku a okamžitý zásah veškerých zdrojů PSICOMu a přítomných členů Ochranného sboru. Krátce nato zasáhl Barthandelus, jenž vyvolal portály, kterými do Edenu doslova nasával příšery z Gran Pulsu i z Páté archy, aby se z paniky stala čirá hysterie, že Pulse útočí. V tomto chaosu, kdy l'Cie bojovali jak proti vojákům, tak proti vyděšeným, rozzuřeným a splašeným příšerám, pronikli členové Kavalérie, vedené Rydgeou, do primarchovy kanceláře. Rydgea konfrontoval Cida, který mu smutně sdělil, že jeho vlastní skutky přivedou Cocoon do záhuby. Poté Rydgeu požádal, aby ho zastřelil. Rydgea tak učinil a Cidovo utrpení skončilo. Následně jednotky Kavalérie zamířily do Edenhalu, sídla vlády Svatyně, kde také sídlí fal'Cie Sirotek. Tamtéž měli namířeno i l'Cie, kteří někde na půl cesty narazili na plukovníka Rosche. Snow se ho snažil přesvědčit, aby s nimi nebojoval, neboť mají stejný cíl, a to zachránit Cocoon, ale marně, avšak po krátké bitvě ho zahnali pryč. Ostatní se shodli, že jsou lidé natolik protipulsky zfanatizovaní, že nedovedou rozmýšlet realisticky. Proto se rozhodli ukázat, kolik lidskosti v nich je. Například když vojáci zanechali svého spolubojovníka napospas splašenému mláděti Adamantoise, který by ho byl rozdupal, nebýt zásahu šestice l'Cie.\n\nPozději se setkali s příslušníky NORY, kteří si dobírali Snowa, že se ani nepokusil je kontaktovat. Pomohli by mu, i všichni zachránění obyvatelé Bodhumu. Členové NORY šli evakuovat civilisty a vyzvali Snowa, aby se postaral o zachování Cocoonu. Nakonec se l'Cie dostali přes spletitou síť pobořených silnic, magistrál a mostů do Edenhalu také. Před vchodem zahlédli mnoho malých éterických krystalů stoupajících do výšky. Zjevil se jim hologram Barthandela, jenž jim řekl, že se jedná o duše lidí zabitých v této bitvě, což signalizuje pozvolné otevírání Brány duší a návrat Stvořitele. Také jim řekl, že má jejich blízké za rukojmí. Opodál se l'Cie proplížili kolem dospělého Adamantoise, pod nímž se nakonec propadla podlaha u vchodu, a vnikli do nitra Edenhalu. V jeho chodbách se tísnilo velké množství civilistů, kteří zde nalezli útočiště před útoky nestvůr z Pulsu. Dále v nitru narazili na po zuby ozbrojené příslušníky PSICOMu a Kavalérie, s nimiž svedli mnoho bitev. Ale poslední se neuskutečnila, neboť vojáky pohltilo zvláštní světlo, které je všechny proměnilo v Cie'thy kategorie Oběť. To byl důsledek faktu, že vojáci byli ve skutečnosti ocejchováni jako l'Cie Svatyně Barthandelem, avšak nebylo jim dáno Poslání. Mnohé Cie'thy zabil Rosch, jenž jako jediný nebyl ocejchovaný, avšak pustil se do nového boje s l'Cie. Znovu byl poražen. Poté se svěřil, že nikdy nebyl spokojen s vládou fal'Cie nad Cocoončany, ale soudil, že je to přesto nejlepší možnost. Věděl dokonce o pravém smyslu čistek, ale nyní to zašlo moc daleko. S vážným zraněním se ještě přiměl vstát rovně a vysílačkou oznámil všem zbylým vojákům PSICOMu a Ochranného sboru, že ruší veškeré operace týkající se l'Cie Pulsu, a nařizuje evakuaci veškerého civilního obyvatelstva. Dal však všem svým podřízeným možnost volby, zda rozkaz uposlechnou. L'Cie vstoupili do budovy zvané \"Sirotkova kolébka\". K Roschovi se venku přiblížily pulské nestvůry, tak ručním granátem zničil je, sebe i jedinou přístupovou cestu.\n\nKapitola 13\n\nUvnitř l'Cie zjistili, že úplně všichni členové Kavalérie byli proměněni v Cie'thy a určeni k bojím proti nim. Bitvy byly tuhé, ale potřebovali se dostat do nitra Sirotkovy kolébky, která byla ukrytá před běžnými lidmi v chaotické dimenzi. Přes chaotické plošiny se dostali do síně \"Narthex\", kde je očekával fal'Cie Sirotek a Barthandelus. Barthandelus skupinu l'Cie přivítal zničením zkrystalizovaných Serah a Dajhe a nařídil jim okamžitě splnit své Poslání zničením Sirotka, čímž by odstranili hlavní zdroj energie Cocoonu a způsobili by zřícení Cocoonu na Gran Pulse a vyhlazení veškerého života na obou tělesech. L'Cie však namísto toho zaútočili na Barthandela, kterého v jeho nejsilnější formě porazili. Jeho poražené tělo poté spadlo do velkého energetického bazénu, kam se za ním vydala jeho sova Menrva a spojila se s ním v jedno, čímž mu umožnila vytvořit okolo Sirotka jen velmi obtížně prostupnou skořápku.\n\nL'Cie na něj přesto zaútočili, ale dle očekávání neuspěli v Sirotkově likvidaci. Sirotek, jenž sám vypadal, jako by byl uplácán z vícero různých fal'Cie, byl z toho frustrován a vysvětlil všem šesti l'Cie, proč si je fal'Cie vůbec vybírají. Každému fal'Cie totiž vdechnul život Stvořitel za účelem vykonávání konkrétního Poslání, k čemuž mu byly dány omezené síly, moc i vlastní vůle, zatímco lidé, ač jsou na první pohled mnohem slabší stvoření než fal'Cie, mají neomezený potenciál k tomu být, čímkoliv chtějí, mají-li dostatek vůle a odhodlání. Díky této lidské vlastnosti má fal'Cie možnost prostřednictvím svého/svých l'Cie zprostředkovaně tuto vlastnost získat také, a působit tam, kde jinak nemohou. Sirotek požadoval, aby se Fang znovu změnila v Ragnaroka, a začal mučit Vanille, aby toho dosáhl. Ostatní se snažili této proměně Fang zabránit, neboť věděli, že je to lest, ale ta je dokázala přemoci. Pak fal'Cie přeměnil ostatní čtyři l'Cie v Cie'thy a poslal je útočit na Fang, aby se konečně proměnila. Stalo se tak jen částečně, a nedokončený Ragnarok nedokázal Sirotka ani jen poškrábat, pouze dokázala odstranit Barthandelův štít. Pak se Fang přeměnila zpět, ale v mrtvého člověka. Sirotek ji oživil, aby ji začal mučit jako před chvílí Vanille, aby se přeměnila znovu, na což se Vanille jen s hrůzou mohla koukat. Mezitím si Lightning, Sazh, Hope a Snow kolektivně připomínali cestu, kterou ušli, a nalezli ve svých nynějších formách sílu, která jim umožnila se přeměnit zpět v lidi úplně sami, ačkoliv nabyli dojmu, že jejich formy Cie'tha byly jen další iluzí fal'Cie. Vanille už stála připravená stát se Ragnarokem namísto Fang, ale ostatní společně spustili ohnivá kouzla, kterými zachránili Fang ze sevření Sirotka a na čas ho donutili ponořit se zpět do bazénu.\n\nMěli chvíli čas, tak se šestice l'Cie rozhodla dát si sama jediné Poslání, a to zachránit Cocoon za každou cenu, namísto jeho zničení. Jejich znamení l'Cie vybledlo a zbělalo, zatímco Sirotek znovu vstal z energetického bazénu a odhalil, že sdílel tu samou touhu jako Barthandelus, a to přivolat na svět Stvořitele, aby ho přebudoval, a to i za cenu jeho vlastní smrti. Lightning mu vynadala, že jestli tak touží po vlastní smrti, ať si tedy měl zemřít, ale lidi, kteří s jeho údělem neměli nic společného, měl nechat na pokoji a nezatahovat je do svých intrik. Sirotek se tímto odhalil jako hlavní nepřítel Cocoonu, přestože měl za své Poslání být jeho zdrojem energie. S vírou, že mají-li moc Cocoon zničit, musejí mít i moc ho zachránit, šestice l'Cie Sirotka poráží a daruje mu jeho přání, a to jeho vlastní smrt.\n\nPár sekund po Sirotkově smrti se ostatní cocoonští fal'Cie vypnuli, neboť jim chyběla jeho energie. Fal'Cie Fénix přestal fungovat jako vnitřní slunce a celý Cocoon se ponořil do tmy, neboť ve všech městech a vesnicích pozhasínala světla. Cocoon už nedržela na nestabilní dráze okolo Gran Pulsu žádná síla uměle, proto se začal prudce řítit k jeho povrchu. Šestice byla přesunuta do vyhaslého Edenu, kde se pod vlivem stavu bez tíže začali vznášet. Lightning, Hope, Sazh a Snow se chytili za ruce a vyzývali Fang s Vanille, aby se k nim rychle připojili, ale tato čtveřice se začala měnit v krystal. Fang s Vanille se také chytly za ruce a začaly spouštět svůj vlastní plán, který pravděpodobně vymyslely na záchranu Cocoonu už dříve. Společně se přeměnily v Ragnaroka v plné síle a ten roztavil spodní část kůry Cocoonu, která se vlivem ohromného tření o svrchní atmosféru Gran Pulsu už sama tavila a rozpadala. Dále Ragnarok svou mocí donutil změnit se v lávu i část povrchu na Gran Pulsu a tu vytáhl nahoru ve formě obřího sloupce lávy, která narazila do kůry Cocoonu a celý ho obtočila, aby výrazně zpomalila pád Cocoonu na povrch. Dále k sobě svou mocí přitáhl veškerý krystalový prach z Oerby a okolí, kterým sloupec lávy ochladil. Pak mohutným výtryskem z různých míst celého lávového sloupce ho přeměnil v obří krystalový pilíř, jenž Cocoon ve výšce několik set kilometrů od povrchu Gran Pulsu zcela stabilizoval. Zkrystalizovaní Lightning, Hope, Sazh a Snow byli přemístěni na povrch Gran Pulsu.\n\nCelá čtveřice byla neznámou silou z krystalového spánku probuzena zpět k životu a zjistili, že jejich znamení l'Cie zmizelo. Zakrátko k nim došli oživení Serah s Dajhem a propuklo veselí. Nedaleko základů mohutného krystalového pilíře, podporujícího vyhaslý Cocoon, shromažďovali zbývající vojáci PSICOMu a Ochranného sboru za pomocí letounů přeživší civilisty, které na přání zesnulého plukovníka Rosche evakuovali z Cocoonu. Všichni viděli Gran Pulse poprvé v životě. Hope si vybral krátký moment, aby vyjádřil politování, že je Fang s Vanille opustili, ale že dokázaly zachránit jejich svět. Někdo ho opravil, že jim ty dvě darovaly svět zcela nový. Mezitím Lightning dala Serah a Snowovi své požehnání k jejich sňatku a Sazh se objímal se svým synem, přičemž se malé mládě chocoba ze Sazhova afra přesunulo do Dajhova vrabčího hnízda. K ostatním promluvil hlas Fang a Vanille, že toto je vše, co mohly udělat pro záchranu všech, a zbytek je na ostatních. Hra končí pohledem na vnitřek krystalového pilíře, v němž se nacházejí zkrystalizované Fang s Vanille, jež splnily své Poslání, držíce se za ruce.\n\nV roce 2016 bylo Final Fantasy XIII přeloženo do češtiny skupinou RK-Translations.\n\n"}
{"id": "1215566", "url": "https://cs.wikipedia.org/wiki?curid=1215566", "title": "Punta della Dogana", "text": "Punta della Dogana\n\nPunta della Dogana je muzeum umění v Benátkách, které se nachází ve staré celní budově, \"Dogana da Mar\". Punta della Dogana také zároveň odkazuje na trojúhelníkovou oblast Benátek, kde se Canal Grande střetává s Canálem Guidecca.\n\nPunta della Dogana se nachází mezi Canálem Grande a Canálem Giudecca na špičce ostrova ve čtvrti Dorsoduro. Vedle sebe se zde nachází Dogana da Mar, Benátský patriarchát, a Santa Maria della Salute. Nachází se diagoniálně od náměstí Svatého Marka.\n\nDogana da Mar byla používána pro lodění a jako celnice již na počátku 15. století. Dočasná stavba, která zde byla postavena pro uložení zboží a pro pracovníky celnice byla nahrazena budovou Punta della Dogana, jejíž stavba začala v roce 1677.\n\nMuzeum umění sídlí v budově Dogana da Mar i v okolí budovy. Budova byla  postavena v letech 1678 a 1682 jako celnice. Arkádový styl budovy je důsledkem výstavby budovy v různých epochách. Na vrcholku budovy jsou sochy boha Atlase, které symbolizují svrchovanost Benátské republiky. Dva otroci nad sebou drží zlatou kouli na níž stojí socha s názvem \"Štěstí\" od sochaře Giuseppeho Benoni. Tato socha je ze 17. století a otáčí se podle směru větru. Poslední rekonstrukce objektu byla provedena Alvisem Pigazzim v roce 1838.\n\nBudova byla obnovena Tadaem Andem a to v období od ledna 2008 do března 2009. Obnovu financoval François Pinault, francouzský miliardář a sběratel umění, který s městem podepsal dohodu na 33 let. Budova byla předtím prázdná po celá desetiletí, plány proměnit budovu v apartmány nebo hotel se nevydařily. Dogana da Mar má štukovaný cihlový exteriér, který byl obnoven bez přidání nových prvků a je tím pádem jedinou částí budovy, jenž zůstala v původním stylu. Kosmetické vady a štuky byly opraveny a poškozené oblasti byly vyztužené nerezovými oporami. Oblasti, kde byly cihly viditelné, byly ponechány. Interiér byl ponechán holý bez povrchové úpravy a cihly uvnitř byly nahrazeny šetrně. Místnosti, které byly odděleny příčkami postavenými během minulých dvou století, byly nahrazeny paralelními, pravoúhlými sály. Střecha byla nahrazena podobnou střechu s dřevěnými štíty a byla doplněná o vikýř. Nové podlahy byly vyrobeny z neizolovaného a leštěného betonu, na některých místech je podlaha krytá linoleem. Frank Peter Jäger označil tyto hladké povrchy jako Andův poznávací znak, spolu se skly a ocelovým příslušenstvím, které kolidují s nedokončenými stěnami. Dodal, že pro Anda tato kombinace \"symbolizuje spojení minulosti, přítomnosti a budoucnosti\", tedy budovy, jeho architektury a umění, které se v ní nachází. Ando chtěl, aby západní vchod čelil betonovým deskám, ale tato změna byla městem zamítnuta. Rekonstrukce stála 20 000 000 eur.\n\nElisa Carmichael z časopisu Komplex nazvala výstavu o asi 80 dílech ze sbírky Pinaulta nazvanou \"Prima Materia\" jako \"výstavu, kterou musíte vidět\". Výstava se konala v roce 2013 mimo období Bienále v Benátkách. Jacqueline Ceresoli výstavu chválila obdobně.\n\nPinault pověřil Charlese Raye, aby vytvořil sochu na vrcholek Punta della Dogany, aby město schválilo založení muzea. Ray vytvořil 2,5 metru vysokého chlapce držícího žábu za její nohy. Socha měla být veřejná a byla nazvána \"Chlapec s žábou\".\"Chlapec s žábou\" byl poprvé odhalen při otevření muzea v červenci roku 2009, po protestech, které předcházely jeho instalaci. Město se rozhodlo nahradit sochu na začátku roku 2013 reprodukcí lampy, která se zde nacházela předtím. Mluvčí řekl, že instalace sochy byla navržena tak, aby byla dočasná. Ray odmítl nabídku přemístit sochu do Palazzo Grassi, a rozhodl se dát sochu do skladu. Nezávislý kurátor Francesco Bonami napsal v časopise \"La Stampa\" , že odstranění sochy \"Chlapce s žábou\" byla \"zbabělost administrativy\" a instalace lampy představuje \"kulturní temnotu\".\n"}
{"id": "1215567", "url": "https://cs.wikipedia.org/wiki?curid=1215567", "title": "SK Cheb", "text": "SK Cheb\n\nSportovní klub Cheb byl český fotbalový klub z Chebu, který se nachází v Karlovarském kraji. Klub byl založen roku 1945 jako TSK Železničáři Cheb. Zanikl v roce 2004 po fúzi s FK Union Cheb 2001.\n\nSvé domácí zápasy odehrával na stadionu Lokomotiva, který má kapacitu 17 000 diváků.\n\nSK Cheb byl založen po druhé světové válce jako SK Železničáři Cheb, po roce 1948 klub mění název na TJ Lokomotiva. Po celou existenci působil klub na úrovni krajských soutěží a jeho stropem bylo působení v divizi v letech 1971 – 1974, 1983 – 1985 a 1991 – 1993. V roce 1997 po krachu nejvýznamnějšího chebského klubu FC Union Cheb, přebírá jeho veškerou mládež. V roce 2004 zaniká po sloučení s nově založeným klubem FK Union Cheb 2001.\n\nZdroj: \n\n\nZdroj: \n\n"}
{"id": "1215568", "url": "https://cs.wikipedia.org/wiki?curid=1215568", "title": "1. SK Prostějov 2016/2017", "text": "1. SK Prostějov 2016/2017\n\nTento článek se podrobně zabývá událostmi v klubu 1. SK Prostějov v období sezony 2016/2017 a jeho působení ve Fortuna národní lize.\n\nProstějov se v předcházející sezoně v MSFL umístil na 1. pozici a postoupil do Fortuna národní ligy. Před startem sezony došlo k několika změnám v kádru.\n\n\n"}
{"id": "1215573", "url": "https://cs.wikipedia.org/wiki?curid=1215573", "title": "Svěntošůvka", "text": "Svěntošůvka\n\nSvěntošůvka ( Świętoszówka) je vesnice v jižním Polsku ve Slezském vojvodství v okrese Bílsko-Bělá ve gmině Jasenice. Leží na území Těšínského Slezska. V roce 2014 zde žilo 626 obyvatel, rozloha obce činí 1,50 km², čímž se jedná o jednou z nejmenších obcí v regionu.\n\nV minulosti byly se Svěntošůvkou správně spojeny i Běry, rodiště Josefa Božka.\n\nCentrem obce prochází rychlostní silnice S52 Bílsko-Bělá – Těšín, jejíž pokračováním je česká dálnice D48, a také „stará cesta“ z Bílska-Bělé do Těšína.\n\n"}
{"id": "1215591", "url": "https://cs.wikipedia.org/wiki?curid=1215591", "title": "Římskokatolická farnost Panny Marie Pomocnice křesťanů Zlín", "text": "Římskokatolická farnost Panny Marie Pomocnice křesťanů Zlín\n\nŘímskokatolická farnost Panny Marie Pomocnice křesťanů Zlín je jedno z územních společenství římských katolíků ve Zlíně s farním kostelem Panny Marie Pomocnice křesťanů.\n\nÚzemí farnosti zahrnuje tyto části statutárního města Zlína:\n\nFarnost Panny Marie Pomocnice křesťanů vznikla k 1. lednu 2006 oddělením od farnosti svatého Filipa a Jakuba. Farní kostel Panny Marie Pomocnice křesťanů byl posvěcen 8. května 2003.\n\nFarnost je od počátku ve správě kněží kongregace Salesiánů Dona Bosca.\nPrvním duchovním správcem farnosti se k 8. lednu 2006 stal P. Mgr. Josef Kopecký, SDB. Oficiálně byl administrátorem farnosti od 3. května 2007 do 4. listopadu 2007.\nOd 5. listopadu 2007 byl administrátorem a od 20. prosince 2010 farářem P. Mgr. Ladislav Kozubík, SDB. Ve funkci skončil 9. září 2012.\nOd 10. září 2012 je farářem P. Mgr. Pavel Glogar, SDB.\n\n"}
{"id": "1215594", "url": "https://cs.wikipedia.org/wiki?curid=1215594", "title": "Aydoilles", "text": "Aydoilles\n\nAydoilles je francouzská obec v departementu Vosges v regionu Grand Est. V roce 2013 zde žilo 1 075 obyvatel.\n\nSousední obce jsou: La Baffe, Deyvillers, Dompierre, Épinal, Fontenay, Charmois-devant-Bruyères, Longchamp, Le Roulier, Sercœur a Vaudéville.\n\n\"Počet obyvatel\"\n"}
{"id": "1215596", "url": "https://cs.wikipedia.org/wiki?curid=1215596", "title": "Sčasovka", "text": "Sčasovka\n\nSčasovka je pojem pocházející od hudebního skladatele Leoše Janáčka, který sčasováním míní pohybovou – čili metro-rytmickou stránku hudební skladby. Sám pojem sčasovka pak u samotného Janáčka znamená v podstatě jakýkoli rytmický útvar, bývá však užíván v užším významu pro zvlášť výrazné a specificky významné rytmické motivy v Janáčkových skladbách, přičemž ostinátně se opakující sčasovka tu představuje relativně samostatnou pohybově velmi živou vrstvu, která doprovází či vystřídává hlavní melodické dění. Jednoduše řečeno, sčasovka je \"\"Janáčkem zavedený výraz pro rytmicky úsečné charakteristické motivy jeho vlastní hudby\"\".\n\nJak upozorňuje J. Burghauser, obecný pojem sčasovka je poněkud vágní a obsahové určitosti nabývá až při rozlišování \"sčasovky znějící\", \"sčítací\" a \"scelovací\".\n"}
{"id": "1215597", "url": "https://cs.wikipedia.org/wiki?curid=1215597", "title": "Cimenná", "text": "Cimenná\n\nCimenná je obec na Slovensku v okrese Bánovce nad Bebravou.\nLeží v nadmořské výšce 271 metrů. Žije zde  obyvatel. \n\nPrvní písemná zmínka o obci pochází z roku 1484. V obci se nachází římskokatolický kostel svatého Cyrila a Metoděje.\n\nV roce 1940 měla obec 160 obyvatel. Během SNP byla zázemím partyzánského svazku Jana Žižku a oddílu Bohdan Chmelnický. 30. listopadu 1944 ji německá vojska za pomoc partyzánům obsadila. Zavražděno bylo šest obyvatel a vypáleno sedm domů. 40 mužů ve věku nad 16 let bylo odvedeno k výslechu do blízkého Dubodielu.\n"}
{"id": "1215598", "url": "https://cs.wikipedia.org/wiki?curid=1215598", "title": "Petr Žemlík", "text": "Petr Žemlík\n\nPetr Žemlík (* 6. října 1950) je bývalý český fotbalový útočník a trenér. Jeho syn Jan Žemlík je také bývalým prvoligovým fotbalistou.\n\nV československé nejvyšší soutěži nastupoval v sezoně 1969/70 za SONP Kladno, vstřelil jednu branku.\nZdroje: \n\nPo skončení hráčské kariéry se stal trenérem, odkoučoval 83 prvoligových utkání s bilancí 29 výher, 25 remíz, 29 proher, 100 vstřelených a 98 inkasovaných branek. Svoje svěřence vedl taktéž ve více než 100 druholigových zápasech. S Opavou startoval v Poháru Intertoto v ročníku 1996.\n\n\nV červenci 2013 vykonával po necelý měsíc funkci generálního manažera SFC Opava.\n\n"}
{"id": "1215600", "url": "https://cs.wikipedia.org/wiki?curid=1215600", "title": "Rozpad částice", "text": "Rozpad částice\n\nRozpad částice je spontánní proces při kterém se jedna elementární částice transformuje do jiných elementárních částic. V průběhu tohoto procesu se z původní elementární částice stává jiné částice s menší hmotností a také intermediální částice jako je například W boson v rozpadu mionu. Tyto intermediální částice se pak někdy transformují do jiných částic. \n\nTermín rozpad částice je také používán pro rozpad některých složených částic, například hadronů. Naopak obvykle ale není používán pro radioaktivní přeměny, ve kterých je nestabilní atomové jádro přeměněno na lehčí jádra za doprovodu emise částic nebo záření, i když jsou oba procesy koncepčně podobné. \n\nV tomto článku se prauje s přírodními jednotkami, kde formula_1\n\nRozpad částice je Poissonův proces, tedy pravděpodobnost, že částice pežije po čase t předtím než se rozpadne, je dána exponenciálním rozdělením, jehož časová konstanta závisí na rychlosti částice:\n\nVšechna data pocházejí od Particle Data Group\n\nŽivotnost částice je dána inverzí její rychlosti rozpadu, formula_5, pravděpodobnosti rozpadu částice za jednotku času. Pro částice o hmotnosti M a čyřhybnosti P rozpadající se na částice s hybností formula_6 je diferenciál roychlosti rozpadu dán obecným vzorcem (vyjadřujícím Fermiho zlaté pravidlo): \n\nFaktor \"S\" je dán\n\nFázový prostor může být určen z \n\nJe možné integrovat přes fázový prostor pro získání celkové míry rychlosti rozpadu pro zadaný koncový stav.\n\nMá-li částice více větví rozpadu nebo nebo více módů s různými konečnými stavy, plná míra rychlosti rozpadu se získá sečtením míry rychlosti rozpadu všech větví. Větvení poměru pro každý mód je dáno rychlostí rozpadu dané větve děleno plnou rychlostí rozpadu. \n\nŘekněme, že rodičovská částice o hmotnosti M se rozapdá na dvě částice označené 1 a 2. V klidovém stavu rodičovské částice\n\nkterý se získá tím, že je vyžadováno zachování čtyřhybnosti v rozpadu,\n\nTedy ve sférických souřadnicích\n\nPomocí delta funkce provedeme formula_21 and formula_22 integrály ve fázovém prostoru pro konečný dvoučásticový stav. Zjistíme že rychlost rozpadu mateřské částice v klidovém stavu je\n\nFázový prostor jedné částice rozpadající se na tři je\n\nHmotnost nestabilní částice je formálně komplexní číslo, reálná část je hmotnost v obvyklém smyslu, imaginární část představuje rychlost rozpadu v přirozených jednotkách. Pokud je imaginární část velká ve srovnání s reálnou částí, částice se obvykle spíše považuje za rezonanci než za částici v pravém smyslu. Je to proto, že v kvantové teorii pole částice o hmotnosti M (reálná část) je často vyměňována mezi dvěma jinými částicemi, pokud není dostatek energie pro její kreaci, jestliže je čas na cestování mezi dvěma částicemi dostatečně krátký, v řádu 1/M podle principu neurčitosti. Pro částici o hmotnosti formula_25, částice mohou cestovat po dobu 1/M, ale rozpadají se řádově za formula_26. Pokud je formula_27, pak se částice obvykle rozpadne předtím než dokončí cestu mezi částicemi.\n"}
{"id": "1215607", "url": "https://cs.wikipedia.org/wiki?curid=1215607", "title": "American Music Awards 2014", "text": "American Music Awards 2014\n\nPředávání cen American Music Awards 2014 se konalo 23. listopadu 2014 v Nokia divadle v Los Angeles v Kalifornii.Ceremoniál byl vysílán stanicí ABC a moderoval ho Pitbull.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1215628", "url": "https://cs.wikipedia.org/wiki?curid=1215628", "title": "An-lu", "text": "An-lu\n\nAn-lu je čínské místopisné jméno, které může znamenat:\n\n"}
{"id": "1215632", "url": "https://cs.wikipedia.org/wiki?curid=1215632", "title": "Hierranský vlčák", "text": "Hierranský vlčák\n\nHierranský vlčák (španělsky: \"Perro lobo herreño\") je plemeno psa, které pochází z ostrova El Hierro (Kanárské ostrovy). V místech původu se mu též říká \"Lobito\" nebo \"Perro Lobo\". \n\nPrvní psi podobní vlkům se na Kanárských ostrovech objevovali společně s Guanči, kteří si je sem přivezli, již počátkem 15. století. Původ těchto psů není znám, avšak existují záznamy popisují tyto psy jako dobré pastevecké psy.\n\nHierranský vlčák je robustní, pevně stavěný pes obdélníkové struktury. Výška v kohoutku se pohybuje mezi 52 až 54 cm, hmotnost od 18 do 22 kg. Z hlediska konstituce, pohybu, srsti i barev se podobá vlkům. Hlava je klínovitého tvaru, uši trojúhelníkovité a vztyčené. Ocas je vysoko posazený, ale v klidu je svěšený. Srst je rovná a přiléhavá, s hustou podsadou. Barva srsti se může pohybovat od žlutavé šedé (nebo smetanové) až po stříbrnou. Ačkoli je srst převážně šedá, podklad je bílý.\n\nHierranský vlčák je temperamentní a velmi aktivní pes. Je mrštný a snadno se cvičí. Nedůvěřivost k cizím lidem z něj dělá dobrého hlídače, na druhou stranu, neútočí bez důvodu. Je silně loajální vůči svému pánovi nebo rodině a změnu nese těžce. \n"}
{"id": "1215635", "url": "https://cs.wikipedia.org/wiki?curid=1215635", "title": "António José da Silva", "text": "António José da Silva\n\nAntónio José da Silva Coutinho řečený Žid (8. května 1705, Rio de Janiero – 18. října 1739 Lisabon) byl portugalský právník a dramatik. Hebrejsky: אנטוניו ז'וזה דה סילווה.\n\nNarodil se v rodině pokřtěného židovského právníka. Jejich rodiče uprchli do Brazílie z obavy z pronásledování inkvizicí. V roce 1702 začaly ale soudy pronásledovat židy (Marranos) i v Brazílii. Jeho matka byla v roce 1712 obviněna a odvezena do Portugalska, kam ji manžel a děti následovali. V roce 1713 byla odsouzena a dne 9. července 1713 upálena.\n\nJoão Mendes da Silva poté vedl právnickou praxi v Lisabonu. Nechal syna vystudovat práva na univerzitě v Coimbře. V roce 1726 byl António vyšetřován inkvizicí, uvězněn a mučen. Přiznáním si zachránil život. Vrátil se do Coimbry a v letech 1728-1729 dokončil studia práv. V Lisabonu pak pracoval v kanceláři svého otce jako advokát.\n\nV roce 1733 napsal svou první divadelní hru. V roce 1734 se oženil se svou sestřenicí Leonorou Marií de Carvalho. Záhy se jim narodila dcera. V roce 1737 byli manželé na udání svého služebnictva znovu obviněni inkvizicí, vězněni a po dvou letech odsouzeni k smrti. Antonio byl upálen 18. října 1739, jeho manželka nedlouho po něm.\n\n\n\n"}
{"id": "1215636", "url": "https://cs.wikipedia.org/wiki?curid=1215636", "title": "Wimbledon 2016 – dvouhra vozíčkářů", "text": "Wimbledon 2016 – dvouhra vozíčkářů\n\nDvouhra vozíčkářů ve Wimbledonu 2016 probíhala na přelomu června a července 2016. V premiérovém ročníku této soutěže na londýnském grandslamu startovalo osm tenistů.\n\nTurnaj vyhrál 24letý skotský hráč Gordon Reid, který ve finále porazil švédského paralympijského vítěze Stefana Olssona po dvousetovém průběhu 6–1 a 6–4. Získal tak druhý singlový grandslamový titul. Do žebříčku okruhu UNIQLO Tour si připsal 800 bodů a obdržel prémii 25 000 liber.\n\n"}
{"id": "1215637", "url": "https://cs.wikipedia.org/wiki?curid=1215637", "title": "Seznam vrcholů v Krkonošském podhůří", "text": "Seznam vrcholů v Krkonošském podhůří\n\nSeznam vrcholů v Krkonošském podhůří obsahuje pojmenované podkrkonošské vrcholy s nadmořskou výškou nad 600 m nebo s prominencí nad 100 metrů. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje pojmenované vrcholy s výškou nad 600 m n. m. Všechny nejvyšší hory se nachází v okrsku Vysocká hornatina, včetně nejvyššího Hejlova (835 m n. m.).\nSeznam vrcholů podle prominence obsahuje všechny hory a kopce s prominencí (relativní výškou) nad 100 metrů, bez ohledu na nadmořskou výšku. Takových je v Krkonošském podhůří 7. Nejprominentnějším vrcholem je Zvičina (193 metrů), nejvyšší Hejlov má prominenci jen 43 metrů.\n\n"}
{"id": "1215639", "url": "https://cs.wikipedia.org/wiki?curid=1215639", "title": "Seznam dílů seriálu Doteky osudu", "text": "Seznam dílů seriálu Doteky osudu\n\nToto je \"'seznam dílů seriálu \"Doteky osudu\".\n\n<onlyinclude></onlyinclude>\n\n"}
{"id": "1215641", "url": "https://cs.wikipedia.org/wiki?curid=1215641", "title": "Evangelický hřbitov v Chrudimi", "text": "Evangelický hřbitov v Chrudimi\n\nEvangelický hřbitov v Chrudimi se nachází v jihozápadní části města v ulici Škroupova, při západní zdi městského hřbitova u kostela Povýšení svatého Kříže. Má rozlohu přibližně 2800 m².\n\nHřbitov byl založen roku 1897 a slavnostně otevřen 7. listopadu. Založil jej chrudimský evangelický sbor, který vznikl roku 1895 jako odnož reformovaného sboru ve Dvakačovicích.\n\nEvangelický kostel byl v Chrudimi postaven roku 1890 nákladem Josefa Vyskočila. 23 metrů dlouhý kostel na Pardubické ulici projektoval místní stavitel Jan Tomášek. Kostel má vlastní varhany, které postavil roku 1891 varhanář Josef Kobrle z Lomnice nad Popelkou. Ty byly několikrát přestavovány, poslední rekonstrukce je z roku 2007. Pod vedením varhaníka a organologa profesora Pardubické konzervatoře Václava Uhlíře opravu provedl varhanář Jan Karel ze Sázavy.\n\n"}
{"id": "1215645", "url": "https://cs.wikipedia.org/wiki?curid=1215645", "title": "Kanton Épinal-1", "text": "Kanton Épinal-1\n\nKanton Épinal-1 (fr. \"Canton d'Épinal-1\") je francouzský kanton v departementu Vosges v regionu Grand Est. Tvoří ho 7 obcí a část města Épinal. Zřízen byl v roce 2015.\n\n\n"}
{"id": "1215648", "url": "https://cs.wikipedia.org/wiki?curid=1215648", "title": "Jan Kratzl", "text": "Jan Kratzl\n\nJan Kratzl (20. dubna 1854 Kroměříž – 17. března 1925 Valašské Meziříčí) byl rakouský lesní inženýr, geodet a politik české národnosti z Moravy; poslanec Moravského zemského sněmu.\n\nNarodil se roku 1854 v Kroměříži. Byl nejstarším synem řešetářského mistra Františka Kratzla a Marie Klossové. Vychodil nižší reálnou školu v rodném městě a vyšší reálku v Olomouci. Maturitu složil roku 1875. Studoval potom vysokou školu zemědělskou, obor lesnictví a stal se lesní inženýrem. Od roku 1883 působil jako lesní správce ve Velké Bystřici. V roce 1885 se jeho manželkou stala Anna Koutná, dcera kupce z Nového Jičína. Měli syna Otokara a dceru Olgu Annu Marii, v roce 1901 se mu ještě narodil syn Jaroslav Jan Leopold. Byl veřejně a politicky aktivní. Byl předsedou místní školní rady a krátce i starostou Velké Bystřice. Získal čestné občanství. Od roku 1894 působil ve státní službě coby evidenční geometr na evidenčním katastru pro pozemkové daně v Holešově. Od roku 1897 byl ve Valašském Meziříčí vrchním geometrem. Ve Valašském Meziříčí bydlela rodina v domě čp. 387 v Nádražní třídě (později Husova třída). Kratzl zde byl od roku 1906 členem obecního výboru a v městské samosprávě vedl odbor pro lesní hospodářství. V červenci 1907 ho obecní zastupitelstvo zvolilo do kuratoria dívčího gymnázia. V roce 1915 se uvádí i jako městský radní. V roce 1910 se stal předsedou nově založené okresní hospodářské jednoty ve Valašském Meziříčí, stejně jako o něco později založeného okresního zemědělského družstva. Byl členem a předsedou místní pobočky Ústřední matice školské, od roku 1908 členem Okrašlovacího spolku ve Valašském Meziříčí. Spoluzakládal Muzejní společnost ve Valašském Meziříčí. V květnu 1907 vedl popožárovou pomoc obci Police. Za světové války v hlasování zastupitelstva ve Valašském Meziříčí odmítl, aby o čestné občanství města přišel Tomáš Garrigue Masaryk.\n\nPočátkem 20. století se zapojil i do vysoké politiky. V zemských volbách v roce 1906 byl zvolen na Moravský zemský sněm, kde zastupoval kurii venkovských obcí, český obvod Valašské Meziříčí, Rožnov. V roce 1906 se uváděl jako kandidát české agrární strany (Českoslovanská strana agrární).\nByl členem sněmovního komunikačního odboru a zdravotního odboru. Vyjadřoval se často k otázkám veřejných staveb, komunikací a úřadů.\n"}
{"id": "1215649", "url": "https://cs.wikipedia.org/wiki?curid=1215649", "title": "Hainan Airlines", "text": "Hainan Airlines\n\nHainan Airlines () je čínská letecká společnost se sídlem ve městě Chaj-kchou (mezinárodní letiště Chaj-kchou Mej-lan), které se nachází v provincii Chaj-nan. Byla založena v roce 1989 pod názvem \"Hainan Province Airlines\", nejdříve provozovala lety se soukromými letadly, později založila svou sesterskou společnost HNA Group, která spravovala několik dalších menších leteckých společností Shanxi Airlines, Chang An Airlines, China Xinhua Airlines. V roce 2003 se stala třetí největší leteckou společností v Čínské lidové republice.\n\nV mezi roky 2015 až 2020 létala společnost Hainan Airlines pravidelně linku Peking – Praha. Na tuto linku nasazovala letouny typu Airbus A330-300. Původní zvolená frekvence byly tři lety týdně, od června 2017 byly navýšeny na čtyři týdně. Linka byla zrušena z důvodu zhoršení čínsko-pražský vztahů, potom, co vedení Prahy chtělo z partnerské smlouvy s Pekingem odstranit část o souhlasu s jednotnou Čínou. Poslední let na této lince letěl 28. února 2020.\n\nHainan Airlines měly v červnu 2017 následující letadla. Průměrné stáří flotily bylo 5,1 let.\n\n"}
{"id": "1215653", "url": "https://cs.wikipedia.org/wiki?curid=1215653", "title": "McQueen", "text": "McQueen\n\nPříjmení McQueen nese více různých osobností:\n\n"}
{"id": "1215654", "url": "https://cs.wikipedia.org/wiki?curid=1215654", "title": "Josef Podbrdský", "text": "Josef Podbrdský\n\nJosef Podbrdský (17. února 1847 Vlašim – 20. září 1930 Vlašim) byl rakouský právník a politik české národnosti z Čech, profesně i politicky působící na Moravě; poslanec Moravského zemského sněmu.\n\nNarodil se ve Vlašimi. V rodném městě vychodil národní školu. Jeho pedagogem byl otec spisovatele Serváce Hellera. Pak navštěvoval v letech 1860–1868 gymnázium v Jihlavě a následně studoval práva na Karlo-Ferdinandově univerzitě v Praze. Studia dokončil roku 1872. Získal titul doktora práv. Od roku 1872 byl na soudní praxi a od roku 1873 auskultantem. Profesně působil na Moravě. V roce 1874 nastoupil na krajský soud v Jihlavě. Roku 1875 se stal adjunktem u okresního soudu v Břeclavi. V letech 1878–1886 působil u krajského soudu v Jihlavě. Roku 1887 se stal okresním soudcem a soudním přísedícím v Telči, v roce 1897 vrchním radou zemského soudu v Brně. Při odchodu na penzi získal titul dvorního rady. Na penzi žil v rodné Vlašimi. Byl politicky a veřejně aktivní. Již coby soudce v Telči byl členem a předsedou místní Občanské Besedy a rovněž členem Národní jednoty pro jihozápadní Moravu, ve které se angažoval i po odchodu do Brna. V období let 1900–1905 byl jejím místopředsedou, od roku 1905 do roku 1906 předsedou této české menšinové organizace.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii městskou, obvod Dačice, Telč, Slavonice, Jemnice. Mandát zde obhájil v zemských volbách v roce 1896, zemských volbách v roce 1902 a zemských volbách v roce 1906. V posledně jmenovaných volbách šlo (po volební reformě) o mírně pozměněný český volební obvod Moravské Budějovice, Dačice, Telč atd. v kurii měst. Ve volbách roku 1890 je uváděn jako mladočesky orientovaný kandidát. V roce 1896 je uváděn jako český kompromisní kandidát (v četných obvodech došlo k předběžné koordinaci a dohodě o vzájemné podpoře mezi staročechy a mladočechy). Ve volbách roku 1902 ho některé dobové zdroje zmiňují coby staročecha, ovšem byl pouze opět společným kandidátem staro- a mladočechů. Patřil k mladočeské straně, respektive k její moravské odnoži, Lidové straně na Moravě. Ve volbách roku 1906 kandidoval coby mladočech.\n\nNa sněmu zasedal v odboru pro obecní záležitosti, po jistou dobu i petičním výboru a imunitního odboru (v něm zastával i funkci jeho předsedy). Podporoval budování železničních drah, zejména propojení Brna a jihozápadní Moravy.\n\nZemřel v září 1930. Pochován byl v rodinné hrobce v Jihlavě.\n"}
{"id": "1215655", "url": "https://cs.wikipedia.org/wiki?curid=1215655", "title": "Kvantová fluktuace hmoty", "text": "Kvantová fluktuace hmoty\n\nKvantová fluktuace hmoty je v kvantové fyzice dočasná změna množství energie v určitém místě ve vesmíru, jak vysvětluje Heisenbergův princip neurčitosti. \n\nPodle jedné z formulací tohoto principu mohou být energie a čas ve vztahu:\n\nTo umožňuje vytváření párů virtuálních částic a antičástic. Účinky těchto virtuálních částic jsou měřitelné, například v účinném náboji elektronu, který je odlišný od jeho nahého náboje. \n\nV moderním pojetí platí, že energie se vždy zachovává, ale vlastní stavy Hamiltonova operátoru (pozorovatelná energie) nejsou stejné jako částicový číselný operátor (Hamiltonův operátor s tímto operátorem nekomutuje). \n\nKvantové fluktuace hmoty mohou být velmi důležité pro vysvětlení původu a struktury vesmíru. V závislosti na použitém modelu inflace (kosmologie) mohly být existující kvantové fluktuace hmoty zesíleny a mohly vytvořit základ pro všechny současně pozorované struktury ve vesmíru. Energie vakua může být rovněž zodpovědná za současné zrychlené rozpínání kosmu (kosmologická konstanta).\n\nKvantové fluktuace hmoty jsou dočasným výskytem energetických částic mimo prázdný prostor, jak to umožňuje princip neurčitosti. Princip neurčitosti postuluje, že pro dvojici konjugovaných proměnných jako je například poloha/hybnost nebo energie/čas je nemožné mít přesně definovanou hodnotu každého členu z páru současně. Například dvojice částic může vyskočit z vakua v průběhu velmi krátkého časového intervalu. \n\nRozšíření je použitelné pro neurčitosti v čase a neurčitosti v energii (včetně energie klidové hmotnosti formula_2). Je-li hmotnost velmi velká v řádu makroskopických objektů, potom jsou neurčitosti a rovněž kvantové efekty velmi malé a je použitelná klasická fyzika. To navrhl v roce 1916 Adam Jonathan Davies z Harvard Laboratory, teorie byla prokázána Louisem de Brogliem roku 1920 a stala se zákonem kvantové fyziky. \n\nV kvantové teorii pole pole podstupuje kvantové fluktuace. Pro kvantované Klein-Gordonovo pole ve vakuovém stavu můžeme vypočítat hustotu pravděpodobnosti pozorování konfigurace formula_3 v čase formula_4 pokud jde o jeho Fourierovu transformaci formula_5 nechť je\n\nNaproti tomu pro klasické Klein-Gordonovo pole při nenulové teplotě, je Gibbsova hustota pravděpodobnosti, že bychom potřebovali konfigurace formula_3 v čase formula_4 je\nAmplituda kvantových fluktuací je řízena Planckovou konstantou formula_10, stejně jako hustota teplotních fluktuací je řízena formula_11, kde formula_12 je Boltzmannova konstanta. Zajímavá je úzká souvislost těchto tří bodů:\n\n\nMůžeme zkonstruovat klasické kontinuální náhodné pole, které má stejnou hustotu pravděpodobnosti jako kvantový stav vakua. Hlavní odlišnost od kvantové teorie pole tedy představuje to, že jde o teorii měření (měření v kvantové teorii se zásadně liší od měření v klasické spojité náhodné oblasti, klasická měření jsou vždy vzájemně kompatibilní, v kvantové mechanice podmínky vždy komutují). Kvantové efekty, které jsou pouze důsledkem kvantových fluktuací hmoty, které nejsou z jemnosti měření nekompatibility, mohou být alternativně vysvětleny jako modely klasických spojitých náhodných polí. \n\nV roce 1930 si Pascual Jordan uvědomil, že by hvězda mohla mít nulovou energii, protože energie hmoty by byla pozitivní, zatímco gravitační energie negativní a obě tyto složky by se vzájemně vyrušily. To ho dále vedlo ke spekulacím nad tím co by zabránilo kvantovému přechodu vytvořit novou hvězdu. Jeho motivací k těmto úvahám byla otázka původu hmoty ve věčně existujícím vesmíru. \n\nRoku 1973 byl v časopise Nature publikován článek Edwarda Tryona s názvem \"\"Je vesmír vakuovou fluktuací?\" V tomto článku Tryon uvedl, že náš vesmír mohl vzniknout jako kvantová fluktuace vakua. Tato myšlenka vesmíru vzniklého kvantovými fluktuacemi nebo kvantovými procesy nebyla brána příliš vážně dokud se neobjevila inflační teorie vymyšlená roku 1979 Alanem Guthem. Tato teorie vysvětluje jak se vesmír mohl nafouknout z počátečního malého rozměru. \n"}
{"id": "1215656", "url": "https://cs.wikipedia.org/wiki?curid=1215656", "title": "Gish Bar Patera", "text": "Gish Bar Patera\n\nGish Bar Patera je patera neboli komplex kráterů s vroubkovanými hranami na Jupiterově měsíci Io. Průměr oblasti se pohybuje od 106 do 115 kilometrů, plocha oblasti je 9600 kilometrů čtverečních. Nachází se na pozici 16,18 stupně severní šířky a 90,26 stupně západní délky. Jméno, které bylo v roce 1997 schváleno Mezinárodní astronomickou unií, pochází od babylonského boha Slunce Gish Bara. Oblast se nachází na jižním úpatí 11 kilometrů vysoké hory Gish Bar Mons. Na severovýchod se nachází Skythia Mons, na východ Monan Mons, na sever Monan Patera a na jih Ah Peku Patera. \n\nSopečnou činnost v oblasti Gish Bar Patera zjistila sonda Galileo. Roku 2001 byla detekována nová erupce v blízkém infračerveném záření. Západní část patery je většinově zelená s několika světlými body, zatímco východní část je většinou oranžová. Vulkanicky aktivní severozápadní patery má skvrnitý povrch z několika erupcí. Lávové proudy, které z patery vytékají, jsou nejspíše složené z křemičitanové lávy. \n"}
{"id": "1215657", "url": "https://cs.wikipedia.org/wiki?curid=1215657", "title": "Bedřich Kancnýř", "text": "Bedřich Kancnýř\n\nBedřich Kancnýř (5. prosince 1851 Náměšť nad Oslavou – 23. srpna 1940 Tišnov) byl rakouský právník a politik z Moravy; poslanec Moravského zemského sněmu.\n\nNarodil se v Náměšti nad Oslavou. Jeho otcem byl soukeník a podruh František Kancnýř, matkou Anna Svobodová. V letech 1858–1864 vychodil národní školu v rodném městě, později se soukromě vzdělával u kaplana K. Bobrovského. Pak chodil na gymnázium, od roku 1867 přešel na nově založené české gymnázium v Brně. Roku 1872 maturoval. Na studia mu přispěli chudí rodiče a stipendium mu poskytl Dr. Alois Pražák. Odešel studovat práva do Vídně a Krakova. Státní zkoušky složil roku 1876. Absolvoval Vídeňskou univerzitu.\n\nBěhem studií doučoval středoškoláky a vydělával si jako stenograf v advokátní kanceláři. Po dokončení vysoké školy byl od srpna 1876 na soudní praxi ve Vídni. 2. října 1876 se stal auskultantem, přičemž do roku 1877 působil ve Znojmě, do července 1878 u okresního soudu v Náměšti nad Oslavou, do listopadu 1878 v Brně u přestupkového soudu, do února 1879 v Blansku u okresního soudu. V Blansku byl následně jmenován soudním adjunktem a působil zde do ledna 1884, kdy přešel na vlastní žádost do Kroměříže. Od 20. září 1891 byl okresním soudcem v Dačicích, pak od 27. června 1898 radou zemského soudu v Brně. V červenci 1909 získal titul vrchního zemského soudního rady. Na penzi odešel v březnu 1911. Od roku 1879 byla jeho manželkou Marie Anna Juliana Schoberová, dcera vedoucího c. k. skladu ve Vídni. Měli čtyři děti.\n\nByl veřejně a politicky činný. V Blansku založil český okrašlovací spolek. Od roku 1879 byl po tři roky členem obecního zastupitelstva. Získal čestné občanství Blanska. I v Kroměříži založil okrašlovací spolek a od roku 1877 do roku 1892 byl jeho předsedou. Roku 1877 spoluzaložil cyklistický spolek a roku 1887 měl hlavní referát na prvním sjezdu českých velocipedistů na Moravě. Byl předsedou Družstva pro vystavení závodní dráhy velocipedistické. Podílel se na organizování národních a mezinárodních závodů. V Dačicích měl podíl na vzniku veřejné knihovny a českého bruslařského klubu. Roku 1895 se podílel na pořádání národopisné výstavu Dačicka a Jemnicka. Od roku 1895 byl členem hospodářského spolku a měl podíl na jeho přeměnu v český spolek. Inicioval také založení zemské hospodářské školy v Dačicích.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Dačice, Jemnice. Mandát zde obhájil v zemských volbách v roce 1902. Ve volbách roku 1896 je uváděn jako mladočeský kandidát. Byl tehdy společným českým kandidátem (v četných obvodech došlo k předběžné koordinaci a dohodě o vzájemné podpoře mezi staročechy a mladočechy). Za mladočechy kandidoval i ve volbách roku 1902. Na Moravě byli mladočeši organizováni v rámci sesterské Lidové strany na Moravě.\n\nV roce 1927 u příležitosti 60. výročí vzniku Slovanského gymnázia v Brně, založil při něm Kancnýř stipendium na podporu nemajetných studentů.\n"}
{"id": "1215664", "url": "https://cs.wikipedia.org/wiki?curid=1215664", "title": "Blade Runner: Sní androidi o elektrických ovečkách?", "text": "Blade Runner: Sní androidi o elektrických ovečkách?\n\nSní androidi o elektrických ovečkách? (Do Androids Dream of Electric Sheep?) je sci-fi román amerického spisovatele Philipa K. Dicka z roku 1968. Jako základ pro napsání románu posloužila autorovi jeho povídka o krabičce empatie z roku 1964 \"The Little Black Box\" (Černá krabička). Název českého vydání \"Blade Runner: Sní androidi o elektrických ovečkách?\" je odvozen od slavného filmu režiséra Ridleyho Scotta \"Blade Runner\", natočeného podle tohoto románu. Román byl nominován roku 1968 na cenu Nebula.\n\nRomán se odehrává v San Francisku po světové nukleární válce. Vzduch je plný radioaktivního prachu a jeho mraky nepropouští sluneční paprsky k povrchu Země. Půda je kontaminována a většina zvířat téměř a nebo úplně vyhynula. V polorozpadlých domech měst přežívá část lidstva, která ještě neemigrovala na Mars před zhoubnými následky války, jež lidem narušují genetickou výbavu. Proto jsou nutné pravidelné měsíční zdravotní prohlídky, při nichž může být člověk označen za \"speciála\" a odvržen tak na okraj společnosti. Za společenskou normu se považuje starat se o domácího mazlíčka. Protože živé zvíře je velmi drahé, musí je chudší lidé nahradit jeho dokonalou umělou napodobeninou. Vlastnit živé zvíře je ale měřítkem úspěšnosti. Pokud je o někom zjištěno, že vlastní něco umělého, je na něj pohlíženo s velkým despektem.\n\nŠpičkové firmy, které vyrábějí umělé domácí mazlíčky, vyrábějí na Marsu organické androidy, tzv. \"andíky\", jejichž úkolem je pomáhat lidem na nehostinné planetě budovat novou společnost. Tito androidi jsou fyzicky k nerozeznání od lidí a s pomocí nové mozkové jednotky Nexus-6 se k nim přibližují i duševně. Cítí jako lidé, mají emoce a především touží po svobodě. Proto se množí případy, že android zabije svého pána a uprchne na Zemi, protože zde nebude dostávat rozkazy k otrocké práci. Androidi jsou vyráběni jako dospělí lidé s vysokou inteligencí, díky které se u nich projevuje intelektuální arogancí. Žijí však pouhé čtyři roky a kromě omezené délky života jim chybí také empatie a soucit. Z toho důvodu jsou přirozenými zabijáky. Proto je jim zakázán pobyt na Zemi a ti, kterým se na Zemi podaří uprchnout, jsou pronásledování a likvidováni (posláni na odpočinek) nájemnými lovci. K jejich odhalení slouží tzv. Voight-Kampffův test, založený právě na jejich nedostatku empatie, tj. na slabší reakcí na utrpení zvířat a jiných lidí.\n\nO vliv na Zemi spolu soupeří televizní show \"Kámoše Bustera a jeho Přátelských přátel\" a nové náboženství zvané mercerismus, kdy se lidé pomocí zařízení zvaného krabička empatie vciťují do trpitele Wilbura Mercera, který se belhá po kamenitém svahu na vrcholek hory a je kamenován nehmotným zlem. Na vršku podobném Golgotě se týrání zhoršuje, Mercer umírá a sestupuje do podsvětí, odkud se povznáší a zároveň s tím oživuje zničený život. Buster i jeho přátelé jsou pravděpodobně androidi a podaří se jim odhalit mercerismus jako naprostý podvod. Kamenitý svah je postaven ve filmovém studiu, kolem jsou kulisy a Mercer sám je pak starý opilec najatý na roli trpícího spasitele. Mercerismus ve skutečnosti slouží jako pouhý nástroj politiků ke kontrole obyvatelstva. V androidech to vyvolá myšlenku, že pokud je mercerismus podvod, může být umělá i empatie. Lidé se však od mercerismu neodvracejí, protože v něm stále zůstává cosi nadpřirozeného a útěšného.\n\nCelý příběh románu se odehrává jeden den. Hlavním hrdinou vyprávění je Rick Deckard, jeden z nejlepších lovců androidů, který je zaměstnán jako agent sanfranciské policie. Právě převzal případ týkající se skupinky šesti androidů nejnovějšího typu řady Nexus-6, kteří jsou od člověka k nerozeznání. Těší se na to, že díky odměně, kterou za ně získá, si bude moci alespoň na splátky koupit živé zvíře, po kterém touží, protože má jenom elektrickou ovečku. Doufá také, že jeho koupě pomůže jeho ženě Iran od depresí.\n\nAndroidy, které má Deckard poslat na odpočinek, vyrábí Rosenova společnost ze Seattlu. Cílem společnosti je, aby byli androidi od člověka nerozeznatelní jakýmkoliv testem, i když je tato snaha v rozporu se zákonem. Pověří také androidku Rachel chránit androidy sváděním jejich lovců, protože sex s androidem vytvoří u člověka něco na způsob empatického pouta, které lovcům brání androidy zneškodňovat.\n\nBěhem své mise se Deckard seznámí s naprosto bezohledným nájemným lovcem androidů Philem Reschem, který se například ve vztahu k androidkám řídí zásadou \"„Nejdřív s nimi jdi do postele a pak je pošli na odpočinek“\". Deckard však není takový chladnokrevný lovec. Má pochyby o sobě samém a také o vyřazování androidů z provozu, protože se chovají jako lidé, a Reschovy názory jej nutí k dalšímu zamyšlení. Když chce vyřadit z provozu androidku působící jako vynikající operní pěvkyně, je nečekaně zatčen a odveden na policejní oddělení, o kterém do té doby neslyšel. Brzy zjistí, že jde o paralelní policii plně infiltrovanou androidy. Její velitel dokonce Deckarda obviní z toho, že je android. Resch velitele zastřelí a s Deckardem uprchne. Ačkoliv nyní pracují spolu, jeden druhého podezírá, že je android, i když to testy nepotvrzují.\n\nProtože Deckard zlikvidoval již tři androidy, může z odměny koupit své ženě nubijskou kozu. Seznámí se a zamiluje se do Rachel, brzy ale zjistí, že spala i s jinými lovci a opustí ji. Přestože má o své práci velké pochybnosti, přemůže se, dokončí svůj úkol a vyčerpaný se vrátí domů. Tam najde plačící Iran, protože Rachel mezitím, co nebyl doma, zabila jeho živou kozu.\n\nPředevším díky obrovskému ohlasu filmu \"Blade Runer\" vznikla tři pokračování, jejichž autorem je americký spisovatel Kewin Wayne Jeter. Androidi jsou zde nazýváni replikanty podobně jako ve filmu. Hlavními hrdiny pokračování je Rick Deckard a replikantka Rachel, kterou se Deckard snaží zoufale zachránit neboť i její život je omezen na pouhé čtyři roky. Jedná se o tyto romány:\n\n"}
{"id": "1215668", "url": "https://cs.wikipedia.org/wiki?curid=1215668", "title": "Ladislav Hohoš", "text": "Ladislav Hohoš\n\nDoc. PhDr. Ladislav Hohoš, CSc. (* 7. listopadu 1948) je slovenský neomarxistický filosof a futurolog. Předmětem jeho zájmu jsou otázky sociální filosofie a vědeckotechnického vývoje. Je zakládajícím členem a předsedou slovenské \"Futurologické společnosti\" (od roku 2010) a zakládajícím členem společnosti \"Network for Critical Studies of Global Capitalism\" (2011).\n\nOtevřeně kritizuje liberalismus a kapitalismus (volný trh), přičemž podporuje myšlenky sociálnědemokratických (socialistických) a komunistických alternativ tohoto společenského a ekonomického systému.\n\nV letech 1963 – 1967 studoval na Gymnáziu Novohradská v Bratislavě. V letech 1967 – 1973 absolvoval studium na Filozofické fakultě Univerzity Komenského v Bratislavě (FiF UK) dvojoboru filosofie – anglistika (Mgr.). V roku 1973 nastoupil jako interní vědecký aspirant na Katedru marxisticko-leniniské filosofie FiF UK, kde v roku 1975 získal pozici odborného asistenta. Rigorózní řízení absolvoval v roce 1976 (PhDr.) a disertaci v roku 1981 (CSc.). V roce 1987 byl jmenován Docentem v oboru filosofie. Momentálně působí jako docent na Katedře filozofie FiF UK, kde vyučuje sociální a politickou filosofii.\n\n\n"}
{"id": "1215670", "url": "https://cs.wikipedia.org/wiki?curid=1215670", "title": "Zpátky na Zemi", "text": "Zpátky na Zemi\n\nZpátky na Zemi (anglicky \"Back to Earth\") je trojdílná minisérie a zároveň devátá řada britského kultovního sci-fi seriálu / sitcomu \"Červený trpaslík\". Premiéra dílů proběhla mezi 10. a 12. dubnem 2009 na britském televizním kanálu Dave.\n\nPo více jak deseti letech od natočení předchozí epizody se do seriálu opět vrací čtveřice hlavních hrdinů, Dave Lister, Arnold Rimmer, Kocour a android Kryton. Námět, scénář i režii si vzal na starosti Doug Naylor.\n\nPrvní část začíná devět let po událostech v epizodě Jenom sympaťáci... Kocoura cosi napadne u nádrže na vodu a všichni se to vydají prozkoumat. Jde o obří oliheň a poté, co přežijí její útok, se objeví holografická důstojnice Katerina Bartikovská. Ta má plán, jak s pomocí Listera obnovit lidskou rasu...\n\nBartikovská otevře bránu do jiné dimenze, ale podle počítače ona ani posádka Trpaslíka neexistují. Dostanou se tedy do nejbližší platné reality, která je zavede na planetu Zemi v roce 2009. Zde zjistí, že jsou pouze vymyšlenými postavami ze seriálu „Červený trpaslík“ a tak se vydají za člověkem, který si je vymyslel, Stvořitelem. Ten jim má prozradit jejich další osud.\n\nPoté, co ho posádka Trpaslíka najde, jim Stvořitel prozradí, že je všechny nechá zabít, protože už ho nudí. Místo toho Lister zabije jeho, ale oni nezemřou. Ukáže se, že všichni čtyři měli společnou halucinaci, které souvisí s olihní.\n\nPrvní část začíná devět let po událostech v epizodě Jenom sympaťáci... Kristina Kochanská je mrtvá, Kryton je na dovolené a Lister se stále snaží vytočit Rimmera drobnými vtípky. Holly nefunguje, protože Lister před necelými devíti roky nechal téct vodu a následná obrovská vlna poškodila jeho obvody natolik, že je Robíci ještě nevysušili. Navíc je třeba šetřit vodou, protože podle počítače zbyla jediná nádrž na vodu na palubě G. V tom se objeví Kocour, který tvrdí, že ho právě na palubě G napadlo obrovské chapadlo, které se vynořilo z nádrže. Z dovolené se právě vrátí Kryton, a tak se spolu snaží vymyslet plán, jak nestvůru zabít. Vypustit nádrž nejde, přišli by o vodu, otrávit taky ne a tak se v potápěčském zvonu spustí do nádrže. Akce dopadne neúspěšně, Kryton, Kocour a Lister jsou ještě ve zvonu napadeni chapadly a Rimmer je musí vytáhnout z nádrže, spolu s jedním odříznutým chapadlem. Následně vyletí nestvůra z nádrže pryč a přenese se do jiné dimenze. V tu chvíli se mezi překvapenými členy posádky Červeného trpaslíka objeví nový hologram.\n\nPředstaví se jako Katerina Bartikovská, bývalá vědecká důstojnice Červeného trpaslíka a okamžitě převezme nejvyšší funkci na lodi po Rimmerovi. Dále obviní Rimmera, že se o Listera dost dobře nestaral, a proto ho chce odpojit a jeho data vymazat. Jejím cílem je s pomocí Listera obnovit lidskou rasu: vezme chapadlo nestvůry z nádrže, využije její schopnosti cestovat mezi dimenzemi a s pomocí těžebního laseru vytvoří bránu. Lister si z jiné dimenze přivede partnerku a s ní obnoví lidskou rasu. I přes značný Listerův skepticizmus je akce úspěšná a brána se opravdu otevře.\n\nDimenzní brána se otevře, ale podle Bartikovské jejich realita neexistuje a tak zařízení vyhledá nejbližší platnou realitu. Vír je vtáhne do brány a Kocour, Lister, Rimmer a Kryton se objeví v jednom londýnském obchodním domě na začátku 21. století. Brána se uzavře, a tak se čtveřice vydá na prohlídku obchodního domu. V prodejně s DVD najdou disky se seriálem Červený trpaslík a uvědomí si, že jsou pouze seriálovými postavami a brána je přenesla do skutečné reality. Podle bookletu posádka Trpaslíka v posledním díle zemře, a aby tomu zabránili, musí nyní najít herce, kteří je v seriálu hrají.\n\nNejprve v obchodě se sci-fi vybavením dostanou kontakt na největšího fanouška Červeného trpaslíka. Při cestě autobusem k němu se Lister dozví, že Kochanská nezemřela. Ve skutečnosti už měla plné zuby Listera, vzala modrého skrčka a odletěla, a Kryton si to všechno vymyslel, aby ho ušetřil trápení. Po vystoupení z autobusu se objeví Bartikovská, která otevřela další bránu a Rimmerovi řekne, že nemá smysl utíkat, protože ho stejně vymaže. Podle ní nejde o vraždu, protože hologram už mrtvý je, a tak jí Rimmer strčí před projíždějící auto, čímž se jí zbaví. Fanoušek zvaný Swallow jim dá kontakt na Velkého šéfa, trpaslíkovci si od něj rovněž vezmou auto, které je vyzdobené jaké Kosmik a pokračují v pátrání.\n\nPosádce Červeného trpaslíka se podaří najít herce Craiga Charlese a ten je nasměruje ke Stvořiteli, který si celý seriál vymyslel. Stvořitel odmítá jakékoliv pokračování seriálu a ukáže jim, jak zemřou. Lister tento konec odmítne a v záchvatu vzteku Stvořitele zabije. Podle Krytona je teď jejich život otevřený a proto si můžou sami napsat pokračování, jaké budou chtít. Lister sedne k psacímu stroji a začne psát jejich další osudy. Sice to chvíli funguje, jenže realita pokračuje, i když na stroji nic nepíše. Podle Krytona musí existovat ještě něco, co jejich realitu ovládá. Podle něj mají všichni čtyři společnou halucinaci, podobnou jako měli tehdy, když je napadla oliheň beznaděje v epizodě Návrat do reality. To je ta nestvůra z vodní nádrže na palubě G, rozdíl je jen v tom, že nikdo z nich necítí beznaděj. Kocour, Kryton a Rimmer se rozhodnou vrátit zpátky do reality, ale Listerovy se neche, protože v téhle halucinaci je Kochanská a stále ho miluje. Nakonec si všechno rozmyslí a rozhodne se vrátit do reality, aby mohl Kochanskou najít.\n\nPodle Krytonova zjištění šlo tentokrát o samici olihně, která jako obranný mechanismus místo beznaděje naopak vyvolává naději. Na palubu lodi ji dostal Kocour, který si ji chtěl nechat jako zákusek, a ona mu utekla a vyrostla. Jiná dimenze, kterou si v halucinaci stvořili, bude podle Krytona existovat dál, i když si všichni v ní dál budou myslet, že posádka Červeného trpaslíka je pouze vymyšlená.\n\n"}
{"id": "1215674", "url": "https://cs.wikipedia.org/wiki?curid=1215674", "title": "Záhlaví", "text": "Záhlaví\n\nZáhlaví může být:\n\n"}
{"id": "1215675", "url": "https://cs.wikipedia.org/wiki?curid=1215675", "title": "Mozolov (Krásná Hora)", "text": "Mozolov (Krásná Hora)\n\nMozolov () je malá vesnice, základní sídelní jednotka obce Krásná Hora v okrese Havlíčkův Brod. Nachází se asi 0,9 km na sever od Krásné Hory.\n\nV roce 1634 byl císařským výnosem zkonfiskován majetek Trčků z Lípy, jehož součástí byla i osada Mozolov. Osada v této době spadala do světelského panství. Císař Ferdinand II. Habsburský v červenci 1636 udělil část panství dědicům Dona Aldobrandina Aldobrandini. Jeho noví majitelé ho ale nevlastnili dlouho a už počátkem července 1637 ho prodávají Filipovi Adamu, hraběti ze Sulmus.\n\nFilip Adam ze Sulmus se kvůli vysokým nákladům na držení vojska dostal do finančních problémů. Prodal několik vesnic ze svého majetku a část okrouhlického panství včetně Mozolova dal do zástavy majiteli lipnického panství. Během třicetileté války bylo široké okolí vydrancované, v kraji bylo spoustu opuštěných stavení a mnoho polí leželo ladem, zejména pak když Švédové obsadili nedalekou Lipnici, poprvé v roce 1639 a poté znovu v roce 1645, když se tentokrát usadili na hradě a měli na něm základnu až do roku 1648. Podíl na zpustošení kraje měla i císařská armáda, která se hrad marně pokoušela dobýt. V září 1647 Solms žádal po císaři odpuštění trčkovského dluhu, který měl částečně uhradit. Zdůvodňoval to bídným stavem okrouhlického panství.\n\nV soupisu poddaných se uvádí, že v Mozolově v roce 1651 žilo deset poddaných. Další zmínka o Mozolovu pochází z berní rule z roku 1654, kde je uváděn jako součást Okrouhlického panství se třemi hospodáři. V urbáři okrouhlického panství z roku 1668 je Mozolov zmiňován jako součást krásnohorské rychty. Rychta byla zrušena v roce 1876.\n\nRoku 1843 je zmiňována jako majitel okrouhlického panství Strakova Nadace, Mozolov měl 12 domů a 99 obyvatel. V roce 1850 náleží Mozolov do Čáslavského kraje a má 87 obyvatel. V roce 1869 je Mozolov zmíněn jako osada obce Krásná Hora, po roce 1950 už jako osada není uváděn.\n\nNejvyšší místem katastrálního území je bezejmenný kopec s nadmořskou výškou 468 m n. m. severně od osady. Územím také protéká Perlový potok a jeho bezejmenný přítok. Potok se o cca 1.5 km po proudu stává levostranným přítokem Sázavy. Geologické podloží mozolovského katastru je tvořeno převážně pararulou a z části pak rulou, granitem a smíšenými sedimenty.\n\nZ celkové rozlohy katastrálního území, která činí 1,21 km², zabírá většinu (915 711 m²) orná půda.\n\nV roce 2011 ve vesnici trvale žilo 38 obyvatel. V roce 2016 zde bylo evidováno 20 adres.\nV osadě se nenachází žádný průmysl. Historie osady je spojena se zemědělskou výrobou. Funguje zde suška obilí a Solární elektrárna Mozolov, jejíž otevření probíhalo na přelomu let 2010 a 2011 a jež čelila nařčení z neoprávněného zisku licence 31. prosince 2010, den před změnou podmínek pro provozovatele.\n\nKatastrální území je zařazeno do seznamu „uzavřených pěstebních oblastí pro výrobu základní sadby brambor“ dle zákona č. 219/2003 Sb. a seznamu zranitelných oblastí nařízením vlády č. 103/2003 Sb.\nOsadou vede silnice III/34740, spojující Havlíčkův Brod s Ledčí nad Sázavou. Na území osady se nenachází železnice. Nejbližší vlaková stanice je v Okrouhlici ve vzdálenosti 3,2 km.\n\nVe vísce se nachází kamenný kříž, který stojí mezi dvěma lipami, jejichž stáří se udává na sto let.\n\nDále pak:\n"}
{"id": "1215676", "url": "https://cs.wikipedia.org/wiki?curid=1215676", "title": "Mozolov", "text": "Mozolov\n\nNázev Mozolov má v České republice více sídel:\n"}
{"id": "1215681", "url": "https://cs.wikipedia.org/wiki?curid=1215681", "title": "Borislav Michajlov", "text": "Borislav Michajlov\n\nBorislav Michajlov (Борислав Михайлов, * 12. února 1963 Sofie) je bývalý bulharský fotbalový brankář a od roku 2005 předseda Bulharského fotbalového svazu, je také členem výkonného výboru UEFA, která ho nominovala do organizačního výboru mistrovství Evropy ve fotbale 2016. V roce 1986 obdržel cenu pro bulharského fotbalistu roku.\n\nJe odchovancem PFK Levski Sofia, v jehož dresu získal tři tituly mistra Bulharska (1984, 1985 a 1988) a třikrát vyhrál bulharský fotbalový pohár (1982, 1984 a 1986), také hrál s Levski čtvrtfinále poháru vítězů 1986/87. Byl jedním z aktérů rvačky při pohárovém finále roku 1985 proti PFK CSKA Sofia, po které obdržel doživotní zákaz činnosti, ale po půl roce byl omilostněn, aby mohl startovat na mistrovství světa. Po pádu komunistického režimu odešel hrát do zahraničí, působil v portugalském CF Os Belenenses, francouzském druholigovém FC Mulhouse a v anglickém druholigovém Reading FC.\n\nV reprezentaci odehrál 102 utkání, což je rekord, který dokázal překonat pouze Stiljan Petrov. Byl brankářskou jedničkou na mistrovství světa ve fotbale 1986 (Bulhaři vypadli v osmifinále) a na mistrovství světa ve fotbale 1994 (4. místo), na mistrovství světa ve fotbale 1998 jel pouze jako náhradník a po neúspěšném vystoupení, kdy jeho tým skončil na posledním místě základní skupiny, ukončil mezinárodní kariéru. Startoval také na mistrovství Evropy ve fotbale 1996, kde Bulharsko vypadlo v základní skupině. V letech 1990–1996 byl reprezentačním kapitánem.\n\nReprezentačním brankářem Bulharska byl jeho otec Biser Michajlov i jeho syn Nikolaj Michajlov. Jeho manželka Marija Petrovová je trojnásobnou mistryní světa v moderní gymnastice.\n\nV mládí přišel o vlasy a při zápasech nosil paruku.\n\n"}
{"id": "1215683", "url": "https://cs.wikipedia.org/wiki?curid=1215683", "title": "Jan Gossaert", "text": "Jan Gossaert\n\nJan Gossaert, zvaný též Jan Mabuse nebo Jennyn van Hennegouwe dle svého rodiště (* kolem 1478 – 1. října 1532) byl vlámský malíř. Je řazen k zakladatelům Severské renesance a tzv. Antverpským manýristům.\n\nO jeho raném životě chybí přesné informace. Uvádí se, že se narodil v Henegouwen (Hainaut), Maubeuge na severu Francie nebo též na hradě Duurstede. Mohl též být synem knihvazače Simona Gossarta a vyškolit se v opatství Maubeuge. Od roku 1503 byl registrován jako člen malířského cechu v Antwerpách. V letech 1508–1509 provázel Filipa Burgundského, vyslance Filipa I. Kastilského do Říma. Filip, který byl později jmenován biskupem v Utrechtu, zaměstnával malíře až do své smrti roku 1524. Pro Filipa Burgundského pracoval v Souburgu, kde byl dvorním malířem Jacopo de' Barbari. V letech 1509–1517 byl Gossaert občanem Middelburgu, 1517–1524 pracoval na hradě Duurstede, poté se vrátil do Middelburgu a pracoval jako dvorní malíř nizozemského admirála Adolfa Burgundského.\n\nJan Gossaert byl současníkem Lucase van Leyden a ovlivnili ho také jeho předchůdci Hans Memling a Rogier van der Weyden. Během pobytu v Římě mohl vidět díla Raphaela a Michelangela. Pro Filipa Burgundského pořídil množství kreseb starověkých ruin a soch (zachovaly se 4 kresby).\n\nJako jeden z prvních vlámských malířů měl přímou osobní zkušenost s italskou renesancí, ale jeho styl malby to přímo neovlivnilo a zůstal věrný holandské tradici. Scény svých obrazů zasazuje do složitých renesančních architektur a je tak předchůdcem nizozemského romantismu. Na žádost Filipa Burgundského namaloval řadu světských aktů inspirovaných antikou (Neptun a Amphitrite, 1516, Herkules a Deianira, 1517).\n\nGossaert namaloval množství portrétů, mimo jiné Isabelu Portugalskou (1515) na zakázku císaře Karla V., nebo portréty dětí dánského krále Kristiana II. (1523). Slavný je jeho portrét kancléře Jean Carondeleta z Louvru, kde užil tmavé pozadí a v modelaci obličeje stíny, které vytvářejí dokonale plastický dojem.\n\n\n"}
{"id": "1215685", "url": "https://cs.wikipedia.org/wiki?curid=1215685", "title": "Domov aneb Kam směřuje naše cesta", "text": "Domov aneb Kam směřuje naše cesta\n\nDomov aneb Kam směřuje naše cesta ( ) je environmentální dokumentární film z roku 2009 francouzského fotografa Yanna Arthuse-Bertranda. Film je složen ze záběrů na různé scenérie planety Země v nejrůznějších místech a po celou dobu ho doprovází komentář, který na zobrazovaných scenériích ukazuje krásu přírody a vztah člověka k ní včetně negativních dopadů. Film byl nadabován do mnoha jazyků včetně češtiny, kterou daboval Zdeněk Svěrák a další verzi Alfréd Strejček.\n"}
{"id": "1215686", "url": "https://cs.wikipedia.org/wiki?curid=1215686", "title": "Home", "text": "Home\n\nHome může být:\n\n"}
{"id": "1215687", "url": "https://cs.wikipedia.org/wiki?curid=1215687", "title": "Macrocystis pyrifera", "text": "Macrocystis pyrifera\n\nBobulák Macrocystis pyrifera je druh hnědé řasy z čeledi Laminariaceae. \"Macrocystis pyrifera\" je významnou součástí kelpových lesů. Rodové jméno \"Macrocystis\" pochází z řeckého μακρός + κύστις „dlouhý, velký“ + „měch“, druhové jméno odkazuje na tvar vzduchových měchů na bázi fyloidů – z latinského pirus + *-feros „hrušky“ + „nesoucí“.\n\nStélky bobuláků \"Macrocystis pyrifera\" dorůstají obřích délek – až 60 metrů. Délka stélky přesahuje hloubku, z níž chaluha vyrostla, navíc může být stélka mořským proudem vychýlena ze svislé polohy. Při dalším růstu se rozprostře při hladině. Ze spletitého systému rhizoidů (hapterů) vyrůstá kauloid, který se třikrát až čtyřikrát větví. Z terminálního fyloidu se postupně oddělují jednotlivé kopinaté fyloidy, ty jsou po obvodu pilovité, plocha fyloidu je krabatá. Každý fyloid má na bázi jeden vzduchový měch, který se postupně zvětšuje.\n\nSporofyt bobuláku je víceletý, jejich stáří bylo odhadnuto na 16 až 30 let.\n\nBobulák \"Macrocystis pyrifera\" žije v hlubších vodách sublitorálu (10 až 30 metrů). Je běžný podél tichomořského pobřeží Severní Ameriky: od Baja California až na sever k jihovýchodní Aljašce, vyskytuje se v pobřežních vodách Jižní Ameriky, jižní Afriky, jižní Austrálie a Nového Zélandu. V teplých tropických vodách se nevyskytuje.\n\nBobulák \"Macrocystis pyrifera\" je hospodářsky významná chaluha. Jsou z ní získávány algináty (alginátový gel, alginátová vlákna, atp.) a organobromidy. Je bohatým zdrojem přírodního jodu, draslíku a dalších minerálů. Někdy je lidmi přímo konzumována, zejména fyloidy.\n\n"}
{"id": "1215689", "url": "https://cs.wikipedia.org/wiki?curid=1215689", "title": "Loki Patera", "text": "Loki Patera\n\nLoki Patera je největší sopečná deprese na povrchu Jupiterova měsíce Io. V průměru má 202 kilometrů. Obsahuje aktivní lávové jezero, občas překrývané kůrou. Úroveň aktivity je podobná aktivitě ve středooceánském hřbetu na Zemi. Teplotní měření tepelného vyzařování v oblasti získané sondou Voyager 1 byla v souladu s očekávaným výskytem síry ve vulkanické oblasti. \n\nLávová jezera na povrchu Io jako Loki Patera jsou deprese částečně naplněné žhavou lávou překryté tenkou vrstvou ztuhlé kůry. Tato jezera jsou přímo napojena na magmatické rezervoáry magmatu pod povrchem. Pozorování tepelného vyzařování z několika lávových jezer odhalila zářící roztavené horniny podél okraje Loki Patera, způsobené rozbíjením krusty jezer podél okraje oblasti. Ztuhlá láva je hustší než dosud roztavené magma, v průběhu času tedy může dojít k tomu, že se ztuhlá láva boří, což vede ke zvýšenému tepelnému toku na sopku. V místech jako je Loki Patera k tomuto jevu může docházet epizodicky. Pokud k tomu dojde, oblast emituje až desetkrát více tepla než v období stabilní kůry. Během erupce dojde k popraskání kůry asi v okruhu jednoho kilometru za den, dokud se znovu neobjeví krusta jezera. Další erupce začne, když se nová kůra ochladí a zahustí natolik, že nebude schopna propuštět stoupající lávu. \n\nLoki Patera leží na souřadnicích 13 stupňů severní šířky a 309 stupňů západní délky. Oblast je pojmenovaná podle severského boha Lokiho. Na sever od oblasti se nachází Amaterasu Patera, na severozápad potom Manua Patera. \n"}
{"id": "1215690", "url": "https://cs.wikipedia.org/wiki?curid=1215690", "title": "Ra Patera", "text": "Ra Patera\n\nRa Patera je mimozemská sopka na povrchu Jupiterova měsíce Io. Jedná se o aktivní sopku pozorovanou nejprve sondami Voyager 1 a Voyager 2 v roce 1979, které studovaly geologii a topografii oblasti a zdroj erupcí. V době objevu byla sopka vysoká asi jeden kilometr a byla tvořena četnými lávovými proudy s nízkou mírou viskozity nebo vysokou mírou eruptivnosti. Možná jde o sopku, která chrlí kapalnou síru. \n\nOblast je pojmenovaná po egyptském bohu Re.\n"}
{"id": "1215691", "url": "https://cs.wikipedia.org/wiki?curid=1215691", "title": "Boösaule Montes", "text": "Boösaule Montes\n\nBoösaule Montes je nejvyšší hora Jupiterova měsíce Io (měsíc) a jedna z nejvyšších hor celé sluneční soustavy. Nachází se severozápadně od sopky Pele v pohoří Boösaule. \n\nOficiální jméno oblast získala podle jeskyně, kde Íó porodila Diova syna Epafa, pozdějšího prvního krále Egypta. Jméno bylo schváleno Mezinárodní astronomickou unií v roce 1985.\n\nBoösaule Montes má relativní výšku 18,2 kilometru, 17,5 od úpatí. Rozměry jsou 145 krát 159 kilometrů, celé pohoří má průměr 590 km. Plocha je 17 900 čtverečních kilometrů. \n\nNa jihovýchodní straně hory se nachází strmý útes vysoký 15 kilometrů. \n"}
{"id": "1215692", "url": "https://cs.wikipedia.org/wiki?curid=1215692", "title": "Jupiter Ganymede Orbiter", "text": "Jupiter Ganymede Orbiter\n\nJupiter Ganymede Orbiter byla sonda k Jupiteru, součást mezinárodní mise Europa Jupiter System Mission plánované americkou agenturou NASA a evropskou ESA. Jupiter Ganymede Orbiter měl být součástí mise připravovanou Evropany, start mise byl plánován na rok 2020, přílet k Jupiteru na rok 2026. Sonda měla zkoumat Jupiterovy měsíce Ganymed a Callisto a dále rovněž magnetosféru Jupiteru. \n\nTato mise byla nahrazena samostatnou misí ESA JUICE, která by měla startovat v roce 2022. \n"}
{"id": "1215695", "url": "https://cs.wikipedia.org/wiki?curid=1215695", "title": "Jupiter Europa Orbiter", "text": "Jupiter Europa Orbiter\n\nJupiter Europa Orbiter byla součást mezinárodní mise Europa Jupiter System Mission plánované americkou agenturou NASA a evropskou ESA. Jupiter Europa Orbiter měl být součástí mise připravovanou Američany, start mise byl plánován na rok 2020, přílet k Jupiteru na rok 2026. Sonda měla zkoumat Jupiterovy měsíce Europa a Io a dále rovněž magnetosféru Jupiteru. Jejím hlavním cílem mělo být hledat důkazy o podpovrchovém oceánu na měsíci Europa. \n\nV roce 2015 Američané schválili méně nákladnou misi Europa Multiple-Flyby Mission, která je nyní ve fázi příprav. Zatímco původní návrh Jupiter Europa Orbiter, by vyšel na 2 až 4 miliony amerických dolarů, nově navržená mise má stát několikrát méně finančních prostředků. \n"}
{"id": "1215697", "url": "https://cs.wikipedia.org/wiki?curid=1215697", "title": "Jupiter Magnetospheric Orbiter", "text": "Jupiter Magnetospheric Orbiter\n\nJupiter Magnetospheric Orbiter je zrušená kosmická sonda navržená japonskou kosmickou agenturou JAXA. Měla provádět podrobný výzkum magnetosféry Jupiteru jako předvoj pro budoucí astrofyzikální výzkum.\n\nMise byla nejdříve navržena jako příspěvek k později zrušeném mezinárodnímu projektu Europa Jupiter System Mission. Následně se uvažovalo o startu pohromadě s další misí JAXA Jupiter and Trojan Asteroid Explorer.\n\nDiskuse o spolupráci mezi Evropskou kosmickou agenturou ESA a japonskou JAXA začala v roce 2006. V roce 2007 bylo navrženo, že by japonská mise letěla společně s evropskou sondou Jupiter Ganymede Orbiter, přílet k Jupiteru byl plánován na rok 2026. Nicméně mezinárodní spolupráce byla rozpuštěna, americká NASA připravuje sama misi Europa Multiple-Flyby Mission, ESA připravuje misi JUICE s plánovaným rokem startu 2022 a ruská agentura Roskosmos plánuje misi Laplace-P. \n\nHlavním cílem mise měl být průzkum magnetosféry Jupiteru jako příprava na podrobnější astrofyzikální výzkum jinými sondami. Užitečné zařízení mise bylo omezeno hmotností 10 kilogramů, což odpovídá dvěma až třem vědeckým přístrojům. Aby bylo možné pozorování uskutečnit, sonda měla mít na palubě rentgenový spektroskop schopný měřit na různých vlnových délkách. \n\nV roce 2013 uvedli japonští vědci, že je pro ně velmi obtížné vypustit misi k některé z vnějších planet samo o sobě a ještě těžší je pro ně splnit časová omezení nutná ke spolupráci s ESA na misi JUICE. Japonské týmy by měly mít přímou spolupráci s evropskými kolegy na tomto atraktivním projektu. Výsledkem byl výběr ze čtyř japonských přístrojů pro další rozvoj a uplatnění na misi JUICE. \n"}
{"id": "1215698", "url": "https://cs.wikipedia.org/wiki?curid=1215698", "title": "Wimbledon 2016 – dvouhra vozíčkářek", "text": "Wimbledon 2016 – dvouhra vozíčkářek\n\nDvouhra vozíčkářek ve Wimbledonu 2016 probíhala na přelomu června a července 2016. V premiérovém ročníku této soutěže na londýnském grandslamu startovalo osm tenistek.\n\nTurnaj vyhrála 31letá nejvýše nasazená Nizozemka Jiske Griffioenová, která ve finále zdolala krajanku Aniek van Kootovou po třísetovém průběhu 4–6, 6–0 a 6–4. V osmém vzájemném duelu na majorech tak zvýšila aktivní bilanci obou hráček na 24–12. Jako historicky první wimbledonská šampionka z dvouhry vozíčkářek vybojovala čtvrtý singlový grandslamový titul.\n\nDo žebříčku okruhu UNIQLO Tour si Griffioenová připsala 800 bodů a obdržela prémii 25 000 liber.\n\n"}
{"id": "1215699", "url": "https://cs.wikipedia.org/wiki?curid=1215699", "title": "Wimbledon 2016 – čtyřhra vozíčkářek", "text": "Wimbledon 2016 – čtyřhra vozíčkářek\n\nČtyřhra vozíčkářek ve Wimbledonu 2016 probíhala na přelomu června a července 2016. Do soutěže na londýnském grandslamu nastoupily čtyři páry. Dvojnásobnými obhájkyněmi titulu byly Kamidžiová s Whileyovou.\n\nTřetí trofej v řadě zkompletoval nejvýše nasazený japonsko-britský pár Jui Kamidžiová a Jordanne Whileyová, které ve finále za 1:09 hodin přehrály nizozemské turnajové dvojky Aniek van Kootovou s Jiske Griffioenovou po dvousetovém průběhu 6–2 a 6–2 na dvorci č. 17. Obě tak vybojovaly osmý grandslamový vavřín z deblové soutěže. Do žebříčku okruhu UNIQLO Tour si připsaly 800 bodů a obdržely prémii 12 000 liber.\n\n"}
{"id": "1215700", "url": "https://cs.wikipedia.org/wiki?curid=1215700", "title": "Václav Resner", "text": "Václav Resner\n\nVáclav Resner (* 10. listopadu 1937) je bývalý český fotbalový brankář a trenér. V letech 1981–1983 byl asistentem Jiřího Lopaty u prvoligové Rudé hvězdy Cheb.\n\nJe odchovancem Mariánských Lázní, v jejichž dresu chytal na divizní úrovni.\n\nJe držitelem I. trenérské třídy, v Mariánských Lázních se dlouhodobě věnuje jak mládeži, tak dospělým.\n\n\n"}
{"id": "1215701", "url": "https://cs.wikipedia.org/wiki?curid=1215701", "title": "Wimbledon 2016 – čtyřhra vozíčkářů", "text": "Wimbledon 2016 – čtyřhra vozíčkářů\n\nČtyřhra vozíčkářů ve Wimbledonu 2016 probíhala na počátku července 2016. Do soutěže na londýnském grandslamu nastoupily čtyři páry. Obhájcem titulu byla dvojice Gustavo Fernández a Nicolas Peifer, jejíž členové nestartovali společně.\n\nVítězem se stal druhý nasazený britský pár složený z 18letého Alfieho Hewettaa zkušenějšího 24letého Gordona Reida, kteří ve finále na dvorci č. 18 přehráli francouzské turnajové jedničky Stéphana Houdeta s Nicolasem Peiferem po dramatickém průběhu 4–6, 6–1 a 7–6. V duelu trvajícím 2:33 hodiny rozhodl o šampionech až závěrečný tiebreak poměrem míčů 8:6.\n\nVítězové tak vybojovali premiérový titul z wimbledonského debla a Reid čtvrtý grandslamový z této soutěže. Do žebříčku okruhu UNIQLO Tour si připsali 800 bodů a rozdělili si prémii 12 000 liber. Utkání bylo přenášeno stanicí BBC2.\n\n"}
{"id": "1215702", "url": "https://cs.wikipedia.org/wiki?curid=1215702", "title": "Wimbledon 2016 – mužská čtyřhra legend", "text": "Wimbledon 2016 – mužská čtyřhra legend\n\nMužská čtyřhra legend ve Wimbledonu 2016 probíhala na přelomu června a července 2016. Do londýnského grandslamu nastoupilo osm párů. Soutěž probíhala v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byla chorvatská dvojice Goran Ivanišević a Ivan Ljubičić, jejíž členové nestartovali společně. Ljubičić trénující Federera, se turnaje nezúčastnil. Spoluhráčem Ivaniševiće, podílejícího se na přípravě Čiliće, se stal švédský hráč Thomas Enqvist, s nímž nepostoupil ze základní skupiny.\n\nTitul vybojoval britsko-francouzský pár Greg Rusedski a Fabrice Santoro, kteří ve finále zdolali švédské veterány Jonase Björkmana a Thomase Johanssona po dvousetovém průběhu 7–5 a 6–1.\n"}
{"id": "1215703", "url": "https://cs.wikipedia.org/wiki?curid=1215703", "title": "Wimbledon 2016 – ženská čtyřhra legend", "text": "Wimbledon 2016 – ženská čtyřhra legend\n\nŽenská čtyřhra legend ve Wimbledonu 2016 probíhala na přelomu června a července 2016. Do londýnského grandslamu nastoupilo osm párů. Soutěž probíhala v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nObhájcem titulu byla bulharsko-americká dvojice Magdalena Malejevová a Rennae Stubbsová, jejíž členky nepostoupily ze základní skupiny.\n\nTitul vybojoval americko-tuniský pár Martina Navrátilová a Selima Sfarová, které ve finále zdolaly americké seniorky Lindsay Davenportovou s Mary Joe Fernandezovou. Po ztrátě úvodní sady v tiebreaku poražené finalistky zápas skrečovaly.\n"}
{"id": "1215704", "url": "https://cs.wikipedia.org/wiki?curid=1215704", "title": "Jiří Magnusek", "text": "Jiří Magnusek\n\nJiří Magnusek (* 19. listopadu 1931) je bývalý český fotbalový brankář a trenér. V letech 1981–1985 byl ve Vítkovicích trenérem brankářů, v letech 1983–1985 byl tamtéž zároveň asistentem Jiřího Dunaje u prvoligového mužstva (společně s Josefem Kalusem). Podílel se na několika publikacích s fotbalovou tematikou (Josef Masopust, Verner Lička).\n\n\n"}
{"id": "1215705", "url": "https://cs.wikipedia.org/wiki?curid=1215705", "title": "Wimbledon 2016 – seniorská čtyřhra legend", "text": "Wimbledon 2016 – seniorská čtyřhra legend\n\nSeniorská čtyřhra legend ve Wimbledonu 2016 probíhala na přelomu června a července 2016. Do londýnského grandslamu nastoupilo osm párů. Soutěž probíhala v rámci dvou čtyřčlenných skupin. V základní skupině se páry utkaly systémem „každý s každým“. Vítězná dvojice z každé skupiny postoupila do finále.\n\nTitul vybojoval australský pár Todd Woodbridge a Mark Woodforde, který ve finále zdolal nizozemské veterány a obhájce titulu Jacco Eltingha a Paula Haarhuise po dvousetovém průběhu 6–2 a 7–5.\n"}
{"id": "1215706", "url": "https://cs.wikipedia.org/wiki?curid=1215706", "title": "Alfons Skokan", "text": "Alfons Skokan\n\nAlfons Skokan (* 5. listopadu 1939) je bývalý český fotbalový trenér. V letech 1983–1985 byl asistentem trenéra Dušana Uhrina staršího v Rudé hvězdě Cheb, v sezoně 1988/89 vedl ve druhé lize VTŽ Chomutov.\n\n\n"}
{"id": "1215710", "url": "https://cs.wikipedia.org/wiki?curid=1215710", "title": "Něrechta", "text": "Něrechta\n\nNěrechta může být:\n"}
{"id": "1215714", "url": "https://cs.wikipedia.org/wiki?curid=1215714", "title": "Něrechta (přítok Kljazmy)", "text": "Něrechta (přítok Kljazmy)\n\nNěrechta je řeka ve Vladimirské oblasti Ruské federace, pravý přítok Kljazmy. Je dlouhá 49 kilometrů a rozloha jejího povodí je 415 čtverečních kilometrů. Začíná jižně od Ivanova a teče zhruba na sever. Do Kljazmy se vlévá západně od Kovrova.\n"}
{"id": "1215717", "url": "https://cs.wikipedia.org/wiki?curid=1215717", "title": "Šarja", "text": "Šarja\n\nŠarja () je město v Kostromské oblasti v Ruské federaci. Při sčítání lidu v roce 2010 měla přes třiadvacet tisíc obyvatel.\n\nŠarja leží na levém, východním břehu Vetlugy v povodí Volhy, ovšem mezi ní a řekou leží těsně sousedící sídlo městského typu Vetlužskij.\n\nŠarja byla založena v roce 1906 se stavbou nádraží na železniční trati z Petrohradu přes Vologdu do Vjatky, která se později stala součástí Transsibiřské magistrály. Byla pojmenována po nedaleko ležícím potoce.\n\nOd 27. listopadu 1938 je Šarja městem.\n\n"}
{"id": "1215718", "url": "https://cs.wikipedia.org/wiki?curid=1215718", "title": "Karel Valíšek", "text": "Karel Valíšek\n\nKarel Valíšek (* 10. června 1974) je bývalý český fotbalista.\n\nV české lize hrál za FC Union Cheb. Nastoupil v 1 ligovém utkání.\n\n\n"}
{"id": "1215719", "url": "https://cs.wikipedia.org/wiki?curid=1215719", "title": "Petr Šulc", "text": "Petr Šulc\n\nPetr Šulc (* 19. srpna 1975) je bývalý český fotbalista.\n\nV české lize hrál za SK Dynamo České Budějovice. Nastoupil v 2 ligových utkáních.\n\n\n"}
{"id": "1215720", "url": "https://cs.wikipedia.org/wiki?curid=1215720", "title": "Radek Urban", "text": "Radek Urban\n\nRadek Urban (* 19. listopadu 1974) je bývalý český fotbalista.\n\nV české lize hrál za Duklu Praha. Nastoupil v 1 ligovém utkání.\n\n\n"}
{"id": "1215722", "url": "https://cs.wikipedia.org/wiki?curid=1215722", "title": "Josef Illner", "text": "Josef Illner\n\nJosef Illner (27. srpna 1839 Čáslav – 6. února 1894 Brno) byl český právník, hudební kritik a skladatel. Angažoval se v brněnském ochotnickém divadle a působil jako sbormistr pěveckého sboru Vesna. Významně též ovlivnil rozvoj hasičství na Moravě a ve Slezsku.\n\nVystudoval práva na pražské univerzitě. Pracoval jako právník v Bučovicích a v Brně.\n\n\n\n\n"}
{"id": "1215723", "url": "https://cs.wikipedia.org/wiki?curid=1215723", "title": "Jiří Sternberg", "text": "Jiří Sternberg\n\nJiří Sternberg (* 29. listopad 1968 Senden) je příslušník starobylého šlechtického rodu Šternberků a současný vlastník zámku Jemniště. Spolu se zámkem zdědil i 1100 ha lesa, 80 ha polí a 70 ha rybníků. Jeho strýc Zdeněk Sternberg (* 15. srpen 1923 Praha) zrestituoval hrad Český Šternberk. \n\nNarodil se jako první potomek a jediný syn Jana Bosca Sternberga (25. listopad 1936 Praha – 14. září 2012) a jeho manželky (sňatek 4. července 1964 Vejprnice) Leopoldiny, rozené Lobkowiczové (8. prosinec 1943 Plzeň – 2. října 2017 Klatovy). Má sestru Kateřinu (* 2. leden 1974 Plzeň), která se na Jemništi 6. července 1996 provdala za Petra Žáka (* 10. březen 1974 Klatovy).\n\nNež jeho otec Jano Bosco zrestituoval zámek Jemniště a on ho začal spravovat, pracoval jako kastelán u svého strýce na hradě Český Šternberk.\n\nJiří Sternberg se 25. listopadu 1995 v Jemništi oženil s vystudovanou teoložkou Petrou, rozenou Říhovou (* 21. únor 1975 Jindřichův Hradec). Mají spolu dvě děti:\n\n\n"}
{"id": "1215727", "url": "https://cs.wikipedia.org/wiki?curid=1215727", "title": "Filip Nerius Krakovský z Kolovrat", "text": "Filip Nerius Krakovský z Kolovrat\n\nFilip Nerius (Neri) hrabě Krakowský z Kolowrat (křtěn 26. března 1686, Praha – 28. března 1773, Praha) byl český šlechtic ze starobylého rodu Kolowratů a dlouholetý nejvyšší purkrabí Českého království. Proslul jako zakladatel Ústavu šlechtičen na Pražském hradě (1755). Stal se držitelem Řádu zlatého rouna. Byl mladším bratrem nejvyššího kancléře Viléma Albrechta Krakovského z Kolovrat (1678–1738).\n\nNarodil se jako pátý syn a sedmý z jedenácti potomků Jana Františka hraběte Krakowského z Kolowrat (1650–1723) a jeho manželky (sňatek 22. červenec 1675) Eleonory Claudie hraběnky d’Anquisola (1654–1691).\n\nOd mládí působil ve dvorských a státních službách, dosáhl čestných titulů c.k. komořího a skutečného tajného rady. V letech 1732–1748 byl správcem úřadu nejvyššího mincmistra Českého království a viceprezidentem české komory, do těchto funkcí jej jmenoval císař Karel VI. Mimo jiné měl tehdy na starosti spor mezi věřiteli a Karlem Kajetánem hrabětem Buyuoye. Hrabě Kolowrat byl také svědkem politické krize, když byl Karel Albrecht Bavorský prohlášen českým králem.\n\nVrcholu kariéry dosáhl za vlády císařovny Marie Terezie, kdy byl nejprve nejvyšším zemským sudím (9. 2. 1747–1748) a nakonec bezmála čtvrtstoletí nejvyšším purkrabím Českého království (17. 10. 1748–1771). Z titulu této funkce byl od roku 1763 zároveň prezidentem českého zemského gubernia zřízeného v rámci reformy státní správy. Díky tomu se stal také patronem řady pražských kostelů, o něž se patřičně staral. V roce 1752 daroval kostelu v Košířích 100 zlatých, v roce 1754 povolil přelít zvon v kostele sv. Petra a Pavla v Budči, u tohoto kostela ustanovil o sedm let později administrátora. \n\nJako český nejvyšší purkrabí stál u vzniku Ústavu šlechtičen, zřízeného v roce 1755 na Pražském hradě. Jako hospodářské zázemí bylo Ústavu věnováno panství Karlštejn a Filip Nerius Krakowský z Kolowrat se stal spolu s Václavem Netolickým z Eisenberka jeho správcem. Díky nim také v této době proběhly dílčí úpravy na hradě Karlštejn, došlo napříkad k vybavení kaplí.\n\nBěhem válek o rakouské dědictví se hrabě Filip Nerius musel potýkat s francouzskými vojsky. Francouzi jej dokonce zajali, spolu s ostatními rukojmími jej však v Chebu propustili.\n\nMarie Terezie se nechala hrabětem Filipem Neriem zastupovat při osmistých oslavách v Proseku. Hrabě Kolowrat předal královniny dary, kasuli, dalmatiku a pluviál.\n\nZa zásluhy své i v návaznosti na smrt dvou synů, kteří padli za sedmileté války, obdržel 29. 11. 1759 od císaře Františka I. Řád zlatého rouna.\n\nZ manželství svých rodičů byl až pátým mužským potomkem v pořadí, proto také původně nezdědil žádný majetek, teprve po smrti dvou bezdětných starších bratrů se stal uživatelem peněžního fideikomisu. Až později v nejvyšších zemských úřadech začal budovat pozemkové vlastnictví pro své početné potomstvo. V roce 1748 zakoupil od Antonie hraběnky Czerninové z Chudenic panství Světlá nad Sázavou se 17 vesnicemi. V roce 1752 získal od císařovny Marie Terezie Habsburské privilegium na broušení českých granátů na tomto panství, proto ještě v tomtéž roce založil vůbec první brusírnu českých granátů v zemi. Díky tomu mnoho lidí na světelském panství nalezlo obživu. Ke Světlé později v roce 1766 přikoupil Golčův Jeníkov a Hostačov, kam nakonec přesídlil. V Jeníkově nechal postavit roku 1769 budovu pro státní továrnu na tabák. Tato budova nesla označení „Starý zámek“.\n\nMezitím v letech 1755–1764 vlastnil statek Hlaváčova Lhota u Kouřimi, kde nechal postavit dnes již neexistující zámek s rozsáhlým parkem. Na Kolínsku pak dočasně rodový majetek rozšířil statek Radovesnice, zakoupený v roce 1759. Také zde proběhly úpravy zámku v barokním stylu, Filip jej však přenechal synu Leopoldovi, který Radovesnice vzápětí prodal (1765).\n\nJeho oblíbeným sídlem se stal zámek Filipov poblíž Čáslavi. Původní dvůr Šintlochy koupil v roce 1760 od žďárského kláštera, prosadil změnu názvu podle svého jména a nechal postavit zámek, který byl dokončen až po jeho smrti.\n\nV polovině 18. století pak koupil ještě dům „U Otčenáše“ (čp. 349–III) ve Vlašské ulici 15 v Praze.\n\nOd roku 1725 byl ženatý s Annou Barborou hraběnkou Michnovou z Vacínova (2. září 1707 - 24. únor 1772, pohřbena v Praze), dcerou Martina Viléma Michny z Vacínova a Arnoštky (Ernestiny) z Bissingenu. Sňatkem získal část panství Bílence s Hořeticemi, Rabštejn nad Střelou a Žiželicemi na Chomutovsku, tento majetek byl ale v roce 1738 prodán Auerspergům.\n\nZ jejich manželství se narodilo deset dětí. Pokračovatelem rodu byl nejstarší syn Leopold Vilém (1728–1809), který taktéž zastával vysoké státní úřady. Dalšími dětmi byli: Anna Josefa (1725–1790), Terezie (1730–1791), Filip (1732–1757), Jáchym (1734–1756), Antonie (1736–1799), Jana Arnoštka (1737–1792), František Josef (1740–1757), Kajetán (1742) a Marie Kateřina (1747–1812).\n\nManželé Krakowští z Kolowrat zemřeli během třinácti měsíců a oba byli pohřbeni v barnabitském kostele sv. Benedikta v Praze na Hradčanech, kde se dodnes zachoval jejich náhrobek.\n\n\n"}
{"id": "1215729", "url": "https://cs.wikipedia.org/wiki?curid=1215729", "title": "Knihovna Židovského muzea v Praze", "text": "Knihovna Židovského muzea v Praze\n\nKnihovna Židovského muzea v Praze je institucí soustřeďující prameny (primární i sekundární) ke studiu židovské historie a kultury.\n\nPrvním rokem existence knihovny pražského židovského muzea jako takové je rok 1950 (totéž platí i pro Státní židovské muzeum, tehdejší podobu muzea, pod něž knihovna spadala). Knihovna nicméně vznikla spojením několika fondů, které začaly utvářet již dříve, do péče knihovny se však dostaly až po druhé světové válce, jelikož organizace, které je vytvořily, zhusta zanikly a majitelé zahynuli. \n\nPrvním významným zdrojem fondu muzejní knihovny byla knihovna pražské židovské obce, ustavená v roce 1874 a sestávající především z darů z pozůstalostí pražských židovských učenců. Původně, tedy před druhou světovou válkou, čítala přibližně 25 000 tištěných svazků a 350 rukopisů. Za války ji nacisté zabavili a několikrát přemístili, naposledy do kláštera Zlatá koruna v jižních Čechách. Následkem přestátých útrap a pravděpodobně také rozkrádání byla po válce o deset tisíc svazků chudší.\n\nDále knihovna pražského židovského muzea přijala knihy instituce s o nic méně problematickým osudem, Ústřední knihovny ghetta Terezín. I ona byla, pokud šlo o původ knih, nesourodou směsí – sešly se v ní knihy zabavené jak nově příchozím do Terezína, tak různým organizacím, které nacisté zrušili. Z pouhého skladiště zabavených knih se stala veřejnou knihovnou na podzim roku 1942, snad také v souvislosti s klamavou nacistickou propagandou zacílenou na inspektory Červeného kříže. Z celkem asi 200 000 svazků, které terezínskou knihovnou prošly, zbyla na konci války přibližně polovina, také kvůli výpůjčkám lidem zařazeným do transportů na východ a nutnosti ničit knihy, které si vypůjčil nemocný člověk a které tím pádem přispívaly k šíření infekcí.\n\nVálkou poznamenaný osud měl i třetí celek v rámci fondu, soubor vzácných tisků. Nacisté je zabavili různým židovským institucím na svém panství. Za účelem ohodnocení a katalogizace těchto knih pak zřídili v ghettu Terezín tzv. Talmudkommando. Jejich motivem byla snad jakási touha po poznání nepřítele, a nikoli snaha obohatit se prodejem zvláště cenných kusů.\n\nPosledním zdrojem muzejního knihovního fondu byly knihy z majetku německých židovských obcí. Nacisté na nich patrně měli podobný zájem jako na vzácných tiscích, zmíněných výše, jelikož je roku 1944 v obavě před bombardováním uložili na několika severočeských zámcích.\n\nKnihovna židovského muzea si nicméně neponechala všechny přírůstky, naopak, z 190 000 svazků, které jí v poválečné době prošly, téměř 160 000 opět vyřadila. Některé předala jiným židovským organizacím, v první řadě obnoveným československým židovským obcím, nebo například židovské dobročinné organizaci Joint a jeruzalémské národní a univerzitní knihovně. Některé, např. duplicitní, svazky knihovna prodala a jen malý podíl knih (asi 5000) mohla v restituci vrátit původním majitelům.\n\nI přes výrazné snížení počtu knih se knihovna židovského muzea potýkala s nedostatkem prostoru k uložení svého fondu. Různé jeho části byly skladovány odděleně, takže byly hůře dostupné a knihovníci je jen s obtížemi mohli přehledně evidovat a tuto evidenci kontrolovat. I proto evidence některých celků pokračuje dodnes (týká se to několika desítek tisíc knih, které byly za války zpracovávány tzv. Talmudkommandem).\n\nDo chodu knihovny a její služby badatelům zasahovala také politika a vztah komunistického Československa ke státu Izrael. Podobně jako byli v rámci akce Státní bezpečnosti s krycím názvem Pavouk sledováni lidé židovského původu či vyznání, vznikaly v rámci knihovny židovského muzea na příkaz vyšších míst výkazy jmen bádajících a názvů studovaných knih. Podobné údaje mohly negativně ovlivnit kádrový profil a přitáhnout pozornost StB, proto se lidé knihovně spíše vyhýbali. Na druhou stranu i knihovníci byli nedůvěřiví a knihy vypůjčovali jen známým. Ztížený byl i přístup pro badatele ze zahraničí.\n\nSpojení s muzeem znamenalo, že knihovna byla také zdrojem exponátů, zejména pro krátkodobé výstavy o dějinách židovské knižní kultury v Čechách (a v roce 1965 dokonce o pražských židovských spisovatelích), jakož i stálou expozici věnovanou židovským rukopisům a tiskům, která byla v roce 1983 otevřena v Klausové synagoze.\n\nKnihovna představovala v komunistické éře jednou z nemnoha možností uplatnění pro lidi s judaistickým vzděláním, není tudíž překvapivé, že je spjata s několika významnými postavami české judaistiky a hebraistiky druhé poloviny 20. století, především s Otto Munelesem, který knihovnu od jejího založení až do svého odchodu do důchodu (1962) vedl, ale také se znalcem židovské mystiky Vladimírem Sadkem, dále Bedřichem Noskem a Jiřinou Šedinovou.\nSametová revoluce znamenala pro knihovnu v mnohém ohledu zlepšení. Po rozsáhlé rekonstrukci a stěhování byla velká část fondu přesunuta do prostor v administrativní budově v ulici U Staré školy, uložena v náležitých klimatických podmínkách a přehledně uspořádána. Oproti desetiletím izolace je dnes knihovna zapojena do rozmanitých profesních organizací a systémů a nabízí potenciálním badatelům a čtenářům standardní služby.\n\n"}
{"id": "1215731", "url": "https://cs.wikipedia.org/wiki?curid=1215731", "title": "Kanton Épinal-2", "text": "Kanton Épinal-2\n\nKanton Épinal-2 (fr. \"Canton d'Épinal-2\") je francouzský kanton v departementu Vosges v regionu Grand Est. Tvoří ho 8 obcí a část města Épinal. Zřízen byl v roce 2015.\n\n\n"}
{"id": "1215732", "url": "https://cs.wikipedia.org/wiki?curid=1215732", "title": "Kostel Nanebevzetí Panny Marie (Netín)", "text": "Kostel Nanebevzetí Panny Marie (Netín)\n\nŘímskokatolický farní kostel Nanebevzetí Panny Marie je sakrální stavba, stojící na návrší nad centrem obce Netín. Původně románský kostel ze 13. století byl koncem 15. století rozšířen a v 18. století barokně upraven. Od roku 1714 jde o poutní místo. Je chráněn jako kulturní památka České republiky.\n\nPůvodní románský kostel vznikl pravděpodobně koncem 13. století, poprvé je zmiňován roku 1414. Jednalo se o obdélnou stavbu s plochým stropem. Na konci 15. století byl kostel značně rozšířen a přestavěn v gotickém slohu. Staré kněžiště vystřídalo nové mohutné, polygonálně zakončené kněžiště s opěráky. K jeho severní straně byla doplněna sakristie, stěny lodi zpevnily opěráky. Zřejmě ve druhé polovině 16. století proběhla výstavba věže, kostel zároveň dostal nové fasády. V roce 1728 došlo k zbudování oratoře nad sakristií, s přístupovým točitým schodištěm z nové předsíně sakristie. Velkou rekonstrukci kostel podstoupil v letech 1739–1740. Tehdy došlo také k zaklenutí lodě, které nese santiniovské rysy. Původní, zřejmě dřevěné zvonicové patro věže nahradil zděný nástavec. Z důvodu statického zajištění kněžiště byly opěráky stavebně propojeny slepými arkádami. Údajně roku 1770 vznikla v lodi nová zděná kruchta.\n\nOd roku 1714 se datuje historie mariánských poutí z Velkého Meziříčí do Netína, jejichž tradice nebyla nikdy přerušena.\n\nV 19. století byl kostel pseudogoticky vymalován. Tato výmalba byla zabílena v 60. letech 20. století, kdy byly na zdech lodi objeveny pozdně gotické nástěnné malby. Počátkem 21. století proběhla zásadní oprava varhan.\n\nKostel Nanebevzetí Panny Marie stojí na návrší severně od centra obce. Jedná se o jednolodní, přibližně orientovanou stavbu. Krátká loď je v jádru románská, zaklenutá barokní plackou s lunetami. Kostelu dominuje věž s barokní hlavicí, představená západnímu průčelí lodi. Ve valeně zaklenutém podvěží je hlavní vstup do kostela, tvořený barokním portálem. Na obdélnou loď navazuje poněkud užší presbytář, přibližně stejné délky. Má trojboký závěr a je sklenut třemi poli křížové klenby s žebry. Loď a kněžiště odděluje vítězný oblouk. V presbytáři jsou zachována gotická sedilia a prosté pastoforium. Při severní straně presbytáře se nachází malá obdélná sakristie, sklenutá jedním polem křížové klenby se žebry. Nad ní je oratoř.\n\nV presbytáři se nachází novogotický oltář z roku 1911. Ve skříňce nad svatostánkem se nachází soška Panny Marie s Ježíškem, nazývaná \"Panna Maria usmívající\". Barokní boční oltáře byly demontovány ve 20. století v důsledku objevení gotických maleb na zdech za nimi. Obrazy z nich, zobrazující sv. Vendelína a sv. Jana Nepomuckého, jsou zavěšeny v presbytáři. Jejich autorem je Ignác Weidlich. U vchodu z presbytáře do sakristie je při zdi křtitelnice z roku 1551, nad níž na zdi je upevněna barokní plastika Nejsvětější Trojice. Pozoruhodně jsou řešeny obrazy barokní křížové cesty v lodi. Tvoří je jeden velký obraz, rozdělený na čtrnáct polí. Pod barokní kruchtou je dvojice nových zpovědnic, v podvěží jsou zachovány dvě zpovědnice barokní. Kostelní lavice jsou nové, ale respektují tradiční tvarosloví. Varhany na kruchtě mají barokní skříň z roku 1681. Vitráže v oknech kostela pocházejí z roku 1892.\n\nV kostele jsou dvě hrobky, v nichž je pohřbeno šest osob.\n\nKostel je součástí pozoruhodného, esteticky působivého areálu, tvořeného ještě \"starým hřbitovem\", márnicí a přízemní barokní farou. Z návsi vede ke kostelu z jedné strany schodiště. U vnější zdi starého hřbitova se nachází Boží muka a dvě desky se jmény netínských farníků, padlých v první a druhé světové válce. Severovýchodně od kostela se nachází \"nový hřbitov\". Od něj stoupá do mírného svahu čtrnáct kapliček křížové cesty s obrazy zastavení, malovanými na plechu. Na konci křížové cesty se nachází novogotická cihlová hrobka Lobkoviců a Podstatských z Prusinovic, majitelů zámku ve Velkém Meziříčí.\n\nPoutní bohoslužby jsou každou 1. sobotu v měsíci a hlavní pouť je v neděli nejblíže 15. srpnu. V den slavnosti se koná také slavnostní mše svatá. O hlavní pouti jsou mše svaté v 6:30, 8:00, 9:30 a v 11:00 je hlavní poutní mše svatá.\n\n\n"}
{"id": "1215733", "url": "https://cs.wikipedia.org/wiki?curid=1215733", "title": "Real Time Bidding", "text": "Real Time Bidding\n\nReal Time Bidding (RTB) je nástroj pro nákup a prodej reklamy. Jeho princip je srovnatelný s nákupem a prodejem akcií na burze. Majitel reklamního prostoru nabídne do aukce svůj prostor s vyvolávací cenou a inzerenti zašlou své nabídky s tím, že vyhrává inzerent s nejvyšší nabídkou, ale zaplatí cenu blízkou ceně druhé nejvyšší nabídky tzv. second best price auction, nebo first price auction (první nejvyšší). Celý tento mechanismus je označován jako otevřená aukce v reálném čase (open RTB).\n\nRTB je součást programatického ekosystému nákupu a prodeje reklamy, který je vystavěn na programových aplikacích, které se plně automatizovaným způsobem vzájemně dohodnou na základě nastavených parametrů. Na straně nabídky reklamního prostoru jsou aplikace označované zkratkou SSP (Supply Side System), na straně poptávky reklamního prostoru pak jsou aplikace označované DSP (Demand Side Platform). Tyto aplikace spolu komunikují na základě protokolu OpenRTB, který definuje strukturu a obsah komunikace. Někteří inzerenti, zvláště pak velké mediální agentury používají tzv. Trading desky, což jsou aplikace, které dokáží nakupovat reklamu napříč vícero DSP systémů současně. V rámci programatického ekosystému dále mají svou roli aplikace označované zkratkou DMP (Data management platform), jejichž cílem je poskytnout pro SSP či DSP aplikaci detailnější informace o návštěvníkovi, který aktuálně reklamní prostor navštívil. Tyto informace jsou pak zajímavé především pro inzerenta samotného, který tak zjistí, zda daný návštěvník spadá do jeho cílové skupiny či nikoliv.\n\nRTB je logickým vyústěním spojení dostupných dat o reklamním prostoru a lidech, kteří se nad tímto prostorem pohybují a požadavku na dosažení co nejlepšího výkonu reklamních kampaní. Hlavní roli zde hrají počítače, které naplno dělají práci, pro kterou byly stvořeny – počítají, analyzují a s rychlostí blesku prodají reklamu tomu, kdo je právě v daném okamžiku tou nejpříznivější volbou.\n\nRTB vynalezli, navrhli a vyvinuli Jason Knapp a Fabrizio Blanco v Kalifornii, USA roku 2006, v témže roce si jej i nechali patentovat. Roku 2007 poprvé tuto platformu použili. RTB se v ČR objevilo poprvé v září 2012. Od roku 2016 se princip RTB začal používat nejen pro nákup a prodej reklamy na internetu, ale také v ostatních mediatypech (TV, print, rádio, outdoor).\n\nS příchodem návštěvníka internetu na vybranou webovou stránku odešle SSP systém do programatického ekosystému informace o dané webové stránce, dostupných reklamních pozicích a také o uživateli samotném. Na tuto nabídku přijde mnoho odpovědí od DSP systémů, které sledují zájmy inzerentů, kteří si u nich nastavili cíle svých kampaní (cílové skupiny, rozpočty, očekávaný výkon apod.). SSP systém si z těchto nabídek vybere nejčastěji tu s nejvyšší nabídkou. Takto vybraná reklama je následně zobrazena a inzernetovi se účtuje cena podle druhé nejvyšší nabídky, nebo first price auction (první nejvyšší) která nebyla vybrána. Pokud DSP systém používá DMP, má DSP více informací k rozhodnutí, jak má na danou nabídku rozeslanou SSP systémem reagovat. Pokud i samotné SSP používá DMP a poslalo detailnější informace již v rámci nabídky, pak se DSP musí rozhodnout podle jakých informací se bude rozhodovat. Primárním obchodním modelem mezi SSP a DSP je nákup za zobrazení (imprese), kdy se cena stanovuje za 1000 jednotek tzv. Cost Per Thousand (CPT) nebo také Cost Per Mile (CPM).\n\nPlní v RTB aukci roli přihazujících v aukční síni. Demand side platforms jsou na trhu desítky, v Česku se používají např. AdForm, Sociomantic, MediaMath, AppNexus nebo Criteo. Součástí poptávky, kterou SSP posílá, jsou informace o webu, pozici, reklamním formátu a také anonymní id uživatele. DSP ovšem není zadavatel reklamy, inzerent. Je to technologická platforma, která umožňuje inzerentům vytvořit kampaně, zadat v nich kritéria pro nákup reklamy a zároveň provádí aukci. DSP, které dostane nabídku volné imprese, tedy nejprve vybere ze všech inzerentů ty, kteří mají o danou impresi zájem. Jinými slovy ty, jejichž kritériím imprese vyhovuje. Některý inzerent mohl chtít impresi na daném webu, jiný může mít zájem o tohoto konkrétního uživatele. Nabídku s největší cenou za zobrazení potom DSP pošle SSP.\n\nMezi hlavní charakteristiky DSP systémů patří:\n\n\nSSP z došlých nabídek vybere ty, které vyhovují kritériím vydavatele (vydavatel může např. říci, že určité inzerenty nebo celé obory na svém webu nechce) a inzerát s nejvyšší nabídkou zobrazí. Celý tento proces přitom probíhá v řádu desetin sekundy – rychlost je podmínkou účinnosti. Stará se o rozesílání nabídek směrem k DSP systémům, ale také sleduje data, která vedou k optimální výtěžnosti spravovaného reklamního prostoru. Největší vydavatelé reklamního obsahu často mají SSP jakou součást globální správy a výtěžnosti reklamního prostoru označovanou termínem yield management. Nejlepších výsledků se dosahuje při propojení AdServeru a SSP, což přináší možnosti jak správně prolínat programatické reklamní kampaně s kampaněmi, které si dané médium prodalo samo přímým obchodováním.\n\nSbírají dostupná data o návštěvnících internetu a pomocí speciálních algoritmů vytváří uživatelské profily, které sdružují uživatele podobných vlastností například: muži, 25+ se zájmem o automobily. Takovéto profily nakupují inzerenti, kteří chtějí oslovit danou cílovou skupinu.\n\nKdo používá DMP?\n\nAgentury, vydavatelé a obchodníci, ti všichni používají DMP. Agentury využívají tuto technologii ke shromažďování a analýze dat ze svých klientských kampaní.\n\nJaké jsou hlavní platformy DMP?\n\nK prodejcům, kteří prodávají DMP technologii do světa digitálních médií v současné době patří společnosti Adobe, Krux, Lotame, BlueKai, CoreAudience, Knotice, nPario a X + 1.\n\n"}
{"id": "1215735", "url": "https://cs.wikipedia.org/wiki?curid=1215735", "title": "Chata pod Suchým", "text": "Chata pod Suchým\n\nChata pod Suchým je horská chata v Malé Fatře. Nachází se na severozápadním svahu vrchu Suchý v nadmořské výšce 1075 m n. m.\n\nPřístup k chatě je možný turistickými trasami ze Strečna nebo z Vavrína. Chata poskytuje ubytování a občerstvení pro turisty s celoročním provozem. Je stanicí horské služby.\n\nSeznam cest vedoucích k chatě:\n\n\n"}
{"id": "1215736", "url": "https://cs.wikipedia.org/wiki?curid=1215736", "title": "Hřbitov Petržalka", "text": "Hřbitov Petržalka\n\nHřbitov Petržalka se nachází v Bratislavě, v městské části Petržalka na Nábřežní ulici.\n\nŘadí se mezi menší bratislavské hřbitovy, většina obyvatel Petržalky pohřbívá své zesnulé na jiných hřbitovech. Vznikl v 30. letech 20. století.\n\nV roce 2010 městská samospráva a městské pohřebnictví Marianum realizovaly jeho rekonstrukci. Redukcí chodníků byly získány nové plochy na pohřbívání – 460 urnových míst, 1286 urnových míst ve zdi a 150 klasických hrobových míst.\n"}
{"id": "1215738", "url": "https://cs.wikipedia.org/wiki?curid=1215738", "title": "Eishalle Deutweg", "text": "Eishalle Deutweg\n\nEishalle Deutweg (česky doslova \"Zimní stadion Deutweg\") se nachází ve Winterthuru. Má kapacitu 2496 diváků a je domovským stánkem švýcarského hokejového klubu EHC Winterthur jakož i krasobruslařského klubu v tomto městě. Do užívání byl předán 29. listopadu 2002 a náklady na jeho výstavbu dosáhly částky 22 milionů švýcarských franků.\n\nV dubnu 2011 byl Winterthur společně s Curychem pořádajícím městem 14. MS v ledním hokeji žen. V Eishalle Deutweg se uskutečnilo 10 z celkového počtu 21 utkání šampionátu. Slovenské reprezentantky tam odehrály tři utkání:\n\n\nKromě dvou utkání o záchranu Hala Deutweg byla dějištěm všech šesti utkání základní skupiny A a dvou závěrečných utkání skupiny B.\n"}
{"id": "1215739", "url": "https://cs.wikipedia.org/wiki?curid=1215739", "title": "Dominant", "text": "Dominant\n\nDominant je výšková budova v bratislavské městské části Petržalka na Náměstí hraničářů. Je to polyfunkční objekt, který tvoří propojené čtyři části. Nejvyšší budova komplexu má 20 pater, ostatní mají 5, 6 a 7 pater.\n\nObjekt má dvě podzemní podlaží, kde se nachází podzemní parkoviště, garáže a serverovna. V prostorách podzemního parkoviště se nachází moderní datové centrum SHC III, dále v prvním a druhém podlaží jsou kancelářské a obchodní prostory, ve vyšších podlažích byty.\n\n"}
{"id": "1215741", "url": "https://cs.wikipedia.org/wiki?curid=1215741", "title": "Hotel Sorea Trigan", "text": "Hotel Sorea Trigan\n\nHotel Sorea Trigan, dříve Hotel Baník, je hotel (bývalá zotavovna ROH), který se nachází v rekreační osadě Nové Štrbské Pleso. Postaven byl v letech 1973–1975 podle návrhu architektů ing. arch. Ferdinanda Končeka, ing. arch. Iľji Skočka a ing. arch. Ľubomíra Tittla, kteří se specializovali na výstavbu odborářských zotavoven.\n\nHotel vznikl z potřeby lepší turistické vybavenosti stále oblíbenějších Vysokých Tater. Byl postaven s moderním rozmachem, přitom však tvarem úspěšně harmonizuje s tatranskou krajinou.\n\nHotel Baník se nachází u jižního cípu Nového Štrbského plesa, uměle vytvořeného 0,5 km jihovýchodně od osady Štrbské Pleso. Obě osady kolem jezer postupně stavebně splynuly. Poloha hotelu Baník byla předurčena výhodnou polohou u jezera a dává možnosti letní i zimní rekreace v blízkosti slovenských velehor Vysoké Tatry, tím i množství lyžařských středisek. Přístup k hotelu je ze severovýchodní strany, přičemž se musí obejít téměř celé jezero. Tato poloha jakoby na konci cesty dává pocit naprosté blízkosti přírody, hor a vodní hladiny.\n\nStavba vychází ze snahy architektů překonat tzv. Estetiku architektonického technicismu, která převládala na území Československa do 70. let 20. století. Odmítnutí její elementárnosti a povrchnosti je vyjádřeno v nadsázce a hravosti formy, která vychází z funkčního vymezení prostor. Vertikální hmota odlehčená zúženým hrdlem má pilovitě ozubené průčelí pokojů. Každá tato pokoj má rohové okno s výhledem na panorama Vysokých Tater. Spodní horizontální hmotu tvoří protáhlá podnož s předsazeným průčelím na pilířích.\n\nHotel má charakter dispozičního pětitraktu s komunikačním jádrem ve střední části objektu. Lůžková část s kapacitou přibližně 200 lůžek se nachází ve výškové budově, v zúžené dvoupodlažní části jsou umístěny menší pokoje, a v té pilovitého tvaru potom pětipodlažní dvoulůžkové pokoje, rodinné pokoje, bezbariérové pokoje a apartmány. V protáhlé dvoupodlažní podnoži s výrazně předsunutým parterem na pilířích se nacházejí vstupní prostory, hotelová restaurace, konferenční sál pro cca 100 osob, noční bar pro 30 až 40 osob.\n\nHotel Baník v současnosti splňuje standard tříhvězdičkového hotelu.\n\n"}
{"id": "1215742", "url": "https://cs.wikipedia.org/wiki?curid=1215742", "title": "Kojkovice (Krásná Hora)", "text": "Kojkovice (Krásná Hora)\n\nKojkovice () jsou malá vesnice, základní sídelní jednotka obce Krásná Hora v okrese Havlíčkův Brod. Nachází se asi 0,7 km na západ od Krásné Hory. V katastru osady se ještě nachází Svitálka a samota Křemen, které jsou u silnice III/34740 směrem k Lipnici nad Sázavou.\n\nDříve byla osada nazývána Kojkovice Velké nebo také Kojkowice Weliké (Kojkovice Malé jsou dnešní Kojkovičky).\n\nV roce 1307 se Kojkovice jako součást \"Heráleckého zboží\" staly biskupským majetkem.\n\nPřed rokem 1634 byly Kojkovice součástí lipnického panství, jehož majitelem byli Trčkové z Lípy. Po konfiskaci trčkovského majetku udělil dědičně císař Ferdinand II. Habsburský v roce 1636 toto panství včetně Kojkovic Matouši Vernierovi de Rougemont. V soupisu poddaných podle víry z roku 1651 žilo v Kojkovicích 24 lidí. Berní rula z roku 1654 zase uváděla, že v Kojkovicích byly čtyři hospodáři.\n\nV roce 1843 je osada zmiňovaná jako součást lipnického panství se 137 obyvateli a 22 domy, majitelkou panství byla Josefina hraběnka z Trauttmansdorffu V roce 1855 Kojkovice spadají pod Čáslavský kraj a patří k nim osady Svitálka (Křiwoláč) a Pazderna. V roce 1900 patří vesnice pod Volichov. Roku 1960 byly Kojkovice připojeny ke Krásné Hoře.\n\nJe zde evidováno 28 adres. V roce 2011 zde trvale žilo 58 obyvatel.\n\nKatastrální území Kojkovice má celkovou rozlohu 272,63 ha, většinu zabírá orná půda (119 ha) a lesní porosty (103 ha). Nejvyšším bodem je kopec západně od osady s nadmořskou výškou 513 m n. m. Územím také protéká Křivoláčský potok a několik jeho bezejmenných přítoků. Geologické podloží Kojkovického katastru je převážně tvořeno granitem a pararulou, z části pak rulou a sedimenty.\n\nV okolí osady se v roce 2011 natáčel film Signál (filmaři obec přejmenovali na Zálesí).\n"}
{"id": "1215743", "url": "https://cs.wikipedia.org/wiki?curid=1215743", "title": "Tibor Sládkovič", "text": "Tibor Sládkovič\n\nTibor Sládkovič (8. září 1928 Veľký Kýr – 4. prosince 1973 Šurany) byl slovenský hudební skladatel a pedagog.\n\nStudoval skladbu na bratislavské konzervatoři u Alexandra Moyzese. Konzervatoř absolvoval v roce 1952 a ve studiu pokračoval na Vysoké škole múzických umění v Bratislavě. V roce 1958 byla založena Základní umělecká škola v Šuranech a Tibor Sládkovič se stal jejím prvním ředitelem. V této funkci setrval až do své smrti v roce 1973. Z malých amatérských skupin sestavil taneční orchestr, který dosáhl značné popularity.\n\nKomponoval taneční skladby pro svůj orchestr, příležitostné písně a sbory. Ze skladeb vážné hudby jsou zmiňovány:\n\n\n"}
{"id": "1215744", "url": "https://cs.wikipedia.org/wiki?curid=1215744", "title": "Vilém Albrecht II. Krakovský z Kolovrat", "text": "Vilém Albrecht II. Krakovský z Kolovrat\n\nVilém Albrecht II. hrabě Krakovský z Kolovrat (celým jménem \"Vilém Albrecht II. František hrabě Krakowský z Kolowrat, svobodný pán z Újezda\"; křtěn 4. září 1678, Praha – 21. dubna 1738, Vídeň) byl český šlechtic, nejvyšší kancléř Českého království, bratr nejvyššího purkrabího Filipa Neria Krakovského z Kolovrat.\n\nPocházel ze šlechtického rodu Kolovratů, byl druhorozeným synem hraběte Jana Františka Krakovského z Kolovrat (1650 – 20. listopad 1723) a jeho manželky (sňatek 22. července 1675) hraběnky Eleonory d’Anquisola (1654 – 13. srpen 1691). Od mládí působil v zemských úřadech v Čechách, od roku 1708 byl členem sboru místodržících, poté získal hodnosti dvorního rady a c. k. komořího. \n\nV letech 1719–1736 byl dvorským místokancléřem a v roce 1720 jmenován skutečným tajným radou. Žil převážně ve Vídni a v Praze, neměl stálé sídlo, takže při účasti na korunovaci Karla VI. českým králem pobýval v pronajatém domě na Malé Straně.\n\nV roce 1734 jej povýšil císař Leopold I. na nejvyššího kancléře českého královského dvora. Do funkce nastoupil za nemocného, ale stále úřadujícího Františka Ferdinanda hraběte Kinského. Hrabě Kinský ukončil oficiálně svou činnost až v roce 1735 a hrabě Vilém Albrecht II. byl písemně potvrzen v úřadě teprve 7. ledna 1736. Funkci pak vykonával až do sklonku svého života.\n\nZemřel ve Vídni a byl pohřben v kostele sv. Augustina, kde posléze byla pohřbena také jeho manželka.\n\nPo otci zdědil panství Chyše na Karlovarsku a Chlumec v severních Čechách, s ohledem na výkon státních úřadů ale pobýval spíše ve Vídni. V roce 1728 převzal dědictví po vymřelém rodu Jeníšků z Újezda. Součástí jeníškovského odkazu byla podmínka přijetí erbu Jeníšků a jména svobodných pánů z Újezda. Dědictví po Jeníšcích z Újezda představovalo hlavně panství Březnice na Příbramsku a Hradiště jižně od Plzně. Zámek v Březnici se stal hlavním sídlem rodové linie, označované později jako březnická.\n\nDne 8. září 1716 se oženil s hraběnkou Marií Františkou z Valdštejna (1698–1782), z jejich manželství se narodilo pět dětí. Nejstarší syn Prokop (1718–1774) se stal dědicem rodového majetku, Josef (1721–1733) zemřel v dětství, další dva synové Jan Nepomuk (1722–1775) a Vilém (1724–1744) zemřeli bez potomstva, dcera Marie Alžběta (1728–1816) se poprvé provdala za Jana Vincence Libštejnského z Kolovrat, po ovdovění se jejím druhým manželem stal nejvyšší purkrabí František Antonín Nostic-Rieneck. Dalším pokračovatelem rodu byl Prokop Krakovský z Kolovrat (1718–1774). Přímé potomstvo Viléma Albrechta Krakovského vymřelo v roce 1872 a na nástupnický rod Pálffyů z Erdödu spolu s Březnicí přešla i podmínka převzít i erb Jeníšků a titul svobodných pánů z Újezda.\n\n\n"}
{"id": "1215745", "url": "https://cs.wikipedia.org/wiki?curid=1215745", "title": "Nová radnice (Kiel)", "text": "Nová radnice (Kiel)\n\nNová radnice se nachází v německém městě Kiel. Její 106 metrů vysoká věž představuje dominantu města. Díky vyhlídce, umístěné 67 metrů nad zemí, slouží i návštěvníkům města. Byla navržena podle kampanily benátské Baziliky svatého Marka.\n\nNová radnice nahradila původní starou radnici zničenou v druhé světové válce; vznikla však již v roce 1911, neboť původní radniční budova nevyhovovala potřebám rostoucího města.\n"}
{"id": "1215746", "url": "https://cs.wikipedia.org/wiki?curid=1215746", "title": "Karel Belcredi (1950)", "text": "Karel Belcredi (1950)\n\nMUDr. Karel Belcredi (* 29. prosinec 1950, Brno) je lékař a příslušník šlechtického rodu Belcredi.\n\nKarel Belcredi se narodil jako první potomek Ludvíka Huga Belcrediho (1. březen 1921 Líšeň – 19. srpen 1981 Brno) a jeho manželky (sňatek 9. prosinec 1949 Křtiny) Miloslavy Králové (9. prosince 1929 Líšeň – 10. ledna 2020). Má mladšího bratra Ludvíka (* 25. červen 1954 Brno). Vyrůstal v prostředí brněnského předměstí Líšně.\n\nVystudoval Lékařskou fakultu Masarykovy Univerzity v Brně, kde promoval v roce 1975. Pracuje jako internista v Brně na Poliklinice Zahradníkova.\n\nKarel Belcredi se 20. října 1979 v Brně oženil s Marií Krčilovou (* 2. leden 1953 Brno), dcerou Bohuslava Krčila a Marie, rozené Kociánové. Mají spolu dvě děti:\n"}
{"id": "1215747", "url": "https://cs.wikipedia.org/wiki?curid=1215747", "title": "Kojkovice", "text": "Kojkovice\n\nNázev Kojkovice má v České republice více sídel:\n\n"}
{"id": "1215748", "url": "https://cs.wikipedia.org/wiki?curid=1215748", "title": "AFC Sudbury", "text": "AFC Sudbury\n\nAFC Sudbury (celým názvem: Amalgamated Football Club Sudbury) je anglický fotbalový klub, který sídlí ve městě Sudbury v nemetropolitním hrabství Suffolk. Založen byl v roce 1999 po fúzi klubů Sudbury Town FC a Sudbury Wanderers FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou žlutá a modrá.\n\nSvé domácí zápasy odehrává na stadionu King's Marsh s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215751", "url": "https://cs.wikipedia.org/wiki?curid=1215751", "title": "Tonbridge Angels FC", "text": "Tonbridge Angels FC\n\nTonbridge Angels FC (celým názvem: Tonbridge Angels Football Club) je anglický fotbalový klub, který sídlí ve městě Tonbridge v nemetropolitním hrabství Kent. Založen byl v roce 1947 pod názvem Tonbridge FC. Od sezóny 2014/15 hraje v Isthmian League Premier Division (7. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Longmead Stadium s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215752", "url": "https://cs.wikipedia.org/wiki?curid=1215752", "title": "Wingate &amp; Finchley FC", "text": "Wingate &amp; Finchley FC\n\nWingate & Finchley FC (celým názvem: Wingate & Finchley Football Club) je anglický fotbalový klub, který sídlí v severozápadním Londýně. Jedná se o sportovní organizaci židovské komunity v Londýně. Založen byl v roce 1991 po fúzi klubů Finchley FC a Wingate FC. Od sezóny 2011/12 hraje v Isthmian League Premier Division (7. nejvyšší soutěž). Klubové barvy jsou námořnická modř a bílá.\n\nSvé domácí zápasy odehrává na Harry Abrahams Stadium s kapacitou 1 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215754", "url": "https://cs.wikipedia.org/wiki?curid=1215754", "title": "David Kirš", "text": "David Kirš\n\nDavid Kirš (* 17. září 1978, Brno) je český podnikatel, který se zabývá vzděláváním v oblasti podnikání a předávání Know-how.\n\nDavid Kirš vystudoval VUT v Brně, obor produktový management. V letech 2002-2004 pracoval na pozici CEO ve společnosti FAYN Telecommunication, prvním VOIP operátorem v ČR, kde ze své pozice zaváděl službu VOIP na český trh.\n\nV roce 2004 nastoupil David Kirš do firmy AGORA DMT, kde spolupracoval se společnostmi Nokia, TomTom, Sony Ericsson. Jako projektový manažer byl rovněž zodpovědný za chod firemního e-shopu a v této době se začal vážněji zajímat o e-mail marketing.\n\nV roce 2010 zakládá firmu Smartemailing s.r.o., která má za cíl zaplnit prázdné místo na trhu s nástroji pro email marketing. Výrazný úspěch firmy přichází v roce 2011 s online programem EmailAcademy, který David Kirš sestavil na základě svých bohatých zkušeností s e-mail marketingem a s využitím prodejní strategie Brandona Burcharda.\n\nNa základě ohlasu EmailAcademy si David Kirš uvědomil důležitost motivace a prodeje vlastního know-how, a proto se rozhodl volně navázat s projektem Miliónové Impérium, který představil v červenci 2012. Tento projekt odstartoval vlnu zájmu o infopodnikání a expert byznys v ČR.\n\nV srpnu 2013 zakládá Firmu 2.0, která má zastřešovat jeho současné i nově vznikající aktivity – vzdělávací programy, vývoj aplikací pro online marketing i pořádání živých akcí. Společnost funguje na principech svobodné firmy. V květnu 2016 se Firma 2.0 mění na SmartSelling a.s. a paralelně vzniká společnost David Kirš s.r.o.\n\nV roce 2016 zakládá Kirš společně se Ctiradem Hemelíkem a Lilií Khousnoutdinovou nadační fond Šťastné Česko, který má za cíl zvýšit úroveň hrubého domácího štěstí v ČR. Na podporu Nadačního fondu Šťastné Česko se uskutečnila 18. května 2016 akce v pražské Lucerně. Akce se zúčastnilo téměř 800 návštěvníků a vystoupilo na ní 28 řečníků z Česka i zahraničí. Mimo jiné Deepak Chopra, Eric Pearl, Karel Janeček, Libor Malý, Jan Mühlfeit a další.\n\nOnline vzdělávací program, který učí firmy a podnikatele, jak mohou využívat email marketing při svém podnikání. Součástí programu jsou i základy time managementu a marketingu.\n\nVzdělávací program (nová verze předchozího Miliónového impéria), která obsahuje komplexní know-how pro oblast Expert Economy. Učí, jak prodávat expertní informace, know-how a svůj talent a budovat kariéru autora, lektora a spíkra. Online kurz a živý seminář je na míru vytvořený pro lektory, odborníky, kouče, konzultanty, info podnikatele a experty svého oboru, kteří chtějí budovat svou online platformu (značku) a prodávat své znalosti a zkušenosti offline i online. Program přináší do Česka a Slovenska pojem info marketing a expert byznys. (Jedním z lídrů tohoto oboru je ve světě Brendon Burchard).\n\nRoční online kurz, který se zaměřuje na podnikání na internetu s širokým záběrem témat z oblasti online marketingu. Témata se střídají po měsících.\n\nOnline program, který učil, jak sdílet své know-how online, budovat vztah s návštěvníky svého webu a následně jim pokročilejší a expertní know-how nabízet k nákupu.\nOnline projekt a kemp pro muže, kteří hledají vlastní cestu, vizi a roli v dnešní společnosti. Programem provádí sedm lektorů, kteří se zabývají tématy Otec a matka, Dětství a puberta, Vize a poslání, Ženy a sexualita, Tělo a síla, Talent a podnikání, Peníze a prosperita a další.\n\nV roce 2011 vyšla první kniha Davida Kirše s názvem Milionový e-mail, ve které shrnuje své poznatky z oblasti e-mail marketingu.\n\n"}
{"id": "1215755", "url": "https://cs.wikipedia.org/wiki?curid=1215755", "title": "Vláda Moskvy", "text": "Vláda Moskvy\n\nVláda Moskvy () je nejvyšším výkonným orgánem výkonné moci v Moskvě. Vláda Moskvy je vedena nejvyšším úředníkem města, tj. starostou Moskvy.\n\nČlenové vlády Moskvy: starosta Moskvy, náměstci starosty a ministři moskevské vlády. Vláda Moskvy vydává příkazy (usnesení moskevské vlády), které jsou podepsané starostou Moskvy. Vláda Moskvy má právní subjektivitu. Struktura a fungování vlády Moskvy jsou stanoveny zákonem Moskvy, který byl přijat Moskevskou dumou.\n\nPodle Ústavy Ruské federace, Moskva je samostatným subjektem Ruské federace, tzv města federálního významu.\n\n"}
{"id": "1215758", "url": "https://cs.wikipedia.org/wiki?curid=1215758", "title": "Worthing FC", "text": "Worthing FC\n\nWorthing FC (celým názvem: Worthing Football Club) je anglický fotbalový klub, který sídlí ve městě Worthing v nemetropolitním hrabství West Sussex. Založen byl v roce 1886 pod názvem Worthing AFC. Od sezóny 2016/17 hraje v Isthmian League Premier Division (7. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Woodside Road s kapacitou 4 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215759", "url": "https://cs.wikipedia.org/wiki?curid=1215759", "title": "Global Wines", "text": "Global Wines\n\nGlobal Wines, s. r. o. je dovozce vín a destilátů a kromě České republiky působí také na Slovensku. Global Wines je součástí obchodní skupiny Unimex Group, a. s.\nSpolečnost Global Wines byla založena v roce 2001. V současné době nabízí mnoho druhů vín od desítek výrobců z nejznámějších vinařských oblastí celého světa, včetně České republiky.\nMimo to je Global Wines také členem Unie výrobců a dovozců lihovin, která sdružuje nejvýznamnější výrobce a dovozce lihovin, kteří reprezentují více než 85 % trhu v České republice.\n\nSpolečnost Global Wines pravidelně pořádá putovní festivaly Wine Tour, které probíhají každoročně na různých místech České republiky.\nWine Tour 2015 nabízel degustace vín z celého světa a to v Ostravě, Brně, Praze, Karlových Varech, Ústí nad Labem a Hradci Králové. Na festivalu Wine Tour 2016 byly novinky ze světa vína prezentovány v Olomouci, Brně, Hradci Králové, Praze a Liberci. To nejsou jediné akce, které Global Wines pořádá. Další jsou např. degustace Moravian Collection či tematické degustace zaměřené na určitý druh vína nebo oblast.\n\nE-shop se v roce 2007 stal certifikovaným obchodem APEK (Asociace pro elektronickou komerci).\n\n\n\nGlobal Wines je partnerem Nadace Charty 77, kde podporuje Konto Bariéry. Společnost přispívá od roku 2008 1 Kč za každou prodanou láhev prostřednictvím e-shopu. Od roku 2008 tak přispěla částkou v řádech statisíců zejména na rehabilitační přístroje pro lidi s tělesným handicapem.\n\n\n"}
{"id": "1215762", "url": "https://cs.wikipedia.org/wiki?curid=1215762", "title": "DVB-T na Slovensku", "text": "DVB-T na Slovensku\n\nDVB-T na Slovensku poskytuje digitální vysílání televizních programů.\n\nPilotní vysílání DVB-T na území Slovenska začalo v roce 2004. Na konci roku 2008 bylo (stále pouze v pilotní vysílání) z vysílačů s nízkým výkonem pokryté území v oblasti Bratislavy, Košic, Banské Bystrice a Zvolenu, Prešově a Malacky. Dne 22. prosince 2009 byl téměř po celém Slovensku a spuštěn 1. multiplex (přechodový). Podle plánů Evropské unie se má ve všech členských státech vypnout analogové televizní vysílání v průběhu let 2010 – 2012.\n\nV současné době celoplošně vysílají, 4 multiplexy. V současné době jejich obsah je následující:\n\nKromě celoplošných multiplexů začaly vysílat některé z lokální multiplexy, např. v Žilině, Levicích, Jaslovských Bohunicích, Bratislavě i jinde. V nich jsou obsaženy např. TA3 a místní televize.\n\nV tomto procesu se také provádí test vysílání ve standardu DVB-T2.\n"}
{"id": "1215763", "url": "https://cs.wikipedia.org/wiki?curid=1215763", "title": "Aveley FC", "text": "Aveley FC\n\nAveley FC (celým názvem: Aveley Football Club) je anglický fotbalový klub, který sídlí ve městě Aveley v nemetropolitním hrabství Essex. Založen byl v roce 1927. Od sezóny 2018/19 hraje v Isthmian League North Division (osmá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu The Mill Field s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215765", "url": "https://cs.wikipedia.org/wiki?curid=1215765", "title": "Bowers &amp; Pitsea FC", "text": "Bowers &amp; Pitsea FC\n\nBowers & Pitsea FC (celým názvem: Bowers & Pitsea Football Club) je anglický fotbalový klub, který sídlí ve městě Pitsea v nemetropolitním hrabství Essex. Založen byl v roce 2003 po fúzi klubů Bowers United FC a Pitsea Young People's Club. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na Len Salmon Stadium s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215767", "url": "https://cs.wikipedia.org/wiki?curid=1215767", "title": "Brentwood Town FC", "text": "Brentwood Town FC\n\nBrentwood Town FC (celým názvem: Brentwood Town Football Club) je anglický fotbalový klub, který sídlí ve městě Brentwood v nemetropolitním hrabství Essex. Založen byl v roce 1954 pod názvem Manor Athletic FC. Od sezóny 2018/19 hraje v Isthmian League North Division (8. nejvyšší soutěž).\n\nSvé domácí zápasy odehrává na stadionu Brentwood Centre Arena s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215775", "url": "https://cs.wikipedia.org/wiki?curid=1215775", "title": "Denis Villeneuve", "text": "Denis Villeneuve\n\nDenis Villeneuve [\"dni vilnöv\"] (* 3. ledna 1967 Trois-Rivières, (Québec)) je kanadský filmový scenárista a režisér. Tři jeho filmy získaly nejprestižnější kanadskou filmovou cenu Genie – \"Maelström\" (2001), \"Polytechnique\" (Polytechnika, 2010) a \"Incendies\" (Požáry, 2011). Snímek \"Incendies\" byl též nominován na Oscara za nejlepší cizojazyčný film.\n\nJiž jeho první film, dokument \"REW FFWD\" (1994), získal zvláštní cenu poroty na festivalu v Locarnu. Poté se věnoval zejména natáčení hudebních videoklipů. Jeho celovečerním debutem byl kolektivní projekt \"Cosmos\" z roku 1996. Za dva roky pak uvedl do kin již zcela vlastní dílo, film \"Un 32 août sur Terre\" (\"32. srpen na Zemi\"). Další snímek \"Maelström\" z roku získal pětadvacet festivalových cen, včetně ceny kritiky na filmovém festivalu v Berlíně.\n\nPozději se přesunul k akčnímu a krimi žánru (zejm. \"Sicario\") a byl proto vybrán jako režisér sequelu kultovní sci-fi \"Blade Runner\" pod názvem \"Blade Runner 2049\", jehož vstup do kin byl naplánován na říjen 2017.\n\n\n\n"}
{"id": "1215777", "url": "https://cs.wikipedia.org/wiki?curid=1215777", "title": "China Eastern Airlines", "text": "China Eastern Airlines\n\nChina Eastern Airlines Limited (zkráceně China Eastern) je čínská letecká společnost, sídlící na mezinárodním letišti v Šanghaji — letišti Chung-čchiao a letišti Pchu-tung. Je to hlavní čínská aerolinie provozující domácí i mezinárodní lety, podle počtu přepravených pasažérů je to druhá největší aerolinie. Vznikla 25. června 1988. China Eastern a její sesterská společnost Shanghai Airlines se staly členy letecké aliance SkyTeamu v roce 2011. Vlastní také společnosti China Cargo Airlines a China United Airlines.\n\nChina Eastern zahájily 23. června 2016 zahájily pravidelné spojení mezi Prahou a Šanghají–Pchu-tung, což byla první pravidelná linka této společnosti do střední Evropy. Letoun Airbus A330-200 s kapacitou 262 cestujících létá do Prahy třikrát týdně. Původně měla být linka do Prahy zahájena již 2. dubna, ale aerolinkám chybělo svolení čínských úřadů. Od 6. května 2019 linka bude létat čtyřikrát týdně.\n\nV červenci 2016 měla flotila China Eastern celkem 433 letadel a dalších 9 jich bylo objednáno. Průměrné stáří flotily činilo 5,4 let.\n\n"}
{"id": "1215781", "url": "https://cs.wikipedia.org/wiki?curid=1215781", "title": "Brightlingsea Regent FC", "text": "Brightlingsea Regent FC\n\nBrightlingsea Regent FC (celým názvem: Brightlingsea Regent Football Club) je anglický fotbalový klub, který sídlí ve městě Brightlingsea v nemetropolitním hrabství Essex. Založen byl v roce 2005 po fúzi klubů Brightlingsea United FC a Regent Park Rangers FC. Od sezóny 2017/18 hraje v Isthmian League Premier Division (7. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu North Road s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215788", "url": "https://cs.wikipedia.org/wiki?curid=1215788", "title": "Bury Town FC", "text": "Bury Town FC\n\nBury Town FC (celým názvem: Bury Town Football Club) je anglický fotbalový klub, který sídlí ve městě Bury St Edmunds v nemetropolitním hrabství Suffolk. Založen byl v roce 1872 pod názvem Bury St Edmunds FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Ram Meadow s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1215793", "url": "https://cs.wikipedia.org/wiki?curid=1215793", "title": "Cheshunt FC", "text": "Cheshunt FC\n\nCheshunt FC (celým názvem: Cheshunt Football Club) je anglický fotbalový klub, který sídlí ve městě Cheshunt v nemetropolitním hrabství Hertfordshire. Založen byl v roce 1946. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou oranžová a černá.\n\nSvé domácí zápasy odehrává na Cheshunt Stadium s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1215794", "url": "https://cs.wikipedia.org/wiki?curid=1215794", "title": "Oleg Navalnyj", "text": "Oleg Navalnyj\n\nOleg Navalnyj (rusky \"Олег Навальный, nar. 9. dubna 1983, Butyň, Odincovskij rajon, Moskevská oblast\") je bývalý ruský poštovní úředník, podnikatel, disident. V prosinci roku 2014 byl odsouzen na 3,5 roku nepodmíněně za údajnou zpronevěru 27 milionů rublů (asi 10,8 milionu korun) kosmetické firmy Yves Rocher. Zároveň byl tehdy odsouzen i jeho bratr, opoziční politik Alexej Navalnyj, který dostal stejně dlouhý, ovšem podmíněný trest. Každý z bratrů musel také zaplatit pokutu ve výši půl milionu rublů (asi 200 tisíc korun).\n\nBratři byli odsouzeni navzdory tvrzení finančního ředitele ruské pobočky Yves Rocher Christiana Melnika, podle nějž firma neutrpěla žádnou škodu.\n\nOlegovo odsouzení někteří novináři vnímají jako strategický krok, díky němuž režim Vladimira Putina může lépe ovládat svého kritika Alexeje Navalného. Kdyby byl uvězněn sám Alexej, hrozilo by, že se z něj stane hrdina a mučedník. \n\n\"„Je evidentní, že bratr je ve vězení kvůli mně. Kreml našel bolavé místo,“\" uvedl Alexej Navalnyj. V srpnu 2015 na svém blogu napsal, že Oleg byl ve vězení potrestán 15 dny na samotce, protože spal v nedělním odpoledni.\n\nOleg byl nejdříve vězněn v Moskvě, v březnu 2015 byl ale přesunut do neznámé věznice mimo hlavní město. Jeho žádost o podmínečné propuštění byla v červnu 2016 zamítnuta. Aktuální adresa pro listovní poštu: 303900, Орловская область, поселок Нарышкино, ул. Заводская, д. 62, ИК №5, Навальному Олегу Анатольевичу, 1983 г.р.\n\nEvropský soud pro lidská práva ve Štrasburku rozhodl 16. října 2017, že v případě obou bratrů došlo ve věci údajné zpronevěry ve firmě Yves Rocher k právnímu pochybení a byli odsouzeni neprávem. Soud má bratrům vyplatit za právní výlohy a odškodnění 80.000 euro. Ruský soud pochybení odmítl.\n"}
{"id": "1215802", "url": "https://cs.wikipedia.org/wiki?curid=1215802", "title": "SK Smíchov Plzeň", "text": "SK Smíchov Plzeň\n\nSK Smíchov Plzeň je český fotbalový klub, který v současnosti hraje Plzeňský městský přebor.\n\nSK Smíchov Plzeň vznikl v roce 1910 v Plzni jako SK Smíchov. V roce 1965 postoupil do nově vzniklé divize, kde působil až do roku 1980, kdy skončil předposlední a sestoupil. Do divize se klub vrátil až v roce 1995, kdy na ní zakoupil práva. Od sezóny 1996/1997 nastupoval klub v ČFL (třetí nejvyšší soutěži), a to až do roku 1999, kdy sestoupil, přičemž následující rok sestoupil i z divize. V současné době klub hraje pouze nejnižší soutěže a soustředí se na výchovu mládeže.\n\n\nV současné době využívá SK Smíchov Plzeň sportovní areál v Šeříkové ulici.\n\n\n"}
{"id": "1215805", "url": "https://cs.wikipedia.org/wiki?curid=1215805", "title": "František Beneš (poslanec Moravského zemského sněmu)", "text": "František Beneš (poslanec Moravského zemského sněmu)\n\nFrantišek Beneš (12. září 1847 Vrbno – ???) byl rakouský politik z Čech, působící na Moravě; poslanec Moravského zemského sněmu.\n\nByl synem rolníka a obchodníka z Vrbna nad Vltavou Václava Beneše a Anny Cibulkové. Narodil se na Mělnicku, ale profesně a politicky působil na Moravě. Od 80. let 19. století byl správcem velkostatku v Předklášteří u Tišnova. Působil jako předseda hospodářského a lesnického spolku v okrese Tišnov. Byl předsedou kuratoria zimní hospodářské školy a místopředsedou okresního silničního výboru. V roce 1904 mu okres Tišnov udělil za zásluhy o region čestné občanství.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Tišnov. Mandát zde obhájil v zemských volbách v roce 1896 a zemských volbách v roce 1902. Ve volbách roku 1890 je uváděn jako český klerikální kandidát. Byl tehdy oficiálním kandidátem českého volebního výboru. Ovšem \"Moravská orlice\" před volbami otiskla článek kritický vůči jeho kandidatuře, zejména kvůli tomu, že byl správcem velkostatku patřícího německým jeptiškám. Místní rolníci prý nebudou mít důvěru v úředníka sloužícího pod německou vrchností. Pro zemské volby v roce 1890 původně Národní strana počítala s kandidaturou Jindřicha Orátora, ten ale podporu místních voličů nezískal a strana se musela podřídit jejich vůli a kandidovat Beneše. V roce 1896 je řazen mezi české kandidáty, přičemž v polovině října 1896 tisk uváděl, že v případě obvodu Františka Beneše ještě nebylo dosaženo shody ohledně společného kandidáta staročechů a mladočechů. Po několika dnech ale list \"Moravská orlice\" uvádí, že Beneš skutečně je oficiálním kandidátem ústředního volebního výboru českých stran. I do voleb roku 1902 šel jako kompromisní kandidát staročeské Moravské národní strany a mladočeské Lidové strany na Moravě). Neúspěšně kandidoval i v zemských volbách v roce 1906, tentokrát jako staročech.\n\nJeho manželkou byla Gabriela Svobodová, dcera správce z Veverské Bytýšky. Jeho synem byl spisovatel František Beneš (1881–???), pokřtěný jako František Jan Nepomuk Vácslav.\n"}
{"id": "1215806", "url": "https://cs.wikipedia.org/wiki?curid=1215806", "title": "Radu I.", "text": "Radu I.\n\nRadu I. nebo Černý Radu (* kolem 1330 - † 1383 ) byl kníže Valašského knížectví a od roku 1372 i spoluvládce knížectví se svým bratrem Vladislavem I. Valašským. O jeho vládě se nedochovalo mnoho informací. Většina z nich je popsána na stěně chrámu ve městě Curtea de Argeş, jiné se nacházejí v italských kronikách (cronaca carrarese). Během jeho vlády byly mezi ním a uherskými králi časté neshody, podrobnosti však historie dodnes tají. Okolnosti kolem jeho smrti jsou neznámé.\n\n"}
{"id": "1215811", "url": "https://cs.wikipedia.org/wiki?curid=1215811", "title": "Krameriovy císařsko-královské vlastenecké noviny", "text": "Krameriovy císařsko-královské vlastenecké noviny\n\nKrameriovy císařsko-královské vlastenecké noviny bylo periodikum, které od července 1789 vydával v Praze český nakladatel Václav Matěj Kramerius. Jako první ryze české vlastenecké noviny sehrály významnou roli v procesu českého národního obrození.\n\nPůvodní název novin zněl \"Císařské královské pražské poštovské noviny\", po čase jej Kramerius změnil na \"Krameriusovy c. k. pražské poštovské noviny\" a od ledna 1791 vycházely pod názvem Krameriovy c. k. vlastenecké noviny. První číslo vyšlo 4. července 1789. Mělo náklad 450 výtisků. Ve vrcholném období se náklad vyšplhal až na 1500 výtisků.\n\nKramerius, který měl za sebou tři roky práce v Schönfeldských c. k. pražských novinách, si svoje poštovské noviny připravoval téměř sám. Kromě svých vlastních textů, úředních vyhlášek a oznámení, jakož i překladů ze zahraničních týdeníků (především z \"Wiener Kölner Zeitung\"), uveřejňoval Kramerius i články několika dopisovatelů. Noviny, jejichž součástí byla i kulturní rubrika, měly silně osvětový a buditelský charakter, často brojily proti pověrám, měly i zvláštní naučné přílohy se zeměpisnou, ekonomickou či dějepisnou tematikou. Krize novin přišla po roce 1795, kdy je začala přísněji postihovat cenzura a jejich hospodářské výsledky ovlivnila i ekonomická krize.\n\nNoviny zanikly s Krameriovým úmrtím roku 1808.\n"}
{"id": "1215812", "url": "https://cs.wikipedia.org/wiki?curid=1215812", "title": "Václav Norbert Kinský", "text": "Václav Norbert Kinský\n\nJUDr. Václav Norbert Kinský (21. březen 1924, Praha - 9. březen 2008 Pugnano, Itálie), celým jménem Václav Norbert Oktavian František Jiří Tassilo hrabě Kinský byl příslušník chlumecké větve starobylého českého šlechtického rodu Kinských z Vchynic a Tetova, důstojník československé armády, velvyslanec Řádu maltézských rytířů u Maltské republiky a dokonce velkopřevor českých maltézských rytířů (2002–2004). Po manželce přidal k příjmení synů její příjmení dal Borgo, protože byla poslední ve svém rodu. Zdědil zámek Karlova Koruna v Chlumci nad Cidlinou a hrad Kost a pozemky v okolí.\n\nNarodil se 21. březen 1924 v Praze jako první syn a první ze tří dětí Zdenka Radslava Kinského (14. červenec 1896 Chlumec nad Cidlinou – 1. leden 1975 Řím, pohřben ve Vídni) a jeho manželky (sňatek 7. červen 1921 Praha) Eleonory Schwarzenbergové, rozené Clam-Gallasové (4. listopad 1887 Frýdlant v Čechách - 31. květen 1967 Vídeň, pohřbena ve Vídni), která byla o osm let starší než její muž. Byl bratrem Karla VI. (5. červenec 1911 Čimelice – 9. duben 1986 Vídeň) a Františka Schwarzenberga (24. březen 1913 Praha – 9. březen 1992 Unzmarkt, Rakousko) (z prvního manželství matky) a Radslava Kinského (14. června 1928 Obora-Kněžičky u Chlumce nad Cidlinou – 12. října 2008 Žďár nad Sázavou). Otec Zdenko Radslav podepsal v září 1938 a v září 1939 deklarace české a moravské šlechty na obranu československého státu a národa.\n\nV dětství trávil hodně času na Orlíku, který spravovala za nezletilého syna matka Eleonora.\n\n20. února 1948 odcestoval do Itálie na svou svatbu. Kvůli komunistickému převratu už se nevrátil. V Pise vystudoval, získal doktorát obchodních věd, předtím studoval v Československu vysokou školu dálkově. Stal se obchodním ředitelem.\n\nDo Československa se vrátil v roce 1990. Zrestituoval zámek Karlova Koruna a hrad Kost. \n\nZemřel 9. března 2008 v Pugnanu v Itálii a tam byl také 12. března 2008 pohřben.\n\nVáclav Norbert Kinský se oženil 3. července 1948 v Pugnanu u Pisy s Annou Marií dei Conti dal Borgo-Netolickou (4. červenec 1925 Pisa – 18. leden 1980 Pugnano), poslední majitelkou hradu Kost, dcerou Paula Pia dal Borgo-Netolického a Margherity Montecuccoli degli Erri. V dětství se na Jičínsku naučila česky. Narodili se jim dva synové.\n\n\n\n\n"}
{"id": "1215813", "url": "https://cs.wikipedia.org/wiki?curid=1215813", "title": "MTV Europe Music Award pro nejlepší polský počin", "text": "MTV Europe Music Award pro nejlepší polský počin\n\nSeznam výherců a nominovaných MTV Europe Music Awards v kategorii Nejlepší polský počin. Cena byla poprvé udělena v roce 2000.\n\n"}
{"id": "1215816", "url": "https://cs.wikipedia.org/wiki?curid=1215816", "title": "Katedrála Panny Marie Andělské", "text": "Katedrála Panny Marie Andělské\n\nKatedrála Panny Marie Andělské ( \"Cathedral of Our Lady of the Angels\", zkráceně COLA) je římskokatolický chrám, který se nachází v centru amerického města Los Angeles a je hlavní katedrálou Arcidiecéze Los Angeles. Patrocinium po Panně Marii je dáno původním španělským pojmenováním města Los Angeles \"El Pueblo de Nuestra Señora la Reina de los Ángeles del Río de Porciúncula\" (Město Naší Paní Královny Andělů na Porciunkulské řece).\n\nVznikla jako náhrada katedrály svaté Bibiany z roku 1876, vážně poškozené při zemětřesení v Northridge 1994, podnět ke stavbě dal kardinál Roger Michael Mahony. Konkurs vyhrál projekt španělského postmodernisty Rafaela Monea, který vytvořil dekonstruktivistickou a brutalistickou budovu oplývající ostrými úhly, obloženou pískovcem v přírodní barvě, evokujícím tradiční architekturu amerického Jihozápadu, rozměrná okna jsou zhotovena z alabastru. Budova je navržena tak, aby vydržela zemětřesení až do magnituda 8.\n\nKatedrála zabírá plochu 23 000 m², interiér pojme až tři tisíce věřících, hlavní loď je dlouhá 111 metrů. Samostatně stojí zvonice, vysoká 47 metrů. Stavba byla zahájena roku 1999 a první mše se v katedrále konala 2. září 2002. Nová katedrála vzbudila protesty jak pro netradiční architektonické pojetí, tak pro vysoké pořizovací náklady, které byly odhadnuty na téměř 200 milionů dolarů. Lidově se jí říká \"Taj Mahony\" – slovní hříčka s příjmením biskupa Mahonyho a indickým Tádž Mahálem jako symbolem megalomanie. S nevolí bylo přijato i rozhodnutí, aby byl nový chrám o stopu delší než newyorská katedrála svatého Patrika.\n\nUvnitř katedrály se nachází deset kaplí. V hlavní lodi jsou 18 metrů vysoké varhany s 88 rejstříky a více než šesti tisíci píšťalami a katedra arcibiskupa Josého Horacia Gómeze. V podzemí je umístěno mauzoleum, kde jsou uloženy ostatky mučednice svaté Bibiany, jsou zde také pohřbeni první biskup Los Angeles Thaddeus Amat y Brusi, herec Gregory Peck nebo sochař Robert Graham, autor výzdoby katedrály. Ke kostelu patří také kongresové centrum a podzemní garáže pro šest set vozů. Komplex je obklopen rozsáhlým náměstím, což architekt vysvětlil tím, že chtěl sakrální prostor fyzicky oddělit od pouličního ruchu.\n\n"}
{"id": "1215817", "url": "https://cs.wikipedia.org/wiki?curid=1215817", "title": "Nový Dvůr (Kejžlice)", "text": "Nový Dvůr (Kejžlice)\n\nNový Dvůr je osada, základní sídelní jednotka obce Kejžlice v okrese Pelhřimov. Nachází se asi 1,2 kilometru východně od Kejžlice. Je zde evidováno 14 adres. V roce 2013 zde trvale žilo sedm obyvatel. Osada leží na okraji Orlovských lesů, ve kterých se nachází Hájovna Orlovy. S touto lokalitou se pojí počátek českého skautského hnutí.\n"}
{"id": "1215819", "url": "https://cs.wikipedia.org/wiki?curid=1215819", "title": "Volkové-Tektoságové", "text": "Volkové-Tektoságové\n\nVolkové-Tektoságové byly keltské kmeny, o nichž se hovoří v antických pramenech (Caesar). Žili ve Francii, na Balkáně, v Malé Asii (dnešní Turecko) a připisují se jim i keltské památky na území České republiky, zejména na Moravě. S dalšími keltskými kmeny utvořili po roce 278 př. n. l. Galatské království. Někteří numismatikové jim přisuzují vedlejší řady zlatých ražeb v severozápadním kvadrantu Čech i mince s \"tektoságským\" křížem na jihu Německa. O toto určení se však vedou spory.\n"}
{"id": "1215822", "url": "https://cs.wikipedia.org/wiki?curid=1215822", "title": "Santa Maria della Salute", "text": "Santa Maria della Salute\n\nSanta Maria della Salute, obecně známý jako Salute, je kostel a bazilika římsko-katolické církve a  nachází se v části Punta della Dogana ve čtvrti Dorsorudo v Benátkách v Itálii.\n\nNachází se v úzké části zvané Punta della Dogana, mezi Canálem Grande a Canálem Guidecca, diagonálně od náměstí Svatého Marka, přičemž je na tento kostel dobře vidět, když od náměstí dojdete k vodě. Kostel \"Salute\" je součástí farnosti Gesuati a je nejnovější z tzv. morových kostelů.\n\nV roce 1630 zažily Benátky neobyčejně ničivou epidemii moru. Jako zaslíbení městu za vysvobození od moru, slíbila Benátská republika postavit a zasvětit kostel \"Matce, patronce Zdraví\" (nebo \"patronce Vysvobození\", což je italsky: \"Salute\"). Kostel byl navržen v tehdy moderním barokním stylu architektem Baldassarem Longhenem, který studoval u architekta Vincenza Scamozziho. Stavba začala v roce 1631. Většina uměleckých objektů, které jsou umístěny v kostele, nesou odkazy na Černou Smrt.\n\nKopule kostela \"Salute\" byla důležitým doplňkem panoramy Benátek a brzy se stala symbolem města. Inspirovala umělce, jako jsou Canaletto, J. M. W. Turner, John Singer Sargent a Francesco Guardi.\n\nZačátkem léta roku 1630, postihla Benátky vlna moru a do roku 1631 zabila téměř třetinu obyvatel. Ve městě zemřelo 46 000 obyvatel a v lagunách byl počet ještě mnohem vyšší (okolo 94 000 obyvatel). Opakované zobrazení svátosti, jakožto i modlitby a průvody ke kostelům zasvěceným svatému Rochu a svatému Lorenzu Giustiniani, v zastavení epidemie moru nepomohly. Když byl architekt Palladio požádán, aby navrhl kostel Il Redentore, jakožto architektonickou odezvu na předchozí útok moru (v letech 1575–76), Benátský senát rozhodl dne 22. října 1630, že bude postaven nový kostel. Neměl být věnován jen \"moru\" nebo patronovi, ale Panně Marii, která byla pro mnoho důvodů považována za ochránce Republiky.\n\nBylo také rozhodnuto, že senát navštíví kostel každý rok. Dne 21. listopadu se každoročně slaví \"Svátek obětování Panny Marie\", známý jako \"Festa della Madonna della Salute. \"Je to oficiální městský průvod, který vede od baziliky svatého Marka ke kostelu \"Salute\" a symbolizuje vyjádření díků za vysvobození města od moru. Průvod vedl Canálem Grande přes speciálně postavený pontonový most a dodnes je významnou událostí v Benátkách.\n\nTouha vytvořit vhodný památník na místě, které je snadně přístupné od náměstí Svatého Marka, vedla senátory k výběru současného místa z osmi dalších možností. Umístění bylo částečně vybráno vzhledem k jeho poloze ke kostelu San Giorgio Maggiore, k bazilice svatého Marka a ke kostelu Il Redentore, se kterými tvoří oblouk. Kostel \"Salute\", jenž je symbolem zbožnosti města, se nachází v těsné blízkosti celního domu (nebo taky jinak zvaně Dogana da Mar), jenž je symbolem námořního obchodu. Pravděpodobně to byli diplomat Paolo Sarpi a dóže Nicolo Contarini, kdo sdíleli záměr propojit kostel s řádem, který je méně úzce spojen s patriarchátem, a to s řádem \"Otcové Somascáni\". Tento řád, který byl založen poblíž města Bergamo benátským šlechticem Jeronýmem Emilianim, byl později vyzván, aby spravoval kostel.\n\nO návrh budovy se konala soutěž. Z jedenácti přihlášených (včetně návrhů od Alessandra Varotariho, \"Mattea Ignoliho\", a \"Bertea Belliho\"), byly do závěrečného kola vybrány pouze dva. Nakonec byl pro návrh nového kostela vybrán architekt Baldassare Longhena. Kostel byl dokončen roku 1681, rok před Longhenovou smrtí. Ostatní návrhy, které se dostaly do finále soutěže, byly od Antonia Smeraldiho a Zambattisty Rubertiniho. Původní návrhy \"Bertea Belliho\" a \"Smeraldiho \"byly konvenční protireformační lineární kostely, připomínající  kostely Il Redentore a San Giorgio Maggiore, zatímco návrh od Varotariho byla povrchní geometrická abstrakce. Longhenův návrh byl konkrétní architektonický plán, s podrobnými plány stavby a jejích nákladů.\n\nNapsal k tomu:\n\n\"\"Vytvořil jsem kostel ve tvaru rotundy, nový vynález, jenž není původem z Benátek, hodnotné dílo, jenž je mnohými obdivováno. Tento kostel, majíce tajemství oddanosti,  jest zasvěcen blahoslavené Panně Marii. Přimělo mě to k zamyšlení, bůh mi propůjčil malý talent, abych vybudoval tento kostel... ve tvaru koruny\".\"\n\n Později napsal v memorandu:\n\n\"\"V prvé řadě je to dílo Panny Marie, které nikdo dosud nespatřil, kuriózní, hodnotné a krásné, vyrobené do tvaru kulatého monumentu, který nikdy nikdo neviděl, ani nikdo předtím nevymyslel, a to ani mnoho hlav dohromady, natož jedna. V jiných kostelech v tomto nejklidnějším městě udělali architekti chybu, stejně jako můj konkurent Antonio Smeraldi, a to, že byli skoupí na novou myšlenku.\"\"\n\nI přestože je v mnoha směrech Kostel \"Salute\" originální, stále ukazuje vliv Palladijského klasicismu a benátské kopule. Benátský senát hlasoval (66 hlasy pro, 29 proti a 2 hlasy se zdržely hlasování) ke schválení návrhu 26letého Longheny. Zatímco Baldassare Longhena viděl stavbu ve tvaru koruny, dekorativní kruhová stavba vypadá spíše jako relikviář, ciborium nebo vyšperkovaný  převrácený kalich, který chrání zbožnost města.\n\nKostel \"Salute\" je obrovská, osmiboká stavba se dvěma kopulemi a dvěma malebným zvony, nacházejícími se v zadní části. Kostel je postavený na platformě vyrobené z 1,000,000 dřevěných kůlů. Je postaven z \"Istrijského kamene\" a z \"marmorina\" (cihla pokrytá mramorovým prachem). Na vrcholu štítu stojí socha Panny Marie, která vládne kostelu, a jejíž socha zde byla postavenana její poctu. Fasáda je zdobená postavami svatého Jiří,  svatého Theodora, evangelistů, proroků a Júdity s hlavou Holofernes.\n\nHlavní fasáda je bohatě zdobená sochami čtyř evangelistů, jenž jsou v poslední době přisuzovány sochaři Tommasovi Ruesi:\n\nZatímco vnější výzdoba kostela a jeho umístění zaujmou oko pozorovatele, vnitřní konstrukce je sama o sobě pozoruhodná. Osmiboký kostel se podobá Byzantským vzorům, jako je Bazilika San Vitale. Interiér má své architektonické prvky vymezené zbarvením materiálu, a hlavní průčelím s jeho prstencem světců na zábradlí je originální design. Kostel je plný symboliky Panny Marie– velká kopule představuje její korunu, vpadlý interiér její lůno a osm boků kostela představuje osm bodů na její symbolické hvězdě.\n\nInteriér je osmiboký s osmi zářícími kaplemi ve vnější řadě. Tři oltáře vpravo od hlavního vchodu jsou zdobeny výjevy ze života Panny Marie a jsou to díla Lucy Giordana: \"Uvedení Panny Marie do chrámu\"\", \"Nanebevzetí Panny Marie \"a \"Narození Panny Marie\". Třetí oltář zleva od vchodu hostí obraz od Tiziana s názvem \"Sestup Ducha Svatého\".\n\nBarokní uspořádání hlavního oltáře, jenž je navržený Longhenou, ukrývá kultovní byzantskou \"Madonu s Dítětem\" z 12. nebo 13. století, známou pod řeckým názvem jako \"Panagia Mesopantitissa\" (což v češtině znamená \"Madonna prostředník\" nebo \"Madonna vyjednavač\"). Tato socha pochází z Iraklia z roku 1669, kdy město podlehlo Osmanské říši. Skupina soch na hlavním oltáři, zobrazující k\"rálovnu nebes vyhánějící mor \"(z roku 1670), bylo divadelní barokní mistrovské dílo vlámského sochaře Josse de Corte. Původně tam byl obraz od  Alessandra Varotariho a to obraz Panny Marie držící kostel, který malíř navrhl spolu s jeho architektonickým návrhem.\n\nTintoretto přispěl do velké sakristie obrazem \"Manželství v Caně\", který zahrnuje jeho autoportrét. Nejvíce zastoupeným umělcem, jenž přispěl svými díly kostelu, je Tizian, který namaloval oltářní obraz ze sakristie s názvem \"Korunovace svatého Marka se svatým Kosmou, Damiánem, Šebestiánem a Rochem\", Namaloval také stropní malby \"David a Goliáš\", \"Abraham a Isaac\" a \"Kain a Ábel\", a osm tond církevních otců a evangelistů. Vše se nachází ve velké sakristii, a  obraz \"Letnice\" se nachází v průčelí kostela.\n\nKostel měl velký vliv na soudobé architekty bezprostředně po jeho dokončení. Mezi stavby vybudované podle vzoru kostela \"Salute\" patří svatyně v Gostyni, postavená Jerzym Catenazzim, Janem Catenazzim, a Pompeem Ferrarim mezi léty 1675-1728.\n\nV roce 1959 byl kostel předmětem návrhu architekta Johna Pipera, jenž později upravil jako textilní design firmy Arthur Sanderson & Sons. \n\nPlány Rotundy Xewkija byly taktéž inspirovány kostelem Santa Maria della Salute, ale ve větším měřítku.\n"}
{"id": "1215824", "url": "https://cs.wikipedia.org/wiki?curid=1215824", "title": "Patent o zrušení nevolnictví", "text": "Patent o zrušení nevolnictví\n\nPatent o zrušení nevolnictví byl výnos římského císaře a českého krále Josefa II. z 1. listopadu 1781, který pro české země zrušil nevolnictví, či jak je psáno v patentu „tělesné poddanství neboli člověčenství\", a nahradil je „mírným poddanstvím podle příkladu zemí rakouských\". Byla zrušena bezprostřední osobní závislost poddaných na vrchnosti, poddaný se stával osobně svobodným. Poddaní tak nově získali právo uzavírat manželství bez souhlasu vrchnosti, svobodně se stěhovat, odcházet pracovat a studovat i mimo hranice panství.\n\nPoddaní však zůstali zavázáni vůči vrchnosti poslušností, vrchnostenské úřady byly i nadále nejbližší autoritou, jejímž prostřednictvím stát vykonával svou moc. Beze změny zůstala zachována povinnost roboty i naturální a peněžní závazky rolníků vůči feudálním pánům, a to až do roku 1848. \n\nVydání patentu mělo značný význam pro hospodářský rozvoj Česka v 19. století. Byl to také jeden z faktorů, který ovlivnil české národní obrození, když zvýšil mobilitu obyvatelstva a umožnil přesun venkovského obyvatelstva (zhusta česky mluvícího) do velkých měst (na konci 18. století silně germanizovaných). Na Slovensku byl podobný patent vydán roku 1785.\n\n"}
{"id": "1215825", "url": "https://cs.wikipedia.org/wiki?curid=1215825", "title": "Karl Brandhuber", "text": "Karl Brandhuber\n\nKarl Brandhuber (24. srpna 1846 Šumperk – 14. srpna 1934 Vrbno pod Pradědem) byl rakouský podnikatel a politik německé národnosti z Moravy; poslanec Moravského zemského sněmu a dlouholetý starosta Olomouce (poslední německý starosta města).\n\nPocházel z rodiny obchodníka a pozdějšího starosty Šumperku Josefa Brandhubera. Absolvoval vyšší reálnou školu v Olomouci a Vysokou školu technickou ve Vídni. Od roku 1868 převzal vedení přádelny ve Vrbně. V roce 1870 se přestěhoval do Olomouce a převzal vedení spojených tkalcoven Vrbno–Lichtenwerden–Messendorf. Byl direktorem Sdružení moravských cukrovarů. Společně s Robertem Primavesim a Moritzem Primavesim založili přádelnu a tkalcovnu juty ve Vrbně. Od roku 1886 zastával funkci viceprezidenta Obchodní a živnostenské komory v Olomouci, jejímž členem se stal roku 1881. Měl titul komerčního rady.\n\nByl aktivní i politicky. Od roku 1882 zasedal v olomouckém obecním zastupitelstvu, kde vedl stavební referát. V období let 1896–1918 byl starostou města Olomouc. Coby komunální politik prosazoval zachování německého charakteru Olomouce. Odmítal sloučení města s předměstskými obcemi, a to hlavně z národnostních důvodů (zázemí Olomouce bylo etnicky výrazněji české). Za jeho úřadování proběhla ve městě značná stavební aktivita. Vznikla nová kanalizace, obecní elektrárna, jatka, tržnice s masem, došlo k zavedení elektrické dráhy a výstavbě ústředního hřbitova. Rozšíření prodělaly městské parky, vznikl chudobinec, měšťanský zaopatřovací ústav, obchodní akademie, měšťanské školy, troje kasárny. Počátkem 20. století také proběhla rekonstrukce budovy radnice. Roku 1901 mu bylo uděleno čestné občanství a od roku 1909 nesla jeho jméno Ostružnická ulice. Na funkci starosty byl nucen rezignoval v listopadu 1918 v souvislosti s politickými změnami po vzniku Československa.\n\nKoncem 19. století se zapojil i do vysoké politiky. V zemských volbách roku 1890 byl zvolen na Moravský zemský sněm, za kurii obchodních a živnostenských komor, obvod Olomouc. V zemských volbách roku 1896 byl zvolen za kurii městskou, obvod Olomouc, Nová ulice. Mandát zde obhájil i v zemských volbách roku 1902, zemských volbách roku 1906 a zemských volbách roku 1913. V posledních dvou volbách šlo (po volební reformě) o německý obvod. V roce 1896 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací), roku 1902 jako německý pokrokový kandidát, stejně tak ve volbách roku 1906 a volbách roku 1913.\n\nZemřel v srpnu 1934. \"Národní listy\" v nekrologu popisují zesnulého, že byl „\"nacionálním Němcem, který spolu s městskou radou potlačoval všechny snahy českého živlu v Olomouci\"“. Zároveň ale dodaly: „\"nutno mu však spravedlivě uznat zásluhy, které si získal o povznesení Olomouce a jeho vzhledu\"“.\n\nJeho švagrem byl podnikatel Otto Clemens Primavesi, zetěm byl Moritz Primavesi.\n"}
{"id": "1215826", "url": "https://cs.wikipedia.org/wiki?curid=1215826", "title": "Kaple svatého Jana Nepomuckého (Olší nad Oslavou)", "text": "Kaple svatého Jana Nepomuckého (Olší nad Oslavou)\n\nKaple sv. Jana Nepomuckého se nachází v Olší nad Oslavou, původně samostatné vsi, od roku 1980 místní části města Velké Meziříčí. Spolu s celou vsí spadá do území farnosti Netín. Kaple je chráněna jako kulturní památka České republiky.\n\nKaple byla vystavěna v 19. století poblíž na olšecké návsi. V roce 1966 byla z iniciativy tehdejšího předsedy MNV Olší nad Oslavou, Josefa Křehlíka, opravena dvojicí řemeslníků a potřebný materiál dodalo olšecké JZD. Střecha kaple byla tehdy oplechována. Při další opravě kaple v roce 2009 bylo oplechování odstraněno, a položena nová šindelová střecha, odpovídající původní podobě stavby. U kaple bývá každoročně slavena poutní mše svatá ke cti svatého Jana Nepomuckého.\n\nKaple je malá čtvercová stavba, orientovaná k severovýchodu. Z jedné strany přiléhá k ohradní zdi dvora domu č. p. 68. Kaple je zastřešena protáhlou cibulí se zvoničkou. Na špici věžičky se nachází cyrilometodějský kříž. Ve věžičce je zavěšen zvon, který denně zvoní klekání. Až do konce 20. století bylo zvonění zajišťováno ručně.\n\nV zahradě jednoho z olšeckých domů při okraji vsi je postavena přibližná kopie návesní kaple v podobě s oplechovanou střechou. Při rozcestí na okraji vsi směrem na Netín se nachází kovový kříž s nápisovou destičkou, na které stojí: \"Ke cti a slávě Boží věnovali Josefa a Frant. Černý z Olší roku 1872.\" Býval v Olší zvyk při pohřbu někoho z místních zastavit se zde s pohřebním průvodem. Po modlitbě se pak pokračovalo v cestě do Netína, kde se konal vlastní pohřeb. U tohoto kříže byl také koncem druhé světové války pohřben rumunský voják, který v Olší padl během osvobozování. Po několika letech byly jeho ostatky exhumovány a odvezeny k pohřbení jinam.\n\n\n"}
{"id": "1215830", "url": "https://cs.wikipedia.org/wiki?curid=1215830", "title": "František Eliáš", "text": "František Eliáš\n\nFrantišek Eliáš (1847 Kladky – 14. prosince 1903 Těšín) byl rakouský právník a politik z Moravy; poslanec Moravského zemského sněmu.\n\nNarodil se v Kladkách na Moravě. Vystudoval práva a působil v soudnictví. Nejprve byl auskultantem v Opavě, potom soudním adjunktem v Těšíně a Opavě. Následně působil jako okresní soudce v Uherském Brodě. Podílel se na přechodu samosprávy v Uherském Brodě do českých rukou. Později byl titulárním vrchním zemským soudním radou. V závěru života působil v Těšíně. Při obsazení postu viceprezidenta krajského soudu v Těšíně byl opomenut, podle českého tisku z politických důvodů. Eliáš měl pak upadnout do nemoci, které nakonec podlehl. Již během působení v Opavě byl veřejně činný v českých spolcích, zejména v čtenářském spolku. Jeho manželka rozená Kremsrová pocházela z Kateřinek a sňatkem s ní získal rodinnou usedlost.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii městskou, obvod Uherský Brod, Vizovice, Valašské Klobouky. Ve volbách roku 1890 je uváděn jako kandidát ústředního výboru Moravské národní strany.\n\nZemřel v prosinci 1903 ve věku 56 let. Příčinou úmrtí bylo kornatění cév.\n"}
{"id": "1215831", "url": "https://cs.wikipedia.org/wiki?curid=1215831", "title": "Jozef Strečanský", "text": "Jozef Strečanský\n\nJozef Strečanský (17. března 1910 Špačince – 22. června 1985 Sainte-Ode, Belgie) byl slovenský kněz, sbormistr, hudební skladatel a pedagog.\n\nKnězem byl vysvěcen 4. července 1937 v Lublani. Působil v řádu salesiánů v Trnavě. Od roku 1939 vedl salesiánský pěvecký sbor, se kterým provedl řadu církevních skladeb. \n\nKomponoval církevní sbory, dětské sbory, ale i operety. Sestavil zpěvník \"15 ľudových piesní pre detský trojhlas\". Napsal několik hudebně-vědných článků:\n\n\n\n\n"}
{"id": "1215835", "url": "https://cs.wikipedia.org/wiki?curid=1215835", "title": "Ferdinand Flemmich", "text": "Ferdinand Flemmich\n\nFerdinand Flemmich (14. září 1843 Vídeň – 19. listopadu 1906 Rýmařov) byl rakouský podnikatel a politik německé národnosti z Moravy; poslanec Moravského zemského sněmu.\n\nByl synem vídeňského továrníka Antona Flemmicha a jeho manželky Juliany rozené Schiffmannové. Ferdinand byl zakladatelem vlivného rýmařovského podnikatelského rodu Flemmichů. V Rýmařově vytvořil rozsáhlý areál továrních budov společně s velkou zahradou dodnes nazývanou \"Flemda\" nebo \"Flemiška\". Šlo o firmu na hedvábné zboží. Ferdinand se v Rýmařově usídlil roku 1871, jeho předkové se v regionu severní Moravy ovšem připomínají coby soukeníci již v 17. století. Anton Flemmich založil vídeňskou textilní firmu, kterou později převzal Antonův syn Karl Flemmich, zatímco druhý syn Ferdinand Flemmich odešel na Moravu, nejprve podnikal od roku 1860 v Potštátu, pak v Rýmařově, kde ho zaujaly výhodné pozemky. V roce 1871 započal s výstavbou továrny. Součástí komplexu budov se postupně staly četné výrobní haly ale i vila majitele nebo obytné domy pro úředníky a dělníky. Areál disponoval i podnikovým lékařem, jídelnou a lázní. Po Ferdinandově smrti roku 1906 firmu převzali synové Ludwig a Karl. Rodině patřila firma až do roku 1945, kdy byl Karlův syn Otto Flemmich zbaven majetku a označen za kolaboranta. Výroba tu pokračovala až do 90. let 20. století.\n\nKoncem 19. století se zapojil i do vysoké politiky. V doplňovacích zemských volbách (poté co rezignoval poslanec Eduard Kessler) byl 28. ledna 1892 zvolen na Moravský zemský sněm, za kurii městskou, obvod Uničov, Rýmařov. Mandát zde obhájil v řádných zemských volbách roku 1896. V roce 1892 i v roce 1896 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací).\n\nZískal Řád Františka Josefa. Zemřel v listopadu 1906. Příčinou úmrtí byl infarkt (\"Herzschlag\"). Tělo zesnulého bylo z Rýmařova převezeno k pohřbu do Vídně.\n"}
{"id": "1215837", "url": "https://cs.wikipedia.org/wiki?curid=1215837", "title": "Kostel svatého Václava (Stochov)", "text": "Kostel svatého Václava (Stochov)\n\nKostel svatého Václava ve Stochově je římskokatolický filiální kostel smečenské farnosti, kladenského vikariátu.\n\nKostel se nachází v místě někdejší stochovské návsi, nedaleko prastarého Svatováclavského dubu, který zde zasadila svatá kněžna Ludmila na počest knížete Václava, který se zde měl narodit.\n\nPůvodní kostel byl vybudován ve 14. století v gotickém slohu. Roku 1744 byl barokně přebudován podle plánů, jejichž autorem byl zřejmě Kilián Ignác Dientzenhofer. Z této doby také pochází barokní loď. V roce 1832 přibyla na západním průčelí kostela empírová věž.\n\nMobiliář kostela je převážně barokní. V interiéru kostela se rovněž nachází figurální náhrobník z roku 1563. Autorem oltáře s vyobrazením sv. Václava z konce 18. století je malíř I. Chládek.\n\nMše se konají o nedělích 9:30 a ve čtvrtky v letním čase v 18 hodin a v zimním období 18 hodin ve farní kapli.\n\n\n"}
{"id": "1215838", "url": "https://cs.wikipedia.org/wiki?curid=1215838", "title": "Sharman Kadish", "text": "Sharman Kadish\n\nSharman Kadish (* 1959 Londýn) je britská spisovatelka a historička. Věnuje se židovsko-britské historii.\n\nJe rusko-židovského původu. Její otec byl umělec Norman Kadish. Studovala na University College London a St Antony's College v Oxfordu, a získala doktorát z novodobé historie. Od roku 1986 do roku 1987 působila jako hostující výzkumný pracovník na Hebrejské univerzitě v Jeruzalémě. Následně pracovala na Royal Holloway College, University of London.\n\n"}
{"id": "1215839", "url": "https://cs.wikipedia.org/wiki?curid=1215839", "title": "Ušas", "text": "Ušas\n\nUšas (उषस् \"uṣas\") je hinduistická bohyně úsvitu. Zatímco ve védském náboženství zastávala, alespoň podle množství zmínek v Rgvédu, významné místo, v pozdějším hinduismu její význam upadal.\n\nNa východě každé ráno otevírá brány nebes, budí každé ráno lidi i zvířata a zahání zlé duchy a noční můry. Vyniká velkou krásou opěvovanou védskými básníky a je označována jako zlatoruká, oděná světlem a mající širokou náruč, k mužům se chová vyzývavě, tancuje, usmívá se a odkrývá své lůno jako kurtizána. Vlastní rudé voly či krávy, které symbolizují červánky či paprsky ranního světla, a její vůz je tažen rudými koňmi.\n\nJe dcerou boha nebes Djause, sestrou bohyně noci Rátrí či Naktí a někdy je označována za matku slunečního boha Súrji. Jindy je označována za milenku Súrji nebo za sestru či manželku Ašvinů.\n\nJejím protějškem jsou další indoevropské bohyně úsvitu jako řecká Éós a Afrodíté, římská Mater Matuta, litevská Aušrine a lotyšský Auseklis, keltská Brigantia, irská Brigid a snad i slovanská Zora.\n\nJméno Ušas znamená jednoduše „úsvit“ a vychází z praindoevropského kořene \"*haus/*haeus\" „svítící (rudě), plamen“, doplněného o sufix \"-ós-\" či \"-ró-\". Stejného původu je řada indoevropských označení úsvitu a jemu vládnoucí bohyně, příkladem je řecká Éós, nebo litevská Aušrine. Bližší informace lze nalézt v článku o bohyni úsvitu.\n\nČasto je zmiňována v plurálu nebo v dvandvovém kompozitu se svojí cestou Nocí, jedná se o dvojice Ušas-a-Nakti a Naktošásá nebo o eliptické tvary Ušasá či Naktá. Někdy jsou tyto dvě bohyně označovány jako dvě Ušasy.\n\nUšas společně se svojí sestrou Rátrí pečují o jedno dítě či „tele“. Podle jedné z verzí je jejich společných synem, podle jiné je syn dítětem Rátrí, ale stará se o něj Ušas. Pravděpodobně je myšlen sluneční bůh Súrja. Jaan Puhvel vidí analogii v římské rituálu Matralia, zasvěceném Mater Matutě), nesoucí též rysy bohyně úsvitu, při kterém ženy brali do náruče děti svých sester.\n\nObjevuje se též motiv její liknavosti, který může zpozdit příchod dne. V rgvédském hymnu 5.79 je vyzývána k tomu aby si pospíšila a varována že může být spálena sluncem, v hymnu 4.30 musí být k odchodu ze scény dokonce násilně donucena Indrou. Jaan Puhvel spojuje tento motiv s zarathuštrovskou démonkou Búšjastá.\n\nČasté přízvisko Ušas \"brhatí\" „vznešená, vysoko sídlící“ odpovídá jménu keltské Brigantie a irské Brigid.\n\nPodle védských textů se Ušas znovu rodí každé ráno jako úsvit a někdy se tak o ní mluví v množném čísle. V řecké mytologii tomu odpovídá titul \"Érigonéia\" „brzy zrozená“ bohyně Éós. Z důvodu neustálého znovuzrozování je Ušas také považována za nestárnoucí a nesmrtelnou.\n\nJe označována jako \"Divo duhitá\", dcera nebes – tedy boha Djause. Podobně Éós spojuje s Diem titul \"Día\" „zářící, jasná“ a litevská Saule je nazývána \"Dievo dukrýte\" „dcera nebes/Dievase“.\n"}
{"id": "1215840", "url": "https://cs.wikipedia.org/wiki?curid=1215840", "title": "Národní kriminální úřad", "text": "Národní kriminální úřad\n\nNárodní kriminální úřad je nový, oznámený úřad Policie České republiky (PČR), který ve své koncepci plánuje zřídit vedení PČR. Vznik tohoto úřadu je v Česku plánován na roky 2019-2020 a zahrnuje včlenění Národní centrály proti organizovanému zločinu SKPV (NCOZ SKPV) a rovněž také včlenění i dalších složek kriminální policie.\n\nPolicejní prezident Tomáš Tuhý uvedl, že o vzniku Národního kriminálního úřadu se začalo hovořit již v roce 2008, debata následně pokračovala v roce 2011, v roce 2012 pak padlo rozhodnutí, že vznikne, až pro to budou příhodné podmínky, to se podle něj stalo nyní. Policejní prezident též zmínil, že podobně organizované fungují policejní sbory v jiných státech, cílem sloučení útvarů pak má být efektivnější boj proti kriminalitě. Podle některých médií tak vedení PČR částečně oživilo plány z doby tehdejšího ministra vnitra Ivana Langra, podle nichž měl být tento úřad zřízen a pod jeho střechu pak začleněny jednotlivé útvary. „\"Naší ambicí je, abychom takto nově vzniklý útvar posadili do jedněch prostor a jednoho areálu, tak aby byly vytvořeny společné kanály včetně řízení nebo operačního střediska.\"“ popsal Tuhý.\n\n\n"}
{"id": "1215845", "url": "https://cs.wikipedia.org/wiki?curid=1215845", "title": "Cuthbert Butler", "text": "Cuthbert Butler\n\nCuthbert Butler, narozený Edward Butler, (1858 - 1934) byl benediktinský mnich z Downside Abbey v Anglii, který získal pozornost jako církevní historik. V roce 1906 byl zvolen opatem komunity. Odstoupil v roce 1922.\n\nJe známý pro \"The Vatican Council\", jehož historii popsal na základě korespondence biskupa Williama Bernarda Ullathorna z Birminghamu. Psal také o mysticismu.\n\n"}
{"id": "1215846", "url": "https://cs.wikipedia.org/wiki?curid=1215846", "title": "Česká fotbalová liga 2016/17", "text": "Česká fotbalová liga 2016/17\n\nČeská fotbalová liga se po roce vrací k počtu 18 účastníků. Hraje se systémem každý s každým jednou doma, jednou venku, dohromady 34 kol. Z 2. ligy do ČFL sestoupil tým FK Slavoj Vyšehrad jako 15. celek 2. nejvyšší soutěže. Naopak z divizí postoupily FK Hořovicko, FC Olympia Hradec Králové a FK Litoměřicko, které soutěž převzalo od vítězného týmu divize B ASK Lovosice.\n\n\n\n"}
{"id": "1215847", "url": "https://cs.wikipedia.org/wiki?curid=1215847", "title": "Hynek Florýk", "text": "Hynek Florýk\n\nHynek Florýk, též Floryk, křestní jméno uváděno též ve variantě Ignác, Ignaz (29. února 1834 Tršice – 27. července 1921 Tršice), byl rakouský politik z Moravy; poslanec Moravského zemského sněmu, zakladatel moravského chmelařství.\n\nNarodil se v Tršicích v rodině rolníka Františka Florýka (Franz Florik). Bydlel ve Staré Vodě, pak po čtyři roky v Olomouci. V rodné obci vychodil národní školu. Pak po dva roky studoval na hlavní škole na Staré Vodě a následně chodil do čtvrté třídy v Olomouci. Po dokončení školy se vrátil do rodných Tršic a začal hospodařit. Rád četl, zejména \"Hospodářské noviny\", které vydával Filip Stanislav Kodym, do kterých Florýk sám přispíval. Byl zakladatelem chmelařského spolku pro Moravu v Tršicích. Ve funkci setrval do roku 1899, kdy odešel na odpočinek. Chmel se do 2. poloviny 19. století pěstoval na Moravě jen izolovaně a nesystematicky. V roce 1861 založil sedlák Florýk v Tršicích u svého domu první chmelnici, čímž zahájil novodobou éru chmelařství v této zemi. Pěstební oblast dostala název Tršická. V roce 1902 již v regionu bylo 867 ha chmelnic. Florýk byl aktivní i veřejně a politicky. Roku 1864 se stal starostou Tršic. Byl také předsedou okresního silničního výboru v Lipníku nad Bečvou a místopředsedou akciového cukrovaru v Prosenicích.\n\nKoncem 19. století se zapojil i do vysoké politiky. V doplňovacích zemských volbách 11. října 1894 byl zvolen na Moravský zemský sněm, kde zastupoval kurii venkovských obcí, obvod Hranice. Ve volbách roku 1894 je uváděn jako společný kandidát staročeské a mladočeské strany. V rámci této předvolební aliance se ale uvádí coby kandidát navržený mladočechy, respektive jejich moravskou odnoží Lidovou stranou na Moravě.\n\nV září 1922 mu byla odhalena pamětní deska na rodném domku.\n"}
{"id": "1215848", "url": "https://cs.wikipedia.org/wiki?curid=1215848", "title": "Dílo Féliciena Ropse", "text": "Dílo Féliciena Ropse\n\nFélicien Victor Joseph Rops byl belgický malíř, známý jako Félicien Rops (7. července 1833 - 23. srpna 1898). Zaujal zejména svými lepty a grafickými listy, které zobrazují moderní ženu, ovlivňující muže sexem. Ikonami dekadence se staly jeho cykly \"Satanské\" a \"Ďábelské\". Proslul také jako ilustrátor, malíř dekadence, symbolista. Setkání s francouzským básníkem Charlesem Baudelairem a jeho zakázanou sbírkou \"Květy zla\" se stalo jeho velkým tématem. Jeho tvorbu umožnila politická i náboženská liberalizace Belgie konce 19. století oproti přísně cenzurované Francii druhého císařství. Ropsovu tvorbu ovlivnila také Darwinova evoluční teorie a počátky Freudovy psychoanalýzy. Tématem se mu staly sadismus, zoofilie, masochismus, či homosexualita. Ve svém rodném městě Namur v Belgii má Félicien Rops své muzeum, mnoho jeho děl je roztroušeno v muzeích i soukromých sbírkách po celém světě. \nKristus ve Vatikáně je frontispis, vytvořený technikou lept, jeho rozměry jsou 13,34x7,94 cm. Dílo je uloženo v Los Angeles, USA, v County Museum of Art. Frontispis byl vytvořen ke knize Victora Huga \"Kristus ve Vatikáně\", na žádost belgického nakladatele Henriho Kistemaeckerse (1851–1934). V horní části díla je půlkruhový název knihy, nad tímto nápisem pak svitek a papežská tiára, znak a klíče sv. Petra. Na lavicích, truhlicích a nádobách ležících na zemi jsou vyvedeny nápisy, kterými Rops vyjadřuje svůj antiklerikální postoj k církvi. Podle Ropse \"„toto náboženství, stejně jako vyžilá kurva, předvádí vojákům svůj zadek na povel pasáka, potentátka, který z ní žije a jenž ji zaprodává.“\" Knihu vydalo nakladatelství Kistemaeckers. Pro stejné nakladatelství pak Rops vytvořil ještě v roce 1881 frontispis ke knize \"Historie Sainte Chandelle v Arrasu\" (\"Historie de la Sainte Chandelle ďArras\") a v roce 1884 frontispis k publikaci \"Paříž aneb Ráj žen v Paříži\" (\"Paris ou le paradis des femmes\"). Frontispis ke knize \"Zápisky tuláka\" (\"Notes un Vagabones\") z roku 1887 okomentoval Rops takto: \"svrchu odklopená zeměkoule, génius s křídly a ocasem vlaštovky nese na konci svého brka tři nebo čtyři človíčky, Rusa, Itala, venkovana a měšťáka, kterého vytahuje z vnitřku. Globus stojí na svazcích: Zápisky tuláka, alba, zavazadla atd. Vespodu je na svazcích usazená múza cestování, avšak v holenicích. Nic neslušného.\" \n\nRadostné rýmy je jeden z celkem jedenácti frontispisů, jež Rops vytvořil pro nakladatelství Gay et Doucé, které bylo obchdním rivalem nakladatelství Kistemaeckers. Frontispisy vydávané v tomto nakladatelství charakterizuje nativnost až rétorika. Rops zdůrazňuje střední prostor obrázku, který vystihuje obsah knihy, pro kterou je dílo určeno. Dílo \"Radostné rýmy\" bylo určeno pro knihu belgického spisovatele Théodora Hannona (1851–1916) a Léona Dommartina (1839–1919). Konečná podoba frontispisu je z roku 1880. Stehna sedící Erató se drží dva satyrové, na jejím stehně je rozevřená kniha, do níž bude žena psát, jen co si dobrousí své paví pero. Rops zde ukázal ironickou transpozici tradiční ikonografie. Erató je obvykle zobrazována s violou v ruce, v pozadí s amorkem, lukem a pochodní. Ve střední části frontispisu ke knize \"Ďábel oklamaný ženami: kritická a galantní novela\"(\"Le diable dupé par les femmes: nouvelle critique et galante\") ukazuje ve střední části ženy vhazující ďábla do kotle vřelé vody. Ironický komentář, který neodpovídá obsahu knihy prosadil v dílech \"Mše knidská\" (\"La Messe de Gnide\") a \"Dráha Luny\" (\"La Sphère de la Lune\").\n\nCvičení ve zbožnosti je frontipis, kde Rops do středu umístil oblékající se polonahou dívku, stojící před před zrcadlem. Intimní rokokové vybavení budoáru, svůdné módní doplňky, nazí andělíčkové, to vše podtrhuje smyslnost. Výjev je orámovaný větvovím, do kterého Rops umístil nápisy: \"Oraison de Saint Joseph\" (Modlitba svatého Josefa), \"Visions de Sainte Thérèse\" (\"Vidění svaté Terezy\"), \"Cantique des cantiques\" (\"Píseń písní\") a \"Aux Sacrés Coeurs\" (\"V kongregaci svatých srdcí\"). Nápisy jsou ironickým zesměšněním náboženských symbolů. Stejný sarkasmus použil Rops na frontispisu k dílu \" Katechismus ženatých a vdaných\" (\"Catèchisme des gens mariés\"), kde rámování tvoří parohy, na jejichž koncích jsou další parůžky. Na konci parůžků jsou zavěšeny různé pokrývky hlavy. Papežská tiára, královská koruna a císařská přilba, čímž chtěl autor ukázat, že nevěra je univerzální. Nad hlavami páru, manželským polibkem stvrzující věčný svazek, vidíme jejich budoucnost – spoutaná těla muže a ženy, zatížená těžkými koulemi. Oba jsou zobrazeni visící z kůlu, k němuž jsou připoutáni. Další frontispisy pro nakladatelství Gay et Doucé jsou: \"Sestřenice Colonelle\"(\"Les Cousines de la Colonelle\"), \"Jablka na prodej\" (\"Pommes à vendre\"), \"Smyslná orientální květina\" (\"La Fleur Lascive Orientale\"). Poslední frontispis pro toto nakladatelství Rops vytvořil ke knize francouzského básníka a spisovatele Catulla Mendèse (1841–1909) \"Román jedné noci: komedie\" (\"Roman ďune nuit: comédie\").\n\nPokušení svatého Antonína (\"La tentation de Saint Antoine\") je obraz, ve kterém malíř poukazuje na rozpor mezi sexuální touhou a zbožným odříkáním. První olejomalbu vytvořil Rops v roce 1858. Na obraze oválného formátu je otylý mnich, ležící na slámě a objímajíc svůj sen – prase jako symbol smyslnosti a ďábla. Důkazem jejich sblížení jsou dvě svatozáře nad jejich hlavami. V pravém horním rohu je nápis stylizovaný do podoby čínských znaků. Znaky, řazené ve sloupcích, tvoří kryptogram jména Victor Hallaux, jenž byl redaktorem časopisu Uylenspieglu. V roce 1878 vytvořil další dílo se stejným názvem, ale technikou kombinace pastelu a kvaše. Tato verze už není zpracována s tak satiricky bojovným duchem, jako verze předchozí. Kresba spojuje techniku kvaše a pastelu, čímž připomíná barevné rytiny z 18.století. Tato verze ukazuje asketického světce, okouzleného erotikou obnažené krásy ukřižované ženy. V pokleku pod křížem se svatý Antonín, vyzáblý, oděný v kutně a v sandálech poustevníka vzpírá erotickému přízraku nahé ženy, jenž na kříži nahradila Krista. Rops zdůraznil šokující protiklad smyslné krásy ženy proti vyzáblému, zmučenému tělu Krista, kterého satan právě strhl z kříže. Šokují tedy není sám akt ukřižované ženy, ale mnichova představa nahrazení Krista na kříži nahou prostitutkou. Obvyklý nápis na kříži INRI nahradil Rops nápisem EROS. Na Antonínově půlpitu leží kniha \"De continentia Josephi\" (Zdrženlivost Josefova). Za křížem je prase, které se předníma nohama opírá o další kodexy. Prase je zde symbolem erotiky a animální síly satana, který dokáže očarovat muže nahým ženským tělem. Kresbu zakoupil belgický spisovatel Edmond Picard (1836–1924). Později Rops ke kresbě připojil dvě boční křídla a malba tak připomínala gotické přenosné oltáře, jehož křídla oltáře bylo možné zamykat. Pouze nejbližší měli možnost výtvarné dílo spatřit, neboť jeho prezentace širšímu publiku by určitě vyvolala skandál. Pro své přátele Rops vytvořil několik dalších verzí tohoto díla.\n\nPornokratès neboli \"Dáma s prasetem\" (\"Pornokratès – La Dame au Cochon\") je kolorovaná kresba z roku 1878, vytvořená technikou kvaš a akvarel, o rozměrech 75 cm × 48 cm. Dílo je umístěno v belgickém muzeu Musée provincial Félicien Rops, v Namuru. Dílo s ironií poukazuje na příchod moderní ženy, ženy vládnoucí nad muži svým sexem. Moc a vládu prostitutek alegoricky reprezentuje bohyně štěstí a náhody Fortuna a bohyně lásky Venuše. Nahá žena je zobrazena pouze s dráždivými doplňky – na hlavě má černý klobouk s pery, kolem pasu jen stuhu, dlouhé tmavé rukavice, černé střevíce a punčochy zdobené barevnými květy a mašličkami v azurové modři. Žena stojí na vlysu, na který Rops umístil malé postavičky: duchy malířství, hudby a poezie ponořené v hluboké beznaději pro nadvládu ženy nad tradičními alegoriemi umění. V postoji bohyně kráčí žena se zavázanýma očima po mramorovém pódiu a na vodítku vede vepře se zlatým ocasem jako symbolem smyslnosti a hříchu. Od ní se vzdalují tři amorci, oplakávající její nezájem. Volbou tématu malíř reagoval na antifeministické dílo \"La Pornocratie ou les femmes dans les temps modernes\", které napsal a roku 1875 vydal Pierre-Joseph Proudhon. Podobně jako pro dílo \"Pokušení svatého Antonína\" navrhl Rops pro dílo \"Pornokratés\" oltářní křídla, ochraňující jej od nežádoucích pohledů. Přesto byl \"Pornokrates\" vystaven v roce 1886 na Salonu XX v Bruselu. Rops s vystvením nesouhlasil. Podle jeho názoru \"Pornokrates\" byl v té době již překonaným motivem, který neodpovídal jeho současné tvorbě.\n\n\"Žena a loutka\" je série tří listů, na kterých Rops pracoval v letech 1873 až 1885. V této sérii Rops ukazuje ženu jako manipulátorku, nositelku síly a potenciálního zla, alegorickou služebnici ďábla, jako sílu, kterou žena ovládá muže. První list je z roku 1873, žena je zachycena jako Femme fatale, která s uštěpačným pohledem sleduje muže-loutku, kterou drží v ruce. Loutka je bezmocná, pasivní oběť, zcela závislá na rozmaru ženy. Na první verzi listu \"Žena, loutka a vějíř\" z roku 1873 je zobrazena žena, oblečená do korzetu, s nahými rameny, její pravá ruka v bílé rukavičce drží pozdvižený vějíř jako symbol koketérie a marnosti. Pohrdavě pozoruje loutku, sedící na dlani levé ruky. Směšnost a bezmocnost loutky zvýrazňují bezvládně visící končetiny, oděv evokující loutku šaška. Druhý list se steným názvem \"Žena, loutka a vějíř\" je z roku 1877. Na tomto listu Rops zobrazil ženu jako kněžku, jež nad mramorovým oltářem zvedá a současně obětuje loutku jako svou kořist. Její druhá ruka se opírá o oltář a svírá vějíř. Loutka má rozříznuté břicho, ze kterého se do poháru, stojícím na oltáři, sypou zlaté mince. Rops zde ironizuje vztah ženy a muže, založeném na principu prodejnosti. Ucho poháru je tvořeno hadím tělem, potvrzuje sepětí ďábla, ženy a hříchu. Oltář zdobí basreliéf s motivem tance smrti, na basreliéfu je nápis UBI MULIER (Kde žena). Epigraf na postavci oltáře ECCE HOMO ( Ejhle, člověk) je vyjádřením posměchu. Výjev je umístěn do pouštní krajiny, sfinga připomíná symbol ženské záhady. Nápis UBI MULIER vtěli Rops i do posledního, třetího listu této série \"Žena a loutka\" z roku 1885. Ukazuje ženu stojící a triumfující. Zobrazuje Ropsovo pojetí vrcholné dominance ženy a zoufalé bezmoci muže, oběti-loutky. Z rozpáraného, zkrvaveného břicha loutky, kterou žena drží v dlani padají kousky zlata a do nádržky. Podstavec nádržky obtáčí tělo hada, posla satanského zla, svírajícího v tlamě jablko hříchu. Postava ženy na této kresbě je alegorií vítězného ženství. U ženiných nohou sedí malá, okřídlená postava Eróta, zobrazeného jako veselého, leč krutého šaška. Hledí na hlavu smrtky s šaškovskými rolničkami. V sérii \"Žena a loutka\" je žena ukázána jako ďábelsky svůdné nebezpečí, jež muže magicky přitahuje, a ten se od ní nemůže odpoutat. Stává se tak obětí její touhy po moci, nadvládě, krutosti, rozmařilosti a chtivosti peněz. Proměňuje muže v loutku, plně se podřizující ženiným požadavkům a přáním. \n\nSatanský cyklus (\"Les Sataniques\") vytvořil Rops roce 1882. Cyklu předcházelo \"Ďábelské album\" (Album du diable). Cyklus je orginálním projektem, ve kterém Rops ztvárnil ženy trýzněné, ponižované či oddávající se ďáblovi. Na listech cyklu \"Satanské\" Rops představuje ženu, jejíž \"podstata je mimo jakýkoli čas; jedovatá nahá bestie; žoldnéř temnot; naprostá služebnice ďáblova\". Rops těmito grafickými listy porušil dobová tabu, zrušil hranici mezi dobrem a zlem, hříchem a morálkou. Ďábel přebírá místo Krista, Magdaléna se stává otrokyní smyslnosti. Projekt je postaven na práci s černou a bílou barvou. Frontispis cyklu \"Satanské\" otevírá list \"Satan, rozsévající koukol\", jehož první verze vznikla v roce 1867, v rove, kdy zemřel Ropsem obdivovaný básník Baudelaire. Je tedy možná malířova reakce na smrt básníka a spojení s jho sbírkou \"Květy zla\". List \"Únos\" ukazuje Satana, unášejícího bezvládné tělo ženy, zavěšené na jeho zádech. S kořistnickými úmysly s ní letí na čarodějnický sabat za účelem pohlavního aktu. Na tento list navazuje další Ropsova vize, list \"Modla\" ( Ĺidole). Zobrazuje vášnivou, sexem posedlou ženu v chrámovém sloupořadí, objímající modlu. Ta je ztvárněna jako antická socha na kamenném pilíři, na jehož falus žena usedla. List \"Oběť\" zobrazuje ženu jako oběť. Leží na oltáři a podrobuje se satanovi s kozlí lebkou, prázdnými očními důlky a dlouhými zuby. Posledním listem je \"Kalvárie\". Satan má podobu Krista, shlíží na ženu, kterou zároveň škrtí jejími vlasy. Žena umírá, a její smrt jako důsledek morálního úpadku a tělesného hříchu symbolizují plameny pohřebních svící. Ropsovým záměrem bylo dokončit tento cyklus do podoby knihy, ovšem k tomu nikdy nedošlo. \nĎábelské (Les Diaboliques) - iustrace k reedici šesti novel, které v roce 1874 vydal francouzský prozaik Jules-Amédée Barbey d´Aurevilly. Ropsovým záměrem bylo v souladu s obsahem novel vzbudit v čtenáři odpor a děs. Jako frontispis ke knize \"Ďábelské\" vytvořil Rops list \"Sfinga\". \nList \"Karmazínová záclona\" je diagonálně rozdělen liníí záclony, která odděluje dva akty, mrtvý a živý. Na listu \"Nejkrásnější láska dona Juana\" zobrazil Rops nahou dívku jako metamorfózou Evy. Na krku má škapulíř, její výraz napovídá, že před ďáblem ji ochránit nedokázal. Námětem další novely je štěstí založené na neštěstí jiného. K této novele vytvořil Rops list \"Šěstí v zločinu\". V grafickém pojetí tohoto listu použil motiv hadů, kteří vyrůstají z Medůziny hlavy a pevně ovíjejí těla objímajích se milenců. \"Rub karet whistové partie\" je kresbou k novele, která vypráví o smrti a tajemství. Postava ženy stojí na exhumované dětské mrtvolce, její ústa jsou zakryta uzamčenou obručí, jako zdůraznění snahy utajit zločin. List \"Na hostině ateistů\" dokazuje malíř svou schopnost zobrazit emoce obnažení, utrpení, smrti. Navozuje atmosféru satanistického rituálu, který přitahoval zejména šlechtické a klerikální publikum hlavně pro jeho sadistický, sexuální a orgiastický prvek. \"Pomsta ženy\" je povídka o ženě, která se stala prostitutkou, aby pomstila smrt svého milence, kterého její manžel nechal zabít. Majestátní postava vévodkyně s nelítostným pohledem, rakev pokrytá černým sametem, šlechtické erby na stěnách. To vše evokuje budoucí tělesnou i duševní degeneraci vévodkyně a její smrt. Součástí cyklu jsou i dva další listy: \"Žena a bláznovství vládnou světu\" (La Femme et la Folie dominant le monde) a \"Krádež a prostituce vládnou světu I. II.\" (Le vol et la folie dominant le monde). Tematicky a kompozičně jsou oba list spojeny motivem stojící svůdné ženy, za jejímiž zády je vidět smějící se ďábel.\n\nVe svých dílech Rops vytvořil novou sexuální mytologii. Jako příklad lze uvést kresbu \"Oboupohlavní radosti\", či několik verzí rytin \"Transformismus\". V těchto třech rytinách vytvořených v roce 1879 ukázal různé etapy lidské evoluce, srovnával hermafroditismus a dimorfismus, a na třetí rytině \"Transformismus č.3\" zobrazil sexuální interakci ženy s jejím opičím předkem. Kresba \"Isis\" oslavuje sepětí ženské sexuality s přírodou - motivem je penis vyrůstající z těla ženy a ta je jím současně oplodňována. Některé jeho listy jsou věnovány lesbické lásce a sapfismu.\n"}
{"id": "1215850", "url": "https://cs.wikipedia.org/wiki?curid=1215850", "title": "Heliosynchronní dráha", "text": "Heliosynchronní dráha\n\nHeliosynchronní dráha je geocentrická dráha, která kombinuje výšku a sklon takovým způsobem, že satelit prochází nad určeným místem povrchu Země vždy ve stejném slunečním čase. Na této oběžné dráze může být satelit neustále osluněn, proto se dráha hodí pro špionážní družice, meteorologické družice nebo pro družice určené k průzkumu Země. Vyjádřeno více technicky, heliosynchronní dráha je uspořádána takovým způsobem, že precese nastává jednou za rok. Když je satelit nahoře, úhel osvětlení povrchu bude pokaždé skoro stejný. Toto je užitečná vlastnost pro satelity, které snímají povrch Země ve viditelném nebo infračerveném spektru (meteorologické a špionážní družice) nebo pro satelity určené k dálkovému průzkumu Země (například satelity pro průzkum oceánů nebo atmosféry. Například satelit na heliosynchronní dráze může vystoupat přes rovník dvanáctkrát za den, vždy přibližně v 15:00 místního času. To je dáno tím, že oskulační orbitální rovina vykazuje precesi (otáčení) přibližně o jeden stupeň za den, s ohledem na nebeskou sféru, na východ, čímž drží krok s pohybem Země kolem Slunce. \n\nRovnoměrnost slunečního úhlu je dosažena vyladěním sklonu a výšky dráhy tak, že další hmota v blízkosti rovníku způsobuje precesi dráhy v požadované rychlosti. Rovina dráhy není stanovena v prostoru vzhledem ke vzdáleným hvězdám ale pomalu se otáčí kolem zemské osy. Typická heliosynchronní dráha se nachází ve výšce 600 až 800 kilometrů, oběžná doba je 96 až 100 minut. Sklon vůči rovníku má dráha kolem 98 stupňů (0 stupňů je rovníková oběžná dráha, 90 stupňů polární dráha, heliosynchronní dráha je tedy mírně retrográdní. \n\nZvláštní případ heliosynchronní dráhy představují takzvané polední nebo půlnoční dráhy, kde se místní střední sluneční čas průchodu pro rovníkové šířky pohybuje kolem poledne nebo půlnoci a úsvitové popřípadě soumrakové dráhy, kde se místní střední sluneční čas průchodu rovníkovými délkami pohybuje kolem východu nebo západu Slunce. Satelit potom prochází terminátorem mezi dnem a nocí. To je vhodné pro aktivní radarové satelity, jejichž solární panely mohou být osvětleny Sluncem aniž by byly kdykoli ve stínu Země. Úsvitová nebo soumraková dráha se někdy používá pro družice zkoumající Slunce jako například Jókó, Transition Region and Coronal Explorer, Hinode nebo PROBA2, které díky tomu mohou pozorovat Slunce téměř kontinuálně. \n\nHeliosnychronní dráhy je možné použít i u jiných zploštělých planet, jako třeba u Marsu. \n\nÚhlová precese na oběh pro oběžnou dráhu kolem zploštělé planety je dána:\n\nkde \n\nOrbita je heliosynchronní, pokud se rychlost precese formula_6 rovná střednímu pohybu Země kolem Slunce, což je 360 stupňů za hvězdný rok (1.99096871 · 10 radiánů / s) takže musíme nastavit formula_7 kde \"P\" je doba oběhu.\n\nVzhledem k tomu, že oběžná doba kosmické lodi je formula_8 (kde \"a\" je hlavní poloosa dráhy) a jelikož formula_9 pro kruhové nebo téměř kruhové dráhy vyplývá že \nnebo když formula_6 je 360° za rok,\n\nNapříklad, pokud a=7200 kilometrů (satelit je asi 800 km nad zemským povrchem), podle vzorce dostaneme sklon dráhy 98,696 stupňů. \n\nZajímavé je, že v souladu s touto aproximací kosinus se rovná mínus 1, když je hlavní poloosa rovna 12 352 kilometrů, což znamená, že pouze menší orbity mohou být heliosynchronní. Oběžná doba může být od 88 minut na velmi nízké oběžné dráze (hlavní poloosa 6554 km) se sklonem 96 stupňů k rovníku až po 3,8 hodiny (hlavní poloosa 12 352 km), avšak tato dráha bude rovníková se sklonem 180 stupňů. Delší oběžné doby jsou možné pouze pomocí excentrických drah s perigeem bližším, avšak apogeem vzdálenějším. \n\nPokud někdo chce, aby určitý satelit přelétal nad určeným místem každý den vždy ve stejnou hodinu, lze vybrat ze drah se 7 až 16 oblety kolem Země za den, jak je uvedeno v tabulce níže. \n\nPokud mluvíme o průchodu satelitu nad určeným místem každý den ve stejný čas, hovoříme o slunečním čase nikoli o hvězdném čase. Slunce nebude v přesně stejné poloze na obloze v průběhu roku. \n\nHeliosynchronní dráha je obvykle vybrána pro družice, které mají být provozovány na relativně konstantní výšce vhodné pro pozorování Země. Tato výška je obvykle 600 až 1000 kilometrů nad povrchem. Z důvodu odchylek gravitačního pole Země od homogenní koule, které jsou v těchto výškách ještě poměrně významné, nelze zajistit stálou kruhovou dráhu. Často tedy mají satelity dráhu na níž jsou o něco výše nad jižní polokoulí než na severní polokoulí. Na této dráze se nachází například satelit Evropské kosmické agentury Envisat nebo některé satelity organizace EUMETSAT.\n"}
{"id": "1215851", "url": "https://cs.wikipedia.org/wiki?curid=1215851", "title": "Svatý Matouš Evangelista (Mistr Theodorik)", "text": "Svatý Matouš Evangelista (Mistr Theodorik)\n\nSvatý Matouš Evangelista tvořil na oltářní stěně v kapli sv. Kříže téměř symetrický protějšek obrazu Sv. Lukáše. Jedná se o výjimečně kvalitní malbu Mistra Theodorika. Obraz je vystaven ve sbírce středověkého umění Národní galerie v Praze.\n\nOlejová tempera na bukové desce 114,8 x 92,8 cm. V dolní části rámu se zachoval oválný relikviářový otvor. Ornamentální zdobení pozadí a rámu pastiglií se dobře zachovalo v levé a horní části, jinde je značně poškozeno.\n\nBarevnost a téměř zrcadlově shodná kompozice připomíná Theodorikův obraz sv. Lukáše. V obličejové části, detailně prokreslené jemnými tahy štětce, malba sleduje podkresbu. Inkarnát je podán teplejšími tóny, vlasy jsou hnědé a plnovous není prošedivělý. Polopostava anděla, vystupujícího z modrého oblaku a sdělujícího Matoušovi slova Evangelia, je v kontrastních barvách bílé, červené a zlaté, stejně jako kniha v Matoušových rukách.\n\nJak je patrné ze snímků pořízených infračervenou reflektografií, k nejvýraznějším změnám kompozice během malby došlo v případě knihy, která je jen pootevřena a také v následném postavení rukou. Pojednání drapérie muselo být proto upraveno. Zatímco u pravé ruky sv. Matouše je systém záhybů téměř shodný s obrazem sv. Lukáše, na levé ruce je drapérie přehozena přes ohnuté předloktí a splývá v trubicovém záhybu. Změnu způsobilo postavení levé ruky, která je v opačné pozici než u sv. Lukáše a palec s ukazováčkem se spojují aby držely křížek. Křížek se nezachoval, stejně jako jiné zlacené ozdoby Theodorikových obrazů. Prsty jsou modelovány šerosvitným stínováním, ale detaily jsou méně propracované než u sv. Lukáše.\n\nZměnu kompozice si vyžádala potřeba individualizovat každou ze 130 figur zobrazených v kapli sv. Kříže. Předobrazem mohl být pro Theodorika cyklus nástěnných maleb s portréty panovníků a jejich pomyslných předků až k praotci Noe, kterými vyzdobil stěny císařského paláce tzv. Mistr Lucemburského rodokmene. Jejich portréty se na původním místě nezachovaly, ale jsou doloženy v písemných zprávách a knižních iluminacích tzv. Heidelberského kodexu. Samotná typika širokých a měkce modelovaných tváří s bohatým plnovousem, která je pro Theodorika charakteristická, je patrně rovněž zprostředkována Mistrem Lucemburského rodokmene, který přišel do Čech krátce po roce 1355 z Francie. Vyskytuje se rovněž ve francouzské knižní malbě ve 2. pol. 50. let 14. století (Mistr Bible Jeana de Sy).\nJak uvádí Pešina, všechny obrazy Mistra Theodorika v kapli sv. Kříže na Karlštejně musely být dokončeny před jejím druhým vysvěcením. Tím je také určeno časové rozmezí vzniku obrazů od přelomu let 1359/1360, kdy se ještě zvažovala výzdoba kaple nástěnnou malbou, jak potvrzují kresebné skici, které se zachovaly na několika místech omítek. do vysvěcení kaple roku 1365.\n\nVelmi známou se stala fotografie Pavla Štechy, na níž Václav Havel naslouchá Theodorikovu sv. Matoušovi.\n\nSvatý Matouš byl výběrčím daní a působil jako misionář v Judeji, Persii a Etiopii. Je často zobrazován spolu s andělem při psaní Evangelia, jak je povolán k apoštolátu, někdy přímo vstává před Ježíšem, případně apoštoly Petrem a Ondřejem od stolu s penězi. Matoušovo evangelium je považováno za nejpopisnější. Je v něm uvedeno mnoho zajímavých detailů a tak slouží jako častý zdroj pro umělecká díla s křesťanskou tematikou.\n\n\n"}
{"id": "1215853", "url": "https://cs.wikipedia.org/wiki?curid=1215853", "title": "Donner", "text": "Donner\n\nDonner může znamenat:\n\n"}
{"id": "1215860", "url": "https://cs.wikipedia.org/wiki?curid=1215860", "title": "Ohrazená", "text": "Ohrazená\n\nOhrazená ( Ogrodzona, \"Ogrodzon\") je vesnice v jižním Polsku ve Slezském vojvodství v okrese Těšín ve gmině Dubovec. Leží na území Těšínského Slezska na řece Knajce. V roce 2008 zde žilo 861 obyvatel.\n\n359 m vysokým kopcem v jižní částí vesnice probíhá rozvodí mezi povodími Odry a Visly. Knajka je přítokem Visly. Les Kamieniec, který se rozkládá v severní části Ohrazené, je součástí chráněné oblasti Natura 2000 s názvem \"Těšínské tufové prameny\".\n\nRoku 1955 bylo v Ohrazené založeno Zemědělské výrobní družstvo \"Promień\" (\"Paprsek\"). V jeho rámci dodnes působí drůbežárna, sušárna obilí, truhlárna a výrobna tvárnic. Pro zaměstnance bylo v roce 1978 vystavěné malé panelové sídliště.\n\nK památkám obce patří klasicistní katolický kostel sv. Matouše z roku 1855, dům z roku 1788, který je dnes sídlem kulturního centra, a také budova Základní školy Karola Śliwky z roku 1911.\n\nObcí prochází rychlostní silnice S52 Bílsko-Bělá—Těšín, jejíž pokračováním je česká dálnice D48, a také „stará cesta“ z Bílska-Bělé do Těšína.\n\n"}
{"id": "1215861", "url": "https://cs.wikipedia.org/wiki?curid=1215861", "title": "FC Strání", "text": "FC Strání\n\nFC Strání (celým názvem: Football Club Strání) je český fotbalový klub, který sídlí v obci Strání ve Zlínském kraji. Založen byl v roce 1928. Od sezóny 2019/20 působí v Divizi E (4. nejvyšší soutěž). Klubové barvy jsou žlutá a modrá.\n\nSvé domácí zápasy odehrává na stadionu Strání.\n\nZdroj: \n\n\n\nZdroj: \n\n\n\nZdroj: \n\nPoznámka:\n\n"}
{"id": "1215862", "url": "https://cs.wikipedia.org/wiki?curid=1215862", "title": "Josef Herma", "text": "Josef Herma\n\nJosef Herma (??? – leden 1924 Všechovice) byl rakouský politik z Moravy; poslanec Moravského zemského sněmu.\n\nByl starostou Všechovic. V roce 1897 mu byl udělen Zlatý záslužný kříž. Funkci obecního starosty vykonával po 33 let. Za jeho éry došlo k výstavbě školy a nových silnic. Profesí byl rolníkem.\n\nKoncem 19. století se zapojil i do vysoké politiky. V doplňovacích zemských volbách 15. října 1891 byl zvolen na Moravský zemský sněm, kde zastupoval kurii venkovských obcí, obvod Holešov, Bystřice p. Hostýnem, Napajedla. Ve volbách roku 1891 je uváděn jako konzervativní nebo klerikální kandidát. Zasedal ve sněmovním klubu poslanců Moravské národní strany (staročeské).\n\nZemřel v lednu 1924.\n"}
{"id": "1215878", "url": "https://cs.wikipedia.org/wiki?curid=1215878", "title": "Jan Kelbl", "text": "Jan Kelbl\n\nJan Kelbl, v matrice Johann Kölbl (15. května 1847 Syrovice – 19. května 1928 Syrovice), byl rakouský politik z Moravy; poslanec Moravského zemského sněmu.\n\nPůsobil jako statkář v Syrovicích. Od mladých let se veřejně a politicky angažoval. Dlouhodobě zastával funkci starosty Syrovic a byl též členem a předsedou okresního silničního výboru v Židlochovicích.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Židlochovice, Pohořelice. Mandát zde obhájil i v zemských volbách v roce 1896, zemských volbách v roce 1902, zemských volbách v roce 1906 a zemských volbách v roce 1913. V roce 1890 se na sněm dostal jako nezávislý český kandidát. V roce 1896 již je řazen mezi staročechy. Roku 1902 byl českým kompromisním kandidátem (společná kandidátní aliance staročeské Moravské národní strany a mladočeské Lidové strany na Moravě). Do voleb roku 1906 šel za staročechy.\n\nZemřel v květnu 1928 ve věku 81 let.\n"}
{"id": "1215881", "url": "https://cs.wikipedia.org/wiki?curid=1215881", "title": "Dvoumotorový proudový letoun", "text": "Dvoumotorový proudový letoun\n\nDvoumotorový proudový letoun (anglicky \"Twinjet\") je proudový letoun, který je poháněn dvěma proudovými motory. Tato konfigurace motorů je populární hlavně pro dopravní letadla, používá se ale také například u bitevních letounů. Dva motory jsou lepší pro bezpečnost – když jeden vypadne, stále může pracovat ten druhý a je často také úspornější na letecké palivo.\n\nToto je neúplný seznam dopravních dvoumotorových proudových letounů:\n"}
{"id": "1215884", "url": "https://cs.wikipedia.org/wiki?curid=1215884", "title": "Dvojitý agent", "text": "Dvojitý agent\n\nDvojitý agent je špión, který předstírá, že pracuje pro jednu stranu, zatímco ve skutečnosti pracuje pro stranu druhou.\n\nNapříklad v minulosti takto někteří agenti KGB pracovali ve skutečnosti pro FBI. KGB donášeli jen neužitečné zprávy, zatímco FBI přinášeli cenné tajné informace.\n\nDvojitým agentem se agenti často stávají ze msty, dále kvůli odhalení sledovanou stranou, se kterou pak začnou spolupracovat apod.\n\nTrojitý agent předstírá, že je dvojitým agentem pro jednu stranu, i když ve skutečnosti je dvojitým agentem jiné strany. Známými trojitými agenty byli Kim Philby a Alexandr Litviněnko. \n\nMéně užívanou definicí trojitého agenta je, že agent pracuje pro tři zpravodajské služby, ale zpravidla je loajální pouze jedné z nich.\n"}
{"id": "1215890", "url": "https://cs.wikipedia.org/wiki?curid=1215890", "title": "Genderqueer", "text": "Genderqueer\n\nGenderqueer (GQ), také nazývané nebinární nebo pohlavně-expanzivní, je zastřešující kategorie pro genderové identity , které nejsou výlučně mužské nebo ženské—identity, které jsou tak mimo genderovou binaritu a cisnormativitu. Genderqueer lidé se mohou označovat jako jeden nebo více z následujících:\n\nKromě toho, že zastřešující termín \"genderqueer\" byl použit jako přídavné jméno poukazující na lidi, kteří překračují rozdíly pohlaví, bez ohledu na jejich definovanou genderovou identitu, vyjadřující to non-normativně, nebo celkově nespadající mezi binární pohlaví, muže a ženu. \"Androgynous \"(také \"androgyn\") je často používán jako popisný termín pro lidi v této kategorii, i když genderqueer lidé se mohou vyjádřit kombinací mužnosti a ženskosti, nebo také ani jednoho, v jejich vyjádření pohlaví, a ne všichni se označují jako androgynous. Nicméně, termín byl aplikován lidmi popisujícími, co pod pojmem pohlavní nejednoznačnost vidí. Některé odkazy používají termín \"transgender\" obecně, a to takovým způsobem, že zahrnuje genderqueer/nebinární lidi.\nThe Human Right Campaign Foundation a Gender Spectrum používají termín \"genderově-expansivní,\" aby vyjádřili \"širší, flexibilnější rozsah genderové identity a/nebo vyjádření než to typicky přidružené k binárnímu genderovému systému\".\n\nOsoba označující se jako genderfluid preferuje zůstat flexibilní vůči genderové identitě raději než aby se hlásila k jednotlivému pohlaví. Mohou kolísat mezi pohlavími nebo se vyjadřovat více pohlaví najednou.\n\nAgender ('a−' znamenající \"bez\"), také nazýván genderless, genderfree, non-gendered, nebo ungendered, je člověk který se považuje za bezpohlavního nebo bez genderové identity. Ačkoliv tato kategorie zahrnuje široký rozsah identit, které neodpovídají tradičním genderovým normám, vědec Finn Enke tvrdí, že lidé označující se k těmto pozicím se nemusí nutně považovat za transgender. Agender lidé nemají specificky dána zájmena; typicky se používá jednotné \"oni\", ale není to výchozí. Neutrois a agender byly dvě z 50 dostupných vlastních pohlaví na Facebooku, které byly přidány 13. ledna 2014 . Agender je též dostupné jako volba pohlaví na OkCupid od 17. listopadu 2014.\n\nNěkteří genderqueer lidé podstupují tělesné modifikace nebo užívají hormony, aby si napomohli k bližšímu preferovanému vyjádřenísvé genderové identity. World Health Organization považuje genderovou identitu a pohlaví za odlišné pojmy. Někteří genderqueer lidé se považují za mužskou ženu či ženského muže, nebo kombinují genderqueer s jinou volbou pohlaví. Genderová identita je oddělena od sexuální či romantické orientace, a genderqueer lidé mají různorodé sexuální orientace, stejně jako transgender a cisgender lidé.\n\nGenderová neutralita je směr k úplnému ukončení genderové diskriminace ve společnosti skrze prostředky genderově neutrálního jazyka, konec odloučení pohlaví, a ostatních prostředků.\n\nNěkteří genderqueer lidé preferují používání genderově neutrálních zájmena, jako například ze, sie, hir, co, co, ey nebo jednotné \"oni\", \"jejich\", a \"jim\", zatímco ostatní preferují konvenční genderově specifická zájmena \"jí\" nebo \"jemu\". Někteří genderqueer lidé preferují být odkazování střídavě jako on a ona a někteří preferují používání pouze pojmenování \"oni\" a celkově nepoužívají zájmena. Většina genderqueer lidí v anglicky mluvících zemích preferuje dodatečný neutrální jazyk, například titul \"Mx.\" namísto Mr. či Ms.\n\nV Austrálii může být pohlaví/genderová identita uvedena na pasy jako mužská, ženská, nebo X (pro neurčitý/intersexuální/nespecifikovaný). Aliance organizací, včetně Národní aliance pro zdraví LGBTI, Mezinárodní intersex organizace v Austrálii a Transgender Victoria požadovala, aby X bylo redefinováno jako nebinární.\n\nTitul \"Mx.\", je široce přijímaný ve Spojeném království vládními organizacemi a podniky jako alternativa pro nebinární osoby , zatímco HESA umožňuje použití non-binární genderová značení pro studenty ve vysokoškolském vzdělávání. V roce 2015 Parlament zaregistroval EDM660. EDM660 požaduje, aby občané měli povolené označení X v pasech. V roce 2016 byla předložena oficiální petice požadující, aby se EDM660 zapsal do zákoníku. Vláda nereagovala (k červnu 2016).\n\n10. června 2016, obvodní soud v Oregonu rozhodl, že občan Jamie Shupe smí legálně změnit své pohlaví na nebinární. Transgender Law Center se domnívá, že je to \"první rozhodnutí svého druhu v USA.\"\nVe Spojených státech většina respondentů Dotazníku národní diskriminace transgender osob zvolilo \"zde neuvedené pohlaví\". Respondenti zastávající tuto volbu se o 33% spíše zřeknou zdravotní péče kvůli strachu z diskriminace než ostatní respondenti (36% v porovnání s 27%). 90% oznámilo zkušenosti s transfobií v práci a 43% oznámilo, že se pokusili o sebevraždu.\n\n"}
{"id": "1215905", "url": "https://cs.wikipedia.org/wiki?curid=1215905", "title": "Průmyslový závod R-1", "text": "Průmyslový závod R-1\n\nPrůmyslový závod R-1 (polsky \"Zakłady Przemysłowe R-1\", rusky \"Предприятие Кузнецкие Рудники)\" bylo krycí jméno pro závody na úpravu uranové rudy v Polské lidové republice v padesátých letech 20. století. Jeho sídlo bylo v Kowarech v Polsku, ve kterém byla těžena uranová ruda v letech 1950–1958.\n\nVýskyt uranových rud byl znám už v druhé polovině 19. století. Nejznámější ložiska se nacházela v bývalých rudných dolech: v Kowarech, Miedziance u Janowic Wielkich a Janowe Górce u Stronie Śląského. Například v kowarských magnetitových dolech se před druhou světovou válkou vytěžilo 8 tun smolince. V roce 1947 probíhaly tzv. revizní práce, které měly za úkol ověřit výskyt uranu v oblasti Sudet (Krkonoše, Jizerské hory). Tyto práce prováděli sovětští specialisté metodou vzdušného průzkumu (zjišťovalo se ionizující záření) a dále prozkoumáním starých důlních dobývek, které byly dostupné v dané oblasti. Takto byly prověřeny dobývky v Kowarech, Miedziance, Wleni a Kletně. V dalším sledu se prověřovaly dobývky ve Slezsku. Dne 15. září 1947 byla uzavřena tajná smlouva mezi SSSR a Polskou republikou o vyhledávání a těžbě uranových rud v Polsku. Ve smlouvě byla zakotvena dohoda o technické pomoci, vyslání odborníků (pro geologické, geofyzikální, vrtačské a hornické práce) a další odborné činnosti (např. laboratorní práce, příprava map) ze strany SSSR. Polsko v rámci závazků zase založilo 1. ledna 1948 společnost Kowarské doly (\"Kowarskie Kopalnie\"), které byly podřízené Ministerstvu těžkého průmyslu. Smlouva se týkala celého území Polska, zvláště pak oblasti Dolního Slezska a Kladského hrabství v Sudetech. Po počátečních průzkumech byla jako perspektivní vyhodnocena oblast v Sudetech. Pod Kowarské doly byly začleněny doly Svoboda, Liczyrzepa, Podgórze, Redensglück, Miedzianka, Wleń a Kletno (\"důl Kopaliny\"). Ředitelství podniku sídlilo v objektu ředitelství dolu Svoboda. Po odsunu německého obyvatelstva v letech 1947–1948 nastal příchod polského obyvatelstva. Pro Kowarské doly byly vyčleňovány potřebné byty a objekty. Centrální opravárenské dílny (Centralne Warsztaty Remontowo Budovlane) a sklady se nacházely v objektech německé zbrojovky v Krzaczyně (tzv. Zacisze). V objektech chemické továrny v Ogorzelci byla umístěna třídička uranové rudy. Výroba dopravních nádob (tzv. barabanů) byla umístěna ve strojních dílnách Továrny na výrobu koberců (dnes Ogrodova ulice). V budově dnešní základní školy č. 1 byly umístěny specializované laboratoře. Ve Wojkówě byli ubytováni ruští specialisté. Závod Kovarské doly pomocí geologických skupin, které měly za úkol vyhledavat nová ložiska, od počátku rozběhl vyhledávací činnost. Jejich činnost se zaměřila na oblasti, kde se již uranová ruda vyskytovala, jako jsou Miedzianky, Kowary, Lądek Zdrój (Kletno). Okruh průzkumu se následně rozšířil na oblasti Kačavských, Jizerských a Svatokřižských hor a dalších oblastí. Taktéž hned byla vyvíjená intenzívní důlní činnost. Těžba uranových rud byla zahájena ve známých ložiscích v dolech Svoboda, Miedzianka, Kopalin a Glenia. Počáteční průzkum byl plně v režii sovětských odborníků a pod dohledem ruské vojenské administrativy. Teprve v roce 1956 začala spolupráce s varšavským Geologickým institutem (nyní Wydział Geologii Uniwersytetu Warszawskiego).\n\nV roce 1951 Kowarskie Kopalnie mění název na \"Průmyslový závod R-1\" (polsky \"Zakłady Przemysłowe R-1\", rusky \"Предприятие Кузнецкие Рудники).\" Do roku 1959 byl stále v podřízenosti Ministerstva těžkého průmyslu a pak přešel do podřízenosti \"Rezortu zmocněnce vlády pro využití jaderné energie\".\n\nDo roku 1956 byly uranové závody (jejich objekty) střeženy Sborem vnitřní bezpečnosti (\"Korpus Bezpieczeństwa Wewnętrzego – KBW\"). Od května 1950 do října 1951 zde pracovaly Vojenské pracovní prapory (\"Wojskowe Bataliony Pracy\"). Vzhledem k rozsáhlému utajení v uranových dolech nepracovali vězni. Poslední ruští specialisté opustili Průmyslový závod R-1 v roce 1958. Činnost Průmyslového závodu R-1 byl ukončen v roce 1972. Činnost uranových dolů byl postupně ukončen do roku 1958. Průmyslový závod R-1 následně zpracovával hlušiny z odvalů, které obsahovaly uranové rudy. Poslední dobývky a zpracování uranové rudy proběhlo v letech 1971–1972 z dobývky v dole Podgórze sloj 19a, která byla upravována pro Podzemní radonové inhalatoriun. Zaměstnanci Průmyslového podniku R-1 v roce 1973 nalezli zaměstnání v Experimentálním podniku Hydro-Mech Vratislavské techniky. Vratislavská technika rovněž převzala pozemky a majetek Průmyslového závodu R-1.\n\nDoprava Kowarských dolů byla přestěhována na ulici Svobody 18 (dnes Rejtana), později sem byly přesunuty i třídičky uranových rud z Ogorzelce. Vytěžená uranová ruda byla dodávána jako strategická surovina do SSSR. Teprve od roku 1968 do roku 1972 byl vyráběn uranový koncentrát v Průmyslovém závodě R-1. Přičemž pro polské jaderné reaktory (’’Maria’’ a ’’Ewa’’) byl uran a jeho sloučeniny dodáván ze SSSR. Vytěžená ruda z dolů byla dopravena nákladními automobily do Kowar, kde byla připravena k dalšímu transportu. Vytříděná uranová ruda s požadovanými parametry (koncentrací uranu) byla v letech 1947–1948 přepravována v padesáti litrových nádobách (barabanech) nákladními auty sovětské armády na letiště v Lehnici a dále letadly. V období 1948–1967 v kolonách po dvaceti nákladních aut opět sovětskou armádou do SSSR, později volně ložené na železničních vagonech. Železniční transport tvořily pouze vagony s uranovou rudou a měl po celou dobu ostrahu. V období 1967–1972 byl přepravován uranový koncentrát v dvousetlitrových nádobách v jednom vagonu.\n\nPrudký rozvoj Kowarovských dolů zapříčinil vzrůst zaměstnanosti a velký příliv obyvatelstva.\n\nV roce 1950 v dolech pracovalo 3927 osob na dolech a 1791 osob v geologických vyhledávacích skupinách. V období 1948–1953 bylo v centru města vybudováno nové Hornické sídliště, v roce 2015 mělo 57 panelových domů, 672 bytů, kulturní dům, hotel, základní a mateřskou školu. Pro sovětské odborníky bylo v letech 1950–1954 budováno sídliště Wysoka Łąka ve Wojkówě. V roce 2015 v sídlišti bylo 5 panelových domů, 40 bytů, hotel a obchod.\n\n"}
{"id": "1215908", "url": "https://cs.wikipedia.org/wiki?curid=1215908", "title": "Thales LMM", "text": "Thales LMM\n\nThales LMM (Lightweight Multirole Missile) je lehká nadzvuková protizemní řízená střela velmi krátkého dosahu vyvinutá a vyráběná zbrojovkou Thales Air Defence (součást Thales Group) pro Britské ozbrojené síly. Střela byla vyvinuta jako náhrada vrtulníkových protizemních střel Sea Skua a AS.15TT. Slouží k vysoce přesným útokům na bodové pozemní cíle (obrněná technika, dělostřelectvo, menší válečné lodě a rychlé čluny ad.). Je vhodná pro vedení asymetrické války, kde je třeba minimalizovat vedlejší škody bombardování. V jejím vývoji byl rovněž kladen důraz na univerzálnost, modularitu a nízkou cenu. Střela může být integrována na různé typy platforem – vozidla, bezpilotní prostředky (např. Schiebel Camcopter S-100), vrtulníky, nebo válečné lodě. Britské označení střely je Martlet.\n\nZáměr vývoje nové střely, tehdy ještě označené Future Anti-Surface Guided Weapon (Light) – FASGW(L), byl zveřejněn roku 2007 (Paralelně probíhá vývoj těžší střely Sea Venom, původně Future Anti-Surface Guided Weapon (Heavy) – FASGW(H)). Samotný vývoj pak byl zahájen roku 2008. V roce 2010 uzavřela zbrojovka Thales s tureckou zbrojovkou ASELSAN dohodu o společném vývoji odpalovacího zařízení pro střely LMM. Roku 2011 zbrojovka Thales získala kontrakt na dokončení vývoje střely, její zkoušky a přípravu sériové výroby. Britské ministerstvo roku 2014 objednalo integraci střel LMM na lehké námořní bojové vrtulníky AgustaWestland AW159 Wildcat. Roku 2015 pak začal vývoj odpalovacího zařízení MILAS použitelného na válečných lodích. Jeho zkoušky úspěšně proběhly v červenci 2016. Kombinace střel LMM a odpalovacího zařízení MILAS má být vhodná například pro potírání pirátství pomocí malých a velmi rychlých člunů.\n\nStřela LMM má délku 1,3 m, rozpětí 0,26 a průměr 76 mm. Dosahuje hmotnosti 13 kg, z toho 3 kg připadá na bojovou hlavici. Střela umožňuje volbu z více způsobů navádění na cíl – lze ji navádět po laserovém paprsku, inerciálně s využitím infračerveného senzoru pro konečné navedení na cíl, nebo pomocí GPS. Střelu pohání dvoustupňový raketový motor. Dosah střely je 6-8 km při rychlosti přesahující 1,5 Machu. Minimální dostřel je 400 m.\n\nVrtulníky nesou pětinásobné odpalovací zařízení a laserový naváděcí systém. Stabilizované odpalovací zařízení pro válečné lodě může nést 4-8 střel LMM. Je vybaveno laserovým naváděcím systémem a elektro-optickým zaměřovacím systémem.\n"}
{"id": "1215909", "url": "https://cs.wikipedia.org/wiki?curid=1215909", "title": "Věta o hybnosti proudu kapaliny", "text": "Věta o hybnosti proudu kapaliny\n\nVěta o hybnostech proudu kapaliny je jedním ze základních zákonů hydrodynamiky. Je přizpůsobením impulsové věty mechaniky hmotného bodu pro ustálený proud kapaliny. Uvažuje se jen účinek na omezený výsek proudu, přičemž není nutné znát ani podrobnosti proudění, ani ztráty v daném úseku, avšak musíme znát všechny vnější síly, které na kapalinu v tomto výseku proudu působí.\n\nSuma vnějších sil se rovná změně hybnosti kapaliny,\n\nformula_1\n\nkde formula_2 [kgm] je hustota kapaliny, formula_3 [ms] objemový průtok, formula_4 a formula_5 vektory rychlosti ve vstupním a výstupním profilu a\n\nformula_6\n\nkde formula_7 a formula_8 [N] jsou vektory síly působící na vstupní a výstupní profil (zpravidla síly tlakové, formula_9 kde formula_10 [Pa] je tlak a formula_11 [m] průtočná plocha daného profilu), formula_12 [N] tíha kapaliny uzavřené mezi vstupním a výstupním profilem a formula_13 [N] síla, kterou působí stěna vedení proudu na objem kapaliny mezi vstupním a výstupním profilem.\n\nVe většině případů nás však spíše zajímá silový účinek proudu na stěny, kterými je veden, nebo na plochy, na něž dopadá. V těchto případech pak místo síly formula_13, kterou působí stěna na proud, uvažujeme její reakci formula_15.\n\nZaveďme kartézský souřadný systém; osa x směřuje zleva doprava, osa y shora dolů. Potom výpočet provedeme ve složkách jednotlivých dílčích sil:\n\nformula_16\n\nformula_17\n\nkde úhly formula_18 a formula_19 jsou úhly, které svírá síla formula_20 a formula_21, resp. osa proudu v profilu 1 a 2 se souřadnicovými osami.\n\nCelková síla formula_22, kterou proud působí na své vedení, je pak\n\nformula_23\n\na tato výsledná síla svírá s osou x souřadného systému úhel formula_24, který snadno určíme ze vztahu\n\nformula_25.\n\nPokud je tíha vody formula_26 ve srovnání s ostatními silami malá, lze ji zanedbat. Pokud zkoumaný segment proudu leží v horizontální rovině, tíha kapaliny působí kolmo k této rovině i všem ostatním členům rovnice a ve výpočtu se tudíž neuplatňuje, a při návrhu konstrukce je nutné ji uvažovat samostatně.\n\nV těchto případech se obvykle předpokládá symetrické obtékání tělesa či plochy a tíha kapaliny se zpravidla zanedbává. Protože při obtékání tělesa či plochy vznikají ztráty jednak třením paprsku na tělese či ploše, jednak ohybem proudnic a tvorbou vírů při nárazu paprsku na těleso, redukuje se teoretická hodnota výsledné síly korekčním součinitelem formula_27 .\n\nKdyž paprsek osově dopadá na kužel o vrcholovém úhlu formula_28 postavený vrcholem proti paprsku, paprsek se symetricky rozdělí po plášti tohoto kuželu. Protože vzdálenost vrcholu a odtokové hrany (či délka povrchové přímky) obvykle není velká, lze zhruba uvažovat formula_29 a výsledná reakce tedy bude \n\nformula_30,\n\npo převodu do kartézského souřadného systému s osou x rovnoběžnou s osou paprsku\n\nformula_31\n\na po zavedení výše zmíněného korekčního součinitele\n\nformula_32.\n\nV případě kruhové desky je formula_33 a tedy formula_34. Při dostatečném rozměru desky (formula_35 kde formula_36 [m] je průměr desky a formula_37 [m] průměr paprsku) a vzdálenosti formula_38 [m] desky od výtokového otvoru formula_39 lze uvažovat hodnotu redukčního součinitele formula_40.\n\nMaximální možnou sílu formula_22 dostaneme, pokud paprsek dopadá do středu plochy tvaru duté polokoule. Potom dojde k tomu, že vektor rychlosti formula_5 směřuje proti směru paprsku a tedy formula_43 čili formula_44 a výsledná síla bude\n\nformula_45\n\nkde redukční součinitel formula_46.\n\nPokud se plocha, na kterou parsek dopadá, pohybuje ve směru vektoru rychlosti formula_47 rychlostí formula_48 [ms], dopadá paprsek na tuto plochu relativní rychlostí formula_49 [ms], kterou použijeme pro výpočet síly formula_22 namísto rychlosti paprsku formula_47. Podobně i průtok formula_3 je nutné uvažovat jako průtok relativní formula_53 kde formula_54 [m] je průtočná plocha výtokového otvoru (resp. průtočná plocha v paprsku).\n\nPro soustavu lopatek nebo kanálů (např. oběžné kolo Peltonovy turbiny), otáčejících se kolem pevné osy obvodovou rychlostí formula_48 [ms] uvažujeme při výpočtu síly formula_22 opět relativní rychlost formula_49, avšak průtok bereme jako formula_58.\n"}
{"id": "1215918", "url": "https://cs.wikipedia.org/wiki?curid=1215918", "title": "František Lízal", "text": "František Lízal\n\nFrantišek Lízal (30. září 1840 Měrůtky – 7. října 1900 Nětčice) byl rakouský politik z Moravy; poslanec Moravského zemského sněmu.\n\nNarodil se roku 1840 v Měrůtkách u Kroměříže. Byl synem tamního pololáníka Floriána Lízala. Vychodil národní školu v Lutopecnách, od roku 1851 studoval německou školu v Kroměříži, kde absolvoval tři třídy gymnázia. Roku 1856 převzal usedlost v Měrůtkách. Od roku 1866 tam byl obecním starostou. Roku 1867 se přestěhoval do Nětčic, kde byl později rovněž zvolen za starostu, přičemž tento přad zastával, s šestiletou přestávkou, až do své smrti. Od roku 1867 byl předsedou místního čtenářského spolku, od roku 1873 členem okresního silničního výboru ve Zdounkách (od roku 1877 byl předsedou okresního silničního výboru). Byl též předsedou politického spolku v Kroměříži a předsedou společnosti pro výstavbu železnice ze Zdounek do Nemotic. Do zemského sněmu byl jako kandidát navržen již počátkem 70. let, ale ustoupil tehdy Josefu Jáškovi.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Kroměříž, Zdounky. Mandát zde obhájil i v zemských volbách v roce 1896. Poslancem byl až do své smrti roku 1900. Pak ho na sněmu nahradil Jan Přikryl. V roce 1890 se na sněm dostal jako rolnický kandidát mladočechů, respektive za jejich moravskou odnož Lidovou stranu na Moravě.\n\nZemřel v říjnu 1900. Příčinou úmrtí byla \"srdeční vada a vodnatelnost\".\n"}
{"id": "1215919", "url": "https://cs.wikipedia.org/wiki?curid=1215919", "title": "The Brian Jonestown Massacre", "text": "The Brian Jonestown Massacre\n\nThe Brian Jonestown Massacre je americká rocková kapela, kterou založil v roce 1990 její frontman Anton Newcombe. V počátcích se kapela řadila do žánru shoegaze, ale již na druhém albu je jasné, že se kapela přiklání spíše k psychedelickému roku a vlivům garage rocku, folk rocku a později také elektroniky.\n\nKapela byla předlohou dokumentarního filmu \"Dig!\", který vznikl v roce 2004. BJM prosluli svými bouřlivými vztahy uvnitř kapely a užíváním drog jejího vedoucího člena Antona Newcomba.\n\nNázev Brian Jonestown Massacre vznikl složením ze jména kytaristy a zakládajícího člena The Rolling Stones Briana Jonese a z odkazu na hromadnou sebevraždu organizovanou sektou Jima Jonese v Jonestownu v jihoamerické Guyaně. První album The Brian Jonestown Massacre \"Spacegirl & Other Favorites\" vyšlo pouze na vinylu v roce 1993 a v omezeném počtu 500 kopií. Album obsahuje píseň „Hide and Seek“, která byla vydáná jako jediný singl kapely v roce 1994. Následující album \"Methodrone\", bylo silně ovlivněno žánrem shoegaze, který kapela hrála ve svých začátcích až do vydání této desky. Zasněný rockový zvuk na této desce je srovnatelný s kapelami jako Galaxie 500, Spacemen 3 a My Bloody Valentine. Dvě písně z alba: „She Made Me“ a „Evergreen“, byly vydány jako singl v roce 1992.\n\nV roce 1996 kapela intenzivně nahrávala a výsledkem byla tři studiová alba, která ještě téhož roku vychází. Album \"Their Satanic Majesties' Second Request\" odráží zálibu v psychedelii 60. let, která se projevila na zvuku nahrávky a stává se charakteristickým prvkem kapely. Na albu bylo také použito mnoho různých nástrojů jako sitár, mellotron, farfisa, didgeridoo, konga či zvonkohra. Název alba je inspirován albem kapely The Rolling Stones \"Their Satanic Majesties Request\", které vyšlo v roce 1967.\nDruhé album, které vyšlo v roce 1996 pod názvem \"Take It from the Man!\" je zakořeněno v rhythm and blues a je silně ovlivněno kapelami jako The Rolling Stones. Album obsahuje píseň „Straight Up and Down“, která byla pozdějí použita v televizním seriálu Boardwalk Empire (2010-2014) na americké kabelové televizi HBO.\n\n\"Thank God for Mental Illness\" je třetím albem vydaném v roce 1996. Na albu se prolíná country a rhythm and blues se zpěvy a akustickou kytarou, která dominuje celkovému zvuku. Album je rozděleno do dvou částí, první část je převážně složena z akustickcýh skladeb, zatímco druhá část alba je tvořena několika písněmi, které jsou nahuštěny do jedné skladby s názvem „Sound of Confusion“. Základem „Sound of Confusion“ jsou dvě písně, skladbu dokresluje několik dalších abstraktních zvukových koláží.\n\nThe Brian Jonestown Massacre vydali \"Give It Back!\" v roce 1997 jako své šesté studiové album. Záznamy z nahrávání byly použity v dokumentu \"Dig!\". \"Give It Back!\" obsahuje píseň „Not If You Were the Last Dandy on Earth“ jako odpověď na singl kapely The Dandy Warhols „Not If You Were the Last Junkie on Earth“, která byla namířena právě na the Brian Jonestown Massacre. „Not If You Were the Last Dandy on Earth“ byla také použita ve filmu Jima Jarmusche \"Broken Flowers\". Po vydání alba Brian Jonestown Massacre podepsali smlouvu s TVT Records. Krátce po podepsání smlouvy vychází v roce 1998 sedmé studiové album \"Strung Out in Heaven\". Album obsahuje píseň „Love“, která vyšla ve stejném roce jako CD singl společně s demem písně „Wasting Away“. Album \"Strung Out in Heaven\" se neprodávalo moc dobře podle představ TVT a došlo ke vzájemné dohodě o rozvázání kontraktu mezi vydavatelstvím a kapelou.\n\nV roce 1999 vychází EP „Bringing It All Back Home – Again“, poslední nahrávka, na které se podílel Matt Hollywood. Hollywood opouští kapelu po hádce, která se odehrála přímo na podiu. V roce 2001 vychází osmé studiové album \"Bravery, Repetition and Noise\". Obsahuje skladbu „Sailor“, vypůjčenou od kapely The Cryan' Shames. V roce 2003 vychází album And This Is Our Music, na které se objevují prvky elektronické hudby. Název alba odkazuje na stejný název alba \"This is Our Music\" dvou různých hudebníků: kapely Galaxie 500 a jazzového hudebníka Ornetta Colemana.\n\nV roce 2005 kapela vydává EP „We Are the Radio“ ve vlastním vydavatelství Antona Newcombea - The Committee to Keep Music Evil, na albu spolupracují s indie zpěvačkou a textařkou Sarabeth Tucek.\n\nMy Bloody Underground vyšlo v Cargo Records v roce 2008. Album bylo ovlivněno hudbou kapel My Bloody Valentine a The Velvet Underground. Na albu se objevuje více experimentálního zvuku než na předchozích albech, speciálně pak ve skladbách, na kterých spolupracovali s Markem Gardenerem, hudebníkem kapely Ride, který se autorsky podílel v písni „Monkey Powder“. Obě nahrávky EP „One“ a LP \"Who Killed Sgt. Pepper?\" byly natočeny v roce 2009 na Islandu a v Berlíně. EP „One“ bylo vydáno v listopadu 2009 a obsahuje písně, „One“, „This Is the First of Your Last Warning“ (které se také objevují na \"Who Killed Sgt. Pepper?\"), anglickou verzi „This Is The First of Your Last Warning“ a píseň „Bruttermania“. \"Who Killed Sgt. Pepper?\" bylo vydáno v únoru 2010 a objevují se na něm hudebníci jako Unnur Andrea Einarsdottir (která nahrávala zpěvy na předchozím albu), Felix Bondareff a Will Carruthers. Krátce po vydání alba bylo oznámeno, že se do kapely po jedenácti letech vrací Matt Hollywood.\n\nV roce 2012 The Brian Jonestown Massacre vydali album \"Aufheben\". Newcombe prohlásil, že název alba odkazuje na tvrzení George Wilhelma Friedricha Hegelstateda. Album \"Revelation\" vyšlo v květnu 2014. Je to první album, které bylo celé natočeno a produkováno v Newcombově studiu v Berlíně. Na albu se mísí klasický zvuk BJM s vychodními vlivy. \"Musique de Film Imaginé\" vyšel v dubnu 2015. Album je soundtrackem k imaginárnímu francouzskému filmu a vzdává hold evropským režisérům padesátých a šedesátých let jako byli François Truffaut a Jean-Luc Godard. Album bylo natočeno v roce 2014 v Berlíně. Koncem října 2016 vychází nové album pod názvem Third World Pyramid.\n\n\n"}
{"id": "1215924", "url": "https://cs.wikipedia.org/wiki?curid=1215924", "title": "Skylab B", "text": "Skylab B\n\nSkylab B byla navrhovaná druhá americká vesmírná stanice podobná stanici Skylab, která měla plnit různé úkoly, především ale měla sloužit k možnému rozšíření projektu Sojuz-Apollo. Nakonec byla stanice ale zrušena z důvodu finančních škrtů. Firma McDonnell Douglas postavila v roce 1970 v rámci programu Skylab, původně v rámci programu Apollo Applications dvě stanice. První letěla do vesmíru v roce 1973, druhá zůstala ve skladu. \n\nZáložní Skylab, neboli Skylab B mohla posloužit k rozšíření mise Sojuz-Apollo na 56–90 dnů.\n\nProgram Sojuz-Apollo vznikl v roce 1972. Tehdy americká NASA zvažovala vypuštění stanice Skylab B v roce 1975, která by měla možnost spojení jak s americkou lodí Apollo tak se sovětským Sojuzem. Tato stanice, nazývaná někdy jako mezinárodní Skylab by umožnila rozšíření mise Sojuz-Apollo až na 90 dnů.\n\nStanice měla sloužit i dále. Plánovalo se její rozšíření raketoplány, které měly vstoupit do služby roku 1979. Tato stanice se měla nazývat Advanced Skylab. Nicméně na počátku 70. let NASA stále měla dvě nepoužité rakety Saturn V, tři rakety Saturn IB, tři lodě Apollo a dva lunární moduly, proto se o o budoucím využití stanice diskutovalo. \n\nPo vypuštění stanice Skylab v roce 1973 však došlo ke zrušení plánů na vypuštění druhé stanice Skylab B. Při společném letu Sojuz-Apollo tak musel být použit speciální stykovací modul, který vezla loď Apollo, aby mohlo dojít ke spojení obou lodí. Po skončení programu Apollo a zahájení prací na projektu Space Shuttle, zbývající hardware z programu Apollo byl v roce 1976 darován do muzeí. \n\nOčekávalo se, že první posádka stanice by mohla být trojice kosmonautů, která sloužila jako záložní posádka na misích Skylab 3 a Skylab 4 a která byla v záloze na případnou misi na záchranu původního Skylabu. Šlo o tyto muže\n\n"}
{"id": "1215927", "url": "https://cs.wikipedia.org/wiki?curid=1215927", "title": "Válka Hluku", "text": "Válka Hluku\n\nVálka Hluku \"(Monsters of Men)\" je poslední díl sci-fi dystopické knižní série Trilogie Chaos od amerického spisovatele Patricka Nesse. Knížku vydalo v roce 2010 nakladatelství Walker Books. Český překlad vyšel o dva roky později u nakladatelství Jota. Knížka je vyprávěna v ich-formě z pohledu Todda, Violy a Sádráka jménem Návrat.\n\nChvíli poté, co Todd pustil na svobodu prezidenta Prentisse, se prezidentovi podařilo zformovat vojáky a postavit se na odpor ohromné armádě Sádráků. Přestože se bitva pro lidi vyvíjela špatně, vojáci díky odstřelování z mohutných děl zaženou Sádráky na ústup. Viola mezitím zvládne najít průzkumnou loď, se kterou na Nový svět přiletěli Bradley Trench a Simone Watkinová, Violynini přátelé z osadnické lodi. Zároveň se k nim dostane i paní Coylová, která u průzkumné lodi postaví léčebné stany a zřídí zde základnu Odpovědi. Příští den proběhne další bitva Sádráků s prezidentovými vojáky a Toddem, ve které mají Sádráci opět navrch. Tentokrát už ovšem nedokáže prezident s pomocí děl zvrátit průběh bitvy a je nucen ustoupit. Bitvu poté ukončí Viola. Ta, aby zachránila Toddovi život, odpálí z lodi raketu, která zabije spousty Sádráků.\n\nPo tomto nezdařeném útoku změní Sádráci styl boje. Postaví na řece hráz, čímž odříznou Nový Prentisstown od přívodu vody a zároveň začnou provádět malé útoky na strategická místa ve městě. Mezitím se všem ženám, včetně Violy, zanítí kovové pásky, kterými byly dříve označkovány. Léčitelkám vedených paní Coylovou se podaří zjistit, že zánět je smrtelný. Paní Coylová z toho viní prezidenta, protože si myslí, že nechal do pásků přimíchat nějaký jed. Todd a Viola poté naplánují setkání paní Coylové s prezidentem, na kterém se dohodne společný postup proti Sádrákům. Když spolu začnou obě dvě strany spolupracovat, úspěšně se jim daří odrážet útoky Sádráků a navíc se jim povede jednoho zajmout. Toho poté vyšlou zpátky k vůdci Sádráků s poselstvím, že chtějí uzavřít mír.\n\nNa mírové jednání se Sádráky jsou vysláni Bradley a Viola, která je díky zánětu již ve velmi špatném stavu. Nakonec se oběma podaří se Sádráky dohodnout příměří. Prezident Prentiss také zároveň oznámí, že se podařilo vymyslet lék na zánět z pásků. To velice špatně nese paní Coylová, která za tím vidí nějakou prezidentovu lest. Todd poté nasadí Viole, která je díky zánětu ve velmi špatném stavu, léčebné obvazy a ty zánět vyléčí. Paní Coylová se ale nesmíří s narůstající prezidentovou popularitou a pomocí sebevražedného atentátu se ho pokusí zabít. Toddovi se ovšem podaří strhnout prezidenta stranou a bomba zabije Simome. Po tomto útoku přijíždí k prezidentově velké nelibosti do města Ben, kterému Sádráci zachránili život a on se stal prostředníkem mezi lidmi a Sádráky. Během jedné chvilky, kdy Viola zůstane s Toddem sama ve stanu, se jí Todd svěří, že chce s Benem odejít z Nového Prentisstownu a že by chtěl, aby šla s ním. Viola Todda políbí a poté mu řekne, že s ním půjde.\n\nBen s Bradleym a Violou vyráží k večeru znovu za Sádráky a prezident Prentiss mezitím omráčí v průzkumné lodi Todda, pomocí lodních trysek podpálí základnu Sádráků i Nový Prentisstown a s Toddem odletí k oceánu. Tam za Toddem přijíždí Viola a Toddovi se podaří prezidenta pomocí Hluku porazit. Prezident Prentiss, který nechce dopustit, aby ho Todd zabil, poté sám spáchá sebevraždu. Z ničeho nic se u pobřeží vynoří Sádrák 1017, který si splete Todda s prezidentem a zastřelí ho sádráckou zbraní. Viola, které Toddova smrt zlomí srdce, ho chce zabít, ale Ben ji přemluví, aby to nedělala, neboť by tím rozpoutala další válku. Ben pak zjistí, že Todd stále vydává slabý Hluk, což znamená, že stále žije. Na návrh 1017 je Todd umístěn do sádráckého stanu a léčen sádeckou medicínou. Viola poté ve stanu čeká, až se probere a zároveň mu čte z deníku jeho matky.\nKnížka byla v roce 2011 oceněna Carnegieho medailí.\n\n"}
{"id": "1215928", "url": "https://cs.wikipedia.org/wiki?curid=1215928", "title": "Miroslava Skovajsová", "text": "Miroslava Skovajsová\n\nMiroslava Skovajsová (* 23. srpna 1957 Klatovy) je zakladatelka screeningu rakoviny prsu a sítě mamacenter po ČR. Změnila pohled na péči o prs a založila nový obor Integrované péče o prsní žlázu. První Mamma centrum založila na Praze 4 v Braníku v roce 1993. Nyní působí v Mamma centru Háje a Mamma centru Hradčanská. Zasloužila se o snížení úmrtnosti na rakovinu prsu, která poklesla o 30 %, čímž se Česká republika zařadila k nejlepším zemím světa. Jejím celoživotním tématem je preventivní péče. Jejími hesly jsou \"Včasný záchyt rakoviny je nejlepší léčba\" a \"Zdravá žena je základem zdravé rodiny\". \n\nVvystudovala Fakultu dětského lékařství Univerzity Karlovy v Praze (promovala v roce 1982). V roce 2005 úspěšně obhájila doktorskou práci v oboru časné diagnostiky prsu na Lékařské fakultě Masarykovy univerzity (získala titul Ph.D.).\n\nPo promoci začala pracovat jako dětská lékařka a po pětileté mateřské dovolené nastoupila v Thomayerově nemocnici v Praze. Zde se v letech 1988 až 1994 začala věnovat problematice prsní žlázy a složila dvě atestace. V roce 1993 založila první \"Mamma centrum v Praze 4\", které pod jejím vedením představovalo největší screeningové diagnostické pracoviště v ČR. V roce 2011 založila další Mamma centrum v pražských Hájích pod hlavičkou společnosti Breast Unit Prague. Zde působí jako supervizorka složitých případů a ředitelka, stejně jako v Mamma centru Hradčanská, které založila r. 2016. \n\n2001 – 2002 společně s VZP iniciovala a provedla pilotní programy, které prokázaly přínos mamografické prevence. Následkem toho byl 9. září 2002 screeningový program schválen a spuštěn komisí MZ ČR.\n\nOpakovaně je volena předsedkyní Asociace mamodiagnostiků ČR, tj. sdružení radiologů, kteří se specializují na diagnostiku onemocnění mléčné žlázy. Na téma diagnostika prsní žlázy publikovala desítky odborných článků, ale i textů pro laickou veřejnost. Přednáší po celé republice na specializovaných konferencích, vzdělávacích i osvětových akcích. Od roku 1999 vyučuje v postgraduálním studiu IPVZ, zde zorganizovala více než 180 týdenních kurzů s cílem naučit lékaře kvalitní diagnostiku prsu tak, aby byla dostupná všem ženám po celé republice. Do roku 2007 externě vyučovala mediky na 3. lékařské fakultě Univerzity Karlovy v Praze.\n\nOd roku 2001 se aktivně účastní pochodů AVON za zdravá prsa, od roku 2005 jako odborná garantka. \n\nOd roku 2015 je volenou předsedkyní Oblastního sdružení České lékařské komory na Praze 4. Od roku 2016 působí jako předsedkyně správní rady Aliance žen s rakovinou prsu, jejímž největším projektem je výuka samovyšetřování prsu mladých žen, kdy jich bylo po celé republice proškoleno více než 7 000. Dalším ojedinělým projektem je Bellis, který podporuje ženy s rakovinou prsu do 40 let (v plodném období).\n\nVyrostla v Podšumaví. Od roku 1968 se nejdříve jako malá skautka a následně jako vedoucí plně angažovala v životě skautských oddílů. I po násilném zákazu skautingu se až do odchodu na VŠ věnovala práci s dospívajícími. Od roku 1976 žije nepřetržitě v Praze. Nejprve šest let na vysokoškolské koleji Na Kajetánce, jejím prvním bydlištěm byl panelový dům na Spořilově v Kremnické ulici na Praze 4, dalším bydlištěm pak Augustinova ulice na Roztylech. Nyní bydlí v Zeleném údolí u IKEM. Jak sama říká, její život je spojený s Krčským lesem, v jehož těsné blízkosti bydlí od roku 1988 a do kterého s dětmi dojížděla i ze Spořilova. \n\nMá dvě děti a jednu vnučku.\n\nVe volbách do Senátu PČR v roce 2016 kandidovala jako nestraník za ČSSD v obvodu č. 19 – Praha 11. Se ziskem 15,42 % hlasů skončila na 3. místě a do druhého kola nepostoupila.\n\nVe volbách do Senátu PČR v roce 2018 kandidovala jako nestraník za ČSSD v obvodu č. 20 – Praha 4. Se ziskem 7,81 % hlasů skončila na 4. místě.\n"}
{"id": "1215930", "url": "https://cs.wikipedia.org/wiki?curid=1215930", "title": "Skylab 5", "text": "Skylab 5\n\nSkylab 5 měla být krátká, zhruba 20 dní trvající mise na americkou vesmírnou stanici Skylab. Posádku měli tvořit Vance Brand (velitel), William B. Lenoir (vědecký pracovník) a Don Lind (pilot). Posádka měla provést mnoho vědeckých experimentů a rovněž měla použít motor Apolla k tomu, aby zvýšila oběžnou dráhu stanice. Brand a Lind rovněž tvořili posádku plánované mise Skylab Rescue na záchranu kosmonautů ze stanice a později měli tvořit posádku mise, která měla navést Skylab do atmosféry Země.\n"}
{"id": "1215931", "url": "https://cs.wikipedia.org/wiki?curid=1215931", "title": "Carl Martinek", "text": "Carl Martinek\n\nCarl Martinek, též Karl Martinek (18. července 1839 Moravský Beroun – 19. března 1897 Moravský Beroun), byl rakouský podnikatel a politik německé národnosti z Moravy; poslanec Moravského zemského sněmu a starosta Moravského Berouna.\n\nByl synem tkalcovského mistra Karla Martinka z Moravského Berouna a jeho manželky Josefy rozené Gödel, taktéž z Moravského Berouna. V 90. letech 19. století působil jako továrník a starosta Moravského Berouna. Byl spolumajitelem firmy Ricker & Comp. Zasedal v okresní školní radě.\n\nKoncem 19. století se zapojil i do vysoké politiky. V doplňovacích zemských volbách (poté co rezignoval poslanec Hans Lichtblau) byl 9. října 1893 zvolen na Moravský zemský sněm, za kurii městskou, obvod Libavá, Dvorce, Mor. Beroun, Budišov. V roce 1893 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací).\n\nZemřel v březnu 1897 ve věku 58 let.\n"}
{"id": "1215932", "url": "https://cs.wikipedia.org/wiki?curid=1215932", "title": "Evangelický hřbitov v Růžové", "text": "Evangelický hřbitov v Růžové\n\nEvangelický hřbitov v Růžové na Děčínsku se nachází jihovýchodně od obce na severozápadním svahu Kovářova kopce. Má rozlohu přibližně 2000m². Západně od něj je na úbočí Petrova vrchu katolický hřbitov z roku 1906.\n\nHřbitov byl založen roku 1862 po zrušení náboženských diskriminačních opatření, posvěcen byl 16. května. Od evangelického kostela postaveného roku 1864 k němu vedla cesta lemovaná starou alejí. Evangelická obec chtěla hřbitov bez symbolu kříže, hřbitovní kříž zde prosadil evangelický farář.\n\nNejstarší náhrobek se nachází uprostřed hřbitova a má dochovaný nápis o slavnostním pohřbení dvou malých dětí jménem Franziska Hille z čp. 160 (narození 8.4.1862, úmrtí 25.8.1862) a Emanuel Richter (úmrtí 12.5.1861 ve věku 1 rok). Emanuel Richter se narodil protestanským rodičům a nesměl být pohřben na katolickém hřbitově u kostela svatého Petra a Pavla. Byl pohřben roku 1861 na louce, která patřila evangelíku Johannu Guthovi a na jejíž části evangelická obec později postavila kostel. Při prvním pohřbu na nově založeném hřbitově byly ostatky dítěte přeneseny na hřbitov a pohřbeny s druhým dítětem do jednoho hrobu.\n\nV 90. letech 20. století byly oba hřbitovy, evangelický i sousední katolický, zbaveny náletových dřevin a vyčištěny. Roku 2015 byl na podstavec hřbitovního kříže nainstalován železný kříž s použitím litinových částí původního kříže z roku 1862.\n\n"}
{"id": "1215935", "url": "https://cs.wikipedia.org/wiki?curid=1215935", "title": "Naditec jehnědokvětý", "text": "Naditec jehnědokvětý\n\nNaditec jehnědokvětý (\"Prosopis juliflora\") je nejrozšířenější druh rodu naditec, typická dřevina teplých a suchých oblasti nenáročná na kvalitu půdy i množství dešťových srážek. Dokáže si za pomoci symbiotických kořenových bakterií získávat vzdušný dusík a hluboko sahajícím kořenem zajišťovat vláhu ze spodních vrstev půdy. Je starobylou rostlinou středo a jihoamerických indiánů, kteří její lusky využívali jako potravu i všestranné léčivo.\nDřevina pochází z území rozprostírající se od Mexika přes Střední Ameriku až po oblasti na severu a západu Jižní Ameriky. Později byla Evropany rozšířena i do Spojených států amerických, Brazílie i Karibiku, na indický subkontinent a téměř po celé jihovýchodní Asii, do Austrálie, na některé tichomořské ostrovy, do suchých oblastí Afriky i na Madagaskar.\nNejčastěji roste v teplých a suchých oblastech s průměrnou teplotou 15 až 25 °C a ročními srážkami menšími než 500 mm. Úspěšně však přežívá i v polopouštních podmínkách se srážkami menšími než 50 mm, jeho hlavni kořen v písčité půdě roste za vodou i několik desítek metrů hluboko. Je obvykle vysazován do nevýživné, často kamenité půdy, kde díky své schopnosti zajistit si dostatek dusíku nemá obvykle rovnocenných konkurentů. Prospívá v téměř všech typech půd i za velmi rozdílných klimatických podmínek, při nadbytku živin a vláhy roste bujně a málo plodí. Vyskytuje se do nadmořské výšky až 1500 m, snese i mírně zasolenou půdu, škodí mu však nadměrné vlhko a delší pokles teplot k 0 °C.\nOpadavý strom vysoký až 10 m, nebo široký keř vyrůstající do 5 m, s rozložitým kořenovým systémem rozrůstajícím se po okolí až 30 m daleko a se středovým kořenem mířícím hluboko dolů. Často pokřivený kmen má hnědou nebo černou, tlustou a rozpukanou kůru. V pružných kořenech si udržuje zásobu živin pro období sucha nebo chladu, na oba stavy reaguje shazováním listů. Střídavě vyrůstající listy s palisty přeměněnými v párovité trny jsou sudozpeřené a jsou tvořeny 10 až 20 páry tuhých, podlouhlých lístků s 1 až 3 páry lístků druhého řádu. V období sucha se mohou listy složit a snížit tak vypařování, také se u nich v té době zvětšuje množství chlorofylu a zbylé listy spolehlivě zajišťují fotosyntézu náhradou za opadané.\n\nPo vyrašené listů se na koncích větví objevují skupinky hustých, úžlabních květenství, válcovité hrozny nebo klasy až 8 cm dlouhé. Jsou tvořena velkým počtem drobných, téměř přisedlých, nazelenavých, pětičetných, oboupohlavných, sladce vonících květů. Mají miskovitý, 1 mm velký kalich, 3 mm žlutozelenou korunu a 10 oranžových tyčinek s hnědými prašníky. Semeník s mnoha vajíčky má nitkovitou čnělku s drobnou bliznou. Květy jsou protogynické a rozkvétají všechny současně v jednom květenství, při samoopylení vlastním pylem se netvoří plody. Opylovány jsou hmyzem slétajícím se za nektarem a pylem, v porovnání s množstvím kvetoucích květů se však vytvoří jen málo plodů. Květy jsou významným zdrojem pro výrobu medu.\n\nRostliny rozkvétají podle místních podmínek, jsou oblasti kde kvetou celoročně (Havajské ostrovy), nebo kvetou ve dvou obdobích (Indie) a nejčastěji jen jednou ročně. Plody jsou světle žluté, nepukavé lusky 10 až 20 cm dlouhé, rovné nebo půlkruhově zahnuté a slabě zaškrcované. Obsahují 10 až 20 hnědých, podlouhlých, asi 5 mm velkých semen s tvrdým osemením. Prvé plody se na stromech objevují ve věku tří až čtyř let.\n\nNové rostliny lze vypěstovat ze semen, která si podržují klíčivost i deset let. Přirozeně se semena šíří vodou po dešti, lusky vydrží dlouho plavat. Semena jsou také hojně rozšiřována v trusu zvířat nebo ptáků. Rostliny se též rozrůstají po okolí výmladky ze svých rozložitých kořenů.\n\nPřed výsevem je vhodné, pro urychlení klíčení, semena namáčet v teplé vodě a nesázet hlouběji než 1 cm. Kladný účinek na rychlé vyklíčení má průchod semene žaludkem zvířat, při kterém se naruší vodě odolný obal semene.\n\nChutné lusky mají poživatelnou škrobovou dužinu, může se jíst čerstvá, sušená nebo vařená a také se zkvašuje na víno. Byly jednou z důležitých potravin původních obyvatel Ameriky, kteří z nich připravovali mouku a pekli chléb.\n\nNaditec jehnědokvětý je vysazován na vyprahlá místa s chůdou půdou, kde téměř nic jiného neroste. Na pastvinách jsou důležitou rezervou pro období sucha, obsahují však mnoho sacharidů a jejich konzumace ve velkém množství po delší dobu není pro zvířata příliš vhodná. Dřeviny se v Indií pěstují také na plantážích, kde se z jednoho hektaru sklidí (ručně) asi 20 tun lusků.\n\nTyto rychle rostoucí rostliny jsou využívány i jako zdroj dřeva které je tvrdé a trvanlivé, vyrábějí se z něj podlahové parkety, soustružený nábytek, pálí se z něj dřevěné uhlí a hrubé větvě se užívají jako plotové sloupky. Je výhřevné a slouží pro mnohé vesničany jako palivové dřevo a omezuje tak nelegální řezání a kacení v chráněných lesích.\n\nZ poraněné dřeva vytéká pryskyřice používána jako přírodní, trvanlivé lepidlo, u citlivých lidí však způsobuje při potřísnění podráždění pokožky. Ke kladným vlastnostem lze počítat i snižování eroze půdy, které brání svými široce rozprostřenými kořeny. Vysazují se též jako živé ploty a často vytvářejí rozměrné houštiny, které skýtají vhodná útočiště drobným zvířatům na jinak otevřených prostranstvích.\n\nNa některých místech, například na Srí Lance, ve Východní Africe, Jihoafrické republice a v Austrálii se v přírodě nekontrolovaně rozšířily natolik, že mnohdy zcela zarůstají původní travnaté pastviny. Jsou tam považované za invazní druh a v některých nepůvodních oblastech jsou mýceny, velmi dobře však regenerují z kořenů. Jsou jim vyčítány i silné trny, které jsou schopné propíchnout pneumatiky i boty a často bývají příčinou zranění kopyt pasoucích se zvířat. Jejich pyl je považován za jeden z hlavních alergenů a proto se nedoporučují vysazovat v městech. S postupným snižováním množství podzemní vody bývá některými lidmi naditci jehnědovitému vyčítáno, že svými hlubokými kořeny tuto vodu nadmíru vysává a nezbývá ji pro ostatní rostliny. Proto je na některých místech cíleně kácen a vypalován, např. v Pákistánu, což je levnější než chemická likvidace v Austrálii a USA. Zkouší se také jeho biologické omezování v přírodě Jižní Afriky pomoci zrnokazných brouků \"Algarobius prosopis\" nebo \"Algarobius bottimeria\", kteří vyžírají jeho dozrávající semena.\n\n"}
{"id": "1215938", "url": "https://cs.wikipedia.org/wiki?curid=1215938", "title": "Volání netvora", "text": "Volání netvora\n\nVolání netvora (v anglickém originále \"A Monster Calls)\" je pohádkový fantasy román pro mládež od amerického spisovatele Patricka Nesse napsaný na námět Siobhan Dowdové. Vyšel v roce 2011 prostřednictvím nakladatelství Walker Books a o rok později vydalo nakladatelství Jota český překlad. Příběh vypráví o třináctiletém Conorovi, jehož máma umírá na rakovinu; zároveň ho však navštěvuje netvor v podobě tisu a vypráví mu příběhy. Knížka, která byla ilustrována britským výtvarníkem Jimem Kayem, získala kromě kladných hodnocení kritiků také několik literárních ocenění, včetně Carnegieho medaile a medaile Kate Greenawayové.\n\nV roce 2016 měl premiéru film \"\" natočený na základě této knihy; jeho režisérem byl Juan Antonio Bayona, scénář napsal sám Ness a v hlavních rolích se představili Lewis MacDougall, Felicity Jones, Sigourney Weaver a Liam Neeson. Roku 2017 vyšla v Česku knížka v podobě audioknihy namluvené Janem Vondráčkem.\n\nTřináctiletý Conor to doma nemá jednoduché; maminka pomalu umírá na rakovinu, tatínek žije s novou rodinou v Americe a babička, která Conora hlídá, když je jeho máma v nemocnici, je na něj přísná. Ve škole ho navíc šikanuje spolužák Harry se svými dvěma kamarády a zároveň se rozhádal se svojí nejlepší kamarádkou Lilly, jež prozradila spolužákům, že je Conorova máma nemocná. Conorovi ovšem ze všeho nejvíc vadí, že se k němu ostatní spolužáci i učitelé chovají příliš soucitně a většinou ho dokonce přehlíží, místo aby ho zkoušeli či mu dávali poznámky jako ostatním. Conora také trápí noční můry. Jedné noci ho po probuzení kvůli nim navštíví netvor v podobě obrovského tisu, který roste před jeho domem. Ten chlapci postupně vypráví tři příběhy.\nPrvní příběh je o princi, jemuž zemřel otec a on z jeho smrti vinil mladou královnu, pravděpodobně čarodějnici toužící vládnout, kterou si král nějakou dobu předtím vzal. Utekl proto se svojí snoubenkou, kterou tajně v noci zabil. Její vraždu poté svedl právě na královnu a zburcoval vůči ní povstání. Netvor, jenž byl svědkem vraždy princovy snoubenky, se rozhodl zachránit královnu. Kromě toho, že ve skutečném světě téměř nikdy neexistuje dělení na dobré a na zlé lidi, chtěl také Conorovi ukázat, že lidé často lžou sami sobě, aby něco ospravedlnili. Princ totiž nejspíš doopravdy věřil, že jeho snoubenku zabila královna, respektive, že ho k tomu donutila.\n\nDruhý příběh vypráví netvor Conorovi v pokoji jeho babičky. Je o faráři, který nedovolil apatykáři pokácet tis, jenž má léčebné účinky. Farář následně také proti němu kázal, čímž mu ničil živnost. Když poté farářovy dcery smrtelně onemocněly, prosil apatykáře, aby je vyléčil. V zoufalství mu dokonce řekl, že svá kázání odvolá, dá mu tis a vzdá se všeho, čemu věří. Apatykář ovšem odmítl s tím, že mu v tom případě není pomoci, a farářovy dcery následující den zemřely. Přestože dle Conora byl „ten špatný“ apatykář, netvor se rozhodl potrestat faráře, jakožto „zbožného muže bez víry, jelikož víra je polovina léčby“, a zničil mu faru. Conor se k němu připojil, po chvíli si ovšem uvědomil, že je v pokoji babiččiným a že místo fary zničil většinu jejích oblíbených starožitností.\n\nS třetím příběhem zastihne netvor Conora ve škole, tentokrát sedm minut po poledni. Shodou okolností je to v době, kdy má Conor jednu z mnoha roztržek s Harrym. Příběh je o chlapci, který byl všemi přehlížený a tak udělal něco, aby si ho ostatní více všímali. Během příběhu Conor zmlátí Harryho, kterého poté odvezou do nemocnice. Conor ovšem zjistí, že tímto činem se od spolužáků ještě víc vzdálil; ti ho totiž teď sice nepřehlíží, za to se ho bojí. Na druhou stranu se ale krátce na to Conor usmíří s Lilly.\n\nNemoc Conorovy mámy mezitím postoupí do konečného stádia, takže je neustále upoutána na nemocničním lůžku. Vzhledem k tomu, že jeho mámě nepomohly ani léky z tisu, se Conor vydává za netvorem a obviňuje ho z toho. Netvor ale Conorovi vysvětluje, že zde není proto, aby jeho mámu vyléčil, nýbrž proto, aby si Conor uvědomil pravdu. Poté po něm chce, aby příběh tentokrát vyprávěl on. Tím příběhem není nic jiného než Conorova noční můra, ve které drží svoji mámu, která padá do propasti. Přestože ji může ještě udržet, pustí ji a nechá ji zemřít. Conor pochopí, že už od začátku věděl, že se jeho máma z nemoci nevyléčí a že chtěl, aby to už všechno skončilo i za cenu, že ji ztratí. Zároveň ovšem ví, že ji ztratit nechce. Netvor poté Conora doprovodí až do nemocnice, kde jeho mámě zbývají poslední chvíle života, a chlapec řekne své mámě pravdu. Řekne, že nechce, aby odešla.\n\nKnížku \"Volání netvora\" původně měla napsat britská spisovatelka Siobhan Dowdová, která začala vymýšlet první nápady po roce 2004, kdy jí byla diagnostikována rakovina prsu. Dowdová ovšem nechtěla psát obecně o rakovině, nýbrž o tisu, z něhož byl extrahován lék, jenž spisovatelce krátce pomohl. Ta ale následně na rakovinu zemřela v roce 2007, přičemž z knihy měla rozpracovaný pouze náčrt příběhu, postav a ožívajícího mluvícího stromu. Tento náčrt se přes redaktorku nakladatelství Walker Books Denisu Johnstone-Burt, která spolupracovala s Dowdovou, dostal k dalšímu britskému spisovateli, Patricku Nessovi. Ten nápad na přepsání příběhu někoho jiného původně odmítl, námět od Dowdové byl ale podle Nesse „tak silný“, že následně začal sám od sebe dostávat další nápady k příběhu. Na sepsání knížky tedy kývl a dle vlastních slov „nikdy neměl pocit, že by tvořil něco, co by autorka nechtěla“.\n\nWalker Books následně oslovilo ilustrátora Jima Kaye. Ten do té doby nikdy neilustroval celou knihu, Ness s nakladatelstvím ho tedy požádali o zkušební kresbu. Sám Kay dle svých slov měl kvůli dalším závazkům na nakreslení jen víkend, takže narychlo vytvořil obrázek netvora ve formě stromu opírajícího se o dům. Ness s Kayem následně navázal spolupráci a ilustrátor nakreslil malby také ke zbytku knihy. Přesto se tito dva až do dokončení knihy tváří v tvář nepotkali, veškerá komunikace probíhala skrze Bena Norlanda, dalšího editora ve Walker Books.\n\nNess převzal základní nápad stromu probouzejícího se k životu od Dowdové a přidal k němu svojí představu netvora. Spisovatel dle vlastních slov netvora vykreslil jako „laskavého, ale ne milého“. Rozdíl je dle Nesse v tom, že se netvor nestará, zda Conora „nějak dostane do problémů a také že je často děsivý“. Zároveň se ale netvor také „snaží být laskavý“. Conor je vykreslen jako kluk „chycený mezi dětstvím a dospělostí“. Během příběhu si uvědomí, že dokáže najednou vnímat dva protichůdné pocity, což Ness popisuje jako „krok k dospělosti“.\n\nKnížka byla ve Spojeném království vydána v roce 2011 nakladatelstvím Walker Books, českého překladu od Anežky Sedlákové se jí dočkalo o rok později u společnosti Jota. O pět let později byla kniha u příležitosti uvedení filmu \"\" znovu vydána nakladatelstvím Slovart, přičemž překlad dostala na starosti Hana Březáková. Tato verze knihy měla v názvu i filmový podtitul \"Příběh života\". Tentýž rok vyšla také audiokniha namluvená Janem Vondráčkem.\n\nMartin Chilton, redaktor britského deníku \"The Daily Telegraph\", ve své recenzi uvedl, že „přestože je kniha temná a truchlivá, je také oslnivá“. Chilton vyzdvihl ilustrace Jima Kaye, které jsou dle něj „součástí struktury knihy“. Redaktorka Katka Stupková v recenzi pro knihkupectví Neoluxor knize udělila 90 % a napsala, že Ness z poznámek od Dowdové „svým vybroušeným autorským stylem vytvořil dojemné vyprávění, které zůstane čtenáři dlouho ležet v hlavě“. \"Volání netvora\" chválil také Vojtěch Hamerský z knihkupectví Fantasya, který příběh popsal jako „dojemný a zároveň navýsost smutný“ a uvedl, že „čtenáři všech věkových kategorií se tak dočkali úžasného díla“.\n\nNovinářka Jessica Bruder pro americký deník \"The New York Times\" popsala \"Volání netvora\" jako „nesmírně smutný příběh“. Podle ní je knížka „dárek od štědrého vypravěče a velký kus umění“. Lelia Vetter z americké univerzity svobodných umění McDaniel College uvedla, že „přestože jde o poměrně krátkou knížku, má účinek“. Také podotkla, že úspěch, se kterým se knížka setkala při udílení různých cen, je „rozhodně zasloužený“.\n\nPrvní ocenění za tento román získal Ness v roce 2011, šlo o cenu Specsavers National Book Awards v kategorii dětská kniha roku a o cenu The Kitchies Award. O rok později byl Ness oceněn Carnegieho medaili, zatímco Kay za ilustrace do knížky získal medaili Kate Greenawayové. Šlo o první ročník v tehdy 56leté historii udílení těchto cen, kdy ocenění získala stejná knížka. Ness zároveň získal Carnegieho medaili podruhé v řadě; v roce 2011 jí byl oceněn za román \"Válka Hluku\". V roce 2012 knížka získala cenu Red House Children's Book Award.\n\nV roce 2014 odkoupila práva na zfilmování románu americká produkční společnost Focus Features. Film režíroval Juan Antonio Bayona a scénáře se ujal sám autor předlohy, Patrick Ness. V roli Conora byl obsazen Lewis MacDougall, jeho matku hrála Felicity Jones a babičky se zhostila Sigourney Weaver. Hlas netvora namluvil Liam Neeson. Premiéru měl film na filmovém festivalu Toronto IFF v září roku 2016, v amerických kinech se objevil v lednu 2017. Do českých kin se snímek dostal v březnu 2017 pod názvem \"\".\n\n"}
{"id": "1215940", "url": "https://cs.wikipedia.org/wiki?curid=1215940", "title": "Wilhelm Pohl", "text": "Wilhelm Pohl\n\nWilhelm Pohl (12. března 1854 Mohelnice – 15. prosince 1908 Mohelnice), byl rakouský podnikatel a politik německé národnosti z Moravy; poslanec Moravského zemského sněmu.\n\nProfesí byl továrníkem. Měl titul císařského rady. Po absolvování studií se věnoval dráze obchodníka a průmyslníka. Roku 1877 nastoupil jako prokurista do firmy Gessner Pohl & Comp., kterou založil roku 1847 jeho otec. V roce 1886 se stal jejím obchodním společníkem. Byl i veřejně a politicky aktivní. Po dvacet let zasedal v obecním zastupitelstvu v Mohelnici a po 13 let byl členem okresní školní rady. Získal čestné občanství Mohelnice a Litovle.\n\nKoncem 19. století se zapojil i do vysoké politiky. V doplňovacích zemských volbách 30. října 1895 (poté co zemřel poslanec Bruno Steinbrecher) byl zvolen na Moravský zemský sněm, kde zastupoval kurii měst, obvod Mohelnice, Úsov, Litovel, Loštice. Mandát zde obhájil i v řádných zemských volbách v roce 1896 a zemských volbách v roce 1902. V roce 1895 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací). Stejně tak ve volbách roku 1896 je řazen mezi německé svobodomyslné. Do voleb roku 1902 šel za Německou pokrokovou stranu, ovšem coby společný kandidát Německé pokrokové strany a Německé lidové strany.\n\nZemřel v prosinci 1908 ve věku 55 let. V poslední době trpěl onemocněním srdce a ledvin.\n"}
{"id": "1215941", "url": "https://cs.wikipedia.org/wiki?curid=1215941", "title": "Piletický a Librantický potok", "text": "Piletický a Librantický potok\n\nPiletický a Librantický potok je přírodní památka ev. č. 5936 poblíž obcí Černilov a Hradec Králové. Oblast spravuje Krajský úřad Královéhradeckého kraje. Území přírodní památky je zároveň evropsky významnou lokalitou soustavy Natura 2000.\n\nHlavním předmětem ochrany je populace šidélka ozdobného (\"Coenagrion ornatum\") a jeho biotopu. Biotopem se rozumí vodoteče Piletického a Librantického potoka a přilehlé louky.\n\nNávrh plánu péče o PP Piletický a Librantický potok (ve formátu .pdf)\n"}
{"id": "1215942", "url": "https://cs.wikipedia.org/wiki?curid=1215942", "title": "Lokomotiva 757", "text": "Lokomotiva 757\n\nLokomotiva řady 757 je dieselelektrická lokomotiva, vzniklá celkovou rekonstrukcí starší řady 750. Stroje si objednal dopravce ZSSK pro dopravu osobních vlaků a rychlíků na hlavních tratích na Slovensku. Mezi lety 2010–2015 bylo v závodě ŽOS Zvolen přestavěno celkem 25 strojů. \n\nStejně jako v České republice, kde České dráhy přistoupily k modernizacím řad 750 a 753 na novou řadu 750.7, i na Slovensku bylo rozhodnuto obdobné přestavby provést. Výběrové řízení proběhlo roku 2010 a vzápětí se rozběhla přestavba první lokomotivy. Na rozdíl od českých rekonstrukcí ale byly lokomotivy přistavovány do oprav postupně díky jejich nedostatku pro běžný provoz. První přestavěná lokomotiva 757.001 (původní 750.092) vyjela na počátku roku 2011 a po zkouškách na okruhu v Cerhenicích byla předána do testovacího provozu v rušňovém depu Zvolen. Ke konci roku byla dokončena druhá lokomotiva a až do roku 2015 probíhaly další modernizace v přibližném tempu 5–6 strojů ročně. Celá série se uzavřela strojem 757.025, dokončeným na podzim téhož roku. Nové lokomotivy si rozdělila depa Zvolen, Prievidza a Humenné.\n\nV mechanické části lokomotiva většinově vychází z původní řady 750 - využit byl hlavní rám, pojezd a části skříně. Největším rozdílem při vnějším pohledu je zaslepení bočních kulatých oken a nově vyrobené kabiny strojvedoucího, lišící se od originálu. Doplněny byly též deformační prvky za nárazníky a další změny s cílem zvýšit bezpečnost a tuhost skříně.\n\nNejvětší úpravou však prošlo pohonné soustrojí - dosazen byl nový spalovací motor Caterpillar 3512C HD, splňující tehdejší ekologické limity, včetně příslušenství. Výrobcem trakčního alternátoru a pomocných zařízení je firma Siemens Drásov. Tlapové trakční elektromotory zůstaly původní. Regulaci výkonu a jeho využití zajišťuje mikroprocesorový řídicí systém MORIS RV07. Stanoviště strojvedoucího prošla kompletní rekonstrukcí a byla osazena digitálními ukazateli včetně zobrazovacích displejů. Také byla doplněna výkonná elektrodynamická brzda a ovládání brzdového systému (samočinná tlaková a přídavná pneumatická brzda) změněno na elektrické. Pro větší komfort obsluhy nechybí klimatizace a hygienické zázemí.\n\nLokomotivy jsou určeny především pro náhradu starších řad 750 a 754 v dálkové osobní dopravě, v menší míře i na regionálních osobních vlacích. Největší počet je dislokován v depu Zvolen, kde zajišťuje dopravu rychlíků na hlavních tratích do Košic, Banské Bystrice, Vrútek a Žiliny. Doplňkovým výkonem jsou osobní vlaky do Lučence a Fiľakova. V Prievidzi mají na starost dopravu bratislavských rychlíků v úseku do Leopoldova, odkud už je do cíle vozí elektrické lokomotivy. \n\nZbylé lokomotivy jsou deponovány v Humenném, odkud vyrážejí na vlacích kategorie Regionálny expres (REX) ve směru na Michalovce, Trebišov a Košice. V pracovní dny také dopravují posilové vlaky na trati Humenné – Stakčín a v pátek a neděli zavítají i do Prešova v čele rychlíku Šarišan. Zároveň slouží jako záložní v případě neschopnosti motorových jednotek řady 861.\n\nPřestože již byly dodány i poslední lokomotivy řady 757, v depech Nové Zámky, Prievidza a Humenné zůstává v provozu několik posledních lokomotiv řady 750. Tyto lokomotivy by ale měly být definitivně odstaveny po dodávkách nových motorových vozů a jednotek během následujících let.\n"}
{"id": "1215943", "url": "https://cs.wikipedia.org/wiki?curid=1215943", "title": "Jaromír Klempíř", "text": "Jaromír Klempíř\n\nJaromír Klempíř (5. června 1944 Velká Chuchle, Praha – 13. července 2016) byl český hudebník, skladatel a textař.\n\nStudoval hru na bicí, skladbu a dirigování na Státní konzervatoři. Během studia vstoupil na profesionální dráhu v divadle Semafor se zpěvákem a kytaristou Pavlem Sedláčkem. V roce 1962 se stal členem skupiny Olympic. V letech 1965-1967 byl členem divadelního uskupení Apollo bratří Štaidlů a Karla Gotta. V roce 1967 měl automobilovou nehodu, která ho na čas vyřadila z aktivní hudební činnosti. Poté byl redaktorem v Supraphonu a psal hudbu k filmům. Dále působil v hudebních tělesech Swing Quartet, Jazz revue. Od roku 1974 se stal členem Orchestru Československé televize. V roce 1990 ukončil svou činnost v Československé televizi. Dále působil bez stálého angažmá znovu v Semaforu. V divadle Semafor pomáhal realizovat koncerty Jiřího Suchého a Jitky Molavcové. V té době také skládal písně pro různá divadelní představení a psal pro děti. Do tohoto období patří například hudba, kterou složil k loutkovému muzikálu Šípková Růženka.\n\nNa pohřeb mu z celé hudební branže přišli jen dva lidé.\n\n\n\n\n"}
{"id": "1215944", "url": "https://cs.wikipedia.org/wiki?curid=1215944", "title": "Apollo Telescope Mount", "text": "Apollo Telescope Mount\n\nApollo Telescope Mount byla sluneční observatoř připojená k první americké vesmírné stanici Skylab. \n\nObservatoř byla ručně ovládána astronauty z paluby stanice v letech 1973 a 1974. Data získávala na fotografický film, který se vracel na Zemi s posádkou. Film musela posádka měnit v průběhu výstupů do vesmíru. \n\nApollo Telescope Mount byla navržena a postavena na popud Marshall Space Flight Center americké NASA. Observatoř měla osm hlavních pozorovacích přístrojů a dále několik menších experimentů. Umožňovala také pozorování na různých vlnových délkách, od ultrafialové až po infračervenou oblast. \n\nPůvodní filmy byly zveřejněny v roce 2006 ve Washingtonu v Naval Research Laboratory. \n\nApollo Telescope Mount byl jedním z řady projektů programu Apollo Applications Program, který zkoumal jak využít techniku vyvinutou pro Program Apollo v 70. letech. Tento projekt zahrnoval lunární základny, delší samostatné lunární mise, dlouhodobé vesmírné mise nebo řadu observatoří. \n\nV případě této observatoře byla prvotní myšlenka umístit ji na servisní modul Apolla, později byl návrh změněn na umístění na upraveném lunárním modulu, který by obsahoval záznamové systémy a přístroje, zatímco sestupová část modulu by byla nahrazena velkým slunečním dalekohledem a solárními panely, aby měly všechny přístroje dostatek energie. Po startu byla nutná k provozu teleskopu tříčlenná posádka lodě Apollo, která by observatoř provozovala a načetla data před návratem na Zemi. Stejně jako řada dalších projektů z Apollo applications byl tento projekt zrušen a zůstala jen vesmírná stanice Skylab, zatímco projekt solární observatoře měl zůstat na papíře. Nakonec se plány změnily, observatoř měla startovat samostatně a následně se ke stanici připojit na oběžné dráze. Stanici i observatoř měly provozovat posádky Skylabu. \n\nKdyž došlo ke zrušení posledních misí přistání na Měsíci, tento koncept již nebyl potřeba. NASA totiž měla k dispozici nevyužitou raketu Saturn V s dostatečnou kapacitou, aby vynesla stanici i observatoř současně. Tato změna významně přispěla k záchraně programu Skylab. Při startu totiž došlo ke zničení jednoho z hlavních solárních panelů a následně se neotevřel druhý. Díky panelům umístěným na solární observatoři měla stanice dostatek energie aby vydržela do příletu první posádky. \n\nObservatoř měla osm hlavních vědeckých přístrojů. Dohromady mohly pozorovat Slunce v rozmezí vlnových délek 2 až 7000 angstromů, což odpovídá rentgenovému ultrafialovému a viditelnému záření. \n\nMezi nejdůležitější přístroje patřily:\n"}
{"id": "1215945", "url": "https://cs.wikipedia.org/wiki?curid=1215945", "title": "Červen 2016", "text": "Červen 2016\n\n\n\n\n\n\n\n\n\n\n\n"}
{"id": "1215948", "url": "https://cs.wikipedia.org/wiki?curid=1215948", "title": "Michał Masłowski", "text": "Michał Masłowski\n\nMichał Masłowski (* 19. prosince 1989, Strzelin) je polský fotbalový záložník, od července 2016 působící v polském klubu Piast Gliwice, kde je na hostování z Legie Varšava. Je seniorským reprezentantem Polska.\n\nSvoji fotbalovou kariéru začal v týmu Strzelinianka Strzelin, kde prošel všemi mládežnickými kategoriemi. Před jarní částí sezony 2005/06 se propracoval do prvního mužstva. V létě 2008 zamířil do klubu Zieloni Łagiewniki, odkud se po roce vrátil do Strzelinu. Před ročníkem 2010/11 jeho kroky vedl do klubu Lechia Dzierżoniów.\n\nV červenci 2011 se upsal Zawisze Bydgoszcz, se kterou v sezoně 2012/13 postoupil do Ekstraklasy. V následujím ročníku s týmem získal Polský pohár. V Zawisze byl oporou. Střelecky nejpovedenější zápas prožil 3. 12. 2013 v 19. kole Ekstraklasy, kdy proti Piastu Gliwice (výhra 6:0) vstřelil čtyři branky. Celkem za mužstvo odehrál 86 zápasů, ve kterých vstřelil 18 branek.\n\nMichałovi výkony neušli pozornosti polskému velkoklubu Legii Varšava, kam v zimě 2014/15 za údajně 800 tisíc eur přestoupil a podepsal kontrakt do konce ročníku 2018/19. Po půl roce svého působení v Legii získal s týmem polský pohár.\n\nV červenci 2015 nastoupil za Varšavu k utkání Superpoháru, ve kterém Legia porazila Lech Poznań (3:1). S celkem se představil v sezoně 2015/16 ve 2. předkole Evropské ligy UEFA proti rumunskému FC Botoșani (výhry 1:0 a 3:0). V dalším předkole už hráč nenastoupil. Ročníku 2015/16 dopadl pro Legii nadmíru dobře, jelikož získala double, tedy prvenství v domácím poháru (Masłowski v něm nehrál) i v nejvyšší soutěži.\n\nPřed sezonou 2016/17 odešel na roční hostování s opcí do Piastu Gliwice. Do klubu přišel jako možná náhrada za Kamila Vacka.\n\nS Piastem se představil ve 2. předkole Evropské ligy UEFA, kde klub narazil na švédský tým IFK Göteborg, kterému podlehl 0:3 a remízoval s ním 0:0. V Ekstraklase za Gliwice debutoval v ligovém utkání 1. kola (17. 7. 2016) proti týmu KS Cracovia (prohra Piastu 1:5), odehrál 73 minut.\n\nOd roku 2014 je polským seniorským reprezentantem. V A-týmu reprezentace Polska debutoval 18. ledna 2014 v přátelském utkání proti reprezentaci Norska (výhra 3:0).\n\n"}
{"id": "1215952", "url": "https://cs.wikipedia.org/wiki?curid=1215952", "title": "Peter Hromádka", "text": "Peter Hromádka\n\nPeter Hromádka (* 31. května 1970 Trenčín) je český politik a lékař – chirurg, v letech 2014 až 2015 zastupitel města Liberce, nestraník za TOP 09.\n\nV letech 1988 až 1994 vystudoval Lékařskou fakultu Univerzity Karlovy v Hradci Králové (získal titul MUDr.). Atestace z oboru chirurgie složil v letech 1997 (I. stupeň) a 2003 (II. stupeň). V současnosti se dále vzdělává v postragraduálním doktorském studiu v oboru experimentální chirurgie.\n\nPracuje jako přednosta Chirurgického centra a primář všeobecné chirurgie v Krajské nemocnici Liberec. Je členem několika odborných společností (Česká chirurgická společnost ČLS JEP, Hrudní sekce České chirurgické společnosti ČLS JEP, Česká lékařská komora). Pracoval i jako expediční lékař při expedicích do Himálají – např. expedice Mount Everest v roce 1996; deset let byl lékařem záchranné služby.\n\nJe autorem mnoha odborných publikací a spoluautorem dvou odborných knih. V letech 1998 až 1999 působil jako externí učitel na Střední zdravotnické škole Liberec Liberec. Peter Hromádka žije v Liberci, konkrétně v místní části Vesec.\n\nDo politiky vstoupil, když byl jako nestraník za TOP 09 zvolen v komunálních volbách v roce 2014 zastupitelem města Liberce. Na kandidátce byl původně na 5. místě, ale vlivem preferenčních hlasů skončil druhý (strana získala 2 mandáty). Dne 13. května 2015 však na svůj mandát rezignoval, v zastupitelstvu jej nahradil František Gábor.\n\nVe volbách do Senátu PČR v roce 2016 kandidoval jako nestraník za TOP 09 v obvodu č. 34 – Liberec. Se ziskem 6,46 % hlasů skončil na 4. místě a do druhého kola nepostoupil.\n"}
{"id": "1215953", "url": "https://cs.wikipedia.org/wiki?curid=1215953", "title": "Karl Reissig", "text": "Karl Reissig\n\nKarl Reissig, též Carl, příjmení uváděno i Reißig (16. října 1832 Ahníkov – 15. srpna 1908 Brno), byl rakouský advokát a politik německé národnosti z Moravy; poslanec Moravského zemského sněmu.\n\nNarodil se v Ahníkově v severozápadních Čechách jako syn Eduarda Reissiga, tamního vrchního úředníka a justiciára na panství Wolkensteinů-Trostburgů. Vystudoval gymnázium v Praze na Novém Městě a pak práva na na Karlo-Ferdinandově univerzitě v Praze, kde promoval roku 1856. Působil jako advokát. Od roku 1854 byl na praxi u brněnského obchodního soudu a absolvoval i praxi v tamních advokátních kancelářích. Od roku 1859 byl notářem v Místku, od roku 1863 advokátem ve Svitavách a roku 1868 se stal advokátem v Brně. V období let 1881–1889 působil jako prezident Moravské advokátní komory v Brně. Od roku 1883 až do své smrti byl rovněž ředitelem Zemské hypoteční banky. Angažoval se veřejně a politicky. Spoluzakládal spolek Německý dům a byl jeho místopředsedou. Od roku 1885 byl aktivní v brněnském měšťanském střeleckém spolku. Od roku 1873 do roku 1908 byl členem obecního výboru v Brně. Zasedal v zemské školní radě. Roku 1898 získal Řád Františka Josefa (komturský kříž) a předtím roku 1893 Řád železné koruny III. třídy. V roce 1902 byl zvolen za člena Státního soudního dvora (\"Staatsgerichtshof\").\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii měst, obvod Brno (IV. okres). Patřil mezi německé liberály (tzv. Německá pokroková strana navazující na ústavověrný politický proud s liberální a centralistickou orientací). V zemských volbách v roce 1896 už se rozhodl nekandidovat.\n\nZemřel v srpnu 1908 po krátké nemoci.\n\nJeho manželkou byla Gabriele rozená Ott, dcera brněnského starosty Rudolfa Otta. Jejich synem byl Karl Reissig mladší (1863–1948), který si počátkem 20. století nechal postavit výstavnou Reissigovu vilu.\n\n"}
{"id": "1215954", "url": "https://cs.wikipedia.org/wiki?curid=1215954", "title": "Klášter Banz", "text": "Klášter Banz\n\nKlášter Banz ( \"Kloster Banz\") nebo opatství Banz, které nyní známé také jako Zámek Banz ( \"Schloss Banz\"), je bývalým benediktinským klášterem, který od roku 1978 patří územím k bavorskému městu Bad Staffelstein nacházející se severně od Bamberku.\n\nKlášter byl založen kolem roku 1070 hraběnkou Alberadou Schweinfurtskou a jejím manželem, hrabětem Hermannem Habsburg-Kastlem. Až do sekularizace v roce 1803 byl nejstarším klášterem na horním Mohanu. \n\nV pozdním středověku a až do roku 1575 byli za členy mnišské komunity přijímáni pouze příslušníci šlechty.\n\nPo třicetileté válce musel být klášter přestavěn. Opati Eucharius Weiner a Kilian Düring pověřili přestavbou Leonharda Dientzenhofera a po jeho smrti v roce 1707, i jeho bratra Johanna Dientzenhofera. Stavba začala v roce 1698. Kostel, postavený ve stylu barokní, byl vysvěcen v roce 1719. Interiér je neobvykle postaven. Není pravoúhlý, ale sestává z řady elips. Hlavní oltář, kněžiště a sochy světců v kostele a na fasádě jsou od Balthasara Esterbauera. Nástropní fresky vytvořil Melchior Steidl. Chorové lavice byly vyrobeny dvorním truhlářem Johannem Georgem Nesstfellem.\n\nVe druhé polovině 18. století byl klášter Banz znám po celé Svaté říši římské jako místo katolického osvícenství a řeholní vzdělanosti. Ani to však nezachránilo klášter před sekularizací a rozpuštění řeholní komunity v roce 1803.\n\nV roce 1813 získal vévoda Wilhelm Bavorský prostory bývalého opatství, které později vešly ve známost jako \"Schloss Banz\" (Zámek Banz).\n\nV roce 1933 vévody Ludwig Wilhelm Bavorský, prodal budovy Společenství svatých andělů (\"Gemeinschaft von den heiligen Engeln\"), což bylo cílem věnovat duchovní péči krajanským Němcům. Od roku 1978 byl bývalý klášter v držení nadace Hannse Seidela, která je úzce propojená s politickou stranou CSU v Bavorsku, a klášter je od té doby používán jako konferenční centrum. Nachází se v něm sbírka fosilií a dalších zajímavostí, jako jsou například egyptské mumie.\n\n\n"}
{"id": "1215958", "url": "https://cs.wikipedia.org/wiki?curid=1215958", "title": "Libuše Jahodová", "text": "Libuše Jahodová\n\nLibuše Jahodová (* 31. května 1992 Liberec) je česká sportovní střelkyně, zaměřená na skeet. Je členkou klubu Dukla Hradec Králové, studuje Technickou univerzitu v Liberci. Střelbě se začala věnovat až ve věku čtrnácti let pod vedením svého nevlastního otce Lubora Novoty. Na Letní univerziádě v Koreji 2015 získala dvě zlaté medaile ve skeetu jednotlivkyň i družstev a byla vyhlášena nejlepší českou akademickou reprezentantkou roku. Na mistrovství světa ve sportovní střelbě 2015 v italském Lonato del Garda obsadila 8. místo výkonem 71 terčů a získala tak nominaci na Letní olympijské hry 2016. Na Evropských hrách v Baku byla šestnáctá v individuální soutěži a šestá ve dvojici s Janem Sychrou. Společně se Sychrou také získali bronzovou medaili ve skeetu smíšených dvojic na mistrovství Evropy ve sportovní střelbě 2016. Na olympiádě v Rio de Janeiro zasáhla v kvalifikaci skeetařek 58 terčů a skončila na předposledním dvacátém místě.\n\n"}
{"id": "1215959", "url": "https://cs.wikipedia.org/wiki?curid=1215959", "title": "Rudolf Rohrer", "text": "Rudolf Rohrer\n\nRudolf Maria Rohrer (6. září 1838 Brno – 6. prosince 1914 Brno), byl rakouský podnikatel a politik německé národnosti z Moravy; poslanec Moravského zemského sněmu a majitel významné tiskárny a nakladatelství.\n\nPůsobil jako majitel významné tiskárny a nakladatelství. Angažoval se veřejně a politicky. Zasedal se vedení spolku Německý dům, též ve spolku Deutsche Lesehalle, Brünner Deutscher Turnverein nebo Brünner Freiwillige Rettungsgesellschaft. Působil jako viceprezident Obchodní a živnostenské komory v Brně a prezident Moravskoslezské pojišťovny. Od roku 1892 do roku 1914 byl náměstkem starosty Brna. Od roku 1871 do roku 1905 byl členem okresního výboru pro vnitřní město v Brně. V brněnském obecním výboru poprvé usedl už roku 1873.\n\nZískal rytířský titul von Rohrer. V roce 1898 mu město Brno udělilo čestné občanství. Od roku 1908 nesla jeho jméno Rudolf-M.-Rohrer-Gasse v Brně (po roce 1918 ulice Na Baštách). Roku 1914 získal rytířský Řád Františka Josefa. Podle jiného zdroje získal Řád Františka Josefa už roku 1892 a roku 1908 mu byl udělen i Řád železné koruny.\nKoncem 19. století se zapojil i do vysoké politiky. V doplňovacích zemských volbách 27. listopadu 1891 byl zvolen na Moravský zemský sněm, kde zastupoval kurii obchodních a živnostenských komor, obvod Brno. Mandát zde obhájil i v řádných zemských volbách v roce 1896, zemských volbách v roce 1902, zemských volbách v roce 1906 a zemských volbách v roce 1913. Poslancem byl do své smrti v roce 1914. V roce 1891 se uvádí jako německý liberál (tzv. Německá pokroková strana navazující na ústavověrný politický proud s liberální a centralistickou orientací). Za stejný politický tábor kandidoval i ve volbách roku 1896, 1902, 1906 a 1913.\n\nZemřel v prosinci 1914 ve věku 77 let.\n\nJeho synem byl Rudolf Rohrer mladší (1864–1913), který pokračoval v rodinném podnikání, stejně jako vnukové Rudolf Maria Ernst Rohrer (1893–1917) a Friedrich Karl Ernst Rohrer (1895–1945).\n"}
{"id": "1215961", "url": "https://cs.wikipedia.org/wiki?curid=1215961", "title": "Boris Podolsky", "text": "Boris Podolsky\n\nBoris Podolsky (29. června 1896 – 28. listopadu 1966) byl americký fyzik rusko - židovského původu. Známý je především díky práci s Albertem Einsteinem a Nathanem Rosenem na kvantovém provázání a takzvaném EPR paradoxu.\n\nNarodil se 29. června 1896 do chudé židovské rodiny žijící v Rusku ve městě Taganrog na březích Azovského moře. V roce 1913 se přestěhoval do USA. Zde začal studovat elektrotechniku na Univerzitě Jižní Kalifornie, kde v roce 1918 získal bakalářský titul. Poté několik let sloužil u americké armády, ve vzdělávání pokračoval studiem matematiky, z níž získal magisterský titul v roce 1926 znovu na Univerzitě Jižní Kalifornie. Doktorát poté získal roku 1928 na Kalifornském technologickém institutu v oboru teoretická fyzika.\n\nPo zisku doktorátu začal Podolsky pracoval na Kalifornské univerzitě v Berkeley, kde strávil rok, poté dojel na rok do Lipska. Roku 1930 se vrátil na Caltech, kde se jeho spolupracovníkem stal Richard Tolman. Po roce opět odešel, tentokrát na Ústav fyziky a technologie v Charkově. Zde pracoval s několika významnými fyziky jimiž byli například Vladimir Alexandrovič Fok, Paul Dirac a Lev Davidovič Landau. \nDo Spojených států se vrátil v roce 1933, tentokrát na Institute for Advanced Study v Princetonu. O dva roky později pak získal místo profesora matematické fyziky na University of Cincinnati, kde zůstal do roku 1961. \n\nPodolského nejvíce proslavila spolupráce s Einsteinem a Rosenem na EPR paradoxu (publikace 1935), jímž se snažili dokázat neúplnost kvantové mechaniky. To vyústilo až ve formulaci Bellových nerovností v roce 1964 a v příchod kvantové informační teorie. \n\nV roce 1933 Landaua a Podolského napadlo, že by mohli vydat učebnici elektromagnetismu a speciální teorie relativity s důrazem spíše na teorii než na experimentální výsledky. Toto se neuskutečnilo, ale Landaua a Lifšice to inspirovalo k sepsání slavného desetidílného Kurzu teoretické fyziky. Rovněž Podolsky později napsal knihu o elektromagnetismu.\n\nV roce 2009 vyšla kniha J. Haynese, H. Klehra a A. Vassilijeva \"Spies: The Rise and Fall of the KGB in America\" v níž se objevují důkazy, že Podolsky roky působil jako sovětský špion, který předával informace o americkém jaderném programu. Na rozdíl od většiny ostatních špionů zřejmě tuto činnost nevykonával z ideologických důvodu, ale za peníze. \n"}
{"id": "1215962", "url": "https://cs.wikipedia.org/wiki?curid=1215962", "title": "Úzkotrupý letoun", "text": "Úzkotrupý letoun\n\nÚzkotrupý letoun (anglicky \"narrow-body aircraft\") nebo také letadlo s jednou uličkou je letadlo které má v sobě maximálně 6 sedaček vedle sebe (s jednou uličkou) a má trup užší než 4 metry. Je to opak širokotrupého letadla, které má uliček více. Nejvyšší kapacita cestujících úzkotrupého letounu je u Boeing 757-300, kam se může vejít až 295 pasažérů.\n\nSpolečnost Flightglobal očekává, že se mezi lety 2015–2035 prodá přibližně 24 000 úzkotrupých letounů, z toho 44% budou Airbus A320neo a z 43% Boeing 737 NG a MAX.\n\nVeškeré možnosti uspořádání úzkotrupých letounů v klasickém dopravním letadle, v ekonomické (turistické) třídě s nekompletními názornými příklady (2016):\n\n4–19 pasažérů\n\n24–45 pasažérů\n\n44–80 pasažérů\n\n85–130 pasažérů\n\n120–295 pasažérů\n\n"}
{"id": "1215963", "url": "https://cs.wikipedia.org/wiki?curid=1215963", "title": "Svatá Kateřina (Mistr Theodorik)", "text": "Svatá Kateřina (Mistr Theodorik)\n\nSvatá Kateřina Alexandrijská vyniká mezi Theodorikovými obrazy v kapli sv. Kříže zejména svým bohatě zdobeným oděvem. Obraz je vystaven ve sbírce středověkého umění Národní galerie v Praze.\n\nOlejová tempera na bukové desce 115 x 86,9 cm. Rám, zdobený stejným tlačeným dekorem jako pozadí obrazu, je původní. Obraz byl restaurován roku 1968 (R. Slánský) a v 80. letech (K. Veselý). Svatá Kateřina drží v rukou obvyklé atributy – v levé ruce mučící kolo s kovovými hroty, v pravé ruce meč, kterým byla podle legendy sťata.\n\nJemná podkresba vyznačující i ty nejjemnější detaily řadí obraz k hlavní skupině Theodorikových obrazů na Karlštejně. Samotná malba tváře je proti původní kresbě mírně posunuta a svými rysy je podobná např. Panně Marii na obraze sv. Anna Samotřetí. Celá skupina světic, která je umístěna v severovýchodním výklenku presbytáře v kapli sv. Kříže, se vyznačuje bohatým dekorem drapérie. Oděv sv. Kateřiny patří mezi nimi k nejnáročnějším a kromě složitého a bohatého vzoru samotného šatu je ozdoben plastickými aplikacemi. Na modrém azuritovém podkladu jsou šablonou naneseny šestičetné květy kombinované se stylizovanou chrysantémou, doplněné ručně malovanými trojlaločnými listy. Záhyby drapérie jsou stínovány ultramarínovou modří s kostní černí. Světice měla původně rozpuštěné vlasy splývající na pravé rameno. Po přemalbě azuritovou modří byl vzor na této části drapérie napodoben jen přibližně. Zároveň byla přemalována hnědou barvou původně zelená palmová ratolest a červenou barvou meč v její pravé ruce. Rozdíly v intenzitě malby vlasů od čela dolů napovídají, že světice mohla mít původně korunu nebo čelenku. Pastiglia s motivem vinného hroznu a šestičetných rozet, vytvořená ze směsi křídy a klihu, byla odlita do cínové formy. Na podklad byla připevněna olejovým lepem s přídavkem okru a minia.\n\nSvatá Kateřina patřila v době vzniku obrazu ve 14. století mezi nejpopulárnější světice. Byla patronkou učenců a studentů a také nově založené Karlovy Univerzity. Pro Karla IV. měla i zvláštní význam osobní, protože v den svátku sv. Kateřiny 25. listopadu vybojoval jako mladý šestnáctiletý kralevic roku 1332 vítěznou bitvu u hradu San Felice v severní Itálii. V bohatě zdobené soukromé oratoři Karla IV., v sousedství kaple Panny Marie na Karlštejně, je nástěnná malba sv. Kateřiny na pravém boku oltářní mensy. To byl zřejmě důvod, proč je tato kaple, původně zasvěcená patronu Lombardie sv. Palmáciovi, uváděna v literatuře jako kaple sv. Kateřiny.\n\n\n"}
{"id": "1215965", "url": "https://cs.wikipedia.org/wiki?curid=1215965", "title": "Tom Kibble", "text": "Tom Kibble\n\nTom Kibble (23. prosince 1932 – 2. června 2016) byl britský teoretický fyzik, emeritní profesor na Královské univerzitě v Londýně. Zabýval se především výzkumem v oblasti kvantové teorie pole a souvislostmi mezi částicovou fyzikou a kosmologií. Nejvíce je znám díky teoretické předpovědi Higgsova mechanismu a výzkumu topologických defektů. \n\nNarodil se v indickém Čennaí. Jeho dědeček pracoval v indické lékařské službě, babička byla spisovatelkou. Nejprve se vzdělával v Indii, následně i v Británii. V 50. letech nastoupil na Edinburskou univerzitu, kde v roce 1955 získal bakalářský, roku 1956 magisterský a nakonec roku 1958 i doktorský titul.\n\nV rámci svého výzkumu po dokončení univerzity pracoval v oblasti fyzikálních symetrií, zabýval se mechanismy jejich narušení (spontánní narušení symetrie, fázovými přechody a topologickými defekty (magnetické monopóly, kosmické struny a doménové stěny).\n\nNejvíce znám je však díky objevu mechanismu vytvářejícího hmotnost elementárních část, dnes známého převážně jako Higgsův mechanismus. Práce Toma Kibbleho, Geralda Guralnika a C. R. Hagena vyšla v roce 1964 jako poslední ze tří prací, jejich autoři objevili de facto to samé (Peter Higgs a François Englert s Robertem Broutem tuto skupinu předběhli), práce skupiny GHK byla však nejobsáhlejší a nejpropracovanější. Za tento objev získal Kibble roku 2010 Sakuraiovu cenu, časopis Physical Review Letters označil práci za jednu z nejdůležitějších ve své historii. Nobelovu cenu za fyziku však v roce 2013 získali pouze Higgs a Englert (Brout už byl po smrti). Peter Higgs vyjádřil zklamání nad skutečností, že nebyl zahrnut i Kibble.\nDalším jeho významným přínosem fyzice byly zejména pionýrské práce v oblasti topologických defektů a fázových přechodů v raném vesmíru. Běžně používaný mechanismus vzniku topologických defektů přes fázové přechody druhého řádu se nazývá Kibble-Zurek mechanismus. Napsal také knihu o kosmických strunách, která tuto problematiku vnesla do moderní kosmologie. \n\nV roce 1966 napsal s Frankem Berkshirem učebnici klasické mechaniky. Rovněž byl šéfem výzkumných projektů v rámci programů kosmologie v laboratoři a topologické defekty v částicové fyzice, kondenzovaných stavech a kosmologii.\n\nKromě Sakurai Prize získal i mnoho dalších ocenění například Diracovu medaili, Hughesovu medaili, Rutherfordovu medaili nebo Medaili Alberta Einsteina. Byl členem Královské společnosti, Americké fyzikální společnosti nebo Evropské fyzikální společnosti. \n\nV roce 1988 získal za významné příspěvky fyzice Řád britského impéria v hodnosti komandéra a roku 2014 byl povýšen do rytířského stavu.\n\nZabýval se také sociální odpovědností vědců. Byl znepokojen jaderným zbrojením. Později byl členem výboru vědců pro jaderné odzbrojení nebo členem společnosti pro společenskou odpovědnost vědců. \n"}
{"id": "1215970", "url": "https://cs.wikipedia.org/wiki?curid=1215970", "title": "Bureau des Longitudes", "text": "Bureau des Longitudes\n\nBureau des Longitudes [\"byró délongitýd\"], česky „Kancelář pro délky“, je francouzská vědecká instituce, založená v roce 1795, jejíž hlavní náplní bylo zlepšení námořní navigace, standardizace měření času, geodézie a astronomická pozorování. V průběhu 19. století byla zodpovědná za synchronizaci hodin po celém světě. V této době byli jejími předsedy François Arago a Henri Poincaré. Organizace stále funguje jako akademie a každý měsíc se schází aby proběhla diskuze nad astronomickými tématy. Sídlí v Paříži v budově Francouzského institutu na nábřeží Quai de Conti č. 23.\n\n\"Bureau des Longitudes\" založil Národní konvent, když vyslechl zprávu, vypracovanou společně výborem námořnictva, výborem financí a výborem pro státní vzdělávání. Henri Grégoire seznámil konvent s úpadkem námořních sil Francie a naopak vzestupem námořnictva Anglie. Proto navrhl, že by zlepšení navigace mohlo vést k obnovení námořní síly Francie. Výsledkem bylo založení \"Bureau des Longitudes\", který měl pravomoc nad Pařížskou observatoří a také nad všemi dalšími astronomickými zařízeními v zemi. Organizace měla za cíl převzít námořní nadvládu na úkor Anglie a zlepšit přesnost sledování zeměpisných souřadnic lodí pomocí astronomických pozorování a spolehlivých hodin. \n\nPůvodních deset členů organizace bylo:\n\nDekretem z 30. ledna 1854 byly cíle úřadu rozšířeny o geodézii, standardizaci času a astronomická pozorování. Toto nařízení udělilo Pařížské observatoři nezávislost na úřadu a zaměřilo jeho úsilí na oblast měření času a astronomie. Organizace úspěšně stanovila univerzální čas v Paříži pomocí pulzů vzduchu vyslaných přes pneumatické trubky. Později pracovala na synchronizaci času ve všech francouzských koloniích. \n\nV roce 1897 zřídil \"Bureau des Longitudes\" komisi, která měla za úkol rozšířit metrický systém na měření času. V plánu bylo zrušit dělení dne na hodiny, minuty a sekundy, které členové organizace považovali za zastaralé a vyměnit ho za rozdělení na desetiny, tisíciny a stotisíciny. To byla obnova snu tvůrců metrického systému z doby francouzské revoluce o století dříve. Někteří členové organizace přinesli kompromisní návrh zachovávající hodiny jako základní jednotku dne, ale další dělení hodiny mělo být na setiny a desetitisíciny. Henri Poincaré sloužil jako sekretář komise a bral svou práci velmi vážně, sepsal několik zpráv. Byl zastáncem univerzálního metrického systému. Avšak změna se neujala, žádná další země kromě Francie návrh nepodpořila a francouzská vláda nebyla ochotna udělat změnu sama jako jediná. Komise byla rozpuštěna v roce 1900. \n\nOd roku 1970 má organizace 13 členů, 3 nominuje Francouzská akademie věd. \n"}
{"id": "1215971", "url": "https://cs.wikipedia.org/wiki?curid=1215971", "title": "Luděk Procházka", "text": "Luděk Procházka\n\nLuděk Procházka (* 11. května 1955) je bývalý český fotbalista a trenér. V sezoně 1985/86 byl asistentem Dušana Uhrina staršího u prvoligové Rudé hvězdy Cheb.\n\nV sezonách 1974/75 – 1976/77 hrál divizi za Královodvorské železárny, v ročníku 1987/88 hrál krajské soutěže za Lokomotivu Cheb.\n\nJako trenér působil u mládeže v Králově Dvoře, Chebu, Slavii a Spartě, od roku 2008 je šéftrenérem a místopředsedou v klubu SK FŠ (Fotbalová škola) Třebíč. Spoluzakládal Uhrinovu českou fotbalovou akademii, byl ředitelem a šéftrenérem její Střední pedagogické školy pro fotbalisty a fotbalistky. Věnoval se též individuálnímu tréninku žáků a dorostenců. V třetiligovém Králově Dvoře dělal asistenta Františku Myslivečkovi st. (1981–1984).\n\n\n"}
{"id": "1215974", "url": "https://cs.wikipedia.org/wiki?curid=1215974", "title": "Jaromír Votík", "text": "Jaromír Votík\n\nJaromír Votík (* 26. prosince 1947 Plzeň) je bývalý český fotbalista a trenér. V sezonách 1986/87 a 2005/06 byl asistentem ve Viktorii (dříve Škodě) Plzeň.\n\nJe vedoucím katedry tělesné výchovy na plzeňské Pedagogické fakultě ZČU. Při ČMFS garantoval výuku trenérské profi licence UEFA. Publikuje knihy s fotbalovou tematikou (např. 108 položek v IS ZČU z období 1979–2015).\n\nJako hráč působil 15 let v Dynamu ZČE Plzeň.\n\n\n"}
{"id": "1215975", "url": "https://cs.wikipedia.org/wiki?curid=1215975", "title": "Skokanovití", "text": "Skokanovití\n\nSkokanovití (Ranidae) je čeleď žab čítající 430 druhů a žijící takřka po celém světě. Vyskytují se na všech kontinentech kromě Antarktidy a na mnoha ostrovech. Mají hladkou vlhkou kůži a dlouhé silné nohy. Mezi jednotlivými zástupci skokanovitých jsou značné rozdíly ve velikosti od nejmenšího skokana lesního k největšímu veleskokanovi goliášímu, který váží až 3 kilogramy. Většina druhů kladu vejce do vody a i v dospělosti žije ve vodě či v její blízkosti. Ke skokanovitým patří také někteří z mála obojživelníků schopných žít i v brakické vodě. V Česku žije 6 druhů skokanovitých: skokan hnědý (\"Rana temporaria),\" skokan zelený (\"Rana esculenta)\", skokan ostronosý (\"Rana arvalis),\" skokan skřehotavý (\"Rana ridibunda),\" skokan štíhlý \"(Rana dalmatina)\" a skokan krátkonohý \"(Rana lesonae)\".\n\n"}
{"id": "1215976", "url": "https://cs.wikipedia.org/wiki?curid=1215976", "title": "James Stavridis", "text": "James Stavridis\n\nJames George Stavridis (* 15. února 1955) je bývalý admirál Námořnictva Spojených států amerických (2006–2013), bývalý velitel Vrchního velitelství spojeneckých sil v Evropě Severoatlantické aliance (2009–2013) a od roku 2013 děkan na Fletcherově škole práva a diplomacie na Tuftsově univerzitě, kde sám získal PhD. v roce 1984.\n\nMá jméno řeckého původu, neboť je z otcovy strany potomkem pontských Řeků. Jeho dědeček uprchl ze Smyrny před řeckou genocidou prováděnou Osmanskou říší.\n\nStavridis absolvoval v roce 1976 Námořní akademii Spojených států amerických a pak sloužil na hladinových plavidlech. Velitelem se stal v roce 1993 na USS Barry, kde sloužil až do roku 1995. Pod jeho vedením se Barry účastnila mj. operace Podpora demomkracie na Haiti v roce 1993, v roce 1994 pomáhala zajišťovat bezletovou zónu během Války v Bosně a Hercegovině a pomoci v Perském zálivu ochránit jednotky přesunující se do Kuvajtu.\n"}
{"id": "1215978", "url": "https://cs.wikipedia.org/wiki?curid=1215978", "title": "Jordanovská kultura", "text": "Jordanovská kultura\n\nJordanovská kultura či Jordanovská skupina je pravěká kultura rozšířená koncem 4. tisíciletí př. n. l., tedy na konci neolitu v českých zemích a v polském Slezsku. Se starším eneolitem mizí.\n\nNázev je odvozen od polské obce Jordanów Šląski. Rozvinula se z pozdní lengyelské kultury. Pro tuto kulturu jsou typické kostrové a žárové hroby. Produkovala také keramiku, džbánky prosté i dvouuché, široké poháry a mísy (i na nožce). Výzdoba keramiky je rytá a žlábkovaná, převládají klikatkové vzory a brázděný vpich. Jde patrně o kulturu, která na naše území zavedla užívání kovu, a to nejspíše z importu, archeologové nalezli v jordanovských sídlištích drobné ozdoby z mědi, spirálky do náhrdelníků či závěsky.\n\n\n"}
{"id": "1215981", "url": "https://cs.wikipedia.org/wiki?curid=1215981", "title": "Michelsberská kultura", "text": "Michelsberská kultura\n\nMichelsberská kultura je pravěká kultura, která se rozvíjela kolem roku 3000 př. n. l., tedy ve starším eneolitu, v širší porýnské oblasti jihozápadního Německa, vzácněji ve středním Německu a také v západních a středních Čechách, kde se objevila v období 4100–3800 před naším letopočtem. Typická jsou pro ni sídliště, někdy s příkopy a palisádou. Zcela charakteristická pro ni je nádoba zvaná tulipánovitý pohár. Z Čech pochází jejich nálezy zejména z oblasti mezi Žatcem a Ústím nad Labem. Název kultury je odvozen od kopce Michelsberg (nebo Michaelsberg) nedaleko Untergrombachu (leží mezi Karlsruhe a Heidelbergem), kde se nachází významné archeologické naleziště.\n\n\nK archeologicky prozkoumaným lokalitám v Čechách patří například hradiště Svržno, kterému předcházelo právě sídliště michelsberské kultury.\n"}
{"id": "1215982", "url": "https://cs.wikipedia.org/wiki?curid=1215982", "title": "Matthew Hale", "text": "Matthew Hale\n\nMatthew Hale (1. listopadu 1609, Alderley – 25. prosince 1676, tamtéž) byl anglický právník, státník a puritánský teolog.\n\nV letech 1671–1676 působil jako nejvyšší soudce Soudu lavice královské (Court of Kings’ Bench).\n\nMezi jeho nejvýznamnější spisy patří \"Historia Placitorum Coronæ (The History of the Pleas of the Crown)\" (tiskem vydáno 1736) a \"A History and Analysis of the Common Law of England\" (tiskem vydáno 1713).\n\nJeho právní názor na nemožnost znásilnění mezi manželi byl v anglickém právu překonán až roku 1991.\n\n"}
{"id": "1215984", "url": "https://cs.wikipedia.org/wiki?curid=1215984", "title": "SquashFS", "text": "SquashFS\n\nSquashFS je v informatice název komprimovaného souborového systému pro operační systém Linux. SquashFS je také název pro svobodný software, dostupný pod GPL licencí, který slouží pro správu a obsluhu zmíněného souborového systému.\n\nSquashFS umožňuje komprimovat soubory, inody i adresáře a podporuje velikost bloku 1 MB pro zlepšení kompresního poměru. SquashFS je cílen pro úložná zařízení určená jen pro čtení (\"read only\") nebo pro nasazení, kde je nedostatek úložného prostoru (například vestavěná zařízení) a je potřeba nízká režie pro data i metadata.\n\nPůvodní verze SquashFS používala kompresi gzip. V jádře Linuxu verze 2.6.34 byla přidána podpora pro kompresi LZMA a LZO. Verze 2.6.38 přidala podporu pro kompresi LZMA2 (kterou používá xz), a verze 3.19 přidala podporu pro LZ4 kompresi.\n\nJádro Linuxu verze 2.6.35 přineslo podporu rozšířených atributů souborů (\"extended file attributes\").\n"}
{"id": "1215985", "url": "https://cs.wikipedia.org/wiki?curid=1215985", "title": "Mičiko", "text": "Mičiko\n\nCísařovna Mičiko (rodné jméno: Mičiko Šóda (japonsky: 正田 美智子); * 20. října 1934 Tokio, Japonsko) je manželka bývalého japonského císaře Akihita. Svého času byla jediná císařovna na světě.\n\n10. dubna 1959 se vdala za tehdejšího japonského korunního prince Akihita (* 1933). Nová korunní princezna byla první nešlechtična, která se přivdala do císařské rodiny. Mají tři děti:\n\n"}
{"id": "1215991", "url": "https://cs.wikipedia.org/wiki?curid=1215991", "title": "Fumihito", "text": "Fumihito\n\nFumihito, princ Akišino (秋篠宮文仁親王 Akišino-no-mija Fumihito Šinnó; * 30. listopadu 1965 Tokio, Japonsko) je mladší syn bývalého japonského císaře Akihita a císařovny Mičiko. V období jeho mládí mu náležel titul „princ Aja“ (礼宮 Aja-no-mija), který mu zanikl získáním nového titulu po svatbě s jeho ženou princeznou Kiko (rozenou jako Kiko Kawašimová).\nPrinc Fumihito absolvoval základní, nižší a vyšší střední školu Gakušúin (v Japonsku je nižší střední obdoba českého druhého stupně ZŠ a vyšší střední je klasická SŠ). V roce 1984 pak nastoupil na právnickou fakultu Univerzity Gakušúin, kde studoval Biologii a právo, a získal bakalářský titul v oboru politických věd. Poté od roku 1988 do roku 1990 studoval na  St. John's College v Oxfordu ve Velké Británii taxonomii ryb a v roce 1996 získal doktorský titul v oboru ornitologie na Univerzitě pokročilých studií v Japonsku.\n\n29. června 1990 se oženil s Kiko Kawašimovou (* 1966). Stejně jako jeho otec (a později i bratr) si vzal ženu nepatřící do bývalé aristokracie. Po svatbě získal titul princ Akišino a jeho manželka titul princezna Akišino (秋篠宮 (Akišino-no-mija)). Pár má tři potomky:\n\n"}
{"id": "1215996", "url": "https://cs.wikipedia.org/wiki?curid=1215996", "title": "Vápenka (Loučná pod Klínovcem, Háj)", "text": "Vápenka (Loučná pod Klínovcem, Háj)\n\nHistorická vápenka v krušnohorských lesích je zřícenina závodu na výrobu vápna z poloviny 19. století. Spolu s přilehlým lomem se nachází v katastrálním území Háj u Loučné pod Klínovcem v okrese Chomutov v Ústeckém kraji. Vápenka, která bývá obvykle uváděna jako vápenka u Kovářské, je od roku 1963 chráněna jako kulturní památka.. Areál vápenky je součástí Hornické kulturní krajiny Háj – Kovářská – Mědník, která byla v roce 2014 vyhlášena jako krajinná památková zóna. Krušnohorská vápenka je zároveň tzv. přidruženým objektem Hornického regionu Erzgebirge/Krušnohoří, zapsaného v roce 2019 na seznam Světového dědictví UNESCO.\n\nRoku 1832 koupila přísečnické panství, ke kterému patřila i Kovářská, majitelka Červeného hrádku hraběnka Gabriela Buquoyová. Vápenka byla v vybudována v polovině 19. století na buquoyském panství v bezprostředním sousedství jednoho ze dvou zdejších lomů, v němž se těžil kalciticko-dolomitický mramor. Z geologického hlediska se jednalo o ojedinělé čočkovité těleso v místních svorech a kvarcitech. Dalším zdrojem mramoru byl 1,5 km vzdálený lom na Vápenném vrchu, ve kterém probíhala těžba pravděpodobně již od poloviny 18. století. Odhaduje se, že zde bylo vytěženo celkem na 1,5 miliónu tun mramoru. V oblasti Krušných hor se nacházela i další ložiska mramoru, konkrétně mezi Božím Darem a Měděncem, v okolí obcí Rotava a Oloví, u Hasištejna, Vykmanova atd. Všechna ložiska, byť i velmi malá, byla v minulosti těžena za účelem výroby vápna. Celkem se na české straně Krušných hor nacházelo 16 takovýchto ložisek a na německé straně je dokonce registrováno 93 podobných lokalit.\n\nV areálu vápenky u Kovářské byly dvě polygonální šachtové pece, ve kterých se topilo dřevem z okolních lesů. Výroba vápna, které se používalo ke stavebním účelům a též jako hnojivo v zemědělství, zde probíhala až do roku 1924.\n\nAčkoli se jedná o registrovanou a unikátní kulturní památku, kdysi monumentální historická vápenka byla ve velmi špatném technickém stavu, v roce 2004 se jedna z pecí zřítila. Nebyly zde patrné žádné známky zabezpečení stavby, chyběla i jakákoli forma informace pro návštěvníky. Vlastníkem areálu je státní podnik Lesy České republiky. Odpovědným stavebním úřadem je stavební úřad Městského úřadu ve Vejprtech. Příslušným obecním úřadem je OÚ Loučná pod Klínovcem, spadající pod město Kadaň coby obec s rozšířenou působností.\n\nV roce 2018 proběhlo v okolí staveb odstranění náletových dřevin. Od podzimu 2018 byla prováděna sanace zdiva. Stavbu financoval majitel stavby, státní podnik Lesy České republiky. Cílem oprav bylo objekt staticky zajistit a poté zpřístupnit. Stavební práce, které započaly v květnu 2017, byly dokončeny v listopadu roku 2019. Mj. byla staticky zajištěna jižní a severní věž, dozděny klenby, záklenky a odlehčovací oblouky a bylo opraveno kamenné zdivo, včetně spár. V jižní části věže bylo vybudováno dřevěné schodiště a pultová střecha. U vápenky je nový kamenný chodník, dva přístřešky pro návštěvníky a informační tabule s popisem historie výroby vápna v Krušných horách. Celkově byly v areálu vápenky provedeny opravy v hodnotě 6,6 milionu korun. \n\nObjekty historické vápenky se nacházejí cca 950 metrů jihozápadním směrem od železniční zastávky \"Kovářská\" na trati Chomutov–Vejprty, která je však obsluhována pouze dvěma páry vlaků denně, a to jen v sobotu, v neděli a ve svátek během letní turistické sezóny. Nejbližší autobusovou zastávkou je zhruba dva kilometry vzdálená zastávka \"Kovářská, rozc.\" \"Elektropřístroj\", odkud lze k technické památce dojít po zeleně značené turistické cestě, která poté pokračuje do vsi Háj u Loučné.\n\n\n"}
{"id": "1216000", "url": "https://cs.wikipedia.org/wiki?curid=1216000", "title": "Johann Rotter", "text": "Johann Rotter\n\nJohann Rotter (17. dubna 1841 Dolní Temenice – ???) byl rakouský politik německé národnosti z Moravy; poslanec Moravského zemského sněmu.\n\nPocházel z Temenice (Hermesdorf) u Šumperka. Angažoval se v profesních organizacích pěstitelů lnu. V roce 1908 byl zvolen do předsednictva nově založeného Německého společenství pěstitelů lnu pro Šumperk a okolí. Koncem 19. století byl starostou Temenice. Jako starosta se tu Johann Rotter uvádí již v roce 1882.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Šumperk, Vízenberk, Staré Město, Šilperk. Před volbami se přihlásil k programu německých liberálů (tzv. Německá pokroková strana navazující na ústavověrný politický proud s liberální a centralistickou orientací). Německá pokroková strana o něm uvažovala jako o kandidátovi do voleb do Říšské rady roku 1897, ale Rotter odmítl kandidaturu přijmout.\n"}
{"id": "1216004", "url": "https://cs.wikipedia.org/wiki?curid=1216004", "title": "Dušan Karpatský", "text": "Dušan Karpatský\n\nDušan Karpatský (28. únor 1935 Trebišov, Slovensko – 1. února 2017 Praha) byl slavista, přední český překladatel ze slovanských jazyků, především pak ze srbochorvatštiny. Roku 2003 obdržel z rukou Pavla Dostála, ministra kultury ČR, státní cenu za překladatelské dílo. \n\nDle matričního záznamu se narodil původně jako Dušan Rosenzweig, Slovence původem z Užhorodu. Po studiu na rakovnickém gymnáziu vystudoval češtinu a srbochorvatštinu na Filozofické fakultě Univerzity Karlovy.\n\nPři udílení ceny Josefa Jungmanna byl v říjnu roku 2016 uveden do překladatelské síně slávy Obce překladatelů.\n\nNa zprávu o jeho úmrtí reagovala s velikým ohlasem chorvatská média. \n\nZa svůj život přeložil do češtiny velikou řadu významných jihoslovanských autorů, mezi které náleží výběrově kupříkladu Meša Selimović, Marija Jurić Zagorka, Marijan Matković, Ranko Marinković, Slobodan Novak, Ivan Aralica, Ivo Brešan, Pavao Pavličić, Ivo Andrić, Miroslav Krleža, Adin Ljuca, Raymond Rehnicer, Saša Skenderija, Ediba Jaganjace etc.\n\n\n\n\n\n"}
{"id": "1216006", "url": "https://cs.wikipedia.org/wiki?curid=1216006", "title": "Kaple svatého Cyrila a Metoděje (Kochánov)", "text": "Kaple svatého Cyrila a Metoděje (Kochánov)\n\nŘímskokatolická kaple sv. Cyrila a Metoděje se nachází v Kochánově u Stránecké Zhoři. Spadá pod farnost Netín. Kaple není památkově chráněna.\n\nKaple byla vystavěna v roce 1879 na místě starší zvoničky, rok výstavby je uveden na nápisové desce nad vstupem. K vysvěcení kaple došlo až 5. července 1885. V roce 1917 vyhořela, ale byla obnovena. V kapli bývaly donedávna bohoslužby jednou za dva týdny, vždy ve všední den v závislosti na časových možnostech kněží z Netína. Od roku 2011 jsou bohoslužby zpravidla jednou měsíčně.\n\nKaple je jednolodní stavba. Ze vstupního průčelí mírně vystupuje věž, zastřešená barokizující bání s lucernou. Na špici je jednoduchý kříž. Presbytář kaple je mírně užší než lóď, mělký s půlkruhovým závěrem.\n\nHlavní oltář kaple je pseudogotický s obrazem svatých Cyrila a Metoděje. Oltářní menza byla po liturgické reformě na přelomu 60. a 70. let 20. století oddělena od oltářního nástavce a upravena na oltář \"čelem k lidu\". Na boku presbytáře je nový svatostánek, umístěný ve zdi. Obrazy křížové cesty v lódi kaple jsou novodobé, lavice také.\n\n"}
{"id": "1216009", "url": "https://cs.wikipedia.org/wiki?curid=1216009", "title": "Franz Rund", "text": "Franz Rund\n\nFranz Rund (27. června 1853 – 4. prosince 1933 Pohořelice) byl rakouský politik německé národnosti z Moravy; poslanec Moravského zemského sněmu a starosta Pohořelic.\n\nOd roku 1892 do roku 1919 zastával funkci starosty Pohořelic. Ve starostenské funkci setrval po 27 let. Byl posledním německým starostou tohoto národnostně smíšeného města. Po jeho odchodu z funkce byl do vedení města instalován československý vládní komisař. V roce 1909 mu byl udělen Zlatý záslužný kříž.\n\nKoncem 19. století se zapojil i do vysoké politiky. V doplňovacích zemských volbách (poté co zemřel poslanec Karl Panowsky) byl 8. října 1894 zvolen na Moravský zemský sněm, za kurii městskou, obvod Moravský Krumlov, Ivančice, Moravské Budějovice. Mandát zde obhájil v řádných zemských volbách roku 1896. V roce 1894 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací), stejně tak ve volbách roku 1896 je řazen mezi německé pokrokářské kandidáty. Volební obvod Moravský Krumlov, Ivančice, Moravské Budějovice patřil mezi sledované, protože vzhledem k národnostním poměrům nebylo dopředu jasné, zda jej ovládne německý nebo český kandidát. V zemských volbách se tu proto opakovaně vedla ostrá kampaň. V zemských volbách roku 1902 zde Rund opětovně kandidoval, ale porazil do Čech Karel Novák.\n\nJeho dcera Hildegard Rundová se v lednu 1910 provdala za soudce z Moravského Krumlova Fritze Bluma.\n\nZemřel v prosinci 1933 ve věku 80 let.\n"}
{"id": "1216011", "url": "https://cs.wikipedia.org/wiki?curid=1216011", "title": "Vladislav I. Valašský", "text": "Vladislav I. Valašský\n\nVladislav I. (rumunsky: \"Vladislav I al Ţării Româneşti\", \"Vlaicu Vodă\") byl vládce Valašského knížectví (od roku 1372 vládl společně se svým bratrem Radem I.).\n\nByl vazalem bulharského cara Ivana Alexandra. Jako první v dějinách Rumunska v roce 1365 začal razit mince o hmotnosti 0,35 - 1,05 gramu. Za jeho vlády se hlavní město Valašského knížectví přesunulo z Câmpulung do města Curtea de Argeş. Naposledy ho kroniky zmiňují dne 9. července 1374. Jeho syn byl pravděpodobně Vlad I..\n"}
{"id": "1216014", "url": "https://cs.wikipedia.org/wiki?curid=1216014", "title": "František Štěpka", "text": "František Štěpka\n\nFrantišek Štěpka (19. října 1835 Týniště nad Orlicí – 2. února 1896 Přerov) byl rakouský politik z Moravy; poslanec Moravského zemského sněmu a starosta Přerova.\n\nNarodil se ve východních Čechách. Absolvoval tři třídy gymnázia a odešel do učení na Moravu do Bystřice pod Hostýnem. Zde pobýval do roku 1853. Od roku 1862 pracoval coby kupecký mládenec v Olomouci, pak pobýval rok na učení v Německu. Od ledna 1862 vedl obchod se smíšeným zbožím v Přerově. Byl aktivní veřejně i politicky. V roce 1874 byl poprvé zvolen do obecního výboru, od roku 1877 zasedal v obecní radě. V roce 1875 stál u založení sboru dobrovolných hasičů. Podílel se na vzniku Úvěrní záložny a místní pobočky Sokola (od roku 1871 zastával funkci starosty místní sokolské jednoty). Od roku 1890 do své smrti byl starostou Přerova. Byl předsedou městské spořitelny, členem okresního silničního výboru, čestným členem pěveckého spolku a předsedou hasičského sboru.\n\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii měst, obvod Přerov, Kojetín, Tovačov, Hulín. Poslancem byl až do své smrti roku 1896. V roce 1890 se na sněm dostal jako oficiální kandidát Moravské národní strany (staročeské).\n\nMěl čtyři syny a tři dcery. Na sklonku života byl nemocný a neúčastnil se proto již zasedání sněmu. Zemřel v únoru 1896 ve věku 60 let.\n"}
{"id": "1216015", "url": "https://cs.wikipedia.org/wiki?curid=1216015", "title": "Dereham Town FC", "text": "Dereham Town FC\n\nDereham Town FC (celým názvem: Dereham Town Football Club) je anglický fotbalový klub, který sídlí ve městě Dereham v nemetropolitním hrabství Norfolk. Založen byl v roce 1884 pod názvem Dereham FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Aldiss Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1216016", "url": "https://cs.wikipedia.org/wiki?curid=1216016", "title": "Českofalcká mohylová kultura", "text": "Českofalcká mohylová kultura\n\nČeskofalcká mohylová kultura byla kultura ve střední době bronzové, kterou archeologové nacházejí v Bavorsku, konkrétně v Horní Falci (zejména území kolem Řezna) a v jihozápadních Čechách, především na Plzeňsku a v jihočeském Povltaví. Zajímavostí je, že české a bavorské nálezy jsou si velmi blízké, jako kdyby pohoří Šumava nefungovalo jako přirozený předěl. Kultura působila zhruba v letech 1700–1300 př. n. l. Jako většina kultur té doby pracovala již s bronzem, bronzové předměty byly nalezeny v hrobech, zejména sekery, dýky, jehlice, terčovité závěsky s trnem a náramky zdobené rytím. Klíčovými lokalitami archeologických nálezů na Plzeňsku jsou: Meclov-Březí, Horní Metelsko, Podražnice, Vrhaveč, Plzeň-Jíkalka, Plzeň-Nová Hospoda, Plzeň-Červený Hrádek, Dýšina, Ejpovice, Milínov, Šťáhlavy, Žákava a Tajanov. V Povltaví je to Křtěnov, Albrechtice nad Vltavou, Řepeč, Sepekov a Plav.\n"}
{"id": "1216017", "url": "https://cs.wikipedia.org/wiki?curid=1216017", "title": "Sněhurka a jak to bylo dál", "text": "Sněhurka a jak to bylo dál\n\nSněhurka a jak to bylo dál (též Sněhurka navždy šťastná, v anglickém originále Happily Ever After) je americký animovaný film společnosti Filmation z roku 1990. Postavy v originále namluvili Irene Cara, Phyllis Diller, Tracy Ulman, Malcolm McDowell a další.\n\nFilm původně natočila společnost Filmation v roce 1988 pod názvem \"Sněhurka a Zlé království\". Vedení společnosti Disney se ale obávalo, že si lidé budou snímek plést s originálním pokračováním, produkovaným právě jejich studie. Při vzniku filmu se tak právníci studia Walt Disney snažili producentům jejich práci co nejvíce znepříjemnit. I proto tak v pohádce nejsou trpaslící, na které vlastní práva právě Disneyova studia, ale trpaslinky. Po dokončení snímku vznesla společnost Walt Disney žalobu, která uvedení filmu opozdila o pět let, donutila produkční fírmu vyhlásit kvůli právním poplatkům bankrot, v několika drobnostech změnit obsah filmu a také název na svou konečnou podobu.\n\nTv Dabing\n\n\nDVD dabing\n"}
{"id": "1216020", "url": "https://cs.wikipedia.org/wiki?curid=1216020", "title": "Civil War", "text": "Civil War\n\nCivil War může být:\n\n\n\n\n"}
{"id": "1216021", "url": "https://cs.wikipedia.org/wiki?curid=1216021", "title": "Great Wakering Rovers FC", "text": "Great Wakering Rovers FC\n\nGreat Wakering Rovers FC (celým názvem: Great Wakering Rovers Football Club) je anglický fotbalový klub, který sídlí ve vesnici Great Wakering v nemetropolitním hrabství Essex. Založen byl v roce 1919. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Burroughs Park s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216022", "url": "https://cs.wikipedia.org/wiki?curid=1216022", "title": "Personální apoštolská administratura sv. Jana Marii Vianneye", "text": "Personální apoštolská administratura sv. Jana Marii Vianneye\n\nPersonální apoštolská administratura sv. Jana Marii Vianneye (\"Administratio Apostolica Sancti Ioannis Mariae Vianney\") je jurisdikční jednotka Katolické církve, kterou 18. ledna 2002 vytyčil papež Jan Pavel II. pro tradiční katolíky v brazilské diecézi Campos. Navazuje na Kněžskou společnost sv. Jana Marii Vianneye, kterou založil Antônio de Castro Mayer, emeritní biskup diecéze Campos. V roce 2014 se členila na 140 farností pro 32 813 věřících, v nichž vysluhovalo tradiční liturgii 34 diecézních kněží. Jejím apoštolským administrátorem je od prosince 2002 biskup Fernando Arêas Rifan.\n\n"}
{"id": "1216023", "url": "https://cs.wikipedia.org/wiki?curid=1216023", "title": "Seznam představitelů Přerova", "text": "Seznam představitelů Přerova\n\nToto je seznam představitelů města Přerova (tedy nejvyšších představitelů tohoto města v různých historických obdobích jako starostové, primátoři nebo předsedové MNV a MěNV).\n\n\n\n\n\n"}
{"id": "1216024", "url": "https://cs.wikipedia.org/wiki?curid=1216024", "title": "Patricie z Connaughtu", "text": "Patricie z Connaughtu\n\nPrincezna Patricie z Connaughtu (celým jménem \"Viktorie Patricie Helena Alžběta ze Saska-Koburku a Gothy, princezna z Connaughtu a Strathearnu\", 17. březen 1886, Buckinghamský palác, Londýn – 12. leden 1974, Widlesham, Surrey) byla britská princezna a vnučka královny Viktorie. Později se po svatbě s neurozeným mužem vzdala svého královského titulu. Po svatbě používala titul Lady Patricia Ramsay.\n\nNa její počest po ní byl pojmenován Pěší pluk kanadské armády. Jmenuje se Kanadská letecká pěchota princezny Patricie. Je po ní rovněž pojmenováno jezero Patricia Lake (Patriciino jezero) v Albertě nebo jeden z autobusů ve Swindonu v hrabství Wiltshire.\n\nPrincezna Patricie se narodila 17. března 1886 v den svatého Patrika v Buckinghamském paláci v Londýně jako nejmladší ze tří dětí prince Artura, vévody z Connaughtu a Strathearnu, třetího syna královny Viktorie a prince Alberta, a princezny Luisy Markéty Pruské. Jejími sourozenci byli princ Artur z Connaughtu a princezna Margareta z Connaughtu, pozdější švédská korunní princezna.\n\nPrincezna byla pokřtěna jako Viktorie Patricie Helena Alžběta (\"Victoria Patricia Helena Elizabeth)\" v Bagshot Park 1. května 1886. Její nejbližší jí přezdívali \"Patsy\". Jejími kmotry byli královna Viktorie, vévoda ze Saska-Koburgu a Gothy (zastoupen princem Kristiánem Šlesvicko-Holštýnským), dědičná velkovévodkyně z Oldenburgu, Vilém II. Pruský (zastoupen německým velvyslancem hrabětem Hatzfeldtem), princezna Helena a princ Albert Pruský (zastoupen dědičným oldenburským velkovévodou). Pojmenována byla po své babičce královně Viktorii (Viktorie), svatém Patrikovi (Patricie) a princezna Heleně, sestře jejího otce (Helena).\n\nVyrůstala jako členka královské rodiny a účastnila se královských svateb a rodinných dovolených. Jako družička se v roce 1893 účastnila svatby vévody a vévodkyně z Yorku, pozdějšího královského páru Jiřího V. a královny Marie.\n\nV dětství velmi cestovala, její otec byl totiž společně s armádou vyslán do Indie, kde malá princezna strávila dva roky. V roce 1911 vévodu jmenovali generálním guvernérem Kanady. Princezna doprovázela rodiče do Kanady, kde se stala později velmi populární. Její portrét se objevila na jednodolarové bankovce vydané v roce 1917.\n\nV únoru 1918 ji jmenovali vrchním plukovníkem Kanadské lehké pěchoty princezny Patricie, kterým byla až do své smrti. Pluk byl zřízen Andrewem Hamiltonem Gaultem na jeho vlastní náklady. Mimo jiné se jednalo o poslední soukromě vytvořený regiment v britském impériu. Princezna osobně navrhla odznak a barvy pluku regimentu, se kterými se pluk plavil do Francie a na její svatbu v roce 1919, které se regiment účastnil a zahrál jejich pochod. V anglikánském kostele svatého Bartoloměje v Ottawě se nachází pamětní deska princezny Patricie.\n\nOtázka manželství princezny Patricie se stala žhavým tématem edvardovské éry. Byla spojována s mnoha zahraničními šlechtici - španělským králem, portugalským královským princem, pozdějším velkovévodou Meklenbursko-Střelickým nebo velkoknížetem Michaelem.\n\nPrincezna se nakonec provdala za neurozeného námořního velitele a pozdějšího admirála Sira Alexandera Ramsaye, pobočníka jejího otce a třetího syna 13. hraběte z Dalhousie. Svatba se konala 27. února 1919 ve Westminsterském opatství. U příležitosti svatby se dobrovolně vzdala svého titulu \"Královské Výsosti\" a princezny Velké Británie a Severního Irska a byl jí udělen titul \"Lady\" (Lady Patricia Ramsay). Manželé spolu měli jediného potomka: Alexandera Ramsaye z Maru (1919–2000), který se oženil se skotskou šlechtičnou Florou Fraserovou, 21. Lady Saltoun, jejichž potomci a vnoučata žijí dodnes.\n\nPřesto že se vzdala svého královského titulu zůstala Lady Patricia i nadále členkou britské královské rodiny a v linii následnictví na britský trůn. Navštěvovala všechny nejdůležitější královské události mezi které patřila například korunovace Jiřího V. v roce 1937 nebo Alžběty II. v roce 1953. Společně s ostatními členy královské rodiny šla v procesí princezen královské krve, při níž jí vlečku nesl posel a důstojník její korunku. Lady Patricia se účastnila i zahradních slavností nebo státních návštěv, její účast je zaznamenána ve dvorním oběžníku společně s ostatními členy královské rodiny.\n\nLady Patricia byla výbornou umělkyní specializující se na akvarely, V roce 1959 ji jmenovali čestnou členkou Královského institutu malířů akvarelovými barvami. Mnoho její prací je inspirováno jejími cestami po tropických zemích. Studovala u A. S. Harticka proto jsou její díla ovlivněna Gauguinem a Van Goghem, který je znal.\n\nLady Patricia zemřela v královské rezidenci ve Windleshamu v Surrey 12. ledna 1974. V době její smrti byla mladší ze dvou žijících vnuček královny Viktorie, druhou žijí vnučkou byla princezna Alice, hraběnka z Arthlone. Byla pochována společně se svým manželem admirálem Alexanderem Ramsayem na královském pohřebišti ve Frogmore přesně za Královským mauzoleem jejích prarodičů královny Viktorie a prince Alberta ve Windsorském parku.\n"}
{"id": "1216027", "url": "https://cs.wikipedia.org/wiki?curid=1216027", "title": "Nynická skupina", "text": "Nynická skupina\n\nNynická skupina je archeologická kultura, která získala jméno po obci Nynice v západních Čechách, v okrese Plzeň-sever. Zde bylo nalezeno žárové pohřebiště a hroby s kamenným obložením, jež pochází z pozdní doby bronzové, konkrétně z let 950–800 př. n. l. Archeologové rozeznávají starší fázi, ve které přetrvávají prvky starší milavečské kultury a mladší fázi s výskytem nových tvarů keramiky, které přetrvaly až do období halštatské kultury. Druhová i tvarová rozmanitost bronzových artefaktů dosáhla v nynické kultuře vrcholu. Nynická kultura již zcela opustila pohřbívání pod mohylami, budovala rovinná sídliště a rozsáhlá silně opevněná hradiště na vrcholcích kopců a na temenech stolových hor. Významným a dobře prozkoumaným výšinným sídlištěm nynické skupiny bylo hradiště Hradišťský vrch u Konstantinových Lázní.\n"}
{"id": "1216029", "url": "https://cs.wikipedia.org/wiki?curid=1216029", "title": "Haringey Borough FC", "text": "Haringey Borough FC\n\nHaringey Borough FC (celým názvem: Haringey Borough Football Club) je anglický fotbalový klub, který sídlí v severním Londýně. Založen byl v roce 1907 pod názvem Tufnell Park FC. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Coles Park s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216030", "url": "https://cs.wikipedia.org/wiki?curid=1216030", "title": "Klára Dostálová", "text": "Klára Dostálová\n\nKlára Dostálová (* 13. března 1971 Praha) je česká politička a ekonomka, od prosince 2017 ministryně pro místní rozvoj ČR v první a poté i druhé Babišově vládě, v letech 2014 až 2017 náměstkyně ministryně pro místní rozvoj ČR, od října 2017 poslankyně Poslanecké sněmovny PČR, v letech 2016 až 2017 zastupitelka Královéhradeckého kraje, nestraník za hnutí ANO 2011.\n\nV letech 1989 až 1994 vystudovala ekonomii na Vysoké škole ekonomické v Praze (získala titul Ing.). Po studiích pracovala v letech 1995 až 1997 jako účetní u společnosti \"Dias\" a v letech 1997 až 2001 pak jako úvěrový specialista v České spořitelně. Mezi lety 2001 a 2002 byla banquet manažerkou v \"Amber Hotelu Černigov\".\n\nV roce 2002 se stala zaměstnankyní Krajského úřadu Královéhradeckého kraje, kde dva roky vedla Sekretariát Regionální rady NUTS II Severovýchod. V letech 2004 až 2014 byla ředitelkou Centra evropského projektování (později Centra EP). Na konci roku 2007 získalo Centrum formu akciové společnosti, v letech 2009 až 2014 byla předsedkyní představenstva. Během svého působení zde čelila podezření z manipulace tendru na opravu náměstí v Hořicích. CEP připravilo žádost o dotaci a ve výběrovém řízení následně zvítězila firma Hochtief, kde byl prokuristou její otec Vilém Tvrdík.\n\nAngažovala se také v obecně prospěšné společnosti \"Revitalizace KUKS\" (v roce 2012 jako předsedkyně správní rady a v letech 2013 až 2014 jako ředitelka). Od roku 2014 je členkou správní rady Horské služby ČR (v letech 2014 až 2015 místopředsedkyně správní rady, od 2015 pak předsedkyně).\n\nKlára Dostálová je vdaná a má dvě děti. Žije ve městě Hořice na Jičínsku.\n\nV únoru 2014 se stala náměstkyní ministryně pro místní rozvoj ČR Věry Jourové. Na starosti měla evropské fondy a dohled na fungování operačních programů. Na ministerstvu zůstala i po příchodu nové ministryně Karly Šlechtové, od 10. listopadu 2014 se navíc stala její 1. náměstkyní pro oblast regionálního rozvoje. Ve funkci náměstkyně skončila po volbách do Sněmovny v roce 2017 kvůli neslučitelnosti funkce náměstkyně ministryně a poslankyně.\n\nV krajských volbách v roce 2016 byla z pozice nestraníka lídrem kandidátky hnutí ANO 2011 v Královéhradeckém kraji a byla zvolena zastupitelkou. Na zastupitelský mandát však v dubnu 2017 rezignovala, a to vzhledem k neslučitelnosti funkcí krajské zastupitelky a náměstkyně ministryně pro regionální rozvoj. Názor o neslučitelnosti funkcí prosazovalo Ministerstvo vnitra ČR. Dostálová s tímto názorem nesouhlasila, ale dle vlastního vyjádření nechtěla nechávat kraj v právní nejistotě.\n\nVe volbách do Poslanecké sněmovny PČR v roce 2017 byla z pozice nestraníka lídryní hnutí ANO 2011 v Královéhradeckém kraji. Získala 5 237 preferenčních hlasů a stala se tak poslankyní. Na přelomu listopadu a prosince 2017 se stala kandidátkou na post ministryně pro místní rozvoj ČR ve vznikající první vládě Andreje Babiše. Dne 13. prosince 2017 ji prezident Miloš Zeman do této funkce jmenoval.\n\nNa konci června 2018 ji Andrej Babiš opět navrhl na post ministryně pro místní rozvoj ČR ve své druhé vládě a dne 27. června 2018 ji prezident Miloš Zeman do této vlády jmenoval.\n\nV prosinci 2018 se stala jednou z hlavních podezřelých v kauze, kvůli které zasahovala policie na jejím ministerstvu. V době, kdy byla ještě náměstkyní, měla podle vyšetřovatelů rozhodovat o vynakládání peněz ve prospěch vyvolených osob, a to mimo standardní úřední postup. Je podezřelá z dotačního podvodu a zneužití pravomoci úřední osoby. Byla u ní provedena domovní prohlídka. Podezřelé jsou smlouvy za 38 milionů Kč.\n\n"}
{"id": "1216031", "url": "https://cs.wikipedia.org/wiki?curid=1216031", "title": "Methodrone", "text": "Methodrone\n\nMethodrone je první album americké psychedelicko-rockové kapely The Brian Jonestown Massacre, které vyšlo v roce 1995 u vydavatelství Bomp! Records.\n\nNázev vznikl složením slov methadone, tedy látky, která se používá při léčbě drogově závislých na heroinu a slova \"drone\" (povaleč). Album svým zvukem ponořeným do žánru shoegaze-rocku připomíná náladu kapel Spacemen 3 a My Bloody Valentine.\n\n\"Methodrone\" je jediným albem, na kterém se objevují zpěvačky Elise Dye a Paola Simmonds. Bubeníci Brian Glaze a Graham Bonnar byli přizváni, aby nahradili Ricky Maymiho, který vyměnil bicí soupravu za basovou kytaru. Graham Bonnar po natočení alba s kapelou dál nespolupracuje.\n\nTváře na obalu po směru hodinových ručiček jsou (z levého horního rohu): Brian Glaze, Matt Hollywood, Anton Newcombe a Dean Taylor. Efekt \"zvlněné vodní hladiny\" připomína obal alba kapely Pink Floyd Meddle, které bylo vydáno v roce 1971.\n\nSkladby \"She Made Me\" a \"Evergreen\" byly vydány již v roce 1992 jako \"dvoj\" singl.\n\n\"Methodrone\" vyšel v roce 1995 u vydavatelství Bomb! Records. Po vydání alba opouští kapelu její spoluzakládající člen a kytarista Travis Threlkel.\n\nAlbum bylo znovu vydáno v roce 2007 ve vydavatelství Antona Newcomba A Records.\n\nSkladba \"Wisdom\" byla později znovu nahrána na albu Stung Out in Heaven, které vyšlo u TVT Records. Písně \"Wisdom\", \"She's Gone\", \"That Girl Suicide\" a \"Evergreen\" byly zařazeny na kompilaci největších hitů kapely - Tepid Peppermint Wonderland: A Retrospective.\n\n\n"}
{"id": "1216032", "url": "https://cs.wikipedia.org/wiki?curid=1216032", "title": "Slezskoplatěnická kultura", "text": "Slezskoplatěnická kultura\n\nSlezskoplatěnická kultura je archeologická kultura z pozdní doby bronzové a starší doby železné, konkrétně z první poloviny 1. tisíciletí př. n. l., která se nacházela v severních oblastech dnešní České republiky. Název získala podle naleziště v Platěnicích u Pardubic. Slezská větev je starší, po ní zůstaly zejména hřbitovy, platěnická větev je mladší, disponovala importovanými šperky, jako byli hadovité spony. Nalezeny byly také železné sekery, meče, keramika s plastickou a malovanou výzdobou. Navázala na lužickou kulturu v Čechách a na Moravě. Vzhledem k 500 let dlouhému období s výraznými předěly, které kultura zahrnuje, bývá v odborné literatuře pojem opouštěn.\n"}
{"id": "1216035", "url": "https://cs.wikipedia.org/wiki?curid=1216035", "title": "Kaple svatého Benedikta (Stránecká Zhoř)", "text": "Kaple svatého Benedikta (Stránecká Zhoř)\n\nŘímskokatolická kaple svatého Benedikta se nachází ve Stránecké Zhoři. Spadá pod farnost Netín. Kaple není památkově chráněna.\n\nKaple byla vystavěna v roce 2002 z iniciativy obce Stránecká Zhoř. Byla benedikována 9. června 2002 Mons. Františkem Hrůzou, farářem z Měřína, za účasti několika dalších kněží a asi sedmi stovek věřících. Bohoslužby jsou v kapli zpravidla jednou měsíčně.\n\nKaple je mírně obdélná halová stavba s malou sakristií v ose stavby. Interiér nemá strop, otevírá se do krovu. Presbytář není nijak odsazen, od zbytku kaple je pouze vyvýšen o dva schody. Okna jsou čtvercová, úhlopříčně členěná. Zařízení kaple je moderní, současné se stavbou.\n\n"}
{"id": "1216036", "url": "https://cs.wikipedia.org/wiki?curid=1216036", "title": "Pařížanka (freska)", "text": "Pařížanka (freska)\n\nPařížanka, známá též jako La Parisienne, je část fresky ženy, která zřejmě zdobila stěnu svatyně ve vznešeném patře paláce v Knóssu. Toto jméno jí dal její objevitel Arthur Evans, jemuž freska připomínala pařížskou ženu z konce 19. století. Posvátný uzel, který má postava na šíji, naznačuje, že by mohlo jít o kněžku, či dokonce o bohyni.\n\nTento zlomek fresky mladé ženy datovaný do pozdně mínojského období, asi 1450–1350/1300 př. n. l., patří k nejznámějším výtvarným památkám mínojského umění. Žena s namalovanými rudými rty, velkýma očima, výrazným nosem a vlnitými vlasy, jež jí spadají do čela, vyjadřuje energii a přirozenost mínojského umění. Je oblečena do přepychového kněžského oděvu a na krku má posvátný uzel. Je zosobněním přirozeného pohybu a harmonie.\n\nZlomek byl součástí velké fresky nazývané \"Skládací sedátko\". Žena je na takovém sedátku usazena a spolu s ostatními ženami a muži přijímá posvátný kylix.\n\nPři archeologickém výzkumu mínojských paláců, pohřebišť a sídlišť bylo nalezeno množství předmětů spojených se zkrášlováním. V palácích v Knóssu, Kató Zakros a v Pylu existovaly zřejmě prostory určené ke zkrášlování. Tyto předměty se používaly během celého období trvání egejské civilizace. Mínojské dámy jejich pomocí zvýrazňovaly červeň svých rtů a bílou barvu svých tváří. Autor fresky pomocí černé barvy zdůraznil tvar ženiných očí, zatímco její rty zvýraznil červenou „rtěnkou“.\n\nV současné době je freska umístěna v Iraklijském archeologickém muzeu na Krétě.\n\n"}
{"id": "1216037", "url": "https://cs.wikipedia.org/wiki?curid=1216037", "title": "Pohřebiště skotských panovníků", "text": "Pohřebiště skotských panovníků\n\nSkotsko jako samostatné království existovalo od roku 843, od roku 1606 je spojeno s Anglií. \n\nTento seznam skotských panovníků začíná dynastií Bruce v roce 1306. Většina skotských králů byla pochována v opatství Dunfermline a v Holyrood. Poslední královna, Marie, byla pohřbena jako jediná na anglické půdě.\n\n"}
{"id": "1216038", "url": "https://cs.wikipedia.org/wiki?curid=1216038", "title": "Horákovská kultura", "text": "Horákovská kultura\n\nHorákovská kultura je archeologická kultura ze starší doby železné (z tzv. halštatského období), konkrétně ze 7. až 6. století př. n. l., která se nacházela na jižní Moravě. Svůj název získala podle velké „knížecí“ mohyly u Horákova, v Drahanské vrchovině severovýchodně od Brna. Kultura již měla rozvinuté zemědělství, chovala dobytek v osadách a široce zpracovávala železo. Společnost již byla diferencována, neboť byly nalezeny hroby bohaté s kostrovými pohřby a na druhé straně početnější žárové hroby pro, zřejmě, chudší obyvatelstvo. Zcela unikátní je nález v jeskyni Býčí skála, kde byly objeveny dvě žároviště se zbytky vozu, lidských koster a ozdob, mezi nimi i bronzovým býčkem. V zadní části jeskyně se nacházela kovářská dílna. Poblíž jeskyně bylo objeveno asi 40 koster. \n\nExistují poukazy i k tomu, že kultura rozvinula určité náboženské představy, neboť byly nalezeny hliněné amulety či motivy slunce a vodních ptáků na bronzových mísách. Náboženský význam mohly mít i figurky býků. Sídliště se skládají z šesti až osmi zemnic čtvercového nebo obdélníkového půdorysu. Hlavní naleziště: Těšetice-Kyjovice, Morašice, Kuřim, Brno-Obřany, Brno-Řečkovice, Habrůvka, Horákov, Šaratice, Vojkovice, Diváky, Morkůvky, Klentnice.\n"}
{"id": "1216039", "url": "https://cs.wikipedia.org/wiki?curid=1216039", "title": "Heybridge Swifts FC", "text": "Heybridge Swifts FC\n\nHeybridge Swifts FC (celým názvem: Heybridge Swifts Football Club) je anglický fotbalový klub, který sídlí ve vesnici Heybridge v nemetropolitním hrabství Essex. Založen byl v roce 1880. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Scraley Road s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216043", "url": "https://cs.wikipedia.org/wiki?curid=1216043", "title": "Seznam lidí s nebinárními genderovými identitami", "text": "Seznam lidí s nebinárními genderovými identitami\n\nToto je seznam významných lidí, kteří se identifikují s genderovou identitou mimo pohlavní binaritu (nebinární nebo genderqueer). Do nebinární genderové identity patří agender a bigender, a jsou někdy považovány za součást transgender spektra.\n\n"}
{"id": "1216044", "url": "https://cs.wikipedia.org/wiki?curid=1216044", "title": "RSD-10", "text": "RSD-10\n\nRSD-10 \"Pioněr\" ( v přepise: \"Raketa Srednej Dalnosti (RSD) \"Pioněr\"\") byla balistická raketa středního doletu s jadernou bojovou hlavicí rozmisťovaná Sovětským svazem mezi lety 1976 až 1988. V indexu GRAU nesla označení 15Ž45, v kódu NATO SS-20 Saber.\n\nJejí rozmístění bylo hlavní příčinou toho, že NATO přijalo tzv. \"dvoukolejné rozhodnutí\", které vedlo k ještě většímu rozmístění raket středního doletu v Západní Evropě. Raketa RSD-10 byla od roku 1987 díky dohodě o likvidaci raket středního a krátkého doletu stahována ze služby. Některé zdroje tvrdí, že byly tyto rakety v určitou dobu rozmístěny i na území ČSSR.\n\n\n"}
{"id": "1216050", "url": "https://cs.wikipedia.org/wiki?curid=1216050", "title": "AFC Hornchurch", "text": "AFC Hornchurch\n\nAFC Hornchurch (celým názvem: Association Football Club Hornchurch) je anglický fotbalový klub, který sídlí v severovýchodním Londýně. Založen byl v roce 2005 po zániku původního Hornchurch FC. Ve sportovní terminologii se tak jedná o tzv. Phoenix club. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na Hornchurch Stadium s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216052", "url": "https://cs.wikipedia.org/wiki?curid=1216052", "title": "1. multiplex (Slovensko)", "text": "1. multiplex (Slovensko)\n\n1. multiplex je multiplex na Slovensku, který se používá k vysílání komerčních rozhlasových a televizních programů pomocí DVB-T. Byl zahájen na konci března 2013. V polovině dubna byla v multiplexu k dispozici televize WAU. 24. dubna 2013 byla nabídka rozšířena o televize Dajto a Fooor. V období od 9. do 19. května 2013 (v průběhu Mistrovství světa v ledním hokeji) byla součástí multiplexu Dvojka HD.\n\nObsahuje následující programy:\n\n\nVysílání tohoto multiplexu šíří 13 vysílačů. Vysílání pokrývá asi 80 % domácností na Slovensku. Pro příjem stanic v multiplexu stačí přijímač s podporou MPEG-2.\n\n"}
{"id": "1216053", "url": "https://cs.wikipedia.org/wiki?curid=1216053", "title": "Somatolýza", "text": "Somatolýza\n\nSomatolýza (doslova „rozklad těla“) je název pro krycí zabarvení živočichů, které vypadá zdánlivě pestré a dobře viditelné. Pokud se ale takto zbarvení jedinci nacházejí ve svém přirozeném prostředí, je jejich silueta pro případné pozorovatele rozostřena a tvar těla není vizuálně zřetelně zachytitelný. Typickými živočichy využívajícími princip somatolýzy jsou tygři, levharti, jaguáři, zebry, dále někteří motýli, hadi, pavouci.\nNa principu somatolýzy funguje i tzv. dazzle kamufláž, používaná za 1. a 2. světové války, pomocí níž měly být siluety lodí roztříštěny a mělo být obtížnější určit druh, typ a vzdálenost plavidla.\n"}
{"id": "1216054", "url": "https://cs.wikipedia.org/wiki?curid=1216054", "title": "Josef Vysloužil", "text": "Josef Vysloužil\n\nJosef Vysloužil (16. března 1829 Příkazy – 16. května 1899 Příkazy) byl rakouský politik z Moravy; poslanec Moravského zemského sněmu.\n\nByl pololáníkem v Příkazech, synem Jana Vysloužila z téže vesnice. Jan Vysloužil patřil mezi významné místní sedláky, byl jedním ze tří zástupců vesnice Příkazy při jednáních o přeměně robotních povinností na platy v letech 1829–1837. Josef se narodil v místní usedlosti čp. 19. Později toto hospodářství převzal po otci. Zajímal se o veřejné dění, v soukromé knihovně uschovával noviny vydávané K. H. Borovským. Roku 1864 koupil mlátičku na obilí s ručním pohonem. Působil jako předseda akciového cukrovaru v Holici. Už koncem 60. let se zde společně s rolníkem Františkem Zbořilem pokusil o založení rolnického cukrovaru. Upsali 500 akcií a podali si žádost o stavební povolení. Později ale plány opustily, protože poloha Příkaz se ukázala být pro podobný průmyslový podnik nevhodnou (slabý zdroj vody a neexistence železničního spojení). V roce 1870 pak byl v tříčlenném zakladatelském výboru pro cukrovar v Holici. Působil i jako starosta Příkaz. Do této funkce usedl již v roce 1864. Znovu byl do starostenské funkce zvolen roku 1870 a 1885. V roce 1893 byl protektorem národopisné výstavy v Příkazech. Byl členem Vlasteneckého spolku musejního v Olomouci a Ústřední rolnické záložny v Olomouci.\nKoncem 19. století se zapojil i do vysoké politiky. V zemských volbách v roce 1890 byl zvolen na Moravský zemský sněm, kde zastupoval kurii venkovských obcí, obvod Olomouc-okolí. V roce 1890 se na sněm dostal jako oficiální kandidát Moravské národní strany (staročeské).\n\nZemřel v květnu 1899. Příčinou úmrtí byla dna. Bylo mu 70 let a 2 měsíce.\n"}
{"id": "1216057", "url": "https://cs.wikipedia.org/wiki?curid=1216057", "title": "Maldon &amp; Tiptree FC", "text": "Maldon &amp; Tiptree FC\n\nMaldon & Tiptree FC (celým názvem: Maldon & Tiptree Football Club) je anglický fotbalový klub, který sídlí ve městě Maldon v nemetropolitním hrabství Essex. Založen byl v roce 1946 pod názvem Maldon Town FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou červená a modrá.\n\nSvé domácí zápasy odehrává na stadionu Wallace Binder Ground s kapacitou 2 000 diváků.\n\nZdroj: \n\n\nZdroj: \n\n\nZdroj: \n\n\n\nZdroj: \n\n"}
{"id": "1216059", "url": "https://cs.wikipedia.org/wiki?curid=1216059", "title": "Spacegirl &amp; Other Favorites", "text": "Spacegirl &amp; Other Favorites\n\nSpacegirl & Other Favorites je druhé album skupiny The Brian Jonestown Massacre. Album bylo nahráno v roce 1993, ale vyšlo až v roce 1995.\n\nSkladba \"Hide and Seek\" vyšla jako singl v roce 1994. \"Swallowtail\" byla napsána také během nahrávání alba, ale vyšla až v roce 2001. Živé nahrávky těchto dvou písní se objevily na výběru největších hitů kapely s názvem \"Tepid Peppermint Wonderland: A Retrospective\".\n\nVšechny písně byly napsány a složeny kapelou The Brian Jonestown Massacre.\n"}
{"id": "1216061", "url": "https://cs.wikipedia.org/wiki?curid=1216061", "title": "Canál Guidecca", "text": "Canál Guidecca\n\nGuidecca je vodní plocha, která vtéká do pánve San Marco v Benátkách v Itálii. Je jedním z hlavních kanálů ve městě a odděluje ostrov Giudecca a od čtvrti Dorsoduro.\n\nHlavní budovy, které zde leží, jsou:\n"}
{"id": "1216062", "url": "https://cs.wikipedia.org/wiki?curid=1216062", "title": "Bavorský pohár", "text": "Bavorský pohár\n\nBavorský fotbalový svaz sdružuje ve svých řadách více než 1,5 milionů členů registrovaných ve 29 135 týmech. V rámci Německa je to největší ze všech 21 zemských svazů. Od roku 1998 pořádá Bavorský fotbalový Landespokal. Hraje se vyřazovacím K.O. systémem, soutěž má šest kol. \"Bayerischer Pokalu\" se nezúčastňují celky s nejvyšších dvou německých soutěží, ale od 1. kola BFV-Pokalu hrají i týmy ze 3. ligy, 4. ligy, dále pak Oberligy (5. ligy), 6. ligy, 7. ligy a vítězové \"Kreispokalů\". Vítěz postupuje do soutěže DFB Pokal.\n\n"}
{"id": "1216065", "url": "https://cs.wikipedia.org/wiki?curid=1216065", "title": "Norwich United FC", "text": "Norwich United FC\n\nNorwich United FC (celým názvem: Norwich United Football Club) je anglický fotbalový klub, který sídlí ve vesnici Blofield v nemetropolitním hrabství Norfolk. Založen byl v roce 1903 pod názvem Poringland & District FC. Od sezóny 2018/19 hraje v Eastern Counties League Premier Division (9. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Plantation Park s kapacitou 3 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1216066", "url": "https://cs.wikipedia.org/wiki?curid=1216066", "title": "Koniarovce", "text": "Koniarovce\n\nKoniarovce jsou obec na Slovensku v okrese Topoľčany v Nitranském kraji. Obec vznikla sloučením obcí Lovasovce (první písemná zmínka z roku 1264) a Somorová (1356).\n\nV obci je římskokatolický kostel Sedmibolestné Panny Marie a zemanská kúria s okrasnou zahradou z 18. století.\n\n"}
{"id": "1216068", "url": "https://cs.wikipedia.org/wiki?curid=1216068", "title": "Širokotrupý letoun", "text": "Širokotrupý letoun\n\nŠirokotrupý letoun (anglicky \"wide-body aircraft\") nebo také letadlo se dvěma uličkami je letadlo, které má v turistické třídě v řadě 7 a více sedadel pro cestující a má typicky trup široký 4 až 7 metrů. Je to opak úzkotrupého letounu, který má pouze jednu uličku. Širokotrupé letouny začaly vznikat pro větší komfort cestujících, více přepraveného nákladu a lepší ekonomičnost.\n\nPrvní širokotrupý letoun na světě byl americký Boeing 747, který představila firma Boeing světu v roce 1970. Následovaly třímotorový proudový McDonnell Douglas DC-10 a Lockheed L-1011 TriStar. Všechny tyto tři letouny přinesly revoluci do letectví, protože umožnily společnostem absolvovat dálkové linky s velkým počtem cestujících.\n\nPrvní dvoumotorový proudový širokotrupý letoun byl Airbus A300. Kapacita širokotrupého čtyřmotorového Boeing 747 nebyla překonána až do roku 2007, kdy byl do provozu uveden evropský Airbus A380. Nejnovějšími širokotrupými letadly jsou Boeing 787 a Airbus A350, ty poprvé vzlétly v letech 2007 a 2010.\n\nV současnosti existuje patnáct různých širokotrupých letounů pro cestující, přičemž sedm z nich je stále ve výrobě:\n\nVeškeré možnosti uspořádání širokotrupých letounů v klasickém dopravním letadle, ekonomická třída (červenec 2016):\n\n160–260 pasažérů, sedačky uspořádány: 2-3-2\n\n250–380 pasažérů, sedačky uspořádány: 2-4-2\n\n350–480 pasažérů, sedačky uspořádány: 3-3-3 nebo 2-4-3\n\n350–480 pasažérů, sedačky uspořádány: 3-4-3\n\n"}
{"id": "1216070", "url": "https://cs.wikipedia.org/wiki?curid=1216070", "title": "Phoenix Sports FC", "text": "Phoenix Sports FC\n\nPhoenix Sports FC (celým názvem: Phoenix Sports Football Club) je anglický fotbalový klub, který sídlí v jihovýchodním Londýně. Založen byl v roce 1935 pod názvem St Johns Welling FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a černá.\n\nSvé domácí zápasy odehrává na stadionu Phoenix Sports Ground s kapacitou 2 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216074", "url": "https://cs.wikipedia.org/wiki?curid=1216074", "title": "Martin Motyčka", "text": "Martin Motyčka\n\nMartin Motyčka (* 5. srpna 1978, Kyjov) je český spisovatel, historik a teoretik umění. Žije ve Vnorovech na Slovácku.\n\nPod pseudonymem Martin Tarzicius Motyčka je autorem knihy Příběhy s úsměvem i slzou v oku (2005) a divadelních her Bohatství, moc a sláva, aneb pokušení na poušti (2005) a Rachab a Sára (2006). Oba scénáře byly autorsky napsány pro křesťanské divadelní společenství mládeže děkanátu Veselí nad Moravou Divadlo Srdcem, které v roce 2004 spoluzakládal. Spoluautorsky se podílel na historické publikaci Duchovní a historické dědictví farnosti svaté Alžběty Durynské ve Vnorovech (2009). Zájem o historii a své profesní zaměření se mu podařilo skloubit v dětské publikaci Procházka po Petrově pro nejmenší (2015).\n\nZabývá se sakrálním výtvarným uměním se specializací na jeho ikonografii. Od roku 2015 je ředitelem Diecézního muzea v Brně.\n\n"}
{"id": "1216077", "url": "https://cs.wikipedia.org/wiki?curid=1216077", "title": "Režie (rozcestník)", "text": "Režie (rozcestník)\n\nRežie může být:\n\n"}
{"id": "1216078", "url": "https://cs.wikipedia.org/wiki?curid=1216078", "title": "Krušovce", "text": "Krušovce\n\nKrušovce jsou obec na Slovensku v okrese Topoľčany v Nitranském kraji.\n\nV obci je římskokatolický původně románský kostel Narození Panny Marie z roku 1240. Okolo kostela se do současnosti zachovalo opevnění.\n\n\n"}
{"id": "1216079", "url": "https://cs.wikipedia.org/wiki?curid=1216079", "title": "Valderodové z Eckhausenu", "text": "Valderodové z Eckhausenu\n\nValderodové z Eckhausenu (Walderode von Eckhausen) byl německý šlechtický rod, od poloviny 17. století usazený v Čechách. Členové rodu působili ve státních službách a v armádě, vlastnili statky ve středních Čechách a na Moravě, v roce 1686 dosáhli hraběcího stavu. Rod vymřel v roce 1797, majetek a jméno převzal spřízněný rod Desfoursů, který nadále užívá jméno \"Desfours-Walderode\". \n\nNejstarší historie rodu se datuje do 14. století v Lucembursku, kde žili ve městě Sankt-Vith. Do Čech přišel v 17. století Mikuláš Valderode se synem Janem, v roce 1632 dosáhli potvrzení rytířského stavu a polepšení erbu. Jan Valderode (1594–1674) krátce po Bílé hoře začal pracovat v české dvorské kanceláři, od roku 1630 působil jako sekretář v říšské dvorské kanceláři a od roku 1637 byl říšským dvorním radou. Vlivné postavení si uchoval i ve vysokém věku jako důvěrník Leopolda I. V roce 1662 byl povýšen do stavu svobodných pánů. V roce 1638 koupil Žerotice na jižní Moravě, dlouhodobé zázemí v Českém království pro své potomstvo vytvořil až sňatkem s Kateřinou Barborou Hrochovou z Mezilesic, dědičkou rodu Fabriciů. Poté koupil i další statky v Čechách a na Moravě a pro své potomky zřídil v roce 1670 dva fideikomisy, český a moravský.\n\nDědicem moravských statků se stal Janův vnuk Jan Jiří (1670–1734), který žil v Potštátě a Dřínově, zámek nechal postavit také ve Vrchoslavicích. V roce 1694 díky vlivu svého strýce získal hraběcí titul, ale již jeho synem Janem Františkem Leopoldem (1719–1746) moravská větev vymřela a majetek přešel na českou linii. \n\nZakladatelem české větve byl Jan Pavel Leopold (1637–1698), který byl c. k. komořím, tajným radou a viceprezidentem české komory. Z otcova majetku již v roce 1667 převzal Řepín a Velký Újezd, po otcově úmrtí převzal i zbytek českých statků (1674). Sňatkem s Alžbětou Kateřinou Krakovskou z Kolovrat pronikl mezi českou šlechtu, do starých českých rodin se provdaly i jeho dcery (Lidmila, provdaná Příchovská, Zdislava, provdaná Kyšperská z Vřesovic). V roce 1686 byl povýšen do hraběcího stavu, později dosáhl rozšíření hraběcího titulu i pro svého synovce Jana Jiřího z moravské větve. Jan Pavel Leopold se ale zadlužil, musel prodat část majetku a odešel do kláštera ve Znojmě, kde zemřel.\n\nPokračovatelem české větve byl Jan František Podivín (1669–1738), který sloužil v armádě a dosáhl hodnosti polního zbrojmistra. Službou ve vojsku i úpravami venkovských sídel (Řepín) se značně zadlužil. Jeho syn František Jan Nepomuk (1717–1797) převzal české statky (1738) a po vymření moravské větve i majetek na Moravě (1746). Zároveň byl ale posledním mužským potomkem a jeho úmrtím 23. prosince 1797 Valderodové vymřeli. \nFrantiškova sestra Antonie (1740–1776) byla první manželkou hraběte Františka Václava Desfourse (1739–1809). Jeho rod pak převzal majetek, erb i jméno Valderodů (\"Desfours-Walderode\", respektive hrabě \"Desfours-Walderode du Mont et Athienville\", \"svobodný pán von Eckhausen\"). Kvůli stále vysokým dluhům požádali Desfoursové krátce po převzetí dědictví o zrušení fideikomisu a v 19. století došlo k prodeji značné části valderodovských statků (Řepín). Naopak v Křetíně vznikl nový zámek a jedna část rodiny Desfoursů se zde trvale usadila. \n\nJan Valderode obdržel v roce 1637 český inkolát a v následujícím roce koupil na Znojemsku za 18 000 zlatých panství Žerotice, později je ale zdevastované třicetiletou válkou prodal. Základem pozdějšího pozemkového vlastnictví Valderodů v Čechách se stalo dědictví po dvorním sekretáři Filipu Fabriciovi. Jednalo se o panství Řepín s Vysokou Libní na Mělnicku, Sixtův dům v Celetné ulici v Praze a vinice v Mělníku. Tento majetek získal Jan Valderode sňatkem s Kateřinou Barborou Hrochovou z Mezilesic, ovdovělou Fabriciovou (1641). V Řepíně nechal Jan Valderode postavit barokní zámek a také financoval stavbu školy. \n\nJan Valderode poté začal skupovat statky i jinde, na Hané získal jako věřitel rodu Wanglerů v roce 1653 Vrchoslavice a Dřínov. Na zámku v Dřínově se chtěl trvale usadit a tomu byly podřízeny stavební úpravy v barokním slohu. Na Moravě pak ještě v roce 1663 zakoupil za 50 000 zlatých panství Potštát. Mezitím získal i majetek na Svitavsku, kde v padesátých letech 17. letech koupil panství Křetín a nedaleké panství Bělá nad Svitavou (tehdy Německá Bělá). Ze svých statků zřídil Jan Valderode dva fideikomisy, český a moravský. K českému fideikomisu patřila panství Řepín, Křetín, Sixtův dům v Praze a vinice v Mělníku, moravský fideikomis zahrnoval panství Potštát, Dřínov, Vrchoslavice a dva domy ve Vídni. \n\nMajetek na Svitavsku se pokusil rozšířit Jan Pavel Leopold, který v roce 1686 koupil panství Bystré se 13 vesnicemi. Značné dluhy, které rodinu provázely po celé 17. století, jej ale donutily toto panství opět prodat (v roce 1694 koupili Bystré Lichtenštejnové v dražbě za 234 000 zlatých). Tehdy také došlo k sekvestraci panství Řepín a nakonec byl na počátku 18. století prodán i Sixtův dům v Praze. Na druhou stranu v Křetíně byl na náklady rodu přestavěn kostel sv. Jeronýma, pod vládou Valderodů se úspěšně rozvíjelo také městečko Potštát. Dále již Valderodové majetek nerozšiřovali, na jejich panstvích ale proběhly další stavební úpravy například na zámku v Řepíně, byl také vybudován zámek ve Vrchoslavicích.\n\n\n"}
{"id": "1216081", "url": "https://cs.wikipedia.org/wiki?curid=1216081", "title": "Il Redentore", "text": "Il Redentore\n\nKostel Nejsvětějšího Vykupitele (italsky: Chiesa del Santissimo Redentore ), běžně známý jako , je římsko-katolický kostel ze 16. století a nachází se na ostrově Giudecca ve čtvrti Dorsoduro ve městě Benátky v Itálii.\n\nJe to dílo architekta Andrea Palladia a byl postaven jako vyjádření díků za vysvobození města od velké morové epidemie. Nachází se na nábřeží Canálu Giudecca a je významnou dominantou panoramatu ostrova Giudecca. Je členem pěveckého spolku benátských kostelů a je v něm uložena řada obrazů od umělců, jako jsou Tintoretto, Paolo Veronese a nebo Francesco Bassano.\n\nKostel Il Redentore byl postaven jako vyjádření díků za vysvobození města od velké morové epidemie, která zdecimovala Benátky mezi roky 1575 a 1576, přičemž při této epidemii zemřelo okolo 46 000 lidí (25-30 % populace). Senát Benátské republiky pověřil k navržení stavby kostela achitekta Andrea Palladia. Přestože si senát přál, aby měl kostel čtvercový půdorys, Palladio jej navrhl ve tvaru lodního kýlu se třemi kaplemi na každé straně. Významné postavení kostela na Canálu Giudecca dalo Palladiovi možnost navrhnout fasádu inspirovanou Pantheonem z Říma, vylepšenou tím, že je kostel umístěn na širokém podstavci.\n\nKe vchodu kostela lze dojít po 15 schodech, což je přímý odkaz na Chrám v Jeruzalémě a souvisí s Palladiovým vlastním požadavkem, že \"výstup (věřících) se bude stupňovat tak, že stoupání přinese více oddanosti\".\n\nZákladní kámen byl položen Patriarchou Benátek Giovannim Trevisanem 3. května 1577 a stavba byla vysvěcena v roce 1592. Na naléhavou žádost  Papeže Řehoře XIII byl kostel po vysvěcení umístěn do opatrovnictví řádu menších bratří Kapucínů. V klášteře, který je připojen ke kostelu, pobývá v současnosti malá skupinka mnichů.\n\nKaždý rok překračují dóže a senátoři přes speciálně postavený pontonový most z čtvrti Zattere na ostrov Giudecca, aby se zúčastnili Mše v kostele. Festa del Redentore je jedním z hlavních festival v benátském kalendáři a slaví se každý rok třetí neděli v červenci. Početný průvod přes pontonový most zakončuje obrovský ohňostroj.\n\nKostel Il Redentore je jedním z nejvýznamnějších míst, které Palladio navrhl a je považováno za vrchol jeho kariéry. \"Il Redentore\" je velká bílá budova s kupolí, která vévodí soše Vykupitele. Na fasádě leží uprostřed velký trojúhelníkový štít a pod ním leží štít menší. Toto klasicistní vzezření připomíná fasádu kostela San Francesco della Vigna, který taktéž navrhl Palladio a použil na onom kostele adaptaci vítězného oblouku. Palladio je známý pro uplatňování přísných geometrických proporcí na jeho fasády a kostel \"Il Redentore\" není výjimkou. Celková výška je čtyři pětiny z jeho celkové šířky, přičemž šířka střední části je pět šestin z jeho výšky.\n\nJe pravděpodobné, že jsou na kostele patrné některé turecké vlivy v exteriéru, zejména dvě zvonice, které připomínají minarety.\n0\nJelikož je kostel \"Il Redentore\" poutní, očekávalo se, že bude ve tvaru lodního kýlu. To byla pro Palladia výzva, protože měl sklon ke klasicistní architektuře. Výsledkem je poněkud eklektická budova, přičemž se bílý štuk a šedý kámen v interiéru slučuje s křížením v prostorech, které jsou čistě skloubené a přitom jednotné. V celém interiéru jsou průchody lemovány korintským řádem. \n\nV kostele \"Il Redentore\" se nachází obrazy od Francesca Bassana Lazzaro Bastiani, Carlo Saraceni, Leandro Bassano, Palma mladší, Jacopa Bassana, Francesco Bissolo, Rocco Marconi, Paola Veroneseho, Alvise Vivariniho a díla od Tintoretta. V sakristii se také nachází řada voskových hlav Františkánů vyrobených v roce 1710.\n\nKostel několikrát vymaloval malíř Canaletto.\n"}
{"id": "1216082", "url": "https://cs.wikipedia.org/wiki?curid=1216082", "title": "Režie (informatika)", "text": "Režie (informatika)\n\nRežie je v informatice čas, který je spotřebován na dosažení určitého výsledku. V počítači je režie například výpočetní výkon, který se spotřebuje na provoz operačního systému. V počítačových sítích je režie přenosová kapacita, která je spotřebována na přenášení řídících signálů nebo hlaviček datagramů (metadat). V jazyce HTML tvoří režii značky, které ovlivňují zobrazení ostatního textu.\n"}
{"id": "1216083", "url": "https://cs.wikipedia.org/wiki?curid=1216083", "title": "Kostel svatého Víta (Lipnice nad Sázavou)", "text": "Kostel svatého Víta (Lipnice nad Sázavou)\n\nFarní kostel svatého Víta je sakrální stavba ve středu obce Lipnice nad Sázavou. Původně gotický kostel byl několikrát upravován a přestavován v různých architektonických slozích.\n\nKostel byl postaven v gotickém stylu, první písemná zmínka o něm pochází z roku 1347. Později byl obnoven v pozdně gotickém stylu. V 17. a 18. století byly provedeny barokní úpravy spolu s hradní kaplí a zároveň byla na skále nad kostelem postavena zvonice. V roce 1869 kostel vyhořel spolu s hradem a velkou částí městečka. Opravy byly dokončeny roku 1914.\n\nLipnický kostel je jednolodní s polygonálně uzavřeným presbytářem. Autorem hlavního oltáře z roku 1870 je K. Heinrich z Kutné Hory, jeden z vedlejších oltářů s motivem sv. Josefa pochází z hradní kaple. Ke kostelu vede mohutné kamenné schodiště. Kostel je kulturní památkou České republiky.\n"}
{"id": "1216086", "url": "https://cs.wikipedia.org/wiki?curid=1216086", "title": "Hlavička", "text": "Hlavička\n\nHlavička může mít více významů:\n\n\n\n\n"}
{"id": "1216088", "url": "https://cs.wikipedia.org/wiki?curid=1216088", "title": "Bremer Pokal", "text": "Bremer Pokal\n\nBremer Pokal je německá fotbalová soutěž pro týmy pod Brémským fotbalovým svazem (Landespokal, regionální pohár). Oficiálně je znám jako Lotto-Pokal.\n\nBrémský fotbalový svaz sdružuje ve svých řadách 42 307 členů registrovaných ve 1 377 týmech. V rámci Německa je to nejmenší ze všech 21 zemských svazů. Bremer Pokal se hraje od roku 1951. Hraje se vyřazovacím K.O. systémem, do společného čtvrtfinále postupují ze síta předkol 2 nejlepší celky z Bremerhavenu a nejlepších 6 mužstev z Brém. Vítěz tohoto Landespokalu postupuje do DFB-Pokalu.\n\n"}
{"id": "1216090", "url": "https://cs.wikipedia.org/wiki?curid=1216090", "title": "Juramaia", "text": "Juramaia\n\nJuramaia (z řečtiny jurská matka) je vyhynulý druh placentálního savce z období svrchní jury. Byla nalezena v čínské provincii Liaoning. Jde o nejstaršího dnes známého placentálního savce. Vzhledem se podobala dnešnímu rejskovi a byla dlouhá 7-10 cm. Byla nalezena neúplná lebka s kompletním chrupem a téměř kompletní kostra. Její nález v roce 2011 posunul existenci placentálních savců o 35 milionů let hlouběji do minulosti, před jejím objevem byla za nejstaršího placentála považována eomaia ze spodní křídy. Pravděpodobně žila převážně na stromech. Její objev vyplňuje mezery v evoluci savců a odpovídá analýzám DNA.\n\n"}
{"id": "1216093", "url": "https://cs.wikipedia.org/wiki?curid=1216093", "title": "Homosexualita a katolická církev", "text": "Homosexualita a katolická církev\n\nVztah katolické církve k homosexualitě a homosexuálním lidem je poměrně ambivalentní, lavíruje mezi odmítáním „hříchu“ a přijímáním „hříšníka“. Katolická nauka označuje homosexuální chování za nemorální, ale také tvrdí, že homosexuální osoby „mají být přijímány s úctou, soucitem a jemnocitem“ a „je třeba se vyhýbat náznakům nespravedlivé diskriminace“. Svátost manželství si mohou udělit pouze muž a žena a každý sexuální styk mimo manželství, založené na trvalém vztahu muže a ženy, je podle katolické církve morálně nezřízený.\n\nSoučasný Katechismus katolické církve, shrnuje církevní učení o homosexualitě následovně: \n\n„Homosexualita označuje vztahy mezi osobami mužského nebo ženského pohlaví, které pociťují výlučnou nebo převažující pohlavní přitažlivost vůči osobám stejného pohlaví. V průběhu staletí a v různých kulturách nabývá velmi odlišné podoby. Její psychický vznik zůstává z velké části nevysvětlený. Tradice, opíraje se o Písmo svaté, které představuje homosexuální vztahy jako velmi závažnou zvrácenost, vždy hlásala, že ‚homosexuální úkony jsou svou vnitřní povahou nezřízené‘. Jsou proti přirozenému zákonu. Zavírají totiž pohlavní úkon před darem života. Nepocházejí z opravdového citového a sexuálního doplňování se. V žádném případě je nelze schvalovat.\n\nNemalý počet mužů a žen má hluboce zakořeněné homosexuální sklony. Tato objektivně nezřízená náklonnost je pro většinu z nich zkouškou. Třeba je přijímat s úctou, soucitem a jemnocitem a vyhýbat se jakémukoliv náznaku nespravedlivé diskriminace vůči nim. I tyto osoby jsou povolány plnit ve svém životě Boží vůli, a pokud jsou křesťany, spojovat s Pánovou obětí na kříži potíže, se kterými se mohou setkat v důsledku svého stavu.\n\nHomosexuální osoby jsou povolány k čistotě. Ctnostmi ovládání se, které vychovávají k vnitřní svobodě, někdy i pomocí nezištného přátelství, modlitbou a s pomocí svátostné milosti mohou a mají postupně a rozhodně přibližovat ke křesťanské dokonalosti.“\n\nHojně citované slovní spojení „vnitřně nezřízený homosexuální úkon“ bývá často chybně chápáno jako podněcující diskriminaci. Toto slovní spojení znamená, že sklon k hříšnému chování nemůže být z hlediska morálky označen za neutrální. Zmatení tužeb a nezřízenost, která vznikla prvotním hříchem, se však v katolické teologii netýká pouze homosexuálních osob, ale každý člověk má určité sklony k nezřízenému chování v jakékoliv oblasti. Jedna z eucharistických modliteb během mše svaté zní „…ať žijeme v bezpečí před každým zmatkem“ a vztahuje se k celé církvi. K některým otázkám sexuální etiky, včetně homosexuálního jednání, se vyjadřuje dokument Kongregace pro nauku víry \"Persona Humana\" z 29. prosince 1975. Dokument se staví kladně k podpůrné pastoraci homosexuálních osob a zdůrazňuje stanovisko katechismu.\n\nZ hlediska církve je Bible základním neměnným textem, který má křesťany formovat. Je to text inspirovaný Bohem. Církev sice uznává autorstvím různým osobám, které text sepsaly nebo sesbíraly (například apoštolové nebo jejich učedníci atd.), ovšem vždy za pomoci a skrz působení Ducha svatého. Starý i Nový zákon Bible vznikal v širokém časovém období, proto je rozličný v jednotlivých literárních druzích i svém obsahu. Bibli tak můžeme číst a interpretovat různými způsoby. To značně souvisí s tématem homosexuality v prostředí jednotlivých církví. Biblická exegeze (četba a výklad biblického textu) tak může být \"ortodoxní\" (tj. konzervativní, doslovná) nebo může být pojímána volněji (tzv. \"liberálně\"). Protože je církev předobrazem společnosti, logicky i v církvi dochází k rozličným názorům. Klérus (kněží a církevní představitelé) a teologové opírají svůj názor na homosexualitu o text Bible, popřípadě o další obecně závazné texty (v případě římskokatolické církve je to Katechismus katolické církve atd.). To je základní interpretační praxe homosexuality. Zároveň je kladen důraz na dlouhodobou tradici. Tradice je v římskokatolické církvi základní teologickou kategorii ospravedlnění.\n\nAčkoliv některé církevní ortodoxní kruhy používají pro obhajobu odmítavého názoru na homosexualitu dotčené biblickém texty, jejich praktická platnost je dnes značně odlišná než v době vzniku. Patriarchální společnost a role muže a ženy byla v době starověku značně odlišná než dnes. Aplikace biblického textu má dvojí rovinu: praktickou a morální. Znovu zde platí, že církev je předobrazem společnosti a stejně jako společnosti se vyvíjí. Z teologického hlediska zde hraje důležitou roli tradice, v tomto případě tradiční pohled na muže a ženu. Základní textové nálezy, vyjadřující se k homosexuální tématice jsou především Gen 19, 1-13; Soud 19; 1-30; Řím 1,22-27; 1Kor 6,9; 1Tim 1,10; Jud 7, jako nepřímé Gen 1 a 2. Při výběru míst v Bibli, které se výslovně vyjadřují k homosexualitě, se exegeté jednoznačně shodují. Zároveň upozorňují, že je nutné zachovávat si širší pohled, především za pomoci Gen 1 a 2, respektovat výsledky humanitních oborů a revidovat dobově podmíněné úsudky. Z teologického hlediska jsou křesťané služebníci pravdy, nikoliv jejímu vlastníky. Římskokatolická církev rozlišuje u fenoménu homosexuality na sklon, čin a vinu, kterou člověk může takovým činem na sebe uvalit. Podle učení církve není homosexuální sklon vinou, ale není objektivně správný. Dále rozlišuje mezi homosexuální náklonností a chováním. Zatímco homosexuální náklonnost je podle ní neovlivnitelná, a tudíž není sama o sobě hříšná, hříšné je naopak praktikování homosexuálního styku. Po homosexuálech je tedy požadováno žít v celibátu. Zároveň nejsou gayové přijímání mezi kandidáty na kněžství a nemohou být připuštěni k vysvěcení. Zbavení kněžského úřadu lze učinit i zpětně. Mezi základní argumenty proti homosexuální praxi patří často fyziologie a anatomie obou pohlaví a ontologické potissimum sexuality, jehož cílem je vznik nového života. Nejčastějším argumentem pro homosexuální akceptaci je chápání této sexuální orientace jako vrozené dispozice, kterou nelze nikterak ovlivnit. Nelze ji sexuálně a sociálně ignorovat. Katechismus katolické církve (čl. 2357) uvádí, že tradice vždy prohlašovala, že homosexuální úkony jsou vnitřně nezřízené (jsou mimo patřičný řád stvoření). Znovu se zde uplatňuje pravidlo, že homosexuální styk se jako úkon odlučuje od principu předání života a že tyto styky nejsou plodem lásky a pravého citového (a pohlavního) doplňování mezi mužem a ženou. V pokoncilní době generovalo magisterium církve několik dokumentů, vyjadřující se k homosexualitě (např. \"O některých otázkách pohlavní etiky, Pastorace homosexuálních osob, Rodina, manželství a fakticky existující soužití\" atd.)\n\nZnačnou pozornost vzbudila exhortace papeže Františka Amoris leatitia (Radost z lásky), která nikterak nemění zavedená pravidla církve vůči homosexuálním, avšak lze z ní vnímat smířlivější pohled než v předchozích dokumentech. Dokument vyzývá k respektu homosexuality. Papež František se vyjadřuje k homosexuálům značně smířlivě, což koresponduje s jeho silným pojetím důstojnosti člověka. Zároveň ale zachovává tradiční učení církve, co se týče dílčích i kompexních témat homosexuality a působení homosexuálů v rámci církve. Dochází tak k přepracování některých pojetí sexuálních otázek, což je jedna z velkých výzev dnešní církve. Ta musí nadále zachovávat tradici, avšak akcentovat postavení křesťana v 21. století jako osoby značně individualistické. Nicméně s tématikou homosexuality se pracuje v rámci praktické pastorace. V některých katolických farnostech jsou k dispozici kněží, kteří poskytují pastorační a psychologické aktivity pro osoby ze sexuálních menšin (například v Ostravě). Tato praxe není plošná a liší se od názorového stanoviska představitele příslušné církevní provenience. Platí tak pravidlo, že v církvi existuje nadále více názorů na homosexualitu, přiklánějící se k dichotomii pohledu ortodoxního a liberálního. Církevní učení ve své komplexnosti však nadále zachovává odmítavé stanovisko. Součástí sexuality obecně není pouze fyzické vzrušení, ale pojí se ní schopnost lásky, jako intenzivní lidský pocit, blízký každému křesťanovi. Člověk, který má strach projevovat svoji sexualitu, potlačuje schopnost lásky. Láska je potom základní charakteristikou vztahu člověka a Boha.   \n\nArcibiskup Graubner pro \"Katolický týdeník\" uvedl, že církev má všem lidem nabízet pomoc, ale to neznamená, že se zapojí do programu oslavy jejich životního stylu, který je v rozporu s Božím zákonem. Pomoc nemá být věcí reklamy, ale soukromí a vyžaduje odborníky. Prohlásil: „Pomoci je možné jen tomu, kdo o ni skutečně stojí, kdo hledá cestu podle Krista a nechce, aby církev měnila Bibli.“ Česká katolická církev podle Stanislava Kostihy ze společenství Logos odporuje svým vlastním předpisům tím, že diskriminuje duchovní i církví zaměstnané laiky, kteří se vyoutovali. Biskup Tomáš Holub tvrdí, že na coming outu není z pohledu práce v církvi nic špatného, záleží však na tom, v jaké životní situaci se gay nebo lesba nachází. Zda například neohrožuje fungující rodinu a podobně. Pastorací homosexuálních osob na území ostravsko-opavské diecéze se zabývá farář Lukáš Engelmann.\n\nV roce 2015, za velkého zájmu médií, zrušil pražský arcibiskup Dominik kardinál Duka dvě akce, které se měly konat v kostele Nejsvětějšího Salvátora v době probíhajícího festivalu Prague Pride. Jednalo se o přednášku LGBTQ katolické aktivistky sestry Jeannie Gramickové a promítání filmu \"Ve jménu…\". Duka se vyjádřil, že neodmítá diskuzi na toto téma, jen považuje načasování za nevhodné.\n\nKřesťanská tradice vždy zakazovala jakoukoliv sexuální aktivitu mimo platné manželství. Postoje k homosexualitě se vyvíjely z nauky církevních otců, která značně kontrastovala s řeckým a římským pojetím homosexuálních vztahů včetně pederastie. Didaché v seznamu příkazů zahrnuje \"\"Nebudeš kazit chlapce\".\" To může být jedním z příkladů raně křesťanských spisů, které jednoznačně nesouhlasí s nejviditelnějšími formami homosexuality ve své době: pederastií a mužskou prostitucí. Kléméns Alexandrijský káral pohany za oslavu bohů, kteří svádějí chlapce. Eusébios z Césareje napsal o Bohu: \"\"...zakázal veškeré nezákonné formy manželství, všechny nepatřičné praktiky a spojení žen se ženami a mužů s muži.\"\" Apologie Aristitidese z Athén, představená císaři Hadriánovi někdy v letech 117-138 popírala řeckou praxi uctívání bohů, \"\"z nichž někteří se znečišťovali uleháním s muži\".\" Basileos Veliký jako jeden z prvních uvádí sankce za homosexualitu: \"Ten, kdo je vinen nepatřičností s muži, se provinil stejně jako cizoložník.\" Pohlavní styk mezi muži odsoudil i konstantinopolský arcibiskup Jan Zlatoústý v rozpravě o listu Římanům 1,26-27. \n\nTermín sodomie ve středověku zahrnoval masturbaci, přerušovanou soulož, zoofilii, nevaginální pohlavní styk, anální sex a felaci (ať už homosexuální nebo heterosexuální). Hildegarda z Bingenu kolem roku 1050 napsala ve své Bohem inspirované knize \"Scivias\" (Cestyvěz): \"Muž, který hřeší s jiným mužem jako se ženou, hřeší proti Bohu... Žena která přebírá ďábelské způsoby a hraje mužskou roli ve spojení se ženou, je v mých očích nejvíce hanebná a stejně tak ten, kdo se v tomto zlém skutku podřídí jiné osobě.\" Na třetím lateránském koncilu papež Alexandr III. vyhlásil, že kněží, kteří se proviní sodomií mají být vyloučeni ze svého úřadu, nebo se oddat kajícnému životu v klášteře. V případě laiků se uplatňovala exkomunikace. Tomáš Akvinský se v \"Summa Theologica\" dotýká homosexuality na mnoha místech.\n\n\n\n\n"}
{"id": "1216094", "url": "https://cs.wikipedia.org/wiki?curid=1216094", "title": "Gödelova cena", "text": "Gödelova cena\n\nGödelova cena je vědecké ocenění udělované od roku 1993 každoročně za nejlepší odborné články z oblasti teoretické informatiky.\n\nUděluje ji \"European Association for Theoretical Computer Science\" a \"Association for Computing Machinery Special Interest Group on Algorithms and Computation Theory\". Součástí ceny je finanční odměna ve výši 5000$. Cena je pojmenována po rakouském matematikovi a logikovi Kurtu Gödelovi.\n\n"}
{"id": "1216098", "url": "https://cs.wikipedia.org/wiki?curid=1216098", "title": "Take It from the Man!", "text": "Take It from the Man!\n\nTake It from the Man! je třetí studiové album americké psychedelicko-rockové kapely The Brian Jonestown Massacre. Po nahrávání jejich prvního alba Methodrone, ovlivněného žánrem shoegaze, které vyšlo v roce 1995 a vydáním alba Spacegirl & Other Favorites složeného z raných nahrávek, se kapela vrátila do stuida, aby nahrála album Take it from the Man!, které bylo silně ovlivněno zvukem britských garážových kapel šedesátých let. Nahrávání alba probíhalo v období listopadu 1995–února 1996. Po natočení celého alba nejmenovaným producentem, který nahrávku vyhodil, kapela znovu nahrála album s minimálním rozpočtem. Nahrávání probíhalo hlavně ve studiu Lifesouce v Emeryvillu v Kalifornii. Nové produkce se ujal Larry Thrasher, jehož tradiční \"studiový\" přístup k nahrávání byl BJM odmítnut, jelikož se kapela rozhodla pro osobitý zvuk, typický pro garážové kapely šedesátch let.\n\nPsychedelicko - garážový rock na albu je často srovnáván s hudbou raných The Rolling Stones. Deska vyšla u Bomp! Records v květnu 1996 a je první ze tří dlouho hrajících desek vydaných v roce 1996, následováno albem \"Their Satanic Majesties' Second Request\" a trojici uzavírá \"Thank God for Mental Illness\". Album bylo velice dobře přijato. Anton Newcombe album řadí mezi jeho nejoblíbenější, které kapela vydala během své existence.\n\nV roce 1995 kapela The Brian Jonestown Massacre vedena frontmanem Antonem Newcombem a společně s hudebníky: basistou Mattem Hollywoodem, kytaristou Deanem Taylorem, klávesistou Maraem Regalem, hráčem na akordeon Dawn Thomasem, bubeníkem Brianem Glazem a \"mluvčím pro revoluci\" Joelem Gionem vydává svém první album \"Methodrone\" ovlivněné stylem shoegaze. Přesto, že bylo album velice přívětivě kritiky přijato, kapela se už nikdy ke zvuku Methodronu na plno nevrátila. Ještě téhož roku vychází kompilace starších nahrávek z roku 1993.\nKapela hledá nový směr a pod vlivem britské rockové hudby šedesátých let začíná pracovat na albu Take it from the Man!. V poznámkách bookletu alba Take it from the Man! Newcombe žertovně popisuje koncepci alba:\n\n\"Já, Anton A. Newcombe, místopřísežně prohlašuji, že ke mě sestoupil ve studiu duch Briana Jonese a požádal mě, abych nahrál tuto desku. P.S. Také mě požádal, abych skopal prdel staroušům Micku Jaggerovi a Keithu Richardsovi, za to, že mu ukradli jeho kapelu, jeho dívku a peníze, za to, že ho nechali zavraždit, za to, že jsou rádi, že je mrtvý a za to, že to nejsou milí lidé.\"\n\nPodle poznámek v bookletu alba \"Take it from the Man!\" byla deska nahrána \"živě\" v období mezi listopadem 1995 a únorem 1996 ve studiu Dance Home Studio a studiu Larryho Thrashera Lifesource Studio v Kalifornii, digitální úpravy probíhaly v hollywoodském studiu Music Box. Album bylo původně natočeno nejmenovaným producentem, který se dožadoval tří procentní tržby z prodeje alba. S tím Newcombe nesouhlasil a to producenta naštvalo natolik, že nahrávku téměř celou zníčil. Nového nahrávání se ujal Larry Thrasher.\n\nAlbum bylo natočené během jednoho nahrávacího dne s minimálním rozpočtem. Nahrávek se účastnili: Newcombe, Dean Taylor (guitar), Matt Hollywood (bass) a Brian Glaze (drums), kytarista kapely Jeff Davies se nahrávání neúčastnil, protože dle slov Newcomebea byl v té době na drogách. Za něj zaskakovala ve studiu Newcombova přítelkyně.\n\nKdyž kapela dorazila do studia, všichni byli velice překvapeni, protože Thrasher rozmístil šestnáct mikrofonů kolem bicí soupravy. Newcombe to komentuje slovy: \"Zeptal jsem se ho. 'Co to sakra má bejt?' a on mi odpověděl, 'No, to je pro bicí soupravu…' a já mu řikám, 'My ale nepotřebujeme šestnáct mikrofonů pro bicí. Dej to pryč. Použijeme tři pro bicí a nahrávat se to bude živě a všechno najednou. Kytarový aparáty budou uprostřed, bicí budou tady, vezmeme si sluchátka a odehrajeme to.'Takže jsme to nahráli všechno a on se pak nakonci ve svym studiu, když se to celý mixovalo vytasil s různýma efektama a tak se ho znovu ptam 'K čemu je tohle všechno?' a on povídá, 'Nemůže být ve všech skladbách přece stejný zvuk' a já mu řikam, 'Kecy, v tom je právě to kouzlo,' chceme tam mít tenhle jeden zvuk.\"\n\nKapela nahrávala své následující album \"Their Satanic Majesties' Second Request\" (1996) společně s \"Take it from the Man!\", avšak v jiném studiu a s jiným producentem. Newcombe vzpomíná: \"nahrávání \"Take It from the Man\" probíhalo ve dne a nahrávání \"Their Satanic Majesties' Second Request\" v noci. Dělal jsem na tom souběžně. Dorazil jsem a nahrával v jendnom studiu, pak jsem šel na vlak a odjel do druhého, takže místo bezdomovectví jsem lítal mezi dvěma studii a točil dvě 18 písničkové desky naráz.\n\nVšechny písně byly napsány a složeny kapelou The Brian Jonestown Massacre kromě skladeb \"Straight Up and Down\" and \"Monster\", kterou napsal Newcombe a Jeff Davies.\n"}
{"id": "1216102", "url": "https://cs.wikipedia.org/wiki?curid=1216102", "title": "Trevor Daley", "text": "Trevor Daley\n\nTrevor Daley (* 9. října 1983 v Toronto, Ontario) je kanadský hokejový obránce v současné době působící v zámořské NHL, kde nastupuje za tým Detroit Red Wings.\n\nTrevor Daley byl vybrán ve vstupním draftu NHL v roce 2002 týmem Dallas Stars ze 43 místa. Ještě před draftem hrával juniorskou soutěž OHL za klub Sault Ste. Marie Greyhounds. V posledním ročníku za Greyhounds zastával funkci jako kapitán mužstva. V sezóně 2003-04 poprvé nakoukl do NHL, zápas uskutečnil 25. října 2003 proti týmu Columbus Blue Jackets. V zápase odehrál necelých třináct minut, ve kterých stihl čtyři krát vstřelil na branku, dvouminutový trest a jeden kladný bod za pobyt na ledě. Většinu sezony strávil v záložním týmu Utah Grizzlies působící v AHL. Během výluky v NHL hrával pouze za Hamilton Bulldogs.\n\nV roce 2006 se zúčastnil s kanadský výběr mistrovství světa. V turnaji odehrál sedm zápasů a připsal si jeden bod. 8. října 2011 odehrál svůj 500. zápas v NHL, všechny zápasy za Dallas Stars. 10. července 2015, téměř po dvanácti letech v organizaci Dallas Stars, ve kterém byl dlouhodobě stabilním hráčem, byl spolu s Ryanem Garbuttem vyměněni do týmu Chicago Blackhawks za Patricka Sharpa a Stephena Johnsa. V Chicagu zůstal pouze do prosince 2015, kdy byl opět vyměněn za Roba Scuderima z Pittsburgh Penguins. V Penguins již setrval do konce sezony, jako stabilní hráč v základní sestavy týmu přispěl k zisku Stanley Cupu.\n\nPři předávání Stanley Cupu mezi hráči, předal kapitán Sidney Crosby trofej mezi hráči. Prvnímu, komu trofej předal byl právě Trevor Daley. Crosby dobře věděl, že Daleyho matka Trudy na tom není příliš dobře; trpí totiž rakovinou. \n\n\n\n"}
{"id": "1216104", "url": "https://cs.wikipedia.org/wiki?curid=1216104", "title": "Dave Rowberry", "text": "Dave Rowberry\n\nDavid Eric \"Dave\" Rowberry (4. července 1940 Mapperley, Nottinghamshire – 6. června 2003 Hackney, Spojené království) byl skladatel a pianista skupiny The Animals. Mezi jeho skladby patří například „San Francisco Nights“, „CC Rider“ nebo „Soul Serenade“.\n"}
{"id": "1216105", "url": "https://cs.wikipedia.org/wiki?curid=1216105", "title": "Feodora Sasko-Meiningenská (1879–1945)", "text": "Feodora Sasko-Meiningenská (1879–1945)\n\nFeodora Sasko-Meiningenská (\"Feodora Viktorie Augusta Marianna Marie\", 12. května 1879, Postupim – 26. srpna 1945, Jelenia Góra) byla jediným potomkem Bernarda III., vévody Sasko-meiningenského a jeho manželky Šarloty, vnučky britské královny Viktorie. Právě Feodora byla úplně první pravnučkou královny Viktorie. Roku 1898 si vzala \"Jindřicha XXX. Reusse z Kestřic\", se kterým ale neměla žádné děti. Svůj život ukončila ve věku šestašedesáti let sebevraždou.\n\nFeodora Viktorie Augusta Marianna Marie se narodila 12. května 1879 jako jediný potomek Bernarda III. a jeho manželky Šarloty. Stala se tak první pravnučkou královny Viktorie. Šarlota Pruská ale nebyla příliš dobrou matkou, naopak ráda navštěvovala bankety a různé společenské akce. Byla známá i svým odmítavým postojem k dalšímu těhotenství, proto bylo již od počátků jasné, že Feodora bude jedináček; pokud se tedy její otec Bernard znovu neožení. To se ale nestalo a Feodora musela vyrůstat osamoceně, většinu času bez matky, která ráda cestovala a nechávala svoji dceru u Viktorie, tedy u Feodořiny babičky. Viktorii to ale nevadilo, naopak, prohlašovala, že čas se svojí vnučkou tráví velmi ráda. Údajně prý také řekla, že „Feodora je opravdu hodné dítě a zvládnout ji je mnohem snazší, než její matku.“\n\nJiž v raném dětství si Viktorie všímala, že s Feodorou pravděpodobně nebude něco v pořádku. Měla mezery ve výchově, ale strach měla především o její vzhled a duševní vývoj. Ve třinácti letech prý byla Feodora slaboduchá a enormně malého vzrůstu. Místo státnických věcí raději probírala módu. Viktorie kladla na vzdělávání velký důraz a obvinila dívčiny rodiče z toho, že se o dceru vůbec nestarají.\n\nKrálovna Viktorie, Feodořina prababička, svoji pravnučku velmi milovala. V červnu 1887 celá rodina slavila 50. let vládnutí královny Viktorie v Londýně. Zatímco Feodořiny rodiče zůstávali v Buckinghamském paláci, ona pobývala se svojí mladší sestřenicí Alicí z Battenbergu v domě vévodkyně \"Šarloty Montagu Douglas Scottové\". V dopisu pro korunní princeznu označila královna Viktorie svoji pravnučku jako „sladkou Feo“.\n\nJak Feodora rostla, začaly kolovat zvěsti o možných vdavkách. Jako nápadník se navrhl například o šestatřicet let starší Petr I. Karađorđević. Tato nabídka však měla jen politický podtext: Petr tak mohl podpořit svůj nárok na srbský trůn, pokud by měl mladou, plodnou manželku z vlivné rodiny. Petra ale jako ženicha odmítla Feodořina matka Šarlota, se slovy, že pro takový trůn je Feodora moc dobrá. Dalším možným nápadníkem ale byl i Feodořin bratranec Alfréd Sasko-Koburský, který ale předčasně zemřel ve čtyřiadvaceti letech.\n\nNěkolik měsíců po návratu z diamantového výročí vládnutí královny Viktorie (červen 1897) se Feodora zasnoubila s Jindřichem XXX. Reussem z Kestřic. Oficiálně byly zásnuby oznámeny až v říjnu toho roku. Na začátku roku 1898 zemřel Jindřichův otec, což způsobilo dočasný odklad svatby a dokonce se spekulovalo o zrušení celých zásnub. Tyto teorie se ale ukázaly jako nepravdivé a 26. září 1898 se ve Vratislavi pár vzal. Obřad byl proveden podle luteránských způsobů.\n\nJindřich, který byl o patnáct let starší než jeho družka, vedl v Brunšviku pěší pluk č. 92, který však nebyl zvlášť významný ani dobrý. Feodořina babička Viktorie, zvaná také Vicky, byla výběrem ženicha velmi překvapená, zvláště kvůli jeho nízkému postavení, ale také podotkla, že se zdá, že se spolu pár opravdu šťastný. Feodora, jak zmiňuje historik John Van der Kiste, byla do Jindřicha skutečně zamilovaná a navíc chtěla co nejdříve opustit své rodiče.\n\nPoté, co se pár vrátil z líbánek, strávil Jindřich většinu času ve službě, zatímco Feodora se často objevovala ve společnosti. Zajímala se o literaturu, operu a divadlo, čemuž se věnovala především v Berlíně. Také svého manžela doprovázela, když s plukem cestoval po celém Německu. Na rozdíl od matky Šarloty, Feodora si dítě velmi přála. Nicméně, její přání zůstalo nenaplněno a manželství zůstalo bezdětné.\n\nFeodora po většinu svého života trpěla špatným zdravotním stavem; stejně jako její matka, i babička Viktorie. Mezi její nejčastější problémy patřily závratě, nespavost, různé bolesti, paralýza... Podstoupila několik procedur a operací, které měly vyřešit její neplodnost i jiné problémy, avšak bez úspěchu.\n\nRoku 1900 navštívila Feodora hrad Windsor, což bylo naposledy, kdy viděla svoji prababičku Viktorii. Ta následují rok zemřela. Jindřich se královnina pohřbu zúčastnil, avšak Feodoře to její zdravotní stav nedovolil. Feodora ze svého zdravotního stavu vinila malárii, avšak její matka Šarlota tomu nevěřila a nařkla Jindřicha, že na ni přenesl nějakou pohlavní chorobu, což ale Feodora zuřivě odmítala. Roku 1903 se pak pár přestěhoval do Flensburgu, kde žili v menším domku. Feodora zjistila, že místní klima má pozitivní vliv na její zdraví a za vidinou brzkého otěhotnění brala pilulky arsenu a thoria. To přivodilo další bolesti, především migrény a bolesti zubů. V říjnu 1904 pravděpodobně onemocněla chřipkou, což bylo, v té době, onemocnění velmi vážné. Ona se ale uzdravila a znovu se všemožně snažila o zvětšení šance na otěhotnění, navštěvovala také několik soukromých klinik.\n\nS vypuknutím první světové války byl Jindřich poslán na frontu, zatímco jeho manželka si otevřela malou nemocnici, kde léčila zraněné vojáky. Tehdy se začaly vztahy mezi Feodorou a Jindřichem zhoršovat, protože Jindřich s jejím počínáním nesouhlasil; prý ji příliš zatěžuje a stresuje.\n\nPo válce a porážce Německa přišel Feodořin otec Bernard o Sasko-meiningenské vévodství. Po tom, co přišla rodina o tituly, přestali se lidé o jejich život zajímat a proto o něm nemáme příliš zpráv. Feodora trávila poslední roky svého života v sanatoriu Buchwald-Hohenwiese v blízkosti tehdejšího saského města Hirschberg (dnes Jelenia Góra). Dne 26. srpna 1945 spáchala sebevraždu a byla pohřbena ve městě Kowary.\n\n"}
{"id": "1216109", "url": "https://cs.wikipedia.org/wiki?curid=1216109", "title": "Michal Mazánek", "text": "Michal Mazánek\n\nMichal Mazánek (* 1965/1966) je český policista, od ledna do července 2016 ředitel Úřadu služby kriminální policie a vyšetřování, od srpna 2016 do července 2018 ředitel Národní centrály proti organizovanému zločinu.\n\nK policejnímu sboru nastoupil v březnu 1985. Nejdříve byl řadovým policistou na obvodním oddělení. V roce 1990 postoupil na Okresní úřad vyšetřování Praha-východ do funkce vyšetřovatele, kde mu byla přidělena problematika násilné trestné činnosti. Na základě výsledků byl následně v roce 1993 převelen na Krajský úřad vyšetřování Středočeského kraje, kde se věnoval zejména vyšetřování vražd a stal se i členem skupiny vyšetřující sérii vražd známou pod názvem \"Orlické vraždy\".\n\nÚspěchy jej v roce 2000 nominovaly do čela pracovní skupiny \"Pomníky\", která se zabývala případy neobjasněných vražd na území Středočeského kraje od roku 1990. Nejznámějším případem byla trojnásobná vražda (matky a dvou dcer) v obci Klučov na Kolínsku. Skupině se podařilo pachatele dopadnout po 13 letech. Za tento výsledek byl policejním prezidentem mimořádně povýšen do hodnosti podplukovníka. Ve své kariéře byl dále vedoucím oddělení SKPV a vedoucím odboru obecné kriminality Krajského ředitelství policie Středočeského kraje. Osobně úspěšně vedl a řídil týmy například v případu \"lesního vraha\" Viktora Kalivody (v roce 2005 usmrtil tři osoby a chystal smrtící útok v pražském metru) a trojnásobné \"Mukařovské vraždy\" v roce 2011.\n\nV roce 2011 získal ocenění policista roku. V lednu 2016 se stal šéfem Úřadu služby kriminální policie a vyšetřování. V polovině roku 2016 se jako jediný přihlásil do nabídkového řízení na post ředitele nově zřizované Národní centrály proti organizovanému zločinu. Výběrová komise doporučila jeho jmenování, funkce se ujal od 1. srpna 2016.\n\nNa konci června 2018 oznámil, že ve funkci ředitele Národní centrály proti organizovanému zločinu ke konci července téhož roku skončí a odejde do civilu. Nahradil jej jmenovec Jiří Mazánek.\n\nMichal Mazánek je otcem dvou dětí. Rád sportuje, lyžuje, plave a je pilotem ultralehkých letadel a padáků.\n"}
{"id": "1216111", "url": "https://cs.wikipedia.org/wiki?curid=1216111", "title": "Basarab II.", "text": "Basarab II.\n\nBasarab II. () byl kníže Valašského knížectví v letech 1442 – 1443 a syn Dana II.\n\nNa trůn se dostal s pomocí sedmihradského vévody Jana Hunyadiho a po uvěznění Vlada II. Turky (o rok později se však z něj dostal a znovu si nárokoval valašský trůn).\n\nKrátká vláda Basaraba II. se datuje do turbulentního období Valašského knížectví. V tomto období si trůn na delší dobu věděl udržet pouze ten nejsilnější. Kdokoliv, kdo si na trůn knížectví sedl, nejenže se musel vypořádat s Osmanskou říší, jejíž síla každým rokem rostla a která bránila Valašskému knížectví získat nezávislost, ale také s možnými vnitřními konflikty místního obyvatelstva. Pokud hrozilo. že Valašsko bude napadeno napadne Osmanskou říší, jeho panovníci se uchylovali k podpoře Uherska\n\n"}
{"id": "1216114", "url": "https://cs.wikipedia.org/wiki?curid=1216114", "title": "Allard", "text": "Allard\n\nAllard byla britská automobilka z 20. století, kterou založil Sydney Allard.\n\nZakladatel Sydney Allard se narodil v roce 1910 v zámožné jiholondýnské rodině. V roce 1918 se začal učit jako automechanik v jednom servisu. Současně začal závodit na voze značky Morgan na trialových tratích. V roce 1919 začal závodit na závodních okruzích Brooklands a Donington Park.\n\nPrvní automobil se značkou Allard postavil v roce 1930. Byl to trialový speciál poháněný vidlicovým osmiválcem Ford, který vzbudil velký zájem veřejnosti. Snaha uspokojit poptávku po úspěšném vozidle vedla ve vybudování výrobní linky, která se během 2. světové války přeorientovala na produkci armádních vozidel.\n\nV roce 1946 Allardova společnost vstoupila na trh s vozem Allard K1. Jednalo se o jednoduchý dvousedadlový otevřený vůz, jehož pohon zajišťoval vidlicový osmiválec Ford Pilot, vyvinutý dagenhamskou továrnou Ford pro vojenské užití. Druhým osmiválcovým motorem, montovaným do modelu K1, byl americký agregát Mercury. Zdvihový objem 3917 cm³ dosahoval výkonu 70,6 kW při 3800 ot./min. Do ukončení výroby v roce 1948 bylo vyrobeno 151 kusů K1. V této době ještě neexistovaly sítě dealerů s automobily na skladě a jejich produkce probíhala až na základě závazných objednávek. Odbyt firmy Allard přitom dosahoval výrobního maxima.\n\nVe stejném období 1946/48 byl souběžně s typem K1 vyráběn Allard L1, který představoval čtyřsedadlovou úpravu vozu K1. Konstruktéři dosáhli potřebného zvětšení prostoru prodloužením rozvoru náprav o 150 mm. Pohonnou jednotkou byl vidlicový osmiválec Mercury. Celkem bylo vyrobeno 191 exemplářů.\n\nDalší úpravou typu K1, tentokrát zkrácením rozvoru, vzniklo v letech 1947 a 1948 12 sportovních exemplářů označených Allard J1. Všechny byly vybaveny vidlicovým osmiválcovým agregátem Mercury.\n\nRok 1948 byl pro automobilku Allard nejúspěšnějším v celé její historii. Prodalo se celkem 432 vozů všech výrobních modelů, které navazovaly na předválečné trialové automobily Allard. Úspěšné prodejní bilance pak pokračovaly do roku 1952.\n\nDalším úspěšným vozem na trhu byl rodinný čtyřsedadlový kabriolet Allard M, opět vybavený motorem Mercury. Interiér byl tvořen kůží a dřevem. Od zahájení výroby typu M v roce 1947 do její ukončení v roce 1950 vzniklo přibližně 500 kusů.\n\nAllard P představoval úpravu modelu M s karosérií limuzína, jehož výroba započala v roce 1949. Sydney Allard s tímto typem vyhrál Rallye Monte Carlo v roce 1952. Ve stejném roce byla ukončena i jeho výroba po dodání 559 vozů. Pod kapotou byl vidlicový osmiválec Mercury zdvihového objemu 3622 cm³ o výkonu 63,3 kW při 3600 ot./min.\n\nVýlučně pro automobilové závody vzniklo v rozmezí let 1950/52 90 automobilů Allard J2. Původní vidlicový osmiválcový motor Cadillac objemu 5428 cm³ s výkonem 117,7 kW při 4200 ot./min bylo možno dle přání zákazníka od roku 1951 zaměnit za americké vidlicové osmiválce Ford, Mercury, nebo Chrysler.\n\nZdokonalením modelu K1 vzniklo od roku 1950 do roku 1952 celkem 119 vozů Allard K2 s atraktivnějšími splývavými liniemi. Pohonná jednotka V8 objemu 3622 cm³ poskytovala výkon 70,6 kW při 3800 ot./min.\n\nNovější variantu typu J2 zase představovalo 83 vyrobených kusů Allard J2X. Tento typ vyráběný v letech 1952 až 1954 měl lehčí podvozek a vidlicový osmiválec Cadillac 5428 cm³ o výkonu 117,7 kW. Model J2X byl velmi oblíbený v USA.\n\nÚpravou typu J2X dále vznikl Allard M2X na dále inovovaném a odlehčeném podvozku s rozvorem 2850 mm. pohon zajišťovaly vidlicové osmiválce Ford, Chrysler, Mercury, nebo Cadillac. Poptávka po tomto vozu však byla příliš nízká, což se odrazilo v celkové produkci pětadvaceti kusů, vyrobených v letech 1951/52.\n\nZ typu M2X bylo dále odvozeno kupé Allard P2, rovněž známé pod názvem Monte Carlo. Zabudovaný vidlicový osmiválec Ford zdvihového objemu 3622 cm³ dosahoval výkonu 63,3 kW při 3600 ot./min. Od počátku výroby v roce 1952 do jejího ukončení v roce 1955 vzniklo 121 těchto automobilů.\n\nZcela nové tvary karoserie byly uplatněny u typu Allard K3, jehož 62 vyrobených exemplářů poháněly vidlicové osmiválce Ford. Výroba modelu K3 probíhala v letech 1952-1955.\n\nInstalací menších britských šestiválců nebo čtyřválců Ford pod kapotu K3 vzniklo v letech 1952 až 1959 81 vozůAllard Palm Beach.\n\nPokus o návrat ke kořenům značky byl typ Allard J2R s vidlicovým osmiválcem Cadillac o výkonu 204,5 kW. V letech 1953 až 1955 však vzniklo pouze 7 těchto strojů.\n\nNízké prodeje vozů Allard po roce 1952 vedly majitele společnosti k pokusu o záchranu automobilky v podobě lidového ekonomického miniautomobilu Allard Clipper. Automobil s designem od Davida Gottlieba měl plastovou karoserii a poháněl jej dvouválcový motor o obsahu 346 cm³. Výroba probíhala v letech 1953 a 1954. Ani tento vůz na trhu neuspěl.\n\nPosledním vyráběným modelem byl Allard Palm Beach Mk.II, který byl poháněn agregátem z vozu Jaguar XK 120. Celková produkce dosáhla během let 1956 až 1959 sedmi vozů.\n\nPo roce 1955 stavěla společnost automobily jen na zakázku a v roce 1960 definitvně ukončila činnost.\n\n"}
{"id": "1216115", "url": "https://cs.wikipedia.org/wiki?curid=1216115", "title": "Česká hudba", "text": "Česká hudba\n\nPojem česká hudba označuje jak hudbu, hudební kulturu a její projevy na území českého státu, tak českou hudbu za jeho hranicemi. Přesnější je však označení hudba českých zemí, neboť zahrnuje také hudbu českých Němců, hudbu českých Židů a polského kulturního okruhu. Časově sahá historie české hudební kultury asi do konce 10. století.\n\nČeská hudba má své kořeny v nejméně 1000 let staré duchovní hudbě. Nejstarší duchovní píseň v českých zemích byla staroslověnská \"Hospodine, pomiluj ny\". Vznikla na konci 10. století nebo na počátku 11. století. Původ je zřetelně staroslověnský, do textu písně ovšem pronikly – patrně v průběhu času – i prvky staročeštiny.\n\nPrvní duchovní píseň ve staročeštině \"Svatý Václave, vévodo české země\" (též \"Svatováclavský chorál\") vznikla ve 12. století. Zapsána byla ale až ve 14. století v kronice Beneše Krabice z Veitmile. Podobně významná je \"Ostrovská píseň\". Opěvuje přítomnost Krista ve svátosti oltářní. Zapsána byla v kodexu kláštera z Ostrova u Davle, podle prvního verše se jí též říká \"Slovo do světa stvorenie\" a oproti svatováclavskému chorálu má již složitější básnickou formu.\n\nJako samostatný druh notace se vyvinula specifická česká chorální notace (dříve zvaná \"rhombika\"), která se vznikla v Čechách jako jeden z regionálních typů notace. Mezi nejstarší hudební písemné památky patří některé rukopisy, zpěvníky, např.:\n\nVýznamným centrem středověké hudby byla Šumava. První hudební paměti zde pocházejí z knihovny cisterciáckého kláštera ve Vyšším Brodě, založeného roku 1259. Například rukopis č. 42 z roku 1410 zde popisuje píseň \"Jezu Kriste, ščedrý kněže\", kterou si zpívali také husité. Husitskou písňovou tvorbu, tedy tvorbu přelomu 14. a 15. století, zachoval \"Jistebnický kancionál\" (zejm. \"Ktož jsú boží bojovníci\" a \"Povstaň, povstaň veliké město pražské\").\n\nTypické pro české země jsou také \"roráty\" a liturgické zpěvy, které rorátní mši doprovázejí, nemají v evropské kultuře obdobu. Pro roráty je příznačné střídání chorálního zpěvu a menzurálních písní coby komentáře chorálního tématu.\n\nNa konci 15. století vznikala tzv. Literátská bratrstva, hudební spolky při náboženských (katolických i nekatolických) institucích, která měla značný vliv na rozvoj hudby a hudebního vzdělání v Čechách. Z této doby zřejmě pochází rčení „co Čech, to muzikant“. \n\nDůležitou etapou ve vývoji české hudby bylo baroko (17. a 18. století). Tehdy se hudba ustavila jako samostatný profesionální obor. Za první české hudební skladatele lze považovat barokní tvůrce jako byli Adam Michna z Otradovic, Heinrich Biber (český Němec), Jan Dismas Zelenka a Antonín Rejcha.\n\nV Itálii působící Josef Mysliveček silně ovlivnil tvorbu mladého Wolfganga Amadea Mozarta. Další skladatelé byli Antonín Rejcha, Jan Dismas Zelenka, Jan Ladislav Dusík, Jiří Antonín Benda, František Xaver Richter, Jan Křtitel Vaňhal, František Xaver Brixi a Leopold Koželuh. \n\nV době národního obrození na barokní hudbu bezprostředně navázali Jakub Jan Ryba či Václav Jan Křtitel Tomášek.\n\nMnoho českých skladatelů a hudebníků působilo v době hudebního klasicismu v zahraničí, zejména v německých zemích, kde ovlivnili další vývoj evropské hudby. Mezi ně patří např. Jan Václav Stamic, zakladatel mannheimské hudební školy.\n\nToto byla základna, na níž se ve druhé polovině 19. století mohli postavit klíčoví autoři moderní české vážné hudby, především Bedřich Smetana (zejm. \"Má vlast\", \"Prodaná nevěsta\", \"Dalibor\") a Antonín Dvořák, nejslavnější český skladatel ve světě (zejm. \"Novosvětská\", opera \"Rusalka\", \"Slovanské tance\", \"Violoncellový koncert h moll\", \"Zlonické zvony\", Stabat Mater, či \"Rekviem\" ad.).\n\nToto byla základna, na niž se ve druhé polovině 19. století mohli postavit klíčoví autoři moderní české vážné hudby, především Bedřich Smetana (zejm. \"Má vlast\", \"Prodaná nevěsta\") a Antonín Dvořák, nejslavnější český skladatel ve světě (zejm. \"Novosvětská symfonie\", opera \"Rusalka\" a \"Slovanské tance\").\n\nTradice pak pokračovala s neztenčenou silou, především díla Leoše Janáčka pronikla do celého světa. Součástí repertoáru mnoha operních domů jsou všechny jeho opery, zejména \"Její pastorkyňa\" (v zahraničí pod názvem \"Jenůfa\"), \"Káťa Kabanová\", \"Z mrtvého domu\" a \"Věc Makropulos\". Často uváděny jsou také jeho \"Glagolská mše\" a \"Sinfonietta\".\n\nDalší významní čeští hudební skladatelé 19. a 20. století jsou Zdeněk Fibich, Josef Bohuslav Foerster, Vítězslav Novák, Josef Suk starší (zeť Antonína Dvořáka), Alois Hába, Ervín Schulhoff, Bohuslav Martinů, Pavel Haas, Viktor Ullmann či Petr Eben. Překvapivého úspěchu mj. na scéně newyorské Metropolitní opery dosáhl Jaromír Weinberger se svou operou \"Švanda dudák\". Známými operetními skladateli byli mj. Oskar Nedbal či Rudolf Friml. \n\nV roce 1860 se v Kališti na Moravě narodil světově proslulý skladatel, německy mluvící Gustav Mahler. Ve Vídni a později v Hollywoodu se prosadil brněnský rodák Erich Korngold. V Praze se narodil klavírní virtuóz Ignaz Moscheles, z vídeňské české komunity vzešel Ernst Křenek.\n\nProsadili se i čeští hudební interpreti. Lze jmenovat mnoho jmen, jako jsou dirigenti Rafael Kubelík, Václav Talich, Václav Neumann, Karel Ančerl nebo Jiří Bělohlávek, v současnosti pak Petr Altrichter, Tomáš Netopil a Jakub Hrůša. Dále hudební instrumentalisté: houslisté František Benda, Vojtěch Živný, Jan Křtitel Václav Kalivoda, František Ondříček, Jan Kubelík a Josef Suk mladší (Dvořákův pravnuk); violoncellista David Popper, cembalistka Zuzana Růžičková či hornista Radek Baborák. Nelze opomenout pěvkyně jako byly nebo jsou Ema Destinnová, Maria Jeritza, Jarmila Novotná, Gabriela Beňačková, Eva Urbanová a Magdalena Kožená. Velkými českými tenoristy byli Beno Blachut a Ivo Žídek. V současnosti velmi úspěšný je barytonista Adam Plachetka. \n\nZ hudebních těles dosáhl mezinárodního významu nejen symfonický orchestr Česká filharmonie, ale i další symfonické a komorní orchestry a nově tzv. barokní soubory. V neposlední řadě byly a jsou úspěšné také české pěvecké sbory a malá hudební tělesa, zejména smyčcové kvartety.\n\nKrátce po druhé světové válce také vznikl významný hudební festival vážné hudby Pražské jaro, který se tradičně koná v různých pražských koncertních sálech.\n\nMnoho českých hudebníků ve 20. století se prosadilo i v nových žánrech. V oblasti jazzu to byl např. Jaroslav Ježek, v operetě Oskar Nedbal či Rudolf Friml, v populární hudbě Karel Gott, nebo skladatel Jan Hammer. Karel Gott proslavil Českou pop music během své kariéry (1960-současnost) jak v Evropě, tak i v dalších zemích (Japonsko, Čína, Rusko, USA, ad.). V reakci na populární dechovou hudbu rakouskou (zejména vojenskou) se rozvinula i její specifická česká verze, především díky Františku Kmochovi (viz festival Kmochův Kolín). Ve světě nejznámější české melodie jsou dodnes právě ty dechovkové (zejm. \"Vjezd gladiátorů\" Julia Fučíka a \"Škoda lásky\" Jaromíra Vejvody).\n\nMezi folkové hudebníky pak patří například Jaromír Nohavica, autor a interpret řady písní, z nichž některé zlidověly. Dále jsou to např. Karel Plíhal, Jaroslav Samson Lenk, Pepa Nos ad. Tvůrcem politicky zabarvených písní a balad byl také Karel Kryl a mnoho dalších.\n\nPrvní teoretické spisy v českém jazyce, které se věnují hudbě, se objevují na přelomu 14. a 15. století. Mezi první autory zabývající se touto disciplínou se řadí:\n\nMnožství českých hudebníků i hudebních teoretiků působilo mimo české země. Nejčastěji odcházeli čeští hudebníci do okolních zemí, především do Německa a Rakous.\n"}
{"id": "1216117", "url": "https://cs.wikipedia.org/wiki?curid=1216117", "title": "České výtvarné umění", "text": "České výtvarné umění\n\nU prvního a také zdaleka nejslavnějšího českého výtvarného díla autora neznáme. Jde o sošku \"Věstonické venuše\", patrně nejstarší keramickou sošku na světě, která vznikla v mladším paleolitu a byla nalezena roku 1925 na jižní Moravě.\n\nVětšina výtvarných umělců však byla anonymních ještě v éře gotické, malířství bylo tehdy ostatně vnímáno jako řemeslo, v němž autor není tak podstatný, a nikoli jako umění. O umělcích této doby hovoříme za pomoci pojmů jako Mistr litoměřického oltáře, Mistr třeboňského oltáře, Mistr vyšebrodského oltáře či Mistr Theodorik.\n\nAutorské malířství a sochařství přišlo na scénu v renesanci a v baroku. K nejvýznamnějším českým barokním malířům patřili Karel Škréta, Jan Kupecký a Petr Brandl. Zvláštní postavení měl Václav Hollar, který proslul svými rytinami. Vrcholná sochařská díla v té éře vytvořili Matyáš Bernard Braun a Ferdinand Maxmilián Brokoff.\n\nV první polovině 19. století probíhal proces českého národního obrození, ovšem obrozenci na výtvarné umění nekladli takový důraz jako na literaturu, divadlo či vědu. Malířství zůstávalo na pozici řemesla, přičemž v krajinářství vynikal Josef Matěj Navrátil, v portrétu a zátiší Karel Purkyně.\n\nZlom přišel v polovině 19. století, kdy do českých zemí dorazila vlna romantismu a realismu. Nejvýznamnějším představitelem malířského romantismu byl Josef Mánes, dnes známý především díky výzdobě pražského orloje. Realistickou malbu zvolil například Jaroslav Čermák.\n\nSe 70. a 80. lety nastoupila tzv. Generace Národního divadla, tedy tvůrci, kteří se nějak podíleli na výzdobě právě stavěné \"Zlaté kapličky\": Mezi nimi se největšího mezinárodního ohlasu dostalo Mikoláši Alšovi. K dalším členům generace patřili Vojtěch Hynais, Julius Mařák, Václav Brožík, Jakub Schikaneder, František Ženíšek či Josef Tulka. K této generaci patřil i sochař Josef Václav Myslbek.\n\nVětšina z autorů Generace Národního divadla nadále oscilovala mezi romantickou a realistickou malbou, zejména krajiny. To však brzy některým autorům nestačilo. Krajinář Antonín Chittussi začal měnit techniku krajinomalby až tak, že se dostal na pokraj impresionismu. Vrcholným představitelem tohoto směru se pak stal Antonín Slavíček. Dílo Luďka Marolda je zase někdy označováno za předzvěst malby secesní.\n\nPrávě secese pak patří ke klíčovým směrům, které se vynořily na konci 19. století. V českém prostředí sehrála mimořádnou roli. Její hlavní představitel, Alfons Mucha, je dnes nejznámějším českým malířem ve světě. Mucha se proslavil krom svých známých plakátů také cyklem 20 velkoformátových obrazů \"Slovanská epopej\", která shrnuje dějiny českého národa a Slovanů. Vystavena je ve Veletržním paláci v Praze, bývala v Moravském Krumlově. K secesi lze řadit i dílo Maxe Švabinského a Jana Preislera. Patří k ní i významní sochaři: František Bílek, Jan Štursa či Ladislav Šaloun.\n\nSecese provokovala svým sklonem k užitkovosti, avšak jinak ctila techniky klasické a akademické. Proti těm se však na konci století začaly bouřit nové směry. Především expresionismus. Do české expresionistické skupiny Osma patřili Bohumil Kubišta, Emil Filla či Otakar Kubín. Členové Osmy pak přecházeli ke kubismu, dalšímu novému avantgardnímu směru.\n\nPrávě avantgarda začala v první polovině 20. století určovat směr. Od kubismu k čisté abstraktní malbě došel František Kupka. Doznívající kubismus hledající nové formy vyjádření byl pěstován ve skupině Tvrdošíjní (zejm. Josef Čapek, Jan Zrzavý a sochař Otto Gutfreund). Členové avantgardního Devětsilu se pak nadchli pro surrealismus (Toyen, Jindřich Štyrský, Josef Šíma).\n\nAvantgardě navzdory si svou cestou šel Josef Lada - a i on dnes patří k nejslavnějším českým malířům ve světě.\n\nVe druhé polovině 20. století autoři povětšinou rozvíjeli objevy avantgardní revoluce - v abstraktní tvorbě to byl například Vladimír Vašíček, část díla jí věnoval Oldřich Lajsek, Mikuláš Medek, Vladimír Boudník aj. Na surrealistickou hravost, zejména ve svých známých kolážích, navazoval v exilu působící Jiří Kolář či doma tvořící Jan Švankmajer. Zcela nového směru zvaného pop-art se dotkl Kája Saudek. Na konci 80. let vystoupili členové skupiny Tvrdohlaví (Jiří David, Petr Nikl, Jaroslav Róna).\n\nNejznámějšími představiteli české umělecké fotografie jsou František Drtikol, Josef Sudek, Jan Saudek či Josef Koudelka.\n\nV českém výtvarném umění hraje významnou roli knižní ilustrace, karikatura a kreslený film. Mistrem karikatury byl František Gellner, v knižní ilustraci vynikli Viktor Oliva, Josef Lada, Jiří Trnka, Zdeněk Burian, Adolf Born či Květa Pacovská, která za knižní ilustrace roku 1992 získala Cenu Hanse Christiana Andersena od Mezinárodního sdružení pro dětskou knihu. V kresleném filmu se prosadili Zdeněk Smetana či Zdeněk Miler.\n\nK významným německým malířům narozeným v českých zemích patřili Anton Raphael Mengs, Gabriel Max, Josef Führich či Emil Orlik.\n\n"}
{"id": "1216119", "url": "https://cs.wikipedia.org/wiki?curid=1216119", "title": "Vladislav II. Valašský", "text": "Vladislav II. Valašský\n\nVladislav II. Valašský, Vladislav II. Dan nebo Vladislav II. († 22. červenec 1456) byl kníže Valašského knížectví. Na trůn se dostal za pomoci sedmihradského vévody Jana Hunyadiho, jeho okolnosti jsou však neznámé. Přestože byl vazalem Uherska a Jana Hunyadiho a měli spolu bojovat v druhé bitvě na Kosově poli proti Osmanské říši a Muradovi II., tak se mu tuto bitvu s jeho pomocí nepodařilo vyhrát a spolu s Janem Huňady padl do srbského zajetí.\n\nDne 22. července 1456 ho v boji muže proti muži zabil Vlad III., ačkoli na náhrobním kameni má napsané datum 22. srpen 1456.\n"}
{"id": "1216120", "url": "https://cs.wikipedia.org/wiki?curid=1216120", "title": "Jang Šen", "text": "Jang Šen\n\nJang Šen (, 1488–1559) byl čínský básník působící v říši Ming.\n\nJang Šen používal zdvořilostní jméno Jung-siou () a pseudonymy Šeng-an (), Po-nan šan-žen () a Po-nan šu-š’ (). Obdržel posmrtné jméno Wen-sien ().\n\nJang Šen se narodil roku 1488 v Pekingu, kde jeho otec v počátcích úřední kariéry působil v akademii Chan-lin. Rodina pocházela ze Sin-tu (v 21. století městský obvod v Čcheng-tu) v S’-čchuanu, jedné z provincií čínské říše Ming. Jeho otec, Jang Tching-che zaujímal ve vládě mingského státu vysoké místo velkého sekretáře, později prvního velkého sekretáře. Jang Šen studoval konfucianismus, sloužil úřednické zkoušky nižších stupňů a roku 1511 absolvoval jejich nejvyšší stupeň – palácové zkoušky – jako první v pořadí, což mu otevřelo cestu k odpovědným funkcím ve státní správě. Stal se členem akademie Chan-lin, kde se podílel na sestavení historie vlády tehdejšího císaře Čeng-te.\n\nPrvní manželství Jang Šena trvalo jen krátce. Roku 1519 se oženil podruhé s jednadvacetiletou Chuang O, dcerou učence Chuang Kchea (1449–1522). Dívce se dostalo kvalitní vzdělání, a byla nadanou básnířkou, zvláště v žánru san-čchü. Většina jejích básní š’ byla ztracena, ale její písně čchü jsou vysoce ceněné.\n\nTou dobou v Pekingu vznikl politický konflikt. Když císař Čeng-te roku 1521 zemřel bez potomků, úředníci vedení velkým sekretářem Jang Tching-cheem povolali na císařský trůn Čeng-teho bratrance a nejbližšího mužského příbuzného Ťia-ťinga. Nový císař se ale dostal s většinou úředníků v čele s Jang Tching-cheem do sporu o obřady, když úředníci žádali adopci Ťia-ťinga císařem Chung-č’ (otcem Čeng-tea a strýcem Ťia-ťinga), aby se tak stal mladším bratrem svého předchůdce Čeng-tea. Ťia-ťing adopci odmítal a požadoval posmrtné udělení císařské hodnosti svým rodičům.\n\nKvůli dlouhodobým sporům s panovníkem Jang Tching-che nakonec roku 1524 rezignoval. Jang Šen společně s mnohými dalšími úředníky v Zakázaném městě odmítal císařovy požadavky, opoziční úředníci dospěli až k masovým veřejným protestům. Ťia-ťing neposlušné úředníky potrestal, Jang Šen jako organizátor protestů byl mezi zatčenými, zbit, přísně vyloučen z úřednického stavu a zařazen mezi dědičné vojáky a vypovězen do Jün-nanu.\n\nOd roku 1524 tak Jang Šen žil na západě provincie Jün-nan. Prožil tam více než tři desetiletí, respektovaný místními vzdělanci a věnující se psaní. Finančně ho podporovala manželka Chuang O spravující rodinné statky v S’-čchuanu. Manželé se setkávali jen zřídka, kontakty mezi sebou udržovali vesměs pouze písemně. Jejich dopisy se nezachovaly, ale básně, které si vyměňovali, získaly širokou známost.\n\nV exilu zprvu psal smutné básně o osudu vyhnance (po vzoru Čchu Jüana). Vzhledem k vážnosti, které se těšil u místních úřadů nemusel plnit své vojenské povinnosti a mohl se volně věnovat svým literárním zájmům. Kombinace sociální volnosti a divoké jünnanské přírody mu vdechla nový duch. Bez oficiálních povinností, s prostředky na vybudování rozsáhlé knihovny, se mohl věnovat studiu a psaní na jakékoli téma. Věnoval se literatuře, umění, etymologii a historické fonologii, dějinám a kultuře Jün-nanu (pro jeho čínské čtenáře dosti exotické) Pozdější kritici odhalili jeho občasné chyby, nicméně pro historii Jün-nanu zůstává Jang Šenovo dílo cenným pramenem. Vynikl téměř ve všech literárních žánrech, byl citován „v každém koutě říše“. K jeho popularitě přispěly i sympatie literátů k muži žijícímu ve vzdáleném koutě říše ve vyhnanství za neochvějné trvání na svých názorech. Ve studiu konfucianismu zdůrazňoval důležitost rozšíření poznání proti intuitivnímu prozření hájenému částí Wang Jang-mingovy školy. V této souvislosti ho popuzovali literáti, kteří nečetli knihy a nebezpečně se tak blížili čchanovým mnichům.\n\nByl jedním z nejplodnějších spisovatelů mingské doby. Publikoval velké množství prací, celkem přes stovku, včetně jím sestavených a editovaných antologií. Popisoval v nich jünnanskou krajinu a její obyvatele, sestavoval cestovní zápisky (z putování do vyhnanství i cest po Jün-nanu), popisné básně, projevil se jako mistr lyrických písní (cch’, žánrů který kvetl za Sungů ale ve 14. století upadl), Vedle tří stovek písní cch’ napsal i \"Cch’ pchin\", knihu mapující původ a historii žánru a vztah k hudbě. Současníkům byl znám především jako autor milostných básní které si na dálku vyměňoval s manželkou Chuang O, nadanou básnířkou.\n\nJako pekingský student následoval básnické cíle Li Tung-janga a Che Ťing-minga, vůdců sedmi dřívějších mingských mistrů. V exilu časem dospěl k přesvědčení, že jejich zásady jsou příliš svazující a vedou k pouhému kopírování vzorů minulosti, a odvrhl jejich přesvědčení, že vrcholná tchangská poezie je nejlepší vůbec. Vzor si poté bral spíše z poezie období Šesti dynastií a pozdně tchangské. K sungským neokonfuciánským autorům a kritikům v čele s Ču Sim měl kritický postoj.\n"}
{"id": "1216121", "url": "https://cs.wikipedia.org/wiki?curid=1216121", "title": "Česká architektura", "text": "Česká architektura\n\nČeská architektura, či přesněji architektura v Česku je pojem, který zahrnuje množství významných historických i moderních architektonických památek v Čechách, na Moravě a ve Slezsku. Od prvních počátků do současnosti jsou v ní zastoupeny snad všechny historické styly, najdeme mezi nimi mnoho památek z různých historických období. Některé z nich jsou zapsány na seznamu Světového dědictví UNESCO.\n\nČeské země díky své poloze uprostřed evropského kontinentu byly odedávna častým místem střetávání mnoha kultur. Z této rozmanitosti těžily také v oblasti architektury, která je tak na českém území mimořádně bohatá, co do množství různých architektonických slohů a stavebních stylů i jejich koncentrace.\n\nNa rozvoj architektury mělo vliv rovněž bohatství přírodních zdrojů stavebního materiálu a v neposlední řadě schopné, pracovité a zároveň poměrně vzdělané obyvatelstvo. V českých zemích již od středověku působilo také mnoho zahraničních architektů, zejména z německých zemí, ale také z Itálie či Francie, kteří zde realizovali stavební a umělecká díla stylů přinesené ze své vlasti. Specifickou oblastí jsou také projevy lidové architektury.\n\nNěkterým historickým a architektonickým památkám v Českých zemích se bouřlivé historické události naštěstí většině vyhnuly, jiným ne, ale na rozdíl od jiných států se zde i tak dochovalo mnoho skvostů od dob románských do současnosti. České, a moravské gotické, barokní a rokokové chrámy, zámky a paláce, či secesní a modernistické budovy jsou dnes neodmyslitelnou součástí západoevropské architektury.\n\nArchitektonické památky jsou chráněny státem, prostřednictvím Státního památkového ústavu a dalších vládních i nevládních institucí. I přesto jsou po celém Česku rozesety rozvaliny starodávných pevností, tvrzí a zříceniny hradů, zanedbaných zámků či opuštěných klášterů a chátrajících kostelů. Zkázu mnoha historicky cenných objektů přinesla částečně vojska cizích armád například za třicetileté války, ale především o dvě stě let dříve husité. Ti dobyli množství hradů, a vydrancovali, zničili a vypálili mnoho chrámů, kostelů i klášterů v Čechách na Moravě i na území dnešního Slovenska. Naopak v tzv. době temna po Bílé hoře vzniklo největší množství často velmi cenných barokních památek. Osvícenská doba za panování císaře Josefa II. znamenala rušení klášterů a kostelů a jejich přeměnu na objekty pro světské a vojenské účely. Další velkou pohromou pro mnoho architektonických skvostů pak nebyli němečtí okupanti, nýbrž opět domácí komunisté, kteří zlikvidovali či zestátnili veškeré zámky a kláštery a následně v nich zaváděli podniky průmyslové výroby, či je přeměňovali pro potřeby armády apod. S následky často velmi necitlivého zacházení jsou na mnoha místech patrné dodnes.\n\nNěkteré staré dobové rytiny zachycující některé již neexistující objekty, či je možné z nich vyčíst přibližnou historickou podobu.\nMnohé významné stavby nejstaršího období české architektury dnes již připomínají jen zříceniny a ruiny případně jen základy, které po nich zůstaly. Mezi nejvýznamnější patří:\n\nPísemná svědectví o přítomnosti osídlení na území Prahy pocházejí ze druhé poloviny 9. století, ačkoli slovanské osídlení zde existovalo již od 6. století. S obdobím panování nejstarších Přemyslovců jsou spojeny některé kostely. Na konci 9. století byl na příkaz knížete Bořivoje založen první kostel zasvěcený Panně Marii. Významná je zpráva о městě Praze od arabsko-židovského kupce Ibrahima ibn Jakúba z poloviny 10. století o „stoletém městě postaveném z kamene a dřeva a s rozvinutým obchodem“, poukazuje na tehdejší dobu bohaté město. To se rozkládalo na území dnešního Starého Města.\n\nMezi další přemyslovské kostely patří kostely sv. Klimenta na Levém Hradci, Panny Marie v Praze a nejstarší dosud stojící česká stavba, rotunda sv. Petra a Pavla na Budči, kterou nechal roku 895 vybudovat kníže Spytihněv I. O málo mladší byly bazilika sv. Jiří a rotunda sv. Víta na Pražském hradě. Kostely na hradištích hradské soustavy budované Boleslavem I. dokládá zachovalá rotunda sv. Petra ve Staré Plzni. Kamenný otonský kostel postavili také Slavníkovci na svém hradišti v Libici, zbořen byl již v roce 995 při jejich vyvraždění.\n\nV roce 973 bylo založeno pražské biskupství, při kterém vznikla rotunda svatého Víta, knížecí palác a sídlo biskupa, bazilika svatého Jiří s klášterem benediktinek, zatím ještě z kamene a ze dřeva.\n\nPo roce 1061 novým střediskem městského života stal Vyšehrad, kde se roku 1067 usídlil také český panovník, první král Vratislav II. a nechal zde postavit rotunda svatého Martina, která se dochovala dodnes.\n\nVe 12. století proběhla výstavba nových opevněných zdí s věžemi na Pražském hradě, která byla dokončena na konci století. Na křižovatce cest v údolí pod hradem vzniklo tržiště a velké náměstí. Na Malé Straně se usídlila židovská komunita, o jejíž nejstarší synagoze se ve své kronice roku 1124 zmiňuje Kosmas.\n\nTaké na pravém břehu řeky se postupně utvořilo obchodně-finanční centrum – Týn, dvůr chráněný zdmi a příkopem. Z obchodnického osídlení pod hradem se postupně stalo středověké město, kde zemědělské hospodaření bylo zcela nahrazeno řemesly, obchodními a finančními transakcemi. Vesnice a sídla na obou březích Vltavy pak spojil nejprve dřevěný most, který však poničily povodně. Kolem roku 1165 byl starý dřevěný most nahrazen kamenným mostem královny Judity.\n\nStavby románského období v českých zemích (přibližně z let 1100-1250) se vyznačují určitou „opatrností“ stavitelů: mohutnými, až několik metrů silnými zdmi, jsou obvykle vystavěné z kamenných bloků bez malty zpevněných kovovými sponami, s malými zdvojenými okny. Fasádu mívaly prostou a neomítnutou, vstupní portály jsou zaoblené, v tympanech hrubě tesané plastiky obvykle s biblickou tematikou. Klenba je ještě prostá okrouhlá, bez žebrování a lomení.\n\nV Česku je románský sloh zastoupen nejhojněji v podobě rotund. Mezi zachovalými románskými budovami jsou:\n\nMezi nejodvážnější románské stavby v českých zemích patří kostel Nanebevzetí Panny Marie v Tismicích či pozdně románská bazilika svatého Prokopa v Třebíči (UNESCO), či bazilika sv. Jiří na Pražském hradě ad.\n\nV období gotiky (ve 13.-14. a částečně také v 15. století) se České království svým významem zařadilo mezi nejdůležitější země Evropy. I přes svou formální podřízenost Svaté říši římské mělo značnou samostatnost. Český král byl nejmocnějším z kurfiřtů, a pokud nebyl sám zároveň císařem (Karel IV. a Zikmund Lucemburský) nebo aspoň německým králem (Václav IV.), tak zastával funkci nejvyššího říšského číšníka. V zemi se aktivně rozvíjely obchod a řemesla, rozkvétaly městský život a kultura a společně s nimi také architektura.\n\nStavitelé si rychle osvojili nové architektonické ideje přicházející ze západních zemí Evropy (Francie, Německo). Zranitelné, zvláště požárům téměř bez obrany vystavené dřevěné budovy, byly nahrazovány kamennými stavbami, což umožnilo jejich zachování po celá další staletí. Gotické chrámy se staly výraznými dominantami mnoha českých, moravských a slezských měst. Kolem nich byly stavěny radnice anebo významné měšťanské domy s gotickými ochozy v patře, což se stalo charakteristickým prvkem mnoha měst tohoto období v Českých zemích.\n\nGotické chrámy v současném Česku jsou často sálového typu, kdy centrální loď je stejně vysoká nebo vyšší než postranní lodi. Transept se nerozvíjel, neboť prakticky nebyl využíván. Obvodové zdi jsou silné, mohutné, bez dalších opor, podobně jako ve francouzských chrámech. Výška hrála významnou roli v prostorové orientaci. Úzká vysoká okna byla zdobena vitrážemi. Postupně však docházelo k výraznému zpomalení výstavby z důvodu složitosti stavebních postupů a také probíhající války měly neblahý vliv a velké chrámy tak často zůstávaly nedokončené. Takový osud potkal například velkolepý chrám svatého Víta v Praze. Ten byl dokončen teprve na přelomu 19. a 20. století za použití parléřovského stylu a tzv. barokní gotiky. Právě gotické chrámy však v mnoha případech patří mezi největší chrámy v Českých zemích.\n\nArchitektura jako projev kulturního rozvoje se začala v českých zemích prudce rozvíjet za panování pěti posledních přemyslovských králů (1197-1306), a to ve slohu nazývaném raná gotika. Z roku 1233 byl v tomto stylu postaven Anežský klášter v Praze, později staronová synagoga v Praze (druhá nejstarší stále fungující synagoga v Evropě), baziliky v Kouřimi, Kolíně, Písku, Jindřichově Hradci, hrady Zvíkov či Bezděz, roku 1263 klášter Zlatá Koruna, most v Roudnici nad Labem, později řada pražských staveb: kostel sv. Jakuba, klášter sv. Anny, kostel sv. Jiljí.\n\nZ této doby pochází také nejstarší dochovaný most v Česku, Kamenný most v Písku přes řeku Otavu.\n\nGotická architektura v českých zemích vrcholila za panování českého krále a římského císaře Karla IV., jenž ze své rodné Prahy učinil hlavní město Svaté říše římské. Nechal zde postavit ve vrcholně gotickém slohu Karlův most a byla zahájena velkorysá výstavba katedrály sv. Víta, s pomocí architekta Petra Parléře a jeho syna Jana Parléře. Císař Karel rovněž nechal zhotovit nové korunovační klenoty a pověřil francouzského architekta Matyáše z Arrasu, aby ve středních Čechách nad Berounkou vystavěl hrad Karlštejn, kde měly být české klenoty přechovávány společně s korunovačními klenoty Svaté říše. Ke Karlovým dalším významným počinům patřilo založení Nového Města pražského s františkánským klášterem při chrámu Panny Marie Sněžné, či klášterem svatého Karla Velikého na pražském Karlově.\n\nZajímavostí je numerologická, či geometrická symbolika či dokonce mystika obsažené v mnoha jeho stavebních počinech. Například pět pražských kostelů tvoří pravidelný symbol kříže (v centru kříže stojí kostel sv. Apolináře a ramena tvoří kostely sv. Kateřiny, kostel Panny Marie na Slupi, Panny Marie v klášteře Na Slovanech), či datum a hodina zahájení výstavby Kamenného (Karlova) mostu 1357. Astronom Zdeněk Horský (1929–1988) vytvořil spekulativní hypotézu o datu 9. července 1357, v 5 hodin a 31 minut. Bylo to prý z toho důvodu, že datum odpovídá sledu lichých čísel od jedné do devíti a zpět, tedy \"1-3-5-7-9-7-5-3-1\".\n\nV neposlední řadě je třeba také připomenout založení Pražské univerzity v roce 1348, první ve Střední Evropě, čímž nesmírně přispěl k rozvoji vzdělanosti v Českém království s přesahem do okolních zemí.\n\nDalšího vrcholu dosáhla gotika v éře vlády Jagellonců (zde se někdy hovoří o vladislavské či jagellonské gotice), když král Vladislav Jagellonský zahájil velkolepou přestavbu Pražského hradu a povolal ze Saska stavitele Benedikta Rejta. Mezi jeho nejvýznamnější počiny v Čechách patří Vladislavský sál s prvními náznaky renesanční architektury a chrám svaté Barbory v Kutné Hoře, na jehož výstavbě se podílel další známý stavitel Matěj Rejsek, autor pražské Prašné brány. Antonín Pilgram v té době zanechal otisky pozdní gotiky v Brně.\n\nMezi nejvýznamnější gotické stavby v Česku patří:\n\nVrcholem pozdní gotiky v Čechách je chrám svaté Barbory v Kutné Hoře.\n\nVe 2. polovině 15. století do Českého království pronikají myšlenky italské renesance a v architektuře tvoří významnou fázi vývoje. V českých zemích se renesanční sloh projevoval přibližně od konce 15. století do první poloviny 17. století, přičemž do českých zemí se renesance šířila nepřímo, a to zejména z Uher, odkud se renesanční sloh přes Moravu dostal do zbytku Českého království. Nejstarší prvky renesanční architektury na Moravě jsou portály zámků v Tovačově a Moravské Třebové z roku 1492.\n\nV porovnání s gotikou trvalo období renesance na českém území poměrně krátce. V Čechách přetrvávala silná gotická tradice – ještě na počátku 16. století se dokončovaly velké gotické kostely (např. Týnský chrám). Stavební aktivita se soustředila především na obytnou architekturu, mezi kterou patří zámky, paláce nebo měšťanské domy.\n\nObecně lze říci, že renesanční architektura se na českém území v naprosté většině případů projevovala ve světské tvorbě. Sakrální architektura tohoto období se projevovala spíše vzácně, což souvisí s tehdejší oslabenou majetkovou pozicí církve. Nové kostely byly financovány městy, Českou komorou (královským úřadem), ale nejčastěji šlechtou. České renesanční kostely se často podřizovaly starší gotické tradici.\n\nMezi nemnohé dochované renesanční kostely patří:\n\nNa konci 16. století se začaly v souvislosti se stavebními aktivitami jezuitů objevovat první stavby, které již nerespektovaly gotický půdorys (Vlašská kaple Nanebevzetí Panny Marie při Klementinu). Pozoruhodné jsou renesanční kostely Jednoty bratrské v Mladé Boleslavi a Lipníku nad Bečvou.\n\nVýznamné bylo období renesance pro výstavbu několika pražských synagog. Dobře zachované jsou Pinkasova a Vysoká synagoga, na původní renesanční dispozici pak jen lehce upomíná dnešní Maiselova synagoga. Další významnou židovskou památkou je například Šachova synagoga v Holešově.\n\nV tomto prvním období se renesanční styl ještě mísí s gotickými prvky (typická je kupříkladu kroužená nebo sklípková klenba).\n\nPrvním významným počinem v renesanční architektuře – byť dosud se zřetelným gotickým základem – byla výstavba již zmíněného velkolepého Vladislavského sálu na Pražském hradě, respektive jeho oken a portálů, datovaná do roku 1493. Architektonické formy tohoto světského necírkevního palácového sálu určeného pro reprezentativní účely, královské slavnosti, hostiny a turnaje, jsou dosud poněkud těžkopádné, plné kompromisů. Stále ještě vyrůstají z gotických představ, o čemž svědčí klenba s nervurami. Stavba je dílem Benedikta Rejta, jehož dílem je i Ludvíkovo křídlo Starého královského paláce Pražského hradu z počátku 16. století, které je považováno za nejstarší renesanční palácovou stavbu v Čechách, ačkoli ještě v některých prostorech využívá pozdně gotických kleneb.\n\nPrvní skutečně plně renesanční stavbou v Praze by Královský letohrádek v Královské zahradě Pražského hradu, jehož architekty byli patrně Italové Paolo della Stella a Giovanni Spazzio a později i Bonifác Wolmut. Tato stavba bývá považována za nejčistší renesanční stavbu (ve smyslu italské renesance) na sever od Alp. Bonifác Wolmut v zahradě postavil ještě Míčovnu a svatovítskou katedrálu doplnil o renesanční kruchtu.\n\nV blízkosti Prahy byl z iniciativy královské rodiny postaven další významný renesanční letohrádek – Hvězda na Bílé hoře. Návrh architektonické koncepce patrně vytvořil samotný český princ, arcivévoda Ferdinand II. Tyrolský, jenž tu dobu v Praze působil jako královský místodržící zastupující svého otce Ferdinanda.\n\nV letech 1545–1563 postavil na Hradčanském náměstí italský architekt, česky nazývaný jako Augustin Vlach, renesanční palác pro rodinu Lobkoviců, dnes označovaný jako Schwarzenberský palác. Palác je zajímavý svou sgrafitovou fasádou. Další významné pražské renesanční paláce jsou například palác pánů z Hradce a Martinický palác.\n\nMimo Prahu vznikla řada renesančních zámků, a to buď jako novostavby, nebo přestavbou starších středověkých sídel. Mezi ně patří například Litomyšl, Telč, Český Krumlov (tyto tři na seznamu Světového dědictví), Kratochvíle, Jindřichův Hradec, Nelahozeves, Opočno, Velké Losiny, Bučovice nebo Moravská Třebová. V severních Čechách se uplatňuje tzv. saská renesance s typickými štíty ovlivněná architekturou sousedního Saska.\n\nKvůli dobře zachovaným renesančním měšťanským domům jsou proslulá např. města Telč, Český Krumlov, Slavonice, Jindřichův Hradec, Prachatice, Pardubice, Nové Město nad Metují nebo Litoměřice.\n\nNejvýznamnějšími architekty druhé poloviny 16. století byli Italové Ulrico Aostali, působící především v Praze, a Baldassare Maggi, působící v jižních Čechách.\n\nVzniká několik zámků s otevřenými arkádami vnitřních nádvoří podle vzoru paláců v Itálii (zámky Litomyšl, Jindřichův Hradec) a podle tehdejší tradice je část průčelí zdobena sgrafity nebo náměty biblických scén či výjevů bitev.\n\nManýrismus byl přechodovou fází mezi renesančním a barokním uměním. I přes to, že Praha byla na konci 16. a počátku 17. století významným evropským centrem manýrismu, v české architektuře se tento styl příliš neprojevil a měl čistě palácový charakter. Byl ve velmi těsném sepětí se dvorem císaře Rudolfа II., kde působili významní představitelé manýrismu (Giuseppe Arcimboldo, Adrian de Vries, Bartholomeus Spranger), kteří však nebyli architekty. Manýrismus se v Čechách projevoval spíše zájmem o vše neobvyklé, výjimečné, (Zpívající fontána sochaře Francesca Terzia, 1562), \"kabinet kuriozit\" Rudolfа II. se sbírkami zvláštních až obskurních artefaktů od minerálů a antických mincí po výtvory amerických indiánů). Rudolf II. shromáždil velmi rozsáhlou sbírku originálů i kopií mnoha uměleckých děl, obrazů, soch, zbraní a dalších artefaktů, které bohužel ozději padly za oběť švédskému drancování Prahy. Zájem o vše neobvyklé měl přesah i do českého baroka.\n\nBaroko do Českého království postupně přinesli stoupenci vítězné katolické strany po porážce stavovského povstání v bitvě na Bílé hoře v roce 1620. Povstání bylo počátkem třicetileté války, do níž byla zavlečena velká část západní Evropy. V této době zaznamenaly české země na jedné straně společenský, hospodářský i politický úpadek, který bývá poněkud nepřesně nazýván dobou temna. Na druhé straně proběhl nevídaný rozvoj umění, který zanechal na českém území velké, snad dokonce největší množství cenných kulturních památek architektonických, stejně jako sochařských a malířských děl, ale i literárních a především hudebních. V té době do Českého království přichází množství nových rodů z katolických zemí, kteří na svých nových panstvích zahájili výstavbu zámků, paláců, kostelů, kaplí, zakládali kláštery a nemocnice, ve velké míře podporovali umění a vědu. V té době české země zažily skutečný stavební rozkvět. Aby práce probíhaly, co nejrychleji a co nejefektivněji, byli do země ve velkém množství zváni architekti a stavitelé z Itálie, Rakous, německých zemí, a někteří dokonce i z Francie. V českých zemích pracovalo velké množství zahraničních i domácích architektů, malířů, sochařů, či zahradních architektů, kteří po sobě zanechali mnoho skutečných skvostů.\n\nV té době totiž působila v českých zemích řada významných architektů jako Carlo Lurago (Klementinum), Francesco Caratti (Černínský palác), Jan Baptista Mathey (Arcibiskupský palác, Toskánský palác, letohrádek v Tróji), Jan Blažej Santini-Aichel (kostel na Zelené hoře), František Maxmilián Kaňka (Karlova Koruna), Kryštof Dientzenhofer (kostel svaté Markéty v Břevnovském klášteře) nebo jeho syn Kilián Ignác Dientzenhofer (malostranský i staroměstský kostel sv. Mikuláše).\n\nTypickými příklady projevů barokní architektury byla zejména výstavba sakrálních staveb, ale také celých komplexů šlechtických sídel. Příkladem může být výstavba Valdštejnského paláce s Valdštejnskou zahradou poté, co generalissimus Albrecht z Valdštejna získal několik domů a pozemků pod Pražským hradem. Domy nechal zbořit a na jejich místě vystavěl velkolepý palác se zahradami italského typu, do té doby v Praze nevídanými. Dalším velkým stavebním projektem bylo několikrát přestavované jezuitské Klementinum. Tvořilo ho několik vnitřních nádvoří, zahrnovalo dva kostely a zrcadlovou kapli, klášterní kolej a velikou knihovnu (dnešní Národní knihovna). Lze říci, že všichni přední architekti první generace se nějakým způsobem podíleli na vzniku Klementina: počínaje Giovannim Domenikem Orsim či Francescem Carattim po Janа Baptistu Matheye.\n\nPo skončení třicetileté války se politická situace v Českém království stabilizovala. Baroko bylo obecně přijato jako stylová norma a dále se rozvíjelo. Nehledě na agresivní charakter raného baroka, udala první generace architektů a sochařů neobyčejně vysokou úroveň projektových řešení včetně praktických příkladů provedení. V barokním období vznikala mistrovská díla a lze říci, že baroko v českých zemích prakticky nemělo učednické období hledání nebo váhání.\n\nBaroko v Českém království nebylo soustředěno v jediném místě, nýbrž zasáhlo celé území včetně venkova. Dodnes se v menších českých, moravských i slezských městech setkáváme s pozoruhodnými a významnými exempláři barokní architektury v podobě provinčních zámků, paláců, kostelů či kaplí. Pro barokní kostely či kaple je také typické, že byly záměrně stavěny na vyvýšená či jinak významná místa, čímž se mnoho z nich stalo dominantou celého blízkého okolí.\n\nPrudký stavební rozvoj ovlivnil také sakrální a dekorativní sochařství, znamenal nový impulz k rozvoji šperkařství, výroby barokního nábytku, českého sklářství, а později též výroby porcelánu. Pouze české barokní malířství poněkud zaostávalo, a s výjimkou mistrů portrétu (Jan Kupecký, Petr Brandl, Karel Škréta) nemělo významnějších zástupců (jakými byli např. Annibale Carracci, Guercino, Pietro da Cortona, Giovanni Battista Tiepolo).\n\nZvláštní pozornost si zaslouží také jedinečný fenomén provozování tehdy velmi módní barokní opery, která je do značné míry spjata s konkrétními zámky, zejména na Moravě: Jaroměřice nad Rokytnou, arcibiskupský zámek Kroměříž, Mikulov, Náměšť nad Oslavou, Holešov a hospital Kuks. Jedinečným fenoménem je pak zámecké barokní divadlo v Českém Krumlově, nejstarší a nejbohatší ze čtyř původních dosud fungujících barokních divadel na světě. Zámek Jezeří v severních Čechách byl dějištěm světových soukromých premiér Beethovenovy 3. symfonie \"Eroiky\", nebo Haydnova oratoria \"Stvoření\" a mnoha dalších. Dnes se zámek nachází na okraji těžební jámy a hrozí mu zánik.\n\nBarokní architektura pronikala více či méně spontánně i do venkovského prostředí. Mnoho starších venkovských kostelů bylo barokně přestavováno, ale vznikalo mnoho novostaveb. Kromě panských sídel a zámků se lze téměř v každé české, moravské i slezské obci se setkat s barokními kostely, nebo sochami. Poněkud opožděně, v samém doznívání barokní kultury vznikaly venkovské domy v samostatné formě, nazývané souhrnně selské baroko, nesoucímu již prvky klasicistní architektury. Nejvýznamnějším příkladem je obec Holašovice, jejíž náves byla zapsána na seznam Světového dědictví, ale najdeme je i v dalších jihočeských vesničkách Květov, Borkovice, Soběslavská Blata.\n\nVrcholné baroko zažila česká architektura na přelomu 1. polovina 18. století bývá v české architektuře vnímáno jako období vrcholného baroka.\n\nV době vrcholného baroka v českých zemích vznikly dvě památky zapsané na seznam Světového dědictví UNESCO, morový sloup Nejsvětější Trojice v Olomouci z let 1714–1754 a poutní kostel sv. Jana Nepomuckého na Zelené hoře postavený v letech 1719–1722 v jedinečném stylu barokní gotiky českým architektem italského původu Janem Blažejem Santinim.\n\nV tomto období už zde působili převážně architekti v českých zemích usedlí či zdomácnělí. Přechod k vrcholným formám baroka představuje dílo česko-francouzského architekta Jana Baptisty Matheye, který byl autorem např. křížovnického chrámu, Trojského zámku ad.).\n\nK nejvýznamnějším architektům českého vrcholného baroka byli Kryštof Dientzenhofer a zejména jeho syn Kilián Ignác, autor mj. originálně a náročně řešených kostelů kombinující prvky podélných a centrálních staveb. Mezi jejich společné práce patří oba pražské kostely sv. Mikuláše (malostranský a staroměstský). Otec a syn Dientzenhoferové jsou hlavními představiteli směru označovaného jako radikální či dynamické baroko, které se vyznačuje zvlněnými zdmi a půdorysy složenými z průniků oválů.\n\nDalšími významnými architekty českého vrcholného baroka byli např. Giovanni Battista Alliprandi, originální přínos měl i František Maxmilián Kaňka, jehož dílo je značně různorodé a často dokončoval stavby jiných architektů. V českých zemích působil i významný vídeňský architekt Johann Bernhard Fischer z Erlachu. Navrhl barokní přestavbu moravského zámku Vranov nad Dyjí, kašnu Parnas v Brně nebo Clam-Gallasův palác v Praze vystavěný v letech 1714–18.\n\nZřejmě nejvýznamnější postavou české barokní architektury jsou vrcholná díla Jana Blažeje Santini-Aichela. Santini-Aichel se proslavil vlastním osobitým stylem, zvaným barokní gotika (někdy také gotické baroko), který spojuje prvky obou slohů. Mezi hlavní Santiniho stavby patří poutní kostel svatého Jana Nepomuckého na Zelené hoře (UNESCO), Kladrubský klášter či kostel Nanebevzetí Panny Marie a svatého Jana Křtitele v Sedlci u Kutné Hory ad.\n\nRokokový styl se v českých zemích projevoval spíše ve výtvarném umění, než v architektuře. Jako příklad rokokových staveb lze uvést zámek Nové Hrady, letohrádek Bellarie v areálu českokrumlovského zámku, či zámek Dobříš. Prvky rokoka vykazují například také Arcibiskupský palác na Hradčanském náměstí, nebo palác Kinských na Staroměstském náměstí v Praze.\n\nStavby vrcholného baroka a rokoka postupně přecházejí do klasicistních forem a v této souvislosti někdy hovoříme o barokním klasicismu.\nZatímco doba pozdního baroka v českých zemích je spjata především s panováním Marie Terezie (1740–1780), po její smrti byl tento styl stále častěji nahrazován klasicismem a nakonec i empírem.Přechod od baroka ke klasicismu ohlašuje přestavba Pražského hradu vídeňského architekta Nicolo Pacassiho. Na něj a na Kiliána Ignáce Dientzenhofera navazuje Ignác Jan Nepomuk Palliardi, u kterého se již domácí vrcholně barokní tradice prolíná s klasicistním dekorem. S Pacassiho tvorbou, jehož hradní přestavbu realizoval, i s dílem Johanna Bernharda Fischera z Erlachu souvisí Antonín Haffenecker, další architekt, který se od barokních forem propracoval ke klasicismu (Stavovské divadlo).\n\nV celém Rakouském císařství, tedy i v českých zemích, které byly jeho součástí, podobně jako dalších zemích této nezměrné říše, nevznikly příliš vhodné podmínky pro podobně úspěšný rozvoj klasicistní architektury, jako tomu bylo například ve Francii, či v Rusku. Vzniklo jen několik významnějších staveb, jako by se stavebnická energie do velké míry vyčerpala v barokním období. V Česku prakticky nenajdeme stavbu z období raného klasicismu. Důvodem pomalého vývoje byly ideály osvícenství, které měly – alespoň v umění a architektuře – spíše charakter omezování starého, nežli rozvíjení nového. Za panování Marie Terezie byla zavedena povinná školní docházka, která byla jednoznačně přínosem v oblasti vzdělání obyvatelstva říše. Ještě odhodlaněji v dalších reformách pokračoval také její syn, císař Josef II. Za jeho panování probíhaly tzv. josefinské reformy, při nichž byly po celém císařství rušeny stovky kostelů a klášterů, celé řády rozpouštěny a opuštěné budovy byly přeměňovány na úřady, veřejné nemocnice, či kasárna. V Rakouském císařství se jen pomalu rozvíjela významnější vrstva měšťanstva, která i přes některé sympatie nebyla dostatečně silná, aby prosadila změny a ukončila se zbytky feudalismu, neboť se zalekla zvěrstev, která se děla v revoluční Francii. Proto byl klasicismus i v českých zemích upozaděn a projevil se sporadicky a u méně významných staveb.\n\nPoměrně dobře je patrný vývoj klasicismu od baroka, kdy se postupně upouští od figurálních ozdob a bohatost ornamentů ustupuje, až po stavby z doby pozdního klasicismu, které přecházeji v poměrně strohé linie empírových budov.\n\nObdobí empírového stylu je spjato především s Prvním Francouzským císařstvím v době Napoleona I. a trvalo přibližně Jak již napovídá název (\"empire\" = císařství), tento styl navazuje na dávné tradice starořeckých a římských slohů, využívá jejich stavebních funkcí i motivů.\n\nTypické pro empírové stavby jsou čisté, pravidelné tvary s minimem ozdob, linie jsou přímé, jednoduché až strohé. Hlavním znakem empírové architektury je časté užití výrazných sloupů a trojúhelníkových průčelí větších staveb.\n\nJednoznačně nejvýznamnější empírovou stavbou je chotkovský zámek Kačina, zajímavé jsou ale také zámky Fryštát (\"Lottyhaus\") v Karviné, dále Boskovice, Pohansko (Lednicko-valtický areál), či zámek Kostelec nad Orlicí. Zajímavým exemplářem přechodu od klasicismu k empírovému stylu je nový zámek v Dačicích.\n\nV Čechách najedeme také několik empírových sakrálních stavebː\n\nMezi další empírové stavby pak můžeme zařadit také některé nájemní domy v Praze-Karlíně, či na Smíchově, či empírově upravený palác Platýz, Masarykovo nádraží v Praze, Řetězový most u Stádlce ad.\n\nVýznamná byla v české architektuře vlna secese na přelomu 19. a 20. století. Typické jsou secesní stavby, především jako soukromé vily, hotely, či veřejné budovy (radnice, školy, krematoria) a také několik kostelů či zámeckých budov.\n\nMezi nejvýznamnější české architekty tohoto obdodí patří Antonín Balšánek, Osvald Polívka, Josef Fanta a Jan Letzel, Alfons Mucha\n\nMezi nejvýznamnější stavební počiny tohoto nedlouhého období patří zejménaː\n\n\n\n\n\n\nKubismus se objevil na samém počátku 20. století jako avantgardní umělecké hnutí které vycházelo ze zcela nových představ. Termínu „kubismus“ jako první použil francouzský kritik umění Louis Vauxcelles v roce 1908, ačkoli toto použití bylo míněno hanlivě, výraz se však, i přes nelibost umělců, nakonec vžil.\n\nPrincip kubismu spočívá v prostorové koncepci díla, kdy zachycuje předměty nikoli jen z jednoho úhlu, nýbrž z několika úhlů současně. Zobrazovaný předmět byl rozkládán až na základní geometrické tvary (především krychle - latinsky \"cubus\"). Proto kubismus musel řešit nové problémy perspektivy a vytvářel nové prostorové vztahy mezi předměty. U trojrozměrných předmětů pak vznikalo mnoho průhledů s neobvyklými úhly pohledu.\n\nKubismus ovlivnil, ať už přímo či nepřímo, vývoj nových uměleckých stylů (futurismus, konstruktivismus a expresionismus). Na rozdíl od jiných směrů však neměl kubismus například své vyjádření v literatuře. Projevil se zejména v malířství, sochařství a částečně také v architektuře někdejšího Československa, kde získal charakter samostatného uměleckého slohu.\n\nKubismus se projevil nejprve zejména ve výtvarném umění (Picasso, Braque, Cézanne), silně ovlivnil některé architekty, ovšem nelze hovořit o čistém kubismu, neboť jejich samozřejmě musely být především funkční. Architekti tvořící pod vlivem kubismu vytvářeli osobitá díla, která působí poněkud zvláštním dojmem. Kubistická architektura na československém území byla aktivní přibližně od roku 1911 po celá 20. léta 20. století, a to především v Praze. Jeho nejvýraznější představitelé se sdružili v Spolku výtvarných umělců Mánes. Patřili mezi ně malíři Emil Filla, Antonín Procházka a Josef Čapek a sochař Otto Gutfreund a architekti Josef Gočár, Josef Chochol, Pavel Janák a další. Kubistický sloh je světově unikátní a nikde jinde nedosáhla kubistická architektura takového rozmachu jako v Česku.\n\nArchitekti:\n\nRondokubismus představuje samostatnou lokální formu české architektury. Vyvinul se jako samostatná větev kubistického slohu po první světové válce v nově vzniklém Československu, kde se na krátký čas stal národním slohem. Již v polovině 20. léta 20. století však byl postupně vytěsněn funkcionalismem.\n\nPro rondokubismus, jak již název napovídá, je charakteristické užití oblých tvarů, jako oblouky, kruhy a ovály, které vycházejí z kubistických základů. Ty měly připomínat \"národní slovanské tradice\". Rondokubismus se nejvýrazněji projevil především v Praze, ale také na jiných místech zejména ve formě průmyslové architektury. Za vrcholné stavby světové rondokubistické architektury jsou považovány obchodní dům Legionářské banky, zkráceně \"Legiobanka\" od Josefa Gočára a \"palác Adria\" od Pavla Janáka v Praze.\n\nRondokubismus se projevil také ve výtvarném umění, například v malbě Josefa Čapka či v Objektdesignu, dosud tak existují některá kompletně dochovaná vybavení místností od Bohumila Waiganta a Josefa Gočára.\nRondokubismus se v architektuře snažil zakomponovat charakteristické typicky slovanské prvky. K tomu mělo napomáhat také užití národních barev: červené a bílé. Tvary rondokubistických budov jsou obvykle masivní, cylindrické, okrouhlé, tronquées, podobně jako letokruhy ve dřevě.\n\nSídlo Legiobanky v ulici Na Poříčí, je rondokubistická z let 1921 až 1923, budova organizací UNESCO oceněný jako unikátní exemplář rondokubismu. Jeho fasádu vyzdobili Otto Gutfreund a Jan Štursa. Vitráž v hale, stejně jako dekorativní zděné bloky jsou dílem Františka Kysely.\n\nPalác Adria, vybudovaný v roce 1925, Pavlem Janákem a německým pražským architektem, Josefem Zaschem, na Jungmannově náměstí pro italskou pojišťovnu Riunione Adriatica di Sicurtà. Sochařská výzdoba je dílem Jana Štursy a Karla Dvořáka. V roce 1926, během konference v Praze, když francouzský architekt Le Corbusier spatřil Palác Adria označil jej jako „masivní konstrukci asyrského vzezření“.\n\nRondokubistický nábytek v domě v Kamenické ulici v Holešovicích je dílo Otakara Novotného.\n\n\nOd 20. let 20. století architektura tíhla k funkcionalismu, architektonickému stylu uplatňujícímu především kritéria funkčnosti, užitnosti, plnící praktický účel. Tento směr se řídí mottem „forma následuje funkci“, což se v praxi projevuje prostou někdy až strohou jednoduchostí linií.\n\nV tomto stylu vznikla na území tehdejšího Československa řada staveb, jako napříkladː\n\nK hlavním představitelům tohoto směru patřili v českých zemích architekti Jan Kotěra a Josef Gočár a také, v té době Praze působící, významný slovinský architekt Josip Plečnik. Ten byl autorem například kostela Nejsvětějšího Srdce Páně na náměstí Jiřího z Poděbrad v Praze. Dalším významným zahraničním architektem působícím v Československou byl Ludwig Mies van der Rohe, autor vily Tugendhat.\n\nV 50. letech 20. století byl vyžadován jako oficiální styl socialistický realismus (též zvaný sorela). Charakteristickými stavbami v jeho duchu jsou hotel Jalta na Václavském náměstí či sídliště Poruba v Ostravě. Specifickou odnoží sorely byl tzv. stalinský neoklasicismus, který reprezentuje hotel International v pražských Dejvicích.\n\nNa konci 50. let se však v architektuře (a ovšem i v designu) prosadil styl nový, zvaný bruselský – to podle toho, že byl představen na světové výstavě Expo 58 v Bruselu. Vyznačoval se oblými tvary a skleněnými fasádami. Typickou stavbou v bruselském stylu byl především výstavní pavilon Expa (dnes již neexistující) a budova české restaurace na Expu (dnes se nachází v Letenských sadech v Praze). Dalšími důležitými stavbami bruselského stylu byly pavilon Z na brněnském výstavišti, plavecký stadion v Podolí či nádraží v Havířově.\n\nNa konci 60. let však bruselský styl vytlačila česká verze brutalismu. Ceněny jsou zejména projekty z dílny Věry Machoninové a jejího manžela Vladimíra Machonina (dům bytové kultury v Praze, hotel Thermal v Karlových Varech, obchodní dům Kotva v Praze, velvyslanectví ČSSR v Berlíně). Z dalších brutalistických staveb je připomínáno zejména československé velvyslanectví v Londýně architektů Jana Bočana, Jana Šrámka a Karla Štěpánského, hotel Intercontinental v Praze od Karla Bubeníčka a Karla Filsaka či stavby Karla Pragera (budova bývalého Federálního shromáždění, Nová scéna Národního divadla). Nejoceňovanější stavbou této doby však byl vysílač a hotel na Ještědu od Karla Hubáčka.\n\nV polistopadové architektuře výraznou roli sehrálo dílo Franka Gehryho a Vlado Miluniće Tančící dům v Praze, které přímo inicioval Václav Havel, a jež bývá uváděno jako symbol postmoderní architektury. Z významných světových architektů v té době v Praze tvořil ještě Jean Nouvel (Zlatý Anděl na pražském Smíchově) či Ricardo Bofill, který se podílel na modernizaci kdysi dělnického Karlína (Corso Karlín aj.). V přípravách je projekt proměny okolí Masarykova nádraží, který vypracovala držitelka Pritzkerovy ceny Zaha Hadidová. Z projektů domácích architektů si největší kredit získal projekt Národní technické knihovny v pražských Dejvicích. Hojně diskutovaný projekt nové budovy Národní knihovny Jana Kaplického zůstal jen na papíře. Mezi úspěšné současné české architekty patří také Eva Jiřičná, která navrhla například Oranžerii na pražském hradě, Kongresové centrum Zlín a další stavby v zahraničí.\n\n\n\n"}
{"id": "1216123", "url": "https://cs.wikipedia.org/wiki?curid=1216123", "title": "Seznam radioizotopů podle poločasu přeměny", "text": "Seznam radioizotopů podle poločasu přeměny\n\nToto je seznam radioaktivních izotopů podle poločasu přeměny od nejkratšího po nejdelší. \n\nPoločas přeměny Telluru-128 je více než 159 miliard krát delší než doba existence vesmíru.\n"}
{"id": "1216135", "url": "https://cs.wikipedia.org/wiki?curid=1216135", "title": "Lundská univerzita", "text": "Lundská univerzita\n\nLundská univerzita ( \"Lunds universitet\", \"Universitas Lundensis\" nebo také \" Universitas Gothorum Carolina\" podle zakladatele, krále Karla XI.) je veřejná univerzita, která sídlí ve městě Lund na jihu Švédska. S více než čtyřiceti tisíci studentů patří k největším skandinávským vysokým školám. Je členem sdružení Universitas 21 a zaujímá 70. místo na žebříčku QS nejkvalitnějších světových univerzit. Byla založena v roce 1666 a navázala na studium generale, které existovalo při Lundské katedrále od roku 1425. Od roku 1852 je škola financována švédským státem. Kampus se nachází v blízkosti městského parku Lundagård, škola má také pobočky v Malmö a Helsingborgu.\n\nJe tvořena osmi fakultami:\n\nK univerzitě patří fakultní nemocnice, univerzitní knihovna, radiologická laboratoř MAX IV nebo astronomická observatoř, provozuje také studentskou rozhlasovou stanici Radio AF 99.1. Heslem univerzity je \"Ad utrumque\", část Vergiliova verše \"Ad utrumque paratus\" (Připraveni na oboje), což vyjadřuje, že studenti jsou odhodláni ke vzdělávání i k obraně vlasti: na univerzitní pečeti je vyobrazen lev držící knihu v jedné tlapě a meč v druhé. Barvami univerzity jsou tmavomodrá a bronzová.\n\nNa Lundské univerzitě byla mimo jiné vyvinuta komunikační technologie Bluetooth, pojmenovaná po králi Haraldu Modrozubovi. Mezi absolventy jsou:\n\n"}
{"id": "1216144", "url": "https://cs.wikipedia.org/wiki?curid=1216144", "title": "Šlomo Efrajim Lunčic", "text": "Šlomo Efrajim Lunčic\n\nŠlomo Efrajim ben Aron Lunčic (Lunschitz), řečený též Kli Jakar (1550, Łęczyca – 21. února 1619), byl rabín, renesanční myslitel a komentátor Tóry. Byl vrchním pražským rabínem mezi léty 1604 až 1619, a nahradil tak v úřadu Maharala.\n\nNarodil se v polském Lenczyku (německy Lunschitz) a studoval u slavného Solomona Lurii v Lublinu. Posléze působil jako \"roš ješiva\" na ješivě ve Lvově. Roku 1604 přichází do Prahy, kde byl jmenován vrchním rabínem namísto stařičkého Maharala. Tuto funkci v Praze zastával až do své smrti v roce 1619. Pochován je na Starém židovském hřbitově na Josefově. \n\nNejznámější Lunčicovou prací je homiletické dílo nazvané \"Kli jakar\" (, Drahé náčiní, název odkazuje ke Knize přísloví 20:15), poprvé vytištěno v Lublinu roku 1602. Toto dílo je dodnes součástí mnoha chumašů a je, především v ortodoxním židovském prostředí, dodnes velmi populární. \n\nLunčic je též autorem dvou kratších kajícných modliteb na památku pogromu, který postihl pražské židovské město roku 1611, druhého dne měsíce adaru podle židovského kalendáře. \n\nDále napsal: \n\n\n"}
{"id": "1216147", "url": "https://cs.wikipedia.org/wiki?curid=1216147", "title": "Demon Hunter", "text": "Demon Hunter\n\nDemon Hunter je americká christian metalová kapela ze Seattle ve státě Washington. Založena byla v roce 2000 bratry Donem a Ryanem Clarkovými. Přestože vytvořili kapelu společně, zůstal v ní pouze jeden. Don Clark ji z rodinných důvodů opustil. Od roku 2010 kapela prodala přes půl milionu alb. Styl Demon Hunteru se vyznačuje kombinací nu metalu s vlastnostmi metalcoru.\n\n"}
{"id": "1216152", "url": "https://cs.wikipedia.org/wiki?curid=1216152", "title": "Kristýna Hesenská", "text": "Kristýna Hesenská\n\nKristýna Hesenská (29. června 1543, Kassel – 13. května 1604, Kiel) byla sňatkem s Adolfem Holštýnsko-Gottorpským holštýnsko-gottorpskou vévodkyní. Jako vdova po roce 1586 měla významný politický vliv.\n\nKristýna Hesenská se narodila v Kasselu jako dcera Filipa I. Hesenského a Kristýny Saské. Její matka zemřela, když dívence táhlo na šestý rok. Od své tety, saské vévodkyně Alžběty, bezdětné vdovy po saském dědičném princi Janovi, dostala přísnou protestantskou výchovu.\n\nRoku 1563 se o její ruku ucházel švédský král Erik XIV., Kristinin otec jej však odmítl a za manžela dceři vybral jednoho ze svých důvěrníků, o sedmnáct let staršího vévodu Adolfa Holštýnsko-Gottorpského (1526–1586). Manželství s Kristinou znamenalo pro Adolfa spojení s protestantskými knížaty Německa, mezi nimiž jako velitel dolnosaského kraje zaujal významné postavení.\n\nSvatba se konala 17. prosince roku 1564 a vyústila v ponižující skandál, neboť oslavy se zvrhly v grandiózní pitku, takže řada hostí nebyla vůbec schopna účastnit se vlastního obřadu. Navíc krátce po svatbě, na Nový rok 1565, vyhořelo křídlo gottorpského zámku, v němž mladí manželé bydleli a kde byl uložen jeho privátní majetek, který v důsledku požáru byl zničen.\n\nKristina dbala pečlivě o výchovu a vychování svých dětí. Podporovala vzdělávání církevní i všeobecné, byla fundátorkou stipendií pro studenty teologie, finančně významně podporovala luteránskou církev. Jejím hlubokým zájmem byla medicína, vyráběla i vlastní léky. V roce 1590 složila knihu žalmů \"Posvátné žalmy a písně\".\n\nPo manželově smrti (1586) se jeho nástupcem stal nejstarší syn Fridrich, práva na vévodský titul i trůn však musela Kristina s podporou mladšího syna Filipa tvrdě bránit proti zemským stavům. Fridrich po roce zemřel (1587) jako bezdětný a na trůn nastoupil mladší Kristinin syn Filip, i ten však vládl pouze tři roky a rovněž zemřel bez potomků. Na trůn nakonec usedl třetí syn Jan Adolf, který vládl 16 let a zajistil i další pokračování rodu.\n\nOd svých synů dostala jako vdovské sídlo zámek v Kielu, kde prožila konec života. Zde také 13. května roku 1604 ve věku 60 let zemřela. K poslednímu odpočinku byla uložena v šlesvické katedrále.\n\nZ manželství s Adolfem se narodilo devět dětí, pět synů a čtyři dcery; jediný – nejmladší – syn zemřel jako nemluvně.\n"}
{"id": "1216154", "url": "https://cs.wikipedia.org/wiki?curid=1216154", "title": "Katolická teologie", "text": "Katolická teologie\n\nPojmem katolická teologie lze označit ty proudy teologie, které existují v rámci Katolické církve, nebo které se vyskytují u různých katolických teologů či myslitelů. Katolická teologie čerpá při svém bádání z Bible (Písmo svaté), dále z katolické tradice, která je systémem tradovaných zvyklostí a tendencí. Důležitým zdrojem a nástrojem je též rozum. Mezi jiné zdroje katolické teologie patří dokumenty církevních sněmů, římských biskupů (papežů), církevních otců z dob patristické epochy církevních dějin a nakonec i práce různých katolických teologů lze považovat za relativní zdroje. Katolická teologie se v mnohých aspektech pokládá za vědeckou disciplínu, rozpoznává vlastní metody, východiska a cíle. Její postupy a náboženská oblast zaměření jsou však natolik odlišné od vlastností humanitních nebo přírodních věd, že je možno ji nazývat odbornou reflexí náboženských textů a zdrojů.\n\nKatolická teologie objasňuje eklesiální víru, tedy víru, jejíž autentičnost má být garantovaná samotnou katolickou církví. Proto je možné hovořit o jistém „sensus Ecclesiae“, což znamená eklesiální (církevní) vědomí, v rámci kterého se vyznává daná katolická víra, přičemž toto vědomí je jakýmsi pozadím, na kterém se uskutečňuje objasňování víry. V tomto smyslu se dává teologie do služeb víry, snažíce se objasnit, prohloubit chápání jejích tzv. pravd, ukázat člověku tzv. spásné perspektivy a také proklamovat její vlastní podstatné obsahy. Teologie počítá s názorem, že při teologické reflexi, která má vést k hlubšímu pochopení tzv. Božího zjevení, obsaženého zejména v křesťanské Bibli a katolické tradici, je nutná spoluúčast lidského rozumu. Katoličtí teologové věří, že ačkoliv zmíněné Boží zjevení přesahuje poznávací schopnosti člověka, nepříčí se lidskému rozumu, ale zůstává s ním v harmonii. Znakem této spoluúčasti je mimo jiné i systematická forma teologického myšlení.\n\nJiž od dob Tertuliána, představitele křesťanské patristiky z přelomu 2. a 3. století, který ve snaze vysvětlit víru v božskou Trojici zavedl filosofické kategorie jediné božské podstaty a třech božských osob do teologické reflexe, byla filosofie a její názvosloví více než relevantní, mimořádně potřebné prvky při objasňování křesťanských nauk. Filosofii používali pro zdokonalení své obhajoby křesťanství i apologeté 2. století (např. Aristides, Tacián, Justin, Atenagoras, Teofil z Antiochie). Filosofické metody a terminologie jsou tedy často užitečnými prvky, které katolická teologie sjednocuje svými úvahami do logického celku. Ve středověku se právě teologie stala filosofickým zpracováním víry a tzv. zjevených obsahů.\n\nEkleziálnost teologie souvisí s jejím spojením s činností katolické církve. Právě v tom spočívá největší rozdíl mezi religionistickým a teologickým charakterem seznamování se s katolickým křesťanstvím, jeho doktrínou, vírou a Božím zjevením. Religionistika uchopuje tento předmět „zvenku“ a nestranně, zatímco teologie reflektuje víru se zaujetím pro spásné perspektivy v tzv. horizontě zjevené pravdy. Je možné potvrdit, že církev si sama stanovuje misionářské a učitelské poslání, se kterým je úkol a smysl teologie úzce spjat.\n\nProto katoličtí teologové zůstávají (resp. mají zůstat) věrnými Magisteriu, tedy církevní hierarchii, která úředně a centralizovaně rozhoduje o pravosti a věroučné přijatelnosti různých cest vysvětlování a reflektování katolické víry. Teologie tento jev nazývá ekleziální zodpovědností. Ekleziálnost teologie se takto projevuje i v realizaci postulátů Druhého vatikánského koncilu (1962-65):\n\nKatoličtí teologové si kladou za cíl vždy znovu reinterpretovat věroučné obsahy tak, aby jejich aktuální verze na jedné straně neměnily katolickou doktrínu, a na druhé straně by vysvětlovaly věci podle kulturní situace věřících. To znamená, že proklamovaná pravda by měla být srozumitelná pro lidi dané doby, různých jazyků, kultur, mentality i spirituality. Katolická teologie se vyznačuje otevřeností vůči současnému světu, člověku a jiným náboženským vyznáním. Její otevřenost a aktuálnost se projevuje v její reflexi současnosti podle věroučných obsahů, pocházejících z Božího zjevení. Tímto způsobem chce teologie poukazovat na to, co je neměnné v měnících se kulturních a civilizačních podmínkách. Katolický teolog je tedy odborník, který se stává zřetelným interpretem zjevení tak, jako toto zjevení Boha v Bibli a katolické tradici chápe katolická církev.\n\nKatolická teologie není výhradně věcí intelektuálního poznání, ale chce být formou životní moudrosti, která by odpověděla na existenciální otázky. Vzhledem k tomu, že hlavním smyslem teologie je rozvíjet spásné perspektivy, tj. objasňováním víry napomáhat věřícím ke spáse, je její zaměření na otázky původu člověka, nejhlubšího smyslu života, smyslu lásky, utrpení, nemoci etc. nejvýš relevantní. Katolická teologie takto aspiruje na vydávání svědectví katolické víry, adekvátně vysvětlujíc Boží zjevení podle toho, jaké výzvy a problémy před věřícího člověka staví dobová situace a svět.\n"}
{"id": "1216156", "url": "https://cs.wikipedia.org/wiki?curid=1216156", "title": "Church", "text": "Church\n\nChurch [\"čörč\"] může znamenat:\n\n"}
{"id": "1216157", "url": "https://cs.wikipedia.org/wiki?curid=1216157", "title": "Nemečky", "text": "Nemečky\n\nNemečky jsou obec na Slovensku v okrese Topoľčany v Nitranském kraji ležící na úpatí Považského Inovce.\n\nPrvní písemná zmínka je z roku 1403. Nad obcí je víceúčelová vodní nádrž.\n\n"}
{"id": "1216158", "url": "https://cs.wikipedia.org/wiki?curid=1216158", "title": "Chakalaka", "text": "Chakalaka\n\nChakalaka je jihoafrický pikantní pokrm ze směsi dušené zeleniny. Hlavními ingrediencemi jsou rajčata, papriky, cibule kuchyňská, fazole, hlávkové zelí, mrkev obecná a česnek kuchyňský, které se dusí na slunečnicovém oleji a bohatě se dochucují chilli papričkami, kari a zázvorem. Vznikl v polovině 20. století jako jídlo černošských horníků v oblasti Johannesburgu, které se na ubytovnách vařilo společně ve velkých objemech, název pochází ze setswanštiny. Chakalaka se podává teplá i studená, jako příloha k masu a uzeninám nebo i samotná s chlebem nebo kukuřičnou kaší mieliepap. Ke zjemnění ostré chuti se pokrm obvykle zapíjí kysaným mlékem amasi. Prodává se také kořenící směs obsahující potřebné ingredience, v době mistrovství světa ve fotbale 2010, které se hrálo v Jihoafrické republice, se v řadě zemí objevily na trhu brambůrky s příchutí chakalaka. \n\n"}
{"id": "1216159", "url": "https://cs.wikipedia.org/wiki?curid=1216159", "title": "Kristýna Saská", "text": "Kristýna Saská\n\nKristýna Saská (25. prosince 1505 – 15. dubna 1549) byla hesenská lankraběnka. V letech 1547–1549 byla hesenskou regentkou.\n\nNarodila se jako dcera saského vévody Jiřího a Barbory Jagellonské. Jejími prarodiči ze strany otce byli Albrecht III. Saský a Zdenka Česká. Prarodiči ze strany matky byli Kazimír IV. Jagellonský a Alžběta Habsburská.\n\nDne 11. prosince 1523 se v Kasselu provdala za Filipa I. Hesenského. Měli spolu 10 dětí. Manželství bylo uzavřeno, aby došlo ke spojenectví mezi Hesenskem a Saskem a bylo nešťastné. Filip prohlašoval, že je jí znechucen a podělí se s ní o lože jen z povinnosti.\n\nFilip byl bigamista, zatímco byl ženatý s Kristýnou, měl také devět dětí se svou morganatickou manželkou, Margarethe von der Saale. Nicméně, Saalová nebyla nikdy viděna u dvora. Během Filipovy nepřítomnosti a zajetí v letech 1547–1549, byla Kristýna regentkou společně se svým synem.\n\n"}
{"id": "1216161", "url": "https://cs.wikipedia.org/wiki?curid=1216161", "title": "Vodní skok", "text": "Vodní skok\n\nVodní skok je hydraulický jev, kterým přechází proudění bystřinné do proudění říčního. Ve vodním skoku dochází k přeměně kinetické energie bystřinného proudění na energii potenciální za současné ztráty energie. Vodní skok se jeví jako bouřlivý jev, dobře vyvinutý je charakteristický rotujícím válcem silně provzdušené vody na svém čele. V zásadě se jedná o stojatou rázovou vlnu. \n\nVzhledem k poměrně velké ztrátě energie, k níž ve vodním skoku dochází, je využíván ve vodním stavitelství k tlumení energie vody přepadající přes jezy i přelivné objekty přehrad s pomocí vývaru (též podjezí), který zajišťuje stálou polohu vodního skoku.\n\nPodle podmínek vzniku vodního skoku se rozlišují tři základní typy (viz obrázek \nHloubky formula_1 [m] a formula_2 [m] na čele a na konci vodního skoku (tzv. vzájemné hloubky) jsou ve vzájemném funkčním vztahu (viz níže).\n\nVlnovitý vodní skok vzniká při malém rozdílu hloubek bystřinného a říčního proudění, resp. při formula_3 kde formula_4 [-] je Froudeho číslo bystřinného proudění před čelem vodního skoku, či při formula_5 kde formula_2 je hloubka říčního proudění za vodním skokem a formula_7 [m] je hloubka kritická. Vlnový skok je charakteristický tím, že se netvoří provzdušený válec, ale jen řada postupně tlumených vln na hladině.\n\nProstý vodní skok vzniká při formula_8, resp. pokud formula_9. Je charakteristický tím, že rozbíhavý proud jde po dně a na čele je překryt rotujícím válcem provzdušené vody s horizontální osou. Peterka rozlišuje podle velikosti formula_4 několik tzv. intenzit vodního skoku, které se mezi sebou liší mj. sklonem čela skoku a velikostí a intenzitou provzdušeného válce na čele skoku. Jsou to:\n\n\nPro tlumení energie je optimální vodní skok prostý; slabý a oscilující vodní skok zpravidla vyžadují speciálně navržený vývar, silný skok též působí vzhledem ke své charakteristice při návrhu vývaru problémy.\n\nVodní skok s povrchovým režimem vzniká zejména při použití konstrukcí typu nízkého lyžařského můstku. Proudění je ve srovnání s prostým skokem obrácené - rozbíhavý proud se rozšiřuje od hladiny ke dnu a překrývá rotující (zde neprovzdušený) válec pod patou můstku. Výhodou povrchového režimu je směr rotace dnového válce, který v případě splaveninového dna splaveniny spíše přisunuje ke konstrukci a brání tak jejímu případnému podemílání; výmol je posunut směrem po proudu. \n\nDalší je rozlišení podle polohy vodního skoku vůči konstrukci.\n\nPokud je hloubka vody v patě konstrukce menší než první vzájemná hloubka (viz níže) formula_1 příslušná druhé vzájemné hloubce formula_2 (což je v tomto případě hloubka vody v odpadním korytě), pokračuje bystřinné proudění pod konstrukcí křivkou vzdutí až do místa, kde jeho hloubka dosáhne právě hodnoty formula_1 a kde tedy vodní skok vznikne. Tento druh vodního skoku nazýváme vodní skok oddálený. \n\nPokud má bystřinné proudění v patě konstrukce hloubku právě formula_1, odpovídající druhé vzájemné hloubce formula_2 (hloubce v odpadním korytě), vznikne vodní skok v patě konstrukce a vodní skok nazýváme vodní skok přilehlý (rozumí se ke konstrukci). \n\nPokud je hloubka bystřinného proudění v patě konstrukce větší než první vzájemná hloubka formula_1 vodního skoku, vzniká vodní skok vzdutý. \n\nObecný vztah vzájemných hloubek formula_1 a formula_2 lze snadno odvodit pomocí věty o hybnosti proudu. Přitom předpokládáme, že vodní skok je natolik krátký, že ztráty třením můžeme zanedbat. Podobně předpokládáme dno vodorovné či v tak malém sklonu, že můžeme zanedbat horizontální složku tíhy vody. Podélná (horizontální) složka síly, kterou na kapalinu působí stěny koryta je nulová, takže posléze jako vnější síly zbývají pouze síly tlakové v profilu 1 a 2 a přitom rozdělení tlaku se řídí zákony hydrostatiky. Tyto síly jsou\n\nformula_23 a formula_24\n\nkde formula_25 [N] je tlaková síla v formula_26-tém profilu, formula_27 [kgm] hustota kapaliny, formula_28 [ms] gravitační zrychlení, formula_29 [m] průtočná plocha v formula_26-tém profilu a formula_31 [m] hloubka těžiště příslušné plochy pod hladinou.\n\nVětu o hybnosti proudu tedy můžeme rozepsat ve tvaru\n\nformula_32\n\nkde formula_33 [-] je Boussinesqovo číslo (korekční faktor hybnosti zohledňující nerovnoměrné rozdělení rychlosti po profilu), formula_34 [ms] průtok a formula_35 rychlost v formula_26-tém profilu. Po dosazení za tlakové síly a úpravě (vydělení formula_37, dosazení formula_38a reorganisaci výrazu) dostáváme obecnou rovnici vodního skoku prostého\n\nformula_39.\n\nPokud uvažujeme levý (či pravý) člen rovnice vodního skoku jako funkci hloubky formula_40, můžeme obecnou rovnici vodního skoku psát též ve tvaru formula_41. Z obecné rovnice vodního skoku můžeme pro koryto obecného tvaru při znalosti jedné vzájemné hloubky relativně snadno (pomocí numerických metod) dopočítat druhou.\n\nVelmi často se v praxi vyskytuje případ obdélníkového koryta. Pro něj lze z obecné rovnice vodního skoku odvodit (viz literatura) běžně užívané vztahy\n\nformula_42\n\nz nichž nejčastěji se vyskytuje vztah poslední. Pouhým zaměněním příslušných veličin pro jednotlivé profily může vypočíst hloubku formula_1 pro zadanou hloubku formula_2. Ve výše uvedených vztazích je formula_45 [ms] specifický průtok, kde formula_46 [m] je šířka obdélníkového koryta.\n\nVýšku vodního skoku formula_47 [m] určíme jako rozdíl vzájemných hloubek - formula_48.\n\nPro délku formula_49 vodního skoku, která se udává jako délka průmětu začátku a konce provzdušeného válce na horizontální rovinu (přičemž ale oba konce skoku nejsou stabilní a v jistých mezích pulsují), existuje několik vztahů podle různých autorů:\n\n\nZtrátu energie ve vodním skoku určíme z Bernoulliho rovnice pro oba krajní profily:\n\nformula_56\n\nkde formula_57 [-] je Coriolisovo číslo a formula_58 [m] ztráta (resp. ztrátová výška) energie ve vodním skoku. Po dosazení a úpravě dostaneme výsledný vztah\n\nformula_59.\n\nPro vlnovitý vodní skok literatura udává vztah\n\nformula_60,\n\npro výšku skoku\n\nformula_61\n\na pro délku skoku, kterou lze určit jen obtížně, protože vlny se propagují i do oblasti říčního proudění za vlastním vodním skokem podle Dmitrijeva\n\nformula_62.\n\nVodní skok vzdutý vznikne, pokud hladina v odpadním korytě za vodním skokem je výše než odpovídá druhé vzájemné hloubce vodního skoku, který se přitom nemůže, díky tomu, že narazí na konstrukci nebo proudový paprsek, pohybovat proti proudu. Poměr hloubky vody formula_63 [m] v odpadním korytě a druhé vzájemné hloubky formula_2 nazýváme mírou vzdutí formula_65 [-],\n\nformula_66. Vzdutý vodní skok je využíván ve vodním stavitelství ke tlumení kinetické energie vody proudící přes jez nebo přelivný objekt přehrady. Aby byla jeho existence zabezpečena, navrhuje se obvykle prohloubený vývar tak, aby se právě vytvořil vodní skok o relativně malé míře vzdutí (plně postačuje formula_67) - čili hloubka vody ve vývaruformula_68. \n\nZtráta energie ve vzdutém vodním skoku je poněkud větší než ve skoku prostém, v hydraulických výpočtech se tento rozdíl neuvažuje, protože je na straně bezpečnosti. Délka vzdutého skoku je menší než prostého, podle Pikalova (viz ) je formula_69. \n"}
{"id": "1216163", "url": "https://cs.wikipedia.org/wiki?curid=1216163", "title": "Joe Orton", "text": "Joe Orton\n\nJohn Kingsley \"Joe\" Orton (1. ledna 1933 – 9. srpna 1967) byl anglický dramatik a spisovatel. Jeho kariéra byla krátká, ale plodná, trvala od roku 1964 do jeho smrti o tři roky později. Během tohoto krátkého období šokoval, pohoršoval a bavil publikum svými skandálními černými komediemi. Adjektivum \"ortonovský\" () je někdy v angličtině používáno pro označení podobně temného a přitom cynicky vtipného díla.\n\nOrton se narodil v Causeway Lane Maternity Hospital, Leicester, Williamu A. Ortonovi a jeho ženě Elsie M. Orton (rozená Bentley). William pracoval pro Leicester County Borough Council jako zahradník a Elsie pracovala v místním obuvnickém průmyslu. Onemocněla ale tuberkulózou a musela práce zanechat. Když byly Joemu dva roky, přestěhovali se z 261 Avenue Road, Clarendon Park, Leicester, do Saffron Lane. Joe měl mladšího bratra Douglase a dvě mladší sestry Marilyn a Leonie. Rodinný život ale nebyl idylický, matka byla přísná a děti bila, otec se k dětem choval odtažitě.\n\nNavštěvoval základní školu Marriot Road Primary School, trpěl ale astmatem, a nepodařilo se mu složit závěrečnou zkoušku (eleven-plus exam). V letech 1945–1947 absolvoval sekretářský kurz na Clark College v Leicesteru. Pracoval jako pomocný úředník na 3 libry týdně.\n\nPřibližně v roce 1949 se začal zajímat o vystupování v divadle a působil v řadě různých divadelních společností, včetně prestižní Leicester Dramatic Society. Během práce na amatérských inscenací se také rozhodl zlepšit svůj vzhled. Absolvoval kurzy kulturistiky, navštěvoval lekce výslovnosti. Snažil se se také napravit nedostatek svého vzdělání. V listopadu 1950 se ucházel o stipendium na Royal Academy of Dramatic Art (RADA). Byl přijat, a odešel z East Midlands do Londýna. Ze zdravotních důvodů ale studium zahájil až v květnu 1951.\n\nNa akademii se setkal s Kennethem Halliwellem a v červnu 1951 se spolu s dalšími dvěma studenty přestěhovali do bytu ve West Hampstead. Halliwell byl o sedm let starší než Orton a měl nekonformní názory. Díky značnému dědictví byl nezávislý i finančně. Rychle si vytvořili silný vztah a stali milenci.\n\nPo absolvování akademie Orton i Halliwell odešli pracovat do regionálních divadelních souborů: Orton strávil čtyři měsíce v Ipswich jako asistent jevištního manažera; Halliwell působil v Llandudno ve Walesu. Oba se vrátil do Londýna a začal psát spolu. Spolupracovali na řadě nepublikovaných románů (často imitovali Ronalda Firbanka), díla ale byla bez šance na publikování. Když bylo jejich dílo \"Poslední dny Sodomy,\" do kterého vkládali velké naděje, v roce 1957 zamítnuto, začali pracovat každý sám. Orton napsal v roce 1959 svůj poslední román, \"The Vision of Gombold Proval\" (posmrtně publikovány jako \"Od hlavy k patě\"). Z těchto rukopisů později čerpal náměty pro svůj vlastní jevištní styl.\n\nKvůli pocitu „zvláštnosti“ Orton a Halliwell dlouho odmítali pracovat. Záhy ale vyčerpali Halliwellovo dědictví (a podporu v nezaměstnanosti) a byli nuceni vést asketický život, když měli pouze 5 liber na týden. Od roku 1957 do roku 1959 pracovali v továrně na cukrovinky aby získali peníze na nový byt. V roce 1959 se přestěhovali do malého bytu na 25 Noel Road v Islingtonu.\n\nNedostatek vážné práce je vedl k tomu, že se bavili různými žerty a mystifikacemi. Orton vytvořil své alter ego jménem Edna Welthorpe, postarší snobskou dámu se zájmem o divadlo, kterou později využil a zapojil ji prostřednictvím fiktivních pohoršených dopisů novinám do diskusí nad svými hrami. Orton si její jméno vybral jako narážku na postavu „tety Edny“ z díla Terence Rattigana.\n\nOd ledna 1959 začali tajně brát knihy z několika místních veřejných knihoven a měnit jejich obaly nebo upoutávky na přebalech za provokativní koláže a obscénní texty. Poté knihy vraceli zpět do polic. Například svazek básní Johna Betjemana byl vrácen do knihovny s novým přebalem, na kterém byla fotografie téměř nahého, silně potetovaného muže středního věku. Těmito kolážemi si také vyzdobili svůj byt. V květnu 1962 byli odhaleni a stíháni. Byli shledáni vinnými v pěti bodech obžaloby za krádeže a poškození více než 70 knih, a byl odsouzen do vězení na šest měsíců (rozsudek ze září 1962) a pokutu £262. Incident byl zaznamenán v deníku \"Daily Mirror\" pod titulkem \"Gorilla in the Roses\".\n\nOrton a Halliwell cítili, že trest byl nepřiměřeně přísný, protože byli homosexuálové. Nicméně, vězení byl pro Ortona zásadní formativní zážitek. Izolace od svého partnera mu umožnila vymanit se kreativně z jeho vlivu, ujasnil si také, co považuje za korupci, upjatost a dvojí morálku údajně liberální země. Vyjádřil to slovy: \"To ovlivnilo můj postoj vůči společnosti. Předtím jsem si byl nejasně vědom, že někde je něco shnilého. Ve vězení to ale najednou bylo jasné.\" Společnost, ta stará děvka, zvedla svoje sukně a ten zápach byl dost odporný... . Vězení mi ale přineslo potřebný klid a svobodu, najednou jsem nebyl nikým ovlivňován a začalo to fungovat.\"\n\nObaly knih, které Orton a Halliwell upravili, jsou uloženy ve sbírkách Islington Local History Centre. Některé jsou vystaveny v Islingtonském museu.\n\nSbírka knižních obálek je k dispozici on-line.\n\nOrton začal psát divadelní hry začátkem šedesátých let. V roce 1963 rozhlasová stanice BBC zakoupila za 65 liber Ortonovu hru \"The Ruffian on the Stair\" (\"Lotr na schodech\") a odvysílala ji 31. srpna 1964. Hra byla v roce 1966 výrazně přepracována pro divadlo.\n\nOrton měl radost z úspěchu a vytvořil nová díla. Po odvysílání hry \"The Ruffian on the Stair\" dokončil hru \"Jak se bavil pan Sloane\" (\"Entertaining Mr Sloane\"). V prosinci 1963 poslal výtisk divadelní agentkce Peggy Ramsay. Hra měla premiéru v the New Arts Theatre v Londýně 6. května 1964, představení produkoval Michael Codron. Recenze se pohybovaly od chvály k rozhořčení.\n\nUvedení hry \"Jak se bavil pan Sloane\" podpořil dramatik Terence Rattigan investicí 3 000 liber. Hra byla dále uvedena na konci června v Wyndham's Theatre na West Endu a v říjnu i v Queen's Theatre. Zvítězila v anketě divadelních kritiků časopisu Variety v anketě o \"nejlepší novou hru\" a Orton se umístil jako druhý v kategorii \"nejslibnější dramatik\". Během roku byla har uvedena v New Yorku, ve Španělsku, Izraeli a Austrálii. Po Ortonově smrti byla zpracována jako televizní hra i jako film.\n\nDalší jeho uvedená práce byla hra \"Lup\". První verze byla napsána mezi červnem a říjnem 1964 pod názvem \"Pohřební hrátky\". Na Halliwellův návrh Orton název hry zkrátil ale později znovu použil. Hra je divoká parodie na detektivní fikce, s přísadou nejčernější frašky a provokativních myšlenek vůči zavedeným představám o smrti, policii, náboženství a spravedlnosti. Orton nabídl hru producentu Codronovi v říjnu 1964. Než bylo uvedení schváleno Orton hru přepsal pro West End (například postava Inspektora Truscotta měla v prvním aktu původní verze pouhých osm řádků).\n\nCodron přiměl Ortona, aby se v srpnu 1964 setkal s jeho kolegou Kennethem Williamsem. Spolu s ním hru přepracoval, zvláště postavu inspektora Truscotta. Další inspirací pro tuto roli byla osoba detektiva Harolda Challenora.\n\nPo úspěchu hry \"Jak se bavil pan Sloane\", byla nová hra rychle připravována k uvedení i přes své zjevné nedostatky. Zkoušky začaly v lednu 1965, s plány na šestitýdenní turné, které mělo vyvrcholit premiérou na West Endu. První uvedení bylo v Cambridge dne 1. února,1965 a dostalo se mu kousavých recenzí.\n\nAčkoliv s tím režisér Peter Wood nesouhlasil, Orton odstranil 90 stránek původní  hry a nahradil jej 133 stránkami nového textu. Hra měla špatné recenze ve všech místech uvedení: Brightonu, Oxfordu, Bournemouthu, Manchesteru, a konečně v polovině března ve Wimbledonu. Orton a Halliwell ztratili odvahu a odjeli na 80-denní dovolenou do Tangeru v Maroku.\n\nV lednu 1966 dostala hra novou šanci od producenta Oscara Lewensteina. Před tímto uvedením byla krátce hrána (mezi 11. a 23. dubnem) v University Theatre v Manchesteru. Ortonovy rostoucí divadelní zkušenosti ho vedly ke škrtům více než 600 řádků, zvýšení tempa a zlepšení interakce mezi postavami.\n\nHru režíroval Braham Murray a získala konečně příznivější recenze. Producent Lewenstein zorganizoval londýnské uvedení hry ve \"svého druhu Off-West End divadle,\" Jeannetta Cochrane Theatre v Bloomsbury, pod vedením Charlese Marowitze.\n\nOrton se s Marowitzem neshodli, i když pro zlepšení představení se dohodli na dalších škrtech. Tato inscenace byla poprvé provedena v Londýně dne 27. září 1966, a měla nadšené recenze a dosáhla 342 repríz. V této době získal Orton několik ocenění a prodal filmová práva za 25 000 liber. Hra byla uvedena v roce 1968 na Broadwayi, ale stejně jako \"Sloane\" bez úspěchu. Filmová verze hry, která byla uvedena v roce 1970 rovněž neuspěla.\n\nOrton byl po úspěchu \"Lupu\" na vrcholu kariéry. V následujících deseti měsících upravil \"The Ruffian on the Stair\" a \"The Erpingham Camp\" a obě hry byly uvedeny společně pod názvem \"Zločiny z vášně\". Napsal hru \"Pohřební hrátky\" a filmový scénář dalšího filmu skupiny Beatles \"Up Against It\" kterou měl opět režírovat Richard Lester. Jeho poslední divadelní hra byla \"What the Butler Saw\".\nDne 9. srpna 1967 Kenneth Halliwell ubil 34letého Ortona k smrti devíti údery kladivem do hlavy v jejich domě na 25 Noel Road, Islington, London. Poté spáchal sebevraždu předávkováním barbituráty.\n\nNoviny The Sunday Times zveřejnily ve svém vydání z 22. listopadu 1970 svědectví Petera Nolana, kterému se Orton čtyři dny před vraždou svěřil, že má nového přítele a chce svůj vztah s Halliwellem ukončit, ale nevěděl, jak na to. Halliwell se cítil stále více ohrožen a izolován Ortonovým úspěchem a svůj stav řešil antidepresivy a barbituráty.\n\nTěla byla objevena následující ráno, když řidič přijel pro Ortona, aby jej odvezl na setkání s režisérem Richardem Lesterem, kde měli diskutovat připravovaný film \"Up Against It\". Halliwell zanechal dopis na rozloučenou, ve kterém napsal: „Pochopíte, pokud si přečtete jeho deníky. KH P. S. Hlavně zápisky novějšího data.“ Ortonovy deníky byly později publikovány.\n\nOrton byl zpopelněn v krematoriu Golders Green, za zvuku písně Beatles \"A Day in the Life\". Harold Pinter přednesl smuteční řeč. Podle pamětí Dennise Dewsnapa, \"What's Sex Got To Do With It \"(Co s tím má sex společného?, The Syden Press, 2004), Ortonova sestra po kremaci smíchala Ortonův a Halliwellův popel takže byli pohřbeni spolu. Přitom řekla: „Myslím, že možná je v jedné urně trochu více Joea a v druhé více Kennetha.“ Peggy Ramsay to údajně komentovala slovy: „No tak, drahoušku, je to jen gesto, žádný recept.“\n\nOrtonova urna leží v části 3-C hřbitova Garden of Remembrance na Golders Green. Hrob není označen žádným pomníkem.\n\nV roce 1978 vyšel Otrtonův životopis od Johna Lahran pod názvem \"Prick Up Your Ears\". V roce 1987 byl natočen stejnojmenný životopisný film, který režíroval Stephen Frears (česky Nastražte uši). Ortona hrál Gary Oldman a Halliwella Alfred Molina. Postavu Peggy Ramsay hrála Vanessa Redgrave.\n\nCarlos Be napsal hru o posledních dnech Ortona a Halliwella \"Noel Road 25: A Genius Like Us\", hra byla poprvé provedena v roce 2001. V roce 2012 byla uvedena i v New Yorku.\n\nV roce 2006 natočila BBC film \"Kenneth Williams: Fantabulosa!\", v hlavní roli Michael Sheen jako Kenneth Williams, Joe Ortona hrál herec Kenny Doughty.\n\nExistují dvě archivní Ortonovy nahrávky: krátký rozhlasový rozhovor na stanici BBC, který byl odvysílán v srpnu 1967 a video v Britském Filmovém Institutu z Ortonova vystoupení v televizní show Eamonna Andrewse, které bylo vysíláno 23. dubna 1967.\n\n\n\n\n\n"}
{"id": "1216166", "url": "https://cs.wikipedia.org/wiki?curid=1216166", "title": "Barbora Jagellonská", "text": "Barbora Jagellonská\n\nBarbora Jagellonská (15. července 1478, Sandoměř – 15. února 1534, Lipsko) byla saská vévodyně z rodu Jagellonců.\n\nNarodila se jako šestá dcera polského krále Kazimíra IV. Jagellonského a Alžběty Habsburské. Byla pojmenována po své prababičce Barboře Celjské. Barbora byla 21. listopadu 1496 v Lipsku provdána za Jiřího Saského. Na svatbě bylo přítomno 6 286 německých a polských šlechticů. Toto manželství hrálo klíčovou roli pro udržení dobrých diplomatických vztahů mezi Německem a Polskem. Pro Barbořinu dceru byl sňatek důležitý také z důvodu jejich soupeření s Habsburky.\n\nV letech 1495-1500 byl pro Barboru a jejího manžela Jiřího při míšeňském dómu vystavěn ze staršího hradu rezidenční zámek. Zatímco byl manžel na válečných či diplomatických výpravách, posílala mu Barbora dopisy. Podle svědků pár měl velmi milující a šťastné manželství, Barbora byla velmi zbožná katolička a roku 1513 objednala v dómu mnoho pravidelných bohoslužeb za spásu svou a své rodiny. Barbora porodila 10 dětí, z nichž šest brzy zemřelo, ona zemřela v Lipsku v 55 letech. Její manžel si na znamení smutku nechal narůst dlouhý plnovous, a proto byl od té doby nazýván \"Vousatý\". \n\nBarbora je pochována v míšeňské katedrále v rodové pohřební kapli saských vévodů, kterou dal Jiří postavit v letech 1521–1524.\n\n"}
{"id": "1216167", "url": "https://cs.wikipedia.org/wiki?curid=1216167", "title": "Stojaté vlnění", "text": "Stojaté vlnění\n\nStojaté nebo také stacionární vlnění je vlnění, které má v každém bodě stálou amplitudu, takže uzly a vrcholy vlnění zůstávají na stejném místě. Stojaté vlnění vzniká tak, že se setkávají dvě protiběžné vlny o stejné frekvenci, nejčastěji jako vlna přímá a vlna odražená od nějaké překážky.\n\nNejběžnějším příkladem stojatého vlnění je znějící struna, která má uzly na obou koncích, případně na konci a v bodě, kde je přitlačena k pražci nebo k hmatníku. Vlnění, vybuzené například brnknutím nebo smyčcem, se od těchto bodů odráží a vytváří stojaté vlnění s rezonanční frekvencí struny. Podobně je tomu u plošných vln, jako je například znějící buben nebo gong: zde se vlny odrážejí od okrajů disku a složením přímé a odražené vlny vzniká stojaté vlnění na rezonanční frekvenci nástroje.\n\nPodobně vzniká i elektromagnetické stojaté vlnění, například na televizní anténě (dipólu), v rezonančním obvodě nebo v rezonátoru.\n\nV případě dokonalého odrazu lze okamžitou hodnotu veličiny \"u\" charakterizující vlnění v bodě \"x\" a čase \"t\" vyjádřit vztahem:\n\nkde:\n\nBody \"x\", kde formula_2 je nulové, tzn. že amplituda stojatého vlnění je nulová, nazýváme uzly.\n\nV praxi kvůli ztrátám energie při odrazu nemá odražená vlna stejnou amplitudu jako původní vlna. Výsledek lze pak interpretovat jako stojatou vlnu se superponovanou postupnou vlnou nebo jako superpozici dvou stojatých vlnění:\n\nPokud \"A\" ≠ \"B\", nedojde ke vzniku uzlů, ale míst s minimální a míst s maximální amplitudou, což jsou amplitudy dvou výsledných stojatých vln. Jejich poměr se nazývá činitel stojatého vlnění (zkratka ČSV, nebo PSV, anglicky SWR).\n\n"}
{"id": "1216168", "url": "https://cs.wikipedia.org/wiki?curid=1216168", "title": "Křesťanská filosofie", "text": "Křesťanská filosofie\n\nKřesťanská filosofie je náboženská filosofie, filosofická složka křesťanství, která úzce souvisí s křesťanskou teologií, nebo tvoří její součást (konfrontace křesťanské víry s právě vládnoucí dobovou filosofií). Jedná se o součást křesťanské kultury.\n\nKřesťanská filosofie existuje od dob církevních otců (3. století). Ačkoliv mnozí církevní otcové filosofii zavrhovali, v církvi se prosazovala (zejména sv. Augustin). Od vrcholné scholastiky (13. století) vystupovala křesťanská filosofie jako výlev přirozeného světla a křesťanská teologie jako výlev světla nadpřirozeného. Toto rozlišení zaniklo v období humanismu a renesance, přičemž v reformaci ožilo naopak v podobě ostrého nepřátelství mezi filosofií a teologií.\n\nPozději křesťanská filosofie pokračovala v podobě (mezitím zaniklé) protestantské a katolické novoscholastiky, která z papežova podnětu z roku 1879 opět ožila v rámci neotomismu (někdy označována Philosophia perennis). Klasické, univerzálně historické chápání křesťanské filosofie se dnes považuje za překonané.\n"}
{"id": "1216170", "url": "https://cs.wikipedia.org/wiki?curid=1216170", "title": "Katolická filosofie", "text": "Katolická filosofie\n\nKatolická filosofie je křesťanská filosofie, filosofická složka katolicismu. Jedná se o filosofický systém zdůvodňující základní teoretická východiska katolicismu. Oficiální katolickou filosofií je tomismus, ale existují i neortodoxní tendence, např. katolický personalismus, existencialismus, evolucionismus atd.\n\n"}
{"id": "1216171", "url": "https://cs.wikipedia.org/wiki?curid=1216171", "title": "Nytra", "text": "Nytra\n\nNytra je české příjmení, které nosí více lidí:\n\n\n\n"}
{"id": "1216173", "url": "https://cs.wikipedia.org/wiki?curid=1216173", "title": "Prometheus (sopka)", "text": "Prometheus (sopka)\n\nPrometheus je aktivní sopka na Jupiterově měsíci Io. Nachází se na straně odvrácené od Jupiteru, souřadnice jsou 1,52 stupně jižní šířky a 153,94 stupňů západní délky. Sopka se skládá z 28 kilometrů široké vulkanické jámy s názvem Prometheus Patera a 100 kilometrů dlouhého lávového proudu. Sopka byla poprvé pozorována roku 1979 na záběrech ze sondy Voyager 1. Mezinárodní astronomická unie následně sopku pojmenovala podle řeckého hrdiny Promethea, který proslul tím, že ukradl bohům oheň a daroval ho lidem. \n\nVulkanické erupce v oblasti sopky Prometheus stále pokračují. Zaznamenala je sondy Voyager 1 v roce 1979. V době mezi průletem sondy Voyager a prvními snímky ze sondy Galileo se lávový proud zvětšil asi o 6700 čtverečních kilometrů. \n\nV oblasti se nacházejí dvě místa, kde dochází k erupcím. Jedno místo, bohaté na síru, se nachází na východním konci lávového proudu a erupce dosahuje výšky 75-100 kilometrů. Druhé místo erupcí se nachází na západním konci lávového proudu a je bohaté na oxid siřičitý. Lávové pole je zde pokryté zmrzlým oxidem siřičitým, který otepluje a vypařuje. Vytvářejí se tak plynné a prachové částice viditelného prachového oblaku. \n\nOblast byla snímkována sondami Voyager 1, Galileo a New Horizons.\n"}
{"id": "1216174", "url": "https://cs.wikipedia.org/wiki?curid=1216174", "title": "Amirani (sopka)", "text": "Amirani (sopka)\n\nAmirani je aktivní sopka na Jupiterově měsíci Io. Je umístěna na polokouli přivrácené k Jupiteru na 24,46 stupni severní šířky a 114,68 stupni západní délky. Sopka je zodpovědná za největší lávové proudy ve sluneční soustavě. Jejich rozměr přesahuje všechny ostatní pozorované aktivní lávové proudy na ostatních tělesech sluneční soustavy.\n\nSopka byla poprvé pozorována v roce 1979 sondou Voyager 1. Později ji Mezinárodní astronomická unie pojmenovala podle gruzínského hrdiny Amiraniho. \n\nAmirani je nejspíše velmi stará sopka, její stáří odpovídá zhruba stáří Jupiteru, tedy 4,5 miliardy let. Je obklopena Gish Bar Patera. V rámci vrcholů kráteru, Amirani leží v centru zamrzlého sírového lávového pole, které se skládá z půlkruhové 37 kilometrů široké sopečné jámy, která je propojena úzkým kanálem s 330 kilometrů dlouhým lávovým proudem. \n\nSonda Galileo pozorovala sopečnou erupci, při níž vzniklo v průběhu pěti měsíců lávové pole o rozloze 620 kilometrů čtverečních, což je šestkrát více, než vychrlila sopka Kilauea v průběhu 21 let. Tato sopka se podobá štítovým sopkám na Zemi, které také vytvářejí velké lávové proudy a chrlí velké množství materiálu složeného hlavně z bazaltového magmatu a síry. Sopečná aktivita je způsobována slapovými silami Jupitera a dalších velkých měsíců. Vyvřelá láva má teplotu nad 1650 stupňů Celsia (povrch Io má průměrnou teplotu −95° Celsia). Amirani chrlí lávu nepřetržitě několik let. \n\nGruzínský hrdina Amirani, syn bohyně lovu Dali, je ekvivalentem řeckého Titána Prométhea. I on se vzepřel bohům tím, že učil jak pracovat s ohněm a kovy každého, s kým přišel do styku. Za trest byl připoután ke skále na Kavkaze, kam k němu každý den přilétal orel, který mu měl vyklovnout játra.\n"}
{"id": "1216176", "url": "https://cs.wikipedia.org/wiki?curid=1216176", "title": "Counterfeit", "text": "Counterfeit\n\nCounterfeit je anglická punkrocková kapela z Londýna, která vznikla v roce 2015. Leaderem kapely je herec a zpěvák Jamie Campbell Bower. Dalšími členy kapely jsou, kytarista Tristan Marmont, baskytarista Roland Johnson, bubeník Jimmy Craig a kytarista Sam Bower, který se stal členem kapely koncem roku 2015 a je navíc mladším bratrem Jamieho Campbell Bowera.\n\nNa začátku roku 2016 začala kapela své turné, přičemž 9.6 měla kapela koncert i v Pražském klubu Chapeau Rouge a své turné ukončila 23.7.2016.\n\n"}
{"id": "1216177", "url": "https://cs.wikipedia.org/wiki?curid=1216177", "title": "Masubi (sopka)", "text": "Masubi (sopka)\n\nMasubi je aktivní sopka na Jupiterově měsíci Io. Nachází se na polokouli přivrácené k Jupiteru, její souřadnice jsou 49,6 stupňů jižní šířky, 56,18 stupňů západní délky. Leží v jasném regionu Tarsus Regio. Objevena byla v roce 1979, kdy sonda Voyager 1 pozorovala sopečný oblak stoupající z této oblasti. Oblak ale nebyl tak trvalý jako u sopek Prometheus a Amirani. Vyjma explozivní sopečné činnosti vytvářející sopečná oblaka, Masubi produkuje i jedny z největších lávových proudů, které je možné na povrchu Io pozorovat. Aktivní byly lávové proudy minimálně mezi roky 1999 a 2007. Mezinárodní astronomická unie pojmenovala sopku Masubi podle japonského boha ohně. \nSopka byla poprvé pozorována v březnu 1979 sondou Voyager 1 během průletu sondy kolem Jupitera. Sonda tehdy zpozorovala 64 kilometrů vysoký a 177 kilometrů široký sopečný oblak stoupající nad povrch měsíce, který byl složen převážně z oxidu siřičitého. Oproti jiným sopkám na měsíci, kde sopečný oblak vystupuje nad centrálním kráterem, tak tady mračno vznikalo poblíž severního konce 501 kilometrů dlouhého lávového proudu. Snímky pořízené sondou Voyager 1 v době největšího přiblížení mají rozlišení 2 km na pixel a ukazují lávový proud ve tvaru písmene \"v\" na severním konci spojený se zdrojem sopečného oblaku. Nasnímaný sopečný oblak má dva laloky, což naznačuje, že existovaly dva zdroje na lávovém poli a dvě místa, kde došlo k erupci. Jednalo se o nejslabší ze sopečných oblaků pozorovaných při tomto průletu. \n\nSonda Galileo pozorovala sopečnou činnost v oblasti Masubi při několika průletech kolem měsíce v 90. letech 20. století, ale nepozorovala trvalou horkou skvrnu. Při rozšířené misi mezi roky 1999 a 2001 pozorovala sonda v oblasti sopečný oblak, další oblak, menší než ten předchozí, pozorovala také v roce 1997. V obou případech pocházely oblaky z některé části lávového proudu a ne z centrálního kráteru sopky. To přivedlo vědce k domněnce, že vytékající láva se dostává na okrajích lávového proudu do kontaktu s ledem oxidu siřičitého, který ohřívá, což následně způsobuje explozivní erupce. V roce 1998 pozorovali astronomové ze Země v oblasti vysokoteplotní erupci.\n\nNaposledy byla sopka pozorována sondou New Horizons v roce 2007. V průběhu průletu sonda pozorovala dva sopečné oblaky v oblasti lávových proudů sopky. Jeden z nich byl pozorován u severního okraje proudu a byl označen za hlavní zdroj, druhý byl ve středu proudu. Tyto dva oblaky byly vysoké 80 respektive 70 kilometrů. Sonda v oblasti pozorovala také 240 kilometrů dlouhý lávový proud, největší nový lávový proud, který byl zaznamenán. Oba sopečné oblaky vycházejí ze severního a jižního konce tohoto lávového proudu. Spad z oblaků produkuje dvě lalokovité tmavé oblasti v jeho okolí. \n\nNové obrázky také odhalily, že viditelnost staršího lávového proudu se mění v závislosti na fázovém úhlu pozorovatele. Starší proudy jsou téměř neviditelné při nízkých fázových úhlech, naopak při vysokých jsou pozorovatelné. To může být způsobeno zmrzlým oxidem siřičitým, který zakrývá zchlazené lávové proudy. Nicméně vrstva zmrzlého oxidu siřičitého není nejspíše dostatečně silná k tomu, aby zcela zakryla strukturu pozorovaného proudu.\n"}
{"id": "1216180", "url": "https://cs.wikipedia.org/wiki?curid=1216180", "title": "Dolní Dvůr (Lipnice nad Sázavou)", "text": "Dolní Dvůr (Lipnice nad Sázavou)\n\nDolní Dvůr je osada, základní sídelní jednotka města Lipnice nad Sázavou v okrese Havlíčkův Brod. Nachází se asi 1,2 km na jihovýchod od Lipnice nad Sázavou.\n\nPři konfiskaci Trčkovského majetku byl Dolní Dvůr součástí lipnického panství. Udává se že v té době měla osada v majetku \"„7 lánů polí, 30 krav a 40 kusů jalového dobytka“.\" Císař Ferdinand II. roku 1636 udělil dědičně lipnické panství včetně Dolního Dvora Matouši Vernierovi de Rougemont. V soupisu poddaných podle víry z roku 1651 bylo udáno, že měla osada 11 obyvatel. V roce 1855 spadal Dolní Dvůr pod Lipnici a patřil do Čáslavského kraje.\n\nJe zde evidováno 16 adres. V roce 2011 zde trvale žilo třicet pět obyvatel.\nGeologické podloží je tvořeno granitem a sedimenty. V blízkosti osady protéká Ředkovský potok a pramení bezejmenný přítok Křivoláčského potoku.\n\nOsadou vede jediná silnice a to III/34740, která spojuje Havlíčkův Brod s Ledčí nad Sázavou. Vede zde také cyklotrasa č. 4155 Vilémov – Humpolec. Dopravní obslužnost je zajištěna veřejnou autobusouvou dopravou do Havlíčkova Brodu a Ledče nad Sázavou.\n\n"}
{"id": "1216182", "url": "https://cs.wikipedia.org/wiki?curid=1216182", "title": "Dolní Dvůr (rozcestník)", "text": "Dolní Dvůr (rozcestník)\n\nDolní Dvůr je název, jenž má v České republice více sídel:\n"}
{"id": "1216183", "url": "https://cs.wikipedia.org/wiki?curid=1216183", "title": "Teroristický útok v Nice 2016", "text": "Teroristický útok v Nice 2016\n\nTeroristický útok v Nice roku 2016 se uskutečnil 14. července 2016 přibližně ve 22:40 hodin SELČ v jihofrancouzském městě Nice, kde do davu lidí oslavujících státní svátek Dobytí Bastily najel těžký nákladní vůz. Událost se odehrála na Promenade des Anglais, odkud toho večera účastníci oslav pozorovali ohňostroj.\n\nAtentát si vyžádal 87 mrtvých a více než 400  zraněných. Ke konci útoku se rozpoutala přestřelka mezi řidičem vozu a policií, při níž pachatel zločinu zahynul. Podle dokladů jím byl 31letý Francouz tuniského původu, Mohamed Lahouaiej Bouhlel.\n\nK útoku došlo okolo 22.45 hodin na rušné pobřežní promenádě Angličanů (\"Promenade des Anglais\") ve chvíli, kdy se lidé dívali na ohňostroj při oslavě Dne pádu Bastily. Podle svědků bylo v tu chvíli na promenádě asi 30 000 lidí. Jiná svědkyně stanici CNN sdělila, že se měl útok odehrát po skončení ohňostroje. Nákladní vůz Renault Midlum podle prokuratury cíleně najížděl do lidí v úseku dlouhém až dva kilometry. Jeden muž vnikl do kabiny řidiče a pokusil se ho zneškodnit, ten tak musel zpomalit. V tu chvíli policie útočníka zneutralizovala.\n\nPrezident Métropole Nice Côte d'Azur a bývalý starosta města Nice Christian Estrosi posléze tvrdil, že vůz byl naložen granáty a zbraněmi. Policie však ve voze našla jen nefunkční granát a atrapy zbraní AK 47 a M-16. Očitý svědek Wassim Bouhlel viděl nákladní vůz najíždějící do davu a poté muže, který vytáhl zbraň a zahájil střelbu. Pachatel střílel z pistole ráže 7,65 mm. Podle úřadů šlo o dobře připravený útok. Pachatel měl křičet „Allahu Akbar!“, než zemřel v přestřelce s policií.\n\nNa místě zůstalo 84 mrtvých a přes 200 zraněných.\n\nMluvčí francouzského ministerstva vnitra Pierre-Henry Brandet popřel dřívější zprávy o rukojmích a řekl, že řidič nákladního vozidla byl „neutralizován“. Úřady dále zjišťovaly, zda jednal sám. Ve voze, který pachateli posloužil jako smrtící zbraň, byly podle policejních zdrojů objeveny doklady 31letého Francouze tuniského původu a zbraně. Podle deníku \"Nice Matin\" se pachatel zločinu jmenoval Mohamed Lahouaiej Bouhlel. Pocházel z tuniského města Msaken nedaleko Súsy, odkud odjel do Francie v roce 2005.\n\nPachatel byl dříve ve Francii trestán pro drobnou kriminalitu (kvůli výhrůžkám, násilí a krádežím), nebyl však podezříván z napojení na teroristické sítě. Podle pařížského prokurátora způsob útoku odpovídal instrukcím, které opakovaně dostávají bojovníci džihádistů. Podle agentury Amak se k útoku posléze přihlásila organizace Islámský stát, podle citovaného prohlášení měl pachatel útočit na její výzvu. Agentura AP krátce po zločinu napsala, že v prohlášení chybí jméno útočníka a naopak působí dojmem, že dotyčný konal na vlastní pěst.\n\nTýden po útoku zavrhl francouzský státní zástupce François Molins původní tezi, že se pachatel jako jedinec „bleskově radikalizoval“. Podle Molinse už bylo jisté, že Bouhlel měl již po několik měsíců „svůj zločinecký projekt ve výhledu a zdokonaloval jej, předtím než přikročil k činu“. Nadto nejednal sám a pomáhali mu spolupachatelé. 15. a 16. července 2016 bylo pět takto podezřelých osob vzato do vazby, z toho čtyři muži a jedna žena. Podle zpráv se v případě zadržené ženy jednalo o pachatelovu manželku.\n\nStátní zástupce Molins uvedl také podrobnosti o třech zadržených spolupachatelích, všech Tunisanech jako hlavní pachatel. Jedním je 40letý Mohamed W. (celé příjmení nebylo sděleno), který následky útoku zachytil na video, když přijížděly záchranné služby. Od července 2015 byl s Bouhlelem v čilém telefonickém kontaktu, učinili spolu 1 278 hovorů. Mohamed W. měl spojení také s 37letým mužem jménem Chokri C., jemuž Bouhlel předal pět zbraní. Chokri C. je vidět na záznamech z kamer vedle Bouhlela jako spolujezdec v nákladním autě dne 12. července na promenádě Angličanů a v kabině vozu byly nalezeny jeho otisky prstů. Třetím jmenovaným je Ramzi A. Krom toho Molins uvedl, že Bouhlel vyhledával kontakty s homosexuálními muži. Média pak spekulovala, že mimo jiné tím kryl své přípravy na zločin.\n\nV důsledku útoku je zaznamenáno nejméně 86 mrtvých a 54 těžce zraněných v kritickém stavu. Vedle mnoha zabitých Francouzů je mezi oběťmi řada cizinců. Třetinu obětí útoku, celkem 30 lidí, tvořili přistěhovalci muslimského vyznání. První obětí útoku byla 62letá muslimská žena zahalená v hidžábu, matka sedmi dětí, Fatima Charrihi.\n\nFrancouzský prezident François Hollande prohlásil, že teroristický charakter útoku nelze popřít. Do Paříže se vrátil ze soukromé návštěvy v Avignonu a svolal jednání krizového štábu. Poté se rozhodl předložit parlamentu návrh na tříměsíční prodloužení výjimečného stavu, který v zemi platí od pařížských útoků v listopadu 2015.\n\nČeská vláda preventivně přijala několik bezpečnostních opatření. U francouzského velvyslanectví v Praze lidé den po útoku vyjadřovali solidaritu s oběťmi, včetně ministra kultury Daniela Hermana. Zaměstnanci ambasády vyhlásili minutu ticha na 15. hodinu 15. července a zpřístupnili kondolenční knihu.\n\nO čtyři dny později, ve večerních hodinách 18. července 2016, ve vlaku mezi bavorskými městy Treuchtlingen a Würzburg napadl mladý útočník cestující sekerou a nožem, přičemž čtyři lidi zranil těžce a jednoho lehce. Pachatele, který přišel do Německa v průběhu migrační krize v roce 2015 a žádal zde o azyl pod jménem Riaz Khan Ahmadzai, policie zastřelila krátce poté, co utekl z vlaku. Následné vyšetřování vedlo ke zjištění, že pachatel vedl internetovou komunikaci s lidmi podezřelými z podpory tzv. Islámského státu. Podle zveřejněné části této komunikace instruktor nabádal mladíka, aby raději najel autem do davu lidí, protože tak způsobí větší škody, což Ahmadzai odmítl s tím, že neumí řídit auto a nechce ztrácet čas učením. \n\n\n"}
{"id": "1216184", "url": "https://cs.wikipedia.org/wiki?curid=1216184", "title": "Trompe l'oeil", "text": "Trompe l'oeil\n\nTrompe l'oeil (ve francouzštině znamená \"oklamat zrak\") je ve výtvarném umění synonymem pro iluzivní malbu, která vytváří dojem třírozměrného objektu nebo prostoru. Pojem je užíván od dob baroka.\nPřestože se nedochovaly nástěnné malby antického Řecka, Plinius starší uvádí v Naturalis Historia příběh Zeuxia (5. stol. AD), který namaloval zátiší s hrozny tak dokonale, že oklamalo ptáky a ti naráželi do zdi. Jeho soupeř - malíř Parrhasius pak Zeuxia vyzval, aby se podíval na jeho obraz, skrytý za závěsem. Když to Zeuxius chtěl udělat, zjistil, že závěs je ve skutečnosti malba na zdi.\n\nNejstarší iluzivní malby jsou známy z Pompejí. Objev zákonů perspektivy během italské renesance ve 14. století (Filippo Brunelleschi) znamenal převrat v malířství. Jedním z prvních malířů, který využil optické iluze v nástěnné malbě byl Masaccio (\"Svatá Trojice\" v kostele Santa Maria Novella, Florencie, 1427). Další malíři, jako Andrea Mantegna (1431-1506) nebo Melozzo da Forlì (1438-1494) využili perspektivní zkratku u figur, aby vyvolali iluzi prohloubeného prostoru.\n\nOptická iluze v nástropní malbě, italsky nazývaná \"\"Di sotto in sù\"\" (viděno zdola), která ukazovala např. zdánlivý průhled do nebeské sféry (Mantegna), spoléhala na perspektivu mizejícího bodu. Další rozvinutí teorie perspektivy v baroku umožnilo složitější konstrukce architektonického prostoru, označované jako \"\"Quadratura\"\". Tato metoda umožnila malíři vytvořit na ploché nebo mírně klenuté klenbě iluzi pokračujících architektonických prvků nebo ve skutečnosti neexistující kupoli chrámu (Andrea Pozzo). Široce rozšířená se stala zejména v baroku (Giovanni Battista Gaulli, Il Gesù, Řím).\n\nVe 21. století se uplatňuje např. ve street artu a docílení dokonalých optických klamů umožňuje i rozvoj počítačové techniky.\n\nV renesančním deskovém malířství umožnilo vytváření podobných efektů teprve zavedení olejomalby (Jan van Eyck). Za první \"trompe l'oeil\" je považováno drobné \"Zátiší s mrtvou koroptví a železnými rukavicemi\" (1504), které namaloval Jacopo de' Barbari. V 17. století se v malbě objevují tzv. \"quodlibet\" (cokoli chcete), realistická zátiší, kde se zdánlivě povalují nejrůznější běžné předměty (Cornelis Norbertus Gysbrechts). Hyperrealistická malba 20. století využívá trompe l'oeil k vytvoření dokonalé iluze a zároveň tuto iluzi stejnými prostředky ruší. (Theodor Pištěk).\nTaké v sochařství je možno vytvořit dokonalou optickou iluzi, jak dokládá mramorová busta z 19. století se zdánlivě průhledným závojem. Efekt je vytvořen pro pohled ze všech stran.\n\n"}
{"id": "1216187", "url": "https://cs.wikipedia.org/wiki?curid=1216187", "title": "Cyklotronové záření", "text": "Cyklotronové záření\n\nCyklotronové záření je elektromagnetické záření vyzařované urychlenými nabitými částicemi vychýlenými magnetickým polem. Lorentzova síla působí na částice kolmo na siločáry magnetického pole a pohyb částic, vytváří tedy zrychlení nabitých částic, které způsobuje emisi záření v důsledku zrychlení. Toto se spirálovitě točí kolem siločar magnetického pole.\n\nJméno tohoto typu záření se odvozuje od cyklotronu, tedy druhu urychlovače částic, používaného od roku 1930 k vytvoření vysoce energetických částic pro vědecké účely. Cyklotron využívá kruhových drah, kde částice obíhají v uniformním magnetickém poli. Doba oběhu je nezávislá na energii částic, což umožňuje cyklotron používat pro řadu frekvencí. \n\nCyklotronové záření je emitováno všemi nabitými částicemi procházejícími magnetickým polem, nejen v cyklotronu. Cyklotronové záření z plazmatu v okolí černých děr nebo v mezihvězdném prostoru je důležitým zdrojem informací o vzdálených magnetických polích. Výkon (energii za jednotku času) z emise každého elektronu lze vypočítat:\n\nkde \"E\" je energie, \"t\" je čas, formula_2 je Thompsonův průřez, \"B\" je intenzita magnetického pole, \"v\" je rychlost kolmá na magnetické pole, \"c\" je rychlost světla formula_3 je permeabilita vakua. V souvislosti se snahou o provedení magnetické fúze, tedy fúze v tokamaku, ztráty přes cyklotronového záření lze přeložit do požadavku na minimální hustotu energie plazmatu ve vztahu k hustotě energie magnetického pole. \n\nCyklotronové záření má spektrum s hlavním vrcholem na stejné základní frekvenci jako oběžná dráha částice a harmonická řada při vyšších integrálních faktorech. Harmonické jsou výsledkem nepřesností ve skutečném emisním prostředí, které také vytvářejí rozšíření spektrálních čar. Nejzřetelnějším zdrojem rozšíření čas jsou neuniformity v magnetickém poli, jak elektron přechází z jedné oblasti do druhé, jeho emisní frekvence se mění se silou pole. Jiné zdroje zahrnují rozšíření kolizního rozšíření. Elektron vždy nesleduje perfektní oběžnou dráhu, narušení emise způsobí interakce s okolním plazmatem a relativistické efekty v případě, že jsou nabité částice dostatečně energické. Když se elektrony pohybují dostatečně rychle, cyklotronové záření je známo jako synchrotronové. \n\nZpětný ráz částic emitujících cyklotronové záření se nazývá reakce záření. Reakce záření působí jako odpor proti pohybu v cyklotronu a práce nezbytná k jejímu překonání představuje hlavní energetické náklady na urychlení částic v cyklotronu. Cyklotrony jsou hlavním příkladem systémů s reakcí záření.\n"}
{"id": "1216189", "url": "https://cs.wikipedia.org/wiki?curid=1216189", "title": "Platforma Zvonečník", "text": "Platforma Zvonečník\n\nEkologická platforma Zvonečník je iniciativa, jež vznikla uvnitř České strany sociálně demokratické během léta 2008. Založili ji biolog Jiří Jakl a politolog Lukáš Kraus s podporou stínového ministra Petra Petržílka a poslance Robina Böhnische. Název a logo platformy je odvozeno od v ČR silně ohroženého druhu rostliny zvonečník hlavatý (lat. \"Phyteuma orbiculare\").\n\nZvonečník je neformální platformou, která působí při ČSSD, ale otevřela se také členům jiných stran. Patří k ní také občanské sdružení Zvonečník, které je ekologickou organizací podobně jako Arnika, Calla, Veronica či Rezekvítek . Platforma postupně získala i některé členy vedení ČSSD (místopředsedové, předseda) a představuje názorový proud stavící na idejích udržitelného života, čistého prostředí, ochrany přírody, využití odpadů či ekologické dopravy. Tyto ideje jsou promítnuty od roku 2011 do rezolucí platformy, které bývají připomínány formou barevné duhy. Zřejmý je zájem v hledání alternativ, vytváření ekologického know-how a rozvíjení demokratických hodnot otevíráním diskuse.\n\nZvonečník ve spolupráci s dalšími organizacemi (nejčastěji Masarykovou demokratickou akademií v Lidovém domě či parlamentu) uspořádal velké množství debat s odborníky a politiky k různým tématům (např. Ekologický program - průniky a neshody stran; Komunikace ekologických sdružení s politiky; Uhlí, atom a alternativy; Dopravní stavby v ČR; Změny klimatu; Rozvoj místních ekonomik; Inovace a budoucnost práce; Udržitelná spotřeba; Půda nám mizí před očima; Limity pro těžbu uhlí; Prospěšnost a příležitosti pro zahrádkářství; Uchování a distribuce energie; Ekologický urbanismus; Ekologický provoz obcí a měst; Energetická chudoba; Emise z dopravy - přítrž podvodům a inovace; Potenciály obnovitelných zdrojů energie v ČR), ale také různé autobusové výjezdy (vojenský újezd Brdy, Dymokurské rybníky, divocí kopytníci v Milovicích a zbytky labských meandrů, přírodní památka Na Plachtě a ptačí rezervace Josefovské louky) a menší tematické výpravy. Vydal řadu osvětových letáčků, pořádá či se zapojuje do různých Dní Země pro veřejnost i akcí pro odbornou veřejnost. \n\nK dlouhodobě řešeným problematikám patří energetická chudoba, voda a krajina, blízkost a ochrana přírody, ekologické vzdělávání, plýtvání a kvalita potravin, klimatické změny a nová ekonomika, emise z dopravy, zahrádkářství, ekologický rozvoj měst a regionů. \n\n\n"}
{"id": "1216198", "url": "https://cs.wikipedia.org/wiki?curid=1216198", "title": "Tovarníky", "text": "Tovarníky\n\nTovarníky jsou obec na Slovensku v okrese Topoľčany v Nitranském kraji ležící na úpatí Považského Inovce.\n\nPrvní písemná zmínka je z roku 1172. Obec patřila zoborskému klášteru, od roku 1272 Taarnuk Abovi, později panství Topoľčany. V letech 1600 – 1610 byl postaven kaštel, kterého posledním majitelem před znárodněním byla rodina Stummerovců. Po zániku hradu Topoľčany počátkem 17. století byla do Tovarník přestěhována správa panství Topoľčany. V letech 1833–34 byl postaven cukrovar. V roce 1869 zde Stummerovci postavili nový cukrovar, který byl v provozu do roku 1929, kdy vyhořel. V obci byly dva mlýny, a též pivovar (založen v roce 1866), lihovar (1865) a dva hospodářské dvory (majery). V minulosti byla obec připojena k městu Topoľčany, v současnosti je opět samostatnou obcí.\n\nV obci je římskokatolická kaple Povýšení svatého Kříže z 19. století a\nTovarnícky kaštel ze 17. století. V jeho okolí se nachází chráněný areál Tovarnícky park.\n\n"}
{"id": "1216199", "url": "https://cs.wikipedia.org/wiki?curid=1216199", "title": "North American Hockey League", "text": "North American Hockey League\n\nNorth American Hockey League (NAHL) (česky: Severní americká hokejová liga) je americká juniorská liga II úrovně. V roce 2003 se připojila s bývalou ligovou soutěží America West Hockey League (AWHL), z jedenácti klubů již od roku 2003 hrálo 21. Liga se skládá z 22 týmů, které jsou rozděleny do čtyř divizí. Vítězové divizí hrají závěrečnou fázi názvem Free-for-all, mistr ligy získá trofej Robertson Cup.\n\nV sezoně 2006/07 byly kluby Bozeman Icedogs, Billings Bulls a Helena převedeny do soutěže Northern Pacific Hockey League (NPHL). Ve stejném období ukončil činnost klub Cleveland Barons Junior, Wassila Spirit změnil název na Alaska Avalanche a Texarkana Bandits změnil název na St. Louis Bandits.\n\nV sezoně 2007/08 se Santa Fe Roadrunners přestěhoval do Topeka ve státě Kansas, nyní hrajou jako Topeka RoadRunners v Landon Arena. Do soutěže se připojil nový celek Kenai River Brown Bears.\n\nPro sezónu 2008/09 se Minnesota Express přestěhoval do Detroitu, kde hráli jako Motor City Machine. Bývalý domov Minnesota Express převzal nový tým s názvem Owatonna Express. Vzhledem k rozsáhlé rekonstrukční práce v Texas Tornado neodehráli sezónu 2008-09, v nádledující sezoně se opět vrátili.\n\nSezóna 2009-10 udělila povolení vstoupit do ligy klubum The Janesville Jets, Mahoning Valley Phantoms a USNTDP opustilo ligu USHL a připojil se k NAHL. Motor City Franchise změnil název na Metal Jackets.\n\n"}
{"id": "1216201", "url": "https://cs.wikipedia.org/wiki?curid=1216201", "title": "Mike Pence", "text": "Mike Pence\n\nMichael Richard Pence (* 7. června 1959) je americký republikánský politik a 48. viceprezident Spojených států. Mezi lety 2013 až 2017 působil jako guvernér státu Indiana. Předtím byl v letech 2001 až 2013 jedním z poslanců z tohoto státu ve Sněmovně reprezentantů.\n\nDne 15. července 2016 jej republikánský prezidentský kandidát Donald Trump oznámil jako svého spolukandidáta do funkce viceprezidenta pro listopadové volby. Jako důvod Trumpova výběru byl uváděn Penceův skalní konzervatismus (je mj. dlouhodobým příznivcem Tea Party), který pomohl Trumpovi oslovit rozhodující část voličů zejména z oblasti Středozápadu USA.\n\nPo vítězství Donalda Trumpa v prezidentských volbách v listopadu 2016 se stal jeho \"running mate\" Mike Pence dne 20. ledna 2017 viceprezidentem USA.\n\nNarodil se do rodiny původem irských katolíků, měl pět sourozenců.\n\nV Indianě vystudoval v roce 1986 právo a živil se jako právník i jako moderátor rádia.\n\nJe ženatý, s manželkou Karen mají tři děti.\n"}
{"id": "1216210", "url": "https://cs.wikipedia.org/wiki?curid=1216210", "title": "Thomas Staughton Savage", "text": "Thomas Staughton Savage\n\nThomas Staughton Savage (7. června 1804 Cromwell, Connecticut – 27. prosince 1880, Rhinebeck, New York) byl americký protestantský pastor, misionář, lékař a přírodovědec.\nVystudoval Yale College a Yale Medical School. Poprvé byl ženatý se Susan A. Metcalfe, 28. září 1838 se oženil se svou druhou ženou Marií Chapin. Po její smrti roku 1842 si vzal Elizabeth Rutherford, vnučkou spisovatelky  v roce 1844. Byl otcem pěti dětí, Elizabeth Fenwick Savage (nar. 1846), Alexander Duncan Savage (nar. 1848), Thomas Rutherford Savage (nar. 1852), William Rutherford Savage (b. 1854), Jesse Duncan Savage (b. 1858). Byl to dědeček amerického umělce Thomas Casilear Cole (1888-1976).\n\nV roce 1836 Savage byl poslán jako misionář do Libérie. Při té příležitosti získal lebku a další kosti z neznámého druhu lidoopa, který popsal v roce 1847 v Boston Society of Natural History společně s americkým přírodovědcem a anatomem pod vědeckým názvem \"\", nyní známého jako gorila západní. Název je odvozen od spisů o kartážskému vůdci Hannonovi Mořeplavci, který se asi 480 př. Kr. pokusil neúspěšně gorily ovládnout. Obyvatelstvo nazval z řečtiny \"gorillai\" (\"kmenem chlupatých žen\").\n\n"}
{"id": "1216215", "url": "https://cs.wikipedia.org/wiki?curid=1216215", "title": "Svatouspenská Univská lávra", "text": "Svatouspenská Univská lávra\n\nSvatouspenská Univská lávra je lávra – monastýr ukrajinské řeckokatolické církve v obci Univ ve Lvovské oblasti. Je významným poutním místem. Datum založení monastýru není známé, ale již v dokumentech ze 14. století je uváděn jako duchovní centrum Haliče. V monastýru se nachází divotvorná ikona Bohorodičky. V současnosti zde sídlí mniši studitského způsobu života.\n"}
{"id": "1216217", "url": "https://cs.wikipedia.org/wiki?curid=1216217", "title": "Ján Szelepcsényi", "text": "Ján Szelepcsényi\n\nDoc. PhDr. Ján Szelepcsényi, PhD. (* 5. října 1937 Žilina) je slovenský dirigent, hudební skladatel, kritik, diplomat a vysokoškolský pedagog.\n\nNarodil se 5. října 1937 v Žilině. Po maturitě na střední škole v Žiině pracoval jako technický redaktor a současně studoval dirigování a skladbu na bratislavské konzervatoři. V letech 1958–1962 pokračoval ve studiu na Vysoké škole múzických umění v Bratislavě u Ľudovíta Rajtera a Jána Cikkera. Od roku 1962 také krátce u Jiřího Pinkase na Janáčkově akademii múzických umění v Brně. \n\nByl sbormistrem Železničářského uměleckého souboru, Lidového sboru slovenských učitelů, Pěveckého sboru Lúčnica, Slovenského filharmonického sboru. V Turecku řídil sbor Státní opery a baletu v Ankaře a sbor Tureckého rozhlasu a televize.\n\nVýznamná byla i jeho činnost jako hudebního organizátora. Byl spoluautorem i realizátorem koncepce Bratislavských hudebních slavností, festivalu Bratislavské kulturní léto a hradní slavnosti a dalších hudebních událostí. Byl také zakladatelem a vedoucím tajemníkem \"Svazu slovenských filmových a televizních umělců\".\n\nPo vzniku samostatné Slovenské republiky byl prvním slovenským velvyslancem v Turecku a byl členem komise OSN pro lidská práva a častým členem zahraničních delegací ministerstva kultury SR. Jako vědec se kromě muzikologie zabýval problematikou sociální komunikace a etiky hospodářských a kulturních aktivit člověka. Působil jako rektor nově založené Univerzita sv. Cyrila a Metoda v Trnavě.\n\nSyn Róbert Szelepcsényi je vědcem v oboru informatiky a v roce 1995 mu byla udělena prestižní Gödelova cena za formulaci tzv. za Immerman-Szelepcsényiho věty.\n\n\nJako skladatel komponoval převážně scénickou a filmovou hudbu. Je rovněž autorem 5 odborných monografií a řady článků v odborných časopisech.\n\n\n"}
{"id": "1216222", "url": "https://cs.wikipedia.org/wiki?curid=1216222", "title": "Wagram (rozcestník)", "text": "Wagram (rozcestník)\n\nWagram může být:\n\n"}
{"id": "1216223", "url": "https://cs.wikipedia.org/wiki?curid=1216223", "title": "Referendum v Abcházii (2016)", "text": "Referendum v Abcházii (2016)\n\nDne 10. července 2016 zorganizovala Abcházie, jež je de-facto nezávislá, většinou států světa neuznaná republika, referendum v otázce, zdali se mají konat předčasné prezidentské volby.\n\nReferendum vyhlásil dekretem sám prezident Raul Chadžimba dne 1. července 2016 ještě před vypršením lhůty, do kdy ho měl ze zákona vyhlásit, neboť už v březnu shromáždila opozice dostatečný počet hlasů pod petici za vyhlášení tohoto referenda. Prezident tak učinil i přes svůj osobní nesouhlas, neboť měl podezření, že opozici jde o odmítnutí referenda ze strany státních autorit, aby vyvolala v následujícím období nepokoje.\n\nReferendum skončilo nakonec velkou blamáží, neboť se ho zúčastnilo pouhých 1 628 voličů, z nichž těsná většina hlasovala proti. Volební účast dosáhla pouze 1,23 % oprávněných voličů, což znamená, že obyvatelstvo referendum převážně ignorovalo. Z tohoto důvodu bylo referendum ústřední volební komisí prohlášeno za neplatné.\n\nPo zveřejnění výsledků vydal prezident Chadžimba prohlášení, kde označil otázku, zda se mají v Abcházii konat předčasné prezidentské volby, pro abchazskou společnost jednoznačně irelevantní. Na následné tiskové konferenci označil referendum za frašku a nízkou volební účast odůvodnil ne bojkotem, ale nedůvěrou obyvatel v osoby, jež od začátku o konání referenda usilovaly, neboť opozice v předchozích měsících tvrdila, že vláda konání referenda neumožní a vyzývala společnost k akci, ale pak den před referendem vyzývala obyvatele, aby k volebním urnám nešli. Prezident Chadžimba též slíbil, že pachatelé útoku proti budově ministerstva vnitra Abcházie z 5. července, budou potrestáni. Vyjádřil politování nad množstvím peněz vynaložených na konání referenda a slíbil, že se podobné akce podrývající stabilitu republiky Abcházie nebudou opakovat.\n"}
{"id": "1216228", "url": "https://cs.wikipedia.org/wiki?curid=1216228", "title": "Teodor Šebo-Martinský", "text": "Teodor Šebo-Martinský\n\nTeodor Šebo-Martinský, pseudonym: \"Teo Martinský, Teo Šebo Martinský,\" (23. října 1911 Martin – 5. srpna 1980 Bratislava) byl slovenský hudební skladatel.\n\nZákladní hudební vzdělání získal na \"Lidové škole umění\" v Banské Bystrici. Studoval na gymnáziu v Banské Bystrici (1922–1924) a na reálném gymnáziu v Levicích. Po maturitě v roce 1930 studoval skladbu na \"Německé hudební akademii v Praze\" u prof. Finkeho. V roce 1932 přestoupil na \"Hudební a dramatickou akademii v Bratislavě\", kde byl jeho učitelem Alexander Moyzes. Absolvoval v roce 1935. V letech 1939–1941 působil jako tajemník \"Hudební komory v Bratislavě\" a v letech 1940–1944 byl šéfredaktorem časopisu \"Javisko\". V roce 1952 se stal hudebním redaktorem bratislavského rozhlasu a v roce 1959 redaktorem \"Štátneho hudobného vydavateľstva\", později Supraphonu a Opusu\n\n1971 – Cena Zväzu slovenských skladateľov\n1973 – Cena Slovenského hudobného fondu\n1981 – filmový medailon k nedožitým 70. narozeninám (Čs. televize, Bratislava)\n\nTeodor Šebo byl jedním z prvních skladatelů a textařů slovenské taneční písně a slovenského muzikálu. Komponoval scénickou hudbu pro rozhlas i pro divadlo. Kromě hudby se zabýval malířstvím. Jeho výtvarné práce jsou v soukromých sbírkách.\n\n\n\n\n\n"}
{"id": "1216231", "url": "https://cs.wikipedia.org/wiki?curid=1216231", "title": "Seznam středních odborných učilišť v Praze", "text": "Seznam středních odborných učilišť v Praze\n"}
{"id": "1216232", "url": "https://cs.wikipedia.org/wiki?curid=1216232", "title": "Their Satanic Majesties' Second Request", "text": "Their Satanic Majesties' Second Request\n\nTheir Satanic Majesties' Second Request je čtvrté studiové album americké psychedelicko-rockové kapely The Brian Jonestown Massacre. Vyšlo v červnu roku 1996 u vydavatelství Tangible and a dostribuováno bylo vydavatelstvím Bomp! Records. Album je druhým v pořadí ze tří dlouho hrajících desek vydaných kapelou během roku 1996.\n\n\"Their Satanic Majesties' Second Request\" bylo nahráno v roce 1995 ve studiích Bloody Angle.\n\nHudba a název alba je ovlivněna albem kapely The Rolling Stones \"Their Satanic Majesties Request, které vyšlo v roce 1967.\n\nNa albu je patrný příklon k psychedelii šedesátých let a vliv kapely The Rolling Stones. Na desce byla použita řada nástrojů, které byly typické pro psychedelické kapely šedesátých let: sitar, mellotron, farfisa, didgerida, bubínky, a zvonkohra. První písní alba All Around You (Intro), vzdávají hold Stonům a zvou všechny posluchače na společný psychedelický výlet.\nPísní \"Donovan Said\" odkazují na skladbu písničkáře Donovana \"The Fat Angel\" a ve které napodobují jeho zpěv v 3/4 rytmu.\n\nJason Ankeny na AllMusic napsal: \"jejich hudba je moc dobrá na to, aby byla považována jako revivalový počin, a dost kvalitní na to, aby byla kopírkou jejích předchůdců – samotní Stones už několik let nenatočili tak silnou a zábavnou nahrávku\".\n\nVšechny písně na albu složil Anton Newcombe, kromě písní \"No Come Down\" a \"Miss June '75\", které napsal Matt Hollywood.\n\n\n\n\n\n"}
{"id": "1216233", "url": "https://cs.wikipedia.org/wiki?curid=1216233", "title": "Kočárovna", "text": "Kočárovna\n\nKočárovna je objekt, jenž slouží k odstavení a uschování kočárů či panských povozů. Prováděly se zde i jejich potřebné opravy. Vedle toho se také využívaly například pro uskladnění sena určeného ke krmení koní. Některé z objektů (například u zámku v Ctěnicích nebo ve Čkyni) jsou památkově chráněné.\n\n"}
{"id": "1216234", "url": "https://cs.wikipedia.org/wiki?curid=1216234", "title": "Šarlota Pruská (1831–1855)", "text": "Šarlota Pruská (1831–1855)\n\nŠarlota Pruská (celým jménem \"Bedřiška Luisa Vilemína Marianna Šarlota Pruská\", 21. června 1831, Zámek Schönhausen, Berlín – 30. března 1855, Meiningen) byla, díky sňatku s Jiřím II., dědičná princezna sasko-meiningenského vévodství. Zemřela několik měsíců před svými čtyřiadvacátými narozeninami na komplikace při porodu – nepřežila ani ona, ani syn.\n\nŠarlotin otec Albrecht (též Albert) byl mladším synem Fridricha Viléma III. a Luisy Meklenbursko-Střelické. V roce 1830 si vzal svoji sestřenici Mariannu Oranžskou, dceru Viléma I. O rok později se páru narodil první potomek; dcera Šarlota. Stalo se tak 21. června 1831 na zámku Schönhausen v Berlíně. O rok později se narodil mrtvý syn, roku 1837 pak syn Albrecht. Jejich poslední dvě děti byly dcery Alžběta, která zemřela v dětství, a Alexandrina. Roku 1848, šest let po narození nejmladší Alexandriny, se pár nechal rozvést a Šarlota byla i se svými sourozenci svěřena do otcovy péče. Ve skutečnosti se ale o děti starala jejich bezdětná teta Alžběta Ludovika Bavorská.\n\nŠarlotě bylo v době rozvodu rodičů již sedmnáct let a prožila poměrně šťastné dětství. Již v raném věku měla také nadání pro hudbu a učila se u hudebníků, jako byli Julius Stern, Theodor Kullak nebo Wilhelm Taubert. Napsala řadu písní a klavírních skladeb. Její dcera Marie Alžběta později tento Šarlotin dar také zdědila.\n\nJako mladá žena měla Šarlota díky svému původu dobré postavení – vždyť pocházela z nizozemské i pruské královské rodiny. Dne 18. května 1850 si devatenáctiletá Šarlota v Charlottenburgu vzala o pět let staršího Jiřího, dědice Sasko-meiningenského vévodství. Jiří jako jediný syn Bernarda II. a Marie Bedřišky měl zdědit velké bohatství a navíc byl i dobrý vojevůdce; v roce 1849 vedl meiningenský pluk v Prusko-dánské válce. Během jeho vojenské kariéry mu vlivnou dceru z dobré rodiny doporučili příbuzní, ale po první schůzce se do sebe pár zamiloval.\n\nSvatba byla honosná a svatebním darem byla i luxusní vila u jezera Como, kterou páru darovala Šarlotina matka Marianna. Ta byla přejmenována na počest nevěsty \"Villa Carlotta\". Dalšími svatebními dary byly například sbírky obrazů nebo soch. Novomanželé ve velkém utráceli peníze a střídavě žili v Berlíně a Postupimi, kvůli narození dětí se ale vraceli do Meiningenu. Šarlota a Jiří měli čtyři děti, přičemž pouze dvě se dožili dospělosti.\n\n27. ledna 1855 zemřel ve věku 3 tří let Šarlotin druhorozený syn Jiří Albrecht. O tři měsíce později, 30. března 1855, umírá na porodní komplikace i jeho matka Šarlota. Zemřela při náročném porodu syna, který ale také nepřežil a zemřel den po porodu. Jiří pro svoji první manželku velmi truchlil, nakonec se ale znovu oženil, tentokrát s Feodorou z Hohenlohe-Langenburgu, která se mu zdála jako vhodná macecha pro syna a dceru, které se Šarlotou měl. S Feodorou Jiří zplodil další tři syny (jeden zemřel jako nemluvně), avšak manželství bylo nešťastné.\n\nZ manželství s Jiřím vzešly čtyři děti (dva synové, dvě dcery), avšak jen dvě se dožili dospělosti.\n\n"}
{"id": "1216236", "url": "https://cs.wikipedia.org/wiki?curid=1216236", "title": "Polomský potok", "text": "Polomský potok\n\nNázev Polomský potok má více vodních toků:\n\n"}
{"id": "1216238", "url": "https://cs.wikipedia.org/wiki?curid=1216238", "title": "Gęsiniec", "text": "Gęsiniec\n\nGęsiniec (česky Husinec, německy Hussinetz) je obec v okrese Strzelin v Dolnoslezském vojvodství v jihozápadním Polsku. Leží cca 2 kilometry jižně od Střelína a 41 kilometrů jihozápadně od hlavního města regionu, Vratislavi. Husinec byl založen roku 1749 českými exulanty na místě bývalých poplužních dvorů. Byl pojmenován podle rodiště Jana Husa. V listopadu 1749 zde stálo 32 nových českých domů, v září 1752 sto nových domů, 25 dalších bylo rozestavěno a pro dalších 25 domů chybělo dřevo. Když už kapacita Husince potomkům českých exulantů nestačila, část z nich odešla do nově zakládaného města Zelov. Po skončení 2. světové války muselo Německo přenechat tuto část Slezska Polsku a do Husince přišli dosídlenci z polského východu, kde byla hranice rovněž posunuta ve prospěch Sovětského Svazu. V roce 1946 potomci českých exulantů doby pobělohorské polský Husinec opustili. \n\nV centrální části obce se nachází pomník připomínající obyvatele Husince, kteří padli v první světové válce. Je zde kdysi český kostel, zmodernizovaný v 80. letech, užívaný katolickou a evangelickou reformovanou církví. V Husinci můžeme také najít Český dům, který patří Spolku Slováků v Polsku a dnes slouží jako místo pro setkávání místních protestantů.\n\nNarodil se zde slezský protestantský teolog Heřman z Tardy.\n\nVáclav Blanický (od založení–1754), Samuel Figulus (1754–1771), Jiří Daniel Mojžíš (1771–1809), Petr Ssikora (1811–1824), Josef z Tardy (1825–1874), Gustav Chlumský (1874–1910), Heinrich Duvinage (1910–1943), Benno Krause (1944–1946). \n\nSamuel Figulus (2.4.1724, Skoki–1771) byl pravnuk Jana Amose Komenského. Kazatelem sboru v Husinci a Čermné v Pruském Slezsku byl až do své smrti.\n\n"}
{"id": "1216240", "url": "https://cs.wikipedia.org/wiki?curid=1216240", "title": "Brjanský automobilový závod", "text": "Brjanský automobilový závod\n\nBAZ (, \"Brjanskij Avtomobilnij Zavod\" - \"Brjanský automobilový závod\") je ruský výrobce nákladních automobilů, založený roku 1958 jako pobočka továrny ZiL ve městě Brjansk. Jde o jednoho z předních ruských výrobců vojenské techniky. Vyrábí terénní nákladní automobily a tahače s nosností 14 až 40 tun.\n\nPůvodně se zde vyráběly komponenty jako hnací nápravy, podvozek, nástavby a další díly pro automobil ZIL-131. Už v roce 1959 sem byla z moskevské továrny přesunuta výroba armádních vozidel a v roce 1960 zde byla založena speciální uzavřená konstrukční kancelář a nezávislá výroba.\n"}
{"id": "1216243", "url": "https://cs.wikipedia.org/wiki?curid=1216243", "title": "Paolo della Stella", "text": "Paolo della Stella\n\nPaolo della Stella (? Melide u Lugana – říjen 1552 asi Praha) byl italský renesanční sochař, architekt a stavitel působící v Čechách.\n\nVyškolen byl patrně při pracích na chrámu v Luganu, případně Comu. Od roku 1538 působil v pražských dvorních službách, vedl skupinu italských sochařů, byl stavitel na Pražském hradě a dvorních zámcích v Čechách.\n\n\n"}
{"id": "1216244", "url": "https://cs.wikipedia.org/wiki?curid=1216244", "title": "SKP České Budějovice", "text": "SKP České Budějovice\n\nSportovní klub policie České Budějovice je český fotbalový klub z Českých Budějovic, který vznikl roku 1952. V současné době má klub pouze mládežnická družstva.\n\nV klubu působil mj. Josef Hron, který se v sezoně 1977/78 stal mistrem československé ligy se Zbrojovkou Brno.\n\nStadion Rudé hvězdy České Budějovice byl vybudován v letech 1957–1959, klub zde dosud působí. Sportovní areál byl postupně rozšiřován.\n\nZdroj: \n\nZdroj: \n\n"}
{"id": "1216247", "url": "https://cs.wikipedia.org/wiki?curid=1216247", "title": "Ural-375D", "text": "Ural-375D\n\nUral-375D je sovětský 4,5 tunový nákladní automobil s pohonem 6x6, vyvinutý v Uralském automobilovém závodě roku 1961. Ural-375D nahrazoval starší nákladní automobil ZIL-157 a po čase byl sám nahrazen novějším vozidlem Ural-4320. Jeho podvozek se stal základem např. pro raketomet BM-21 Grad.\n\nPrvním předchůdcem vozidla Ural-375D byl \"NAMI-020\", vyvíjený specialisty z firmy NAMI (rus. Centraľnyj naučno-issledovateľnyj avtomobiľnyj i avtomotornyj institut – Центральный научно-исследовательский автомобильный и автомоторный институт). Vozidlo bylo představeno v roce 1955. Mělo pohon 6x6, používalo benzínový osmiválcový motor s výkonem 180 koní. Vozidlo mělo trvale zapnutý pohon přední nápravy a zadní náprava mohla být vypnuta a zapnuta. I navzdory technickým nedostatkům bylo nařízeno pokračovat ve vývoji, neboť v zkouškách porazil konkurenční vozy GAZ-63 a ZiS-151.\n\nV květnu 1958 byl veřejnosti představen nový, upravený NAMI-020, který dostal označení Ural-375. Nové vozidlo mělo oproti staršímu prototypu jiné umístění motoru, chladiče, blatníky a odlišnou konstrukci kabiny a řízení. Zkoušky vozidla proběhly v dubnu 1959. Byly testovány dvě verze – \"Ural-375\" a \"Ural-375T\". První prototyp měl nosnost 4 500 kg a druhý 5 000 kg. Vozidla měla být určena pro armádu, proto začal paralelně vývoj \"Ural-377\" pro civilní účely.\n\nNejvíce vyráběným modelem se stal \"Ural-375D\". Vzniklo několik verzí pro různá klimatická pásma, jakými byly například \"Ural-375Ju\" pro tropické pásmo a \"Ural-377K\" pro Arktidu.\n\nHlavní nevýhodou vozidla bylo použití benzinového motoru s velkou spotřebou paliva. V roce 1973 se proto objevil nový automobil Ural-4320 s dieselovým motorem. Poslední vozy Ural-375 byly vyrobeny v roce 1988, výroba verze \"Ural-37km\" byla zastavena až v roce 1991.\n\n"}
{"id": "1216250", "url": "https://cs.wikipedia.org/wiki?curid=1216250", "title": "Robotní patent (1775)", "text": "Robotní patent (1775)\n\nRobotní patent z roku 1775 byl dokument, který 13. srpna 1775 (pro Čechy, 7. září 1775 pro Moravu) vydala rakouská panovnice Marie Terezie. Šlo o součást tereziánských osvícenských reforem. Robotu patent odstupňoval podle výše kontribuce (pozemkové daně), kterou poddaní platili státu. Marie Terezie patentem reagovala na selské povstání z roku 1775.\n\nPatent stanovil délku robotního pracovního dne na 8 hodin v zimě, 12 hodin v létě, včetně přestávky na oběd. Navíc robotní patent zkrátil robotu pouze na tři dny v týdnu. Rozdělil poddané do jedenácti tříd podle majetku. Nejnižší robotní povinnost podle tereziánského patentu byla stanovena na 13 dní ročně, nejvyšší byla tři dny týdně. Poddaní se mohli rozhodnout i pro stará pravidla roboty před rokem 1775. Rejstříky ze všech panství byly uchovávány c. k. zemskou správou a byly základem robotní výměry až do roku 1848, kdy byla robota definitivně zrušena.\n\nPatent ulevil hlavně sedlákům, jimž robotních povinností ubylo často až o polovinu.\n\nZávaznost robotního patentu byla nechána na rozhodnutí poddaných, kteří si mohli zvolit buď starý stav, nebo novou úpravu. V případě, že se rozhodli pro novou úpravu, byly jim však dalším patentem z roku 1776 uloženy další povinnosti, a to na nátlak vrchností, které se obávaly přílišného ztenčení svých důchodů. Patentem z roku 1776 bylo totiž stanoveno, že dosavadní bezplatné užívání nyní již vrchnostenských (původně občinových) lesů a pastvin má poddaným zůstat jen v případě, jestliže si ponechají staré roboty. Poddaní, kteří přijali novou úpravu robot podle patentu z roku 1775, musí za užívání pastvin a lesů buď platit poplatky nebo vykonávat práci (čili novou robotu) v hodnotě poplatku. Byla tak porušena zásada, která byla proklamována v patentu z roku 1775, že novou úpravou se nesmějí povinnosti poddaných nikde zvětšit. \n\nTereziánský robotní patent navazoval na předchozí patenty o robotě, patent Leopolda I. z roku 1680 a další patenty z let 1717, 1738 a 1771 (pro Slezsko).\n"}
{"id": "1216251", "url": "https://cs.wikipedia.org/wiki?curid=1216251", "title": "Alice, hraběnka z Athlone", "text": "Alice, hraběnka z Athlone\n\nAlice, hraběnka z Athlone (\"Alice Mary Victoria Augusta Pauline\" 25. února 1883 Windsor - 3. ledna 1981 Kensingtonský palác) byla britskou princeznou a vnučkou královny Viktorie. Byla nejdéle žijící narozenou britskou princeznou a poslední žijící vnouče královny Viktorie. Byla kmotrou někdejší nizozemské vládnoucí královny Beatrix, jejíž matka královna Vilemína byla sestřenicí Alice.\n\nNarodila se 25. února 1883 na Windsorském hradě jako první potomek a jediná dcera prince Leopolda, vévody z Albany a princezny Heleny Waldecko-Pyrmontské. Měla mladšího bratra Karla Eduarda. Její otec byl nejmladším synem královny Viktorie a prince Alberta, proto jí byl po narození udělen titul \"Její královská Výsost\" \"princezna Alice z Albany\", podobně jí náležely i tituly princezny ze Saska-Koburku a Gothy a vévodkyně v Sasku.\n\nPrinceznin křest se uskutečnil 26. března 1883 v soukromé kapli Windsorského hradu jako \"Alice Mary Victoria Augusta Pauline\". Byla pojmenována po svojí zesnulé tetě princezně Alici, provdané velkovévodkyni Hesenské, jejíž manžel byl jedním z kmotrů princezny Alice. Jejími kmotry byl a královna Viktorie, dále německá císařovna Augusta, král Vilém III. Nizozemský, velkovévoda Ludvík IV. Hesenský, waldecko-pyrmontská princezna Helena, kníže z Walesu, německá korunní princezna Viktorie, princ Vilém Würtemberský, dědičná kněžna ze Bentheimu a Steinfurtu a vévodkyně z Cambridge.\n\nProvdala se 10. února 1904 za svého vzdáleného bratrance prince Alexandra z Tecku, bratra Marie, kněžny z Walesu a manželky následníka trůnu Jiřího, knížete z Walesu. Po svatbě získala titul JKV princezna Alexander z Tecku. Společně měli tři děti, dva syny a jednu dceru\n\n\nPrincezna Alice byla přenašečkou genu hemofilie, který zdědila po svém otci Leopoldovi. Její syn Rupert trpěl touto nemocí.\n\nV roce 1917 se její manžel , podobně jako jiní členové britské královské rodiny, vzdal svého německého titulu \"prince z Tecku\" a přijal příjmení Cambridge, později mu byl udělen titul \"Sir\" Alexander Cambridge a později titul \"hraběte z Athlone\". O titul přišly i jejich dvě děti. Alice se vzdala svých německých titulů, ale zůstal jí její vlastní titul princezny Velké Británie a Severního Irska, proto byla titulována \"Její královská Výsost\" princezna Alice, hraběnka z Athlone.\n\nJejí bratr Karel Eduard, vévoda z Albany a vévoda Sasko-Kobursko-Gothajský, působící u německé armády se vzdal svých britských titulů a ponechal si své německé tituly.\n\nV letech 1924-1931 působil její manžel jako generální guvernér v Jižní Africe, kam jej doprovázela i princezna Alice. V letech 1940-1946 vykonával hrabě z Athlone funkci generálního guvernéra Kanady, kde byla s manželem i Alice.\n\nPo druhé světové válce byl její bratr, sloužící v německé armádě zatčen. Spolu s manželem se v Německu neúspěšně pokoušeli vyjednávat o jeho propuštění. Karel Eduard byl v roce 1946 souzen a pokutován.\n\nBěhem svého života plnila mnoho královských povinností, kromě povinností manželky generálního guvernéra Jižní Afriky a Kanady se účastnila korunovací Eduarda VII., Jiřího V., Jiřího VI. a Alžběty II. Působila jako velící plukovník dvou britských armádních jednotek a jedné rhodéské. Během druhé světové války byla čestnou velitelkou ženského oddílu Královského kanadského letectva. V roce 1950 se stala kancléřkou Univerzity Západní Indie. Ve 30.-60. létech 20. století působila jako předsedkyně rady na Royal Holloway College na Londýnské univerzitě.\n\nPozději žila v Kensinghtonském paláci, kde v roce 1981 zemřela ve věku 97 let a 313 dní. Jejího pohřbu v kapli svatého Jiří na Windsorském hradě se zúčastnili všichni členové britské královské rodiny. Princezna Alice byla pohřbena na pohřebišti britské královské rodiny ve Frogmore nedaleko mauzolea jejích prarodičů královny Viktorie a prince Alberta. Žila během vlády šesti britských panovníků - Viktorie, Eduarda VII., Jiřího V., Eduarda VIII., Jiřího VI. a Alžběty II.\n"}
{"id": "1216252", "url": "https://cs.wikipedia.org/wiki?curid=1216252", "title": "Malý potok", "text": "Malý potok\n\nNázev Malý potok má více vodních toků:\n\n"}
{"id": "1216256", "url": "https://cs.wikipedia.org/wiki?curid=1216256", "title": "Bazilika svatého Šebestiána za hradbami", "text": "Bazilika svatého Šebestiána za hradbami\n\nBazilika svatého Šebestiána za hradbami (\"San Sebastiano fuori le mura\" nebo \"San Sebastiano ad Catacumbas\") je bazilika v Římě. Až do Velkého jubilea 2000 patřila k Sedmi poutním kostelům; mnoho poutníků dosud upřednostňuje tradiční seznam.\n\nBazilika, původně zbudována v první polovině 4. století, je zasvěcena svatému Šebestiánu, římskému mučedníkovi ze 3. století. Přívlastek \"ad catacumbas\" se vztahuje ke katakombám svatého Šebestiána, které se rozkládají pod kostelem, zatímco \"fuori le mura\" odkazuje na skutečnost, že je postavena vně Aurelianovy hradby, a odlišuje baziliku od kostela \"San Sebastiano al Palatino\" na Palatinském pahorku.\n\nSoučasná podoba pochází převážně ze 17. století, kdy kardinál Scipione Borghese v roce 1609 pověřil stavbou Flaminia Ponzia a po Ponziově smrti v roce 1613 Giovanniho Vasanzia, který stavbu dokončil.\n\n"}
{"id": "1216257", "url": "https://cs.wikipedia.org/wiki?curid=1216257", "title": "Romford FC", "text": "Romford FC\n\nRomford FC (celým názvem: Romford Football Club) je anglický fotbalový klub, který sídlí v severovýchodním Londýně. Založen byl v roce 1876 pod názvem Romford Town FC. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Ship Lane s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216259", "url": "https://cs.wikipedia.org/wiki?curid=1216259", "title": "Pohřebiště panovníků Svaté říše římské", "text": "Pohřebiště panovníků Svaté říše římské\n\nSvatá říše římská byl státní útvar v letech 800 až 1806 složený z mnoha států a území pod žezlem voleného římskoněmeckého císaře, resp. německého krále.\n\nZa panování Habsburků sloužila k pohřbívání císařů z tohoto rodu Kapucínská hrobka („císařská hrobka“) ve Vídni, předtím byly ostatky císařů a králů různých městech říše (Cáchy, Špýr, Praha, Štýrský Hradec ad.).\n\n"}
{"id": "1216262", "url": "https://cs.wikipedia.org/wiki?curid=1216262", "title": "EDUkační LABoratoř", "text": "EDUkační LABoratoř\n\nEDUkační LABoratoř je nezisková organizace, která se věnuje vzdělávání pedagogů, vydávání odborných publikací, inovacím ve školství, popularizaci učitelského povolání a vzdělávací politice. Poskytuje učitelům metodickou podporu při implementaci moderních forem výuky do praxe ve formě akreditovaných kurzů, workshopů či konferencí. Veškeré aktivity, které EDUkační LABoratoř organizuje, vedou učitelé z praxe.\n\nProjekt je zaměřen na systematické zavádění formativního hodnocení na základních školách. Na devíti školách vznikla centra kolegiální podpory (CKP) odkud se přes učitele (lídry) formativní hodnocení prakticky předává na další školy v kraji. Projekt realizuje Pedagogická fakulta Univerzity Karlovy ve spolupráci s organizací EDUkační LABoratoř. Aktivita vznikla za podpory OP VVV.\n\nOd roku 2016 se EDUkační LABoratoř věnuje vydávání publikací pro učitele s cílem zpřístupnit pedagogům odbornou populárně-naučnou a česky psanou literaturu. Knihy vychází ve spolupráci s Nadací Martina Romana.\n\n\n\nVe spolupráci s Katedrou psychologie Pedagogické fakulty Univerzity Karlovy realizovala EDUkační LABoratoř rozsáhlý výzkum s názvem Syndrom vyhoření mezi učitelkami a učiteli mateřských škol, do kterého se v rozmezí března až července 2018 zapojilo na 900 pedagogů. \n\nProjekt Školka hrou dlouhodobě metodicky podporuje učitele a ředitele mateřských škol. Ve všech krajích České republiky vznikla Metodická centra pro předškolní vzdělávání, kde mají ostatní učitelé možnost navštívit vzdělávací kurzy. Projekt probíhá pod záštitou MŠMT.\n\nVýzkumný projekt, ve kterém 12 základních a středních škol v různých krajích České republiky testovalo používání dotykových technologií ve výuce. Na všech 12 školách byla vybavena jedna třída moderními technologiemi: tablety, dotykovou obrazovkou, počítačem a systémem na management tabletů Samsung School. Projekt byl realizován ve spolupráci se společností Samsung.\n\nProjekt Škola dotykem AKADEMIE nabídl učitelům možnost zúčastnit se bezplatných seminářů zaměřených na práci s digitálním edukačním obsahem portálu eKabinet.cz a dotykovými technologiemi ve výuce. Semináře probíhaly pod vedením učitelů zapojených do projektu Škola dotykem.\n\nV rámci projektu Škola dotykem UNIVERZITA se studenti pedagogických oborů seznámili s moderními metodami výuky za použití dotykových technologií a digitálního edukačního obsahu. Do projektu byly v roce 2015/2016 zapojeny 3 univerzity: Univerzita Hradec Králové, Univerzita Palackého v Olomouci, Jihočeská univerzita v Českých Budějovicích.\n\nCílem projektu Škola dotykem HRAVĚ bylo seznámit učitele a žáky základních a středních škol s možnostmi programování. Účastníci měli možnost osvojit si základní pravidla programování, vyzkoušet si programovací prostředí vhodné pro jejich věkovou skupinu a naučit se vlastní projekty prezentovat a sdílet. Projekt probíhal ve spolupráci s Domem digitálních dovedností a Centrem robotiky v Plzni.\n\nMezinárodní taneční soutěž pro mateřské, základní a střední školy. Žáci během soutěže vytvářeli taneční videa a digitální materiály.\n\n"}
{"id": "1216264", "url": "https://cs.wikipedia.org/wiki?curid=1216264", "title": "Biskupský dvůr", "text": "Biskupský dvůr\n\nBiskupský dvůr může označovat:\n"}
{"id": "1216265", "url": "https://cs.wikipedia.org/wiki?curid=1216265", "title": "Soham Town Rangers FC", "text": "Soham Town Rangers FC\n\nSoham Town Rangers FC (celým názvem: Soham Town Rangers Football Club) je anglický fotbalový klub, který sídlí ve městě Soham v nemetropolitním hrabství Cambridgeshire. Založen byl v roce 1947. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Julius Martin Lane s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216267", "url": "https://cs.wikipedia.org/wiki?curid=1216267", "title": "Androgynie", "text": "Androgynie\n\nAndrogynie je kombinace mužských a ženských charakteristik. Genderové nejednoznačnosti lze nalézt v módě, genderové identitě, sexuální identitě nebo sexuálním životním stylu. Pojem může také odkazovat na něčí zpěv nebo hlas.\n\nAndrogynie jako podstatné jméno se začala užívat cca kolem roku 1850 a nominalizovala přídavné jméno \"androgynní\". Použití přídavného jména se datuje od počátku 17. století a je samo odvozeno od staršího francouzského (14. století) a anglického (r. 1550) termínu \"androgyne\". Termíny jsou nakonec odvozeny ze Starověké řečtiny: ἀνδρόγυνοςod ,mající původ v - (\"anér, andr-\", což znamená \"muž) a (\"gunē, gyné\", což znamená žena), přes latinu: \"androgynus\", starší slovní tvar \"androgyn\" je ještě v použití jako podstatné jméno s překrývajícím se souborem významů.\n\nAndrogynie mezi lidmi – fyzické, psychické, a kulturní – je doložena od nejstarší historie a skrze světové kultury. Starověký řecký mýtus o Hermaphroditovi a Salmacis, dvě božstva spojena do jednoho nesmrtelníka – poskytl referenční rámec používaný v Západní kultuře po staletí.\n\nAndrogynie a homosexualita jsou vidět v Platónově Symposiu v mýtu, který Aristofanés vypráví publiku. Lidé bývali dříve sférické bytosti se dvěma těly, které k sobě byly připojeny zády. Existovaly tři pohlaví: mužsko-mužští lidé, kteří sestoupili ze slunce, žensko-ženští lidé, kteří sestoupili ze země, a mužsko-ženští lidé, kteří přišli z měsíce. Poslední pár představuje androgynní pár. Tito sféričtí lidé se snažili převzít božskou moc, ale nepodařilo se jim to. Zeus se tedy rozhodl nechat je rozpůlit, a přiměl Apolla, aby je sešil dohromady a nechal pupík na připomenutí, že nemají vzdorovat bohům. Kdyby to udělali znovu, nechal by je rozpůlit a mohli by skákat jen po jedné noze. Platón v tomto díle tvrdí, že homosexualita není hanebná. Toto je jeden z nejstarších odkazů na androgynii. Jiné rané odkazy na androgynii zahrnují astronomii, kde názvem androgyn pojmenovávali planety, které měnily teplotu.\n\nFilozofové jako Philo z Alexandrie a raně křesťanští vůdci jako Órigenés, Řehoř z Nyssy nadále podporovali myšlenku androgynie jako původní a dokonalý lidský stav během pozdní antiky.\" Ve středověké Evropě, hrál pojem androgynie důležitou roli v křesťanské teologické debatě a alchymistické teorii. Vlivní teologové, například Jan z Damašku a John Scottus Eriugena nadále podporovali předpodzimní androgynii navrhovanou ranými církevními otci, zatímco ostatní duchovenstvo vykládalo a diskutovalo o vhodném názoru a léčbě současných \"hermafroditů.\"\n\nZahrnování androgynie v západním esotericismu pokračovalo do moderní doby. Antologie Alchemických myšlenek De Alchemia z roku 1550 obsahovala vlivný Růženec filosofů, který znázorňuje posvátné manželství mužského principu (Sol) s ženským principem (Luna), vytvářející \"Božského Androgyna,\" reprezentující alchymistické hermetické přesvědčení v dualismus, transformaci, a transcendentální dokonalost unie protikladů. Symbolika a význam androgynie byla středem pozornosti německého mystika Jakoba Böhmeho a švédského filozofa Emanuela Swedenborga. Filozofický koncept \"Všeobecného Androgyna\" (nebo \"Univerzálního Hermafrodita\") – dokonalého splynutí pohlaví, které předcházely dnešnímu zkaženému světu a/nebo byla utopie dalšího – také hrála ústřední bod v Rosicrucianově doktríně a filozofických tradicích jako Swedenborgianismus a teosofii. Architekt dvacátého století Claude Fayette Bragdon vyjádřil koncept matematicky jako magický čtverec, za použití stavebních bloků v mnoho z jeho nejznámějších.\n\nTéměř v celé západní kultuře společnost vytvořila pravidla, aby zamezila lidem oblékat se do jiného oblečení, než jaké náleží jejich pohlaví. Společnost definovala kalhoty jako pánské oblečení a ženy by za jejich nošení byly odsuzovány. Nicméně, během 18. století, jsme mohli vidět špionky a Vivandières, které na sobě nosily určitou uniformu s šaty přes kalhoty. Ženské aktivistky se v té době také rozhodly, že budou nosit kalhoty, například Luisa Capetillo, aktivistky za ženská práva a první žena v Puerto Rico, která se jako první žena na veřejnosti ukázala v kalhotách.\n\nNa počátku 19. století se objevilo rozmazání tradiční genderové role objevující se s První světovou válkou a součástí nové módy takových módních průkopníků jako Paulse se staly kalhoty prominentními v rozostření tradiční genderové role, které se objevily s První světovou válkou a byly zavedeny do módy módními průkopnícemi jako byly Paula Poireta a Coco Chanel. Nejen mladé nekonvenční ženy začaly být oblíbené, bylo to navíc doprovázeno vkusem, který dal ženám androgynní vzhled. Coco Chanel, která milovala nošení kalhot, se do toho vložila a představila plážová pyžama a jezdecké kalhoty pro ženy. Během 30. let 20. století, okouzlující herečky, jako například Marlene Dietrich fascinovaly a šokovaly silnou touhou nosit kalhoty a přijmout androgynní styl. Nejen že je ikonou stylu pro androgynní lidi, ale také je známá jako první herečka, která si na premiéru oblékla kalhoty.\n\nBěhem 60. a 70. let 20. století se předpokládalo, že ženské osvobozenecké hnutí, pohlavní osvobození a Stonewallské nepokoje odehrávající se v tehdejší době přispěly k tomu, jaká móda byla a jak ovlivnila tehdejší módní designéry, jako byla například Yves Saint Laurent. Yves Saint Laurent navrhl Le Smoking oblek a poprvé jej představil v roce 1966, a erotizované androgynní fotografie Helmuta Newtona udělaly z Le Smoking ikonu. Le Smoking oblek bylo kontroverzní vyjádření ženskosti a způsobil převrat v nošení kalhot.\n\nElvis Presley je považován za prvního člověka, který představil androgynní styl v rock'n'rollu a udělal z toho vzor pro všechny rock'n'rollové hvězdy od roku 1950. Jeho hezkou tvář a používání očního líčení v lidech evokovalo myšlenku, že je zženštilý muž, ale Elvis Presley byl považován za prototyp vzhledu v rock'n'rollu. Rolling Stones, řekl Mick Jagger, se stal androgynní \"hned a nevědomě\", díky němu.\n\nNicméně, vzestup androgynního oblékání pro muže opravdu začal v průběhu 60. a 70. let. Když Rolling Stones hráli v Londýnském Hyde Parku v roce 1969, Mick Jagger měl na sobě bílé 'pánské šaty' navržené britským designérem Mr Fishem. Mr Fish, také známý jako Michael Fish, byl nejmódnější návrhář triček v Londýně, vynálezce širokých vázanek, a hlavní módní vůdce Paví revoluce v pánské módě. Jeho tvorba pro Micka Jaggera byla považována za ztělesnění svižných 60. let. Od té doby byl androgynní styl přijat mnoha celebritami.\n\nBěhem 70. let nosil Jimi Hendricks boty s vysokými podpatky a blůzy poměrně často, a David Bowie představil své alter ego Ziggyho Stardusta, postavu, která byla symbolem sexuální nejednoznačnosti, když nahrál album 'The Rise and Fall of Ziggy Stardust and Spiders from Mars'. To se událo v době, kdy androgynie vstoupila do středního proudu v 70. letech a měla velký vliv na pop kulturu. Dalším významným vlivem během této doby byl John Travolta, jeden z androgynních mužských hrdinů post-counter-kultury disco éry v 70. letech, který hrál v \"Pomádě\" a \"Horečce sobotní Noci\".\n\nNemluvě o tom, že genderově zmařený vzhled Grace Jones v 80. letech, překvapil veřejnost, ale její androgynní styl a výstřední osobnost inspirovala mnoho lidí a stala se androgynní ikonou pro moderní celebrity. Toto bylo vnímáno jako kontroverzní, ale od té doby počet designérů unisex oblečení v pozdních 90. letech vzrostl a androgynní styl byl široce přijat. Hranice mezi tradičními ideály muže a ženy se staly více rozmazané v průběhu let a netřeba dodávat, že naše generace bude i nadále posunovat tyto hranice a vyzývat společnost.\n\nVe starověkém a středověkém světě byli androgynie a hermafroditi zastoupeni v umění caduceusem, holí s transformační silou v antické řecko-římské mytologii. Caduceus byl vytvořen Teiresiem a představuje jeho transformaci do ženy, kterou způsobila bohyně Héra resp. Juno, jako trest za napadení pářících se hadů. Caduceus byl později v majetku Herma resp. Merkura a stal se základem astronomického symbolu pro planetu Merkur a pro botanické označení hermafrodita. Tento symbol je někdy užíván pro označení transgender lidí.\n\nDalší známou ikonou androgynie ve středověkém a raně moderním období byla Rebis, figura spojující muže a ženu, často se solárními a lunárními motivy. Dalším symbolem byl sluneční kříž, který spojil kříž (nebo saltire), symbol muže, s kruhem, symbolem ženy. Tento znak je nyní astronomickým symbolem pro planetu Zemi.\nPro člověka je androgyn z hlediska genderové identity osoba, která nezapadá do typické mužské či ženské genderové role jeho společnosti. Androgyni mohou také užívat termín \"ambigender\" nebo \"polygender\" k jejich vyjádření. Mnoho androgynů se označují za mentálně mezi mužem a ženou. Mohou se označovat jako \"non-gender\", \"genderově neutrální\" (gender neutral), \"agender\", \"mezi pohlavími\", \"genderqueer\", \"non-binary\", \"multigender\", \"intergendered\", \"pangender\" nebo \"gender fluid\", nicméně tyto termíny se lehce liší v definici. Osoba, která je androgynní, se může zavázat s tím, co je bráno jako mužské nebo ženské chování a úkoly. Mají vyváženou identitu, která zahrnuje přednosti obou pohlaví a mohou se odloučit od sociálně přidělených úkolů jednoho z pohlaví. Lidé, kteří jsou androgynní, neberou v potaz, které vlastnosti jsou kulturně zkonstruované specificky pro muže a které pro ženy v dané společnosti, a raději se zaměřují na chování, které je nejvíce efektivní v dané situaci.\n\nBemin inventář genderových rolí (BSRI) byl sestaven ranou vůdčí zastánkyní anrogynie, Sandrou Bem (1977). BSRI je jedním z nejvíce používaných genderových měřítek. Na základě individuálních odpovědí na položky v BSRI, jsou klasifikovány jako jedny ze čtyř genderových rolí orientace: mužská, ženská, androgynní a nediferencovaná. Bem chápala, že mužské i ženské vlastnosti mohou být vyjadřovány kýmkoliv a to by určovalo dané orientace genderových rolí.\n\nAndrogynní člověk je žena nebo muž, který má vysoký stupeň obou, ženských (expresivních) a mužských (instrumentálních) rysů. Ženský jedinec je zařazen vysoko v ženských (expresivních) vlastnostech a nízko v mužských (instrumentálních) rysech. Mužský jedinec je zařazen vysoko v instrumentálních rysech a nízko ve expresivních rysech. Nediferencovaná osoba je řazena nízko v ženských i mužských rysech.\n\nLesby, které se nedefinují jako butch (výrazně mužné) nebo femme (výrazně ženské), se mohou identifikovat s různými jinými označeními včetně \"androgynní\", zkráceně \"andro\". K několika dalším příkladům patří \"lipstick lesbian\", \"tomboy\", a \"tom suay\", což thajsky znamená 'krásná butch'. Některé lesby celkově odmítají označení genderových performativit a neschvalují jejich uvalení ostatními. Všimněte si, že androgyni a butch jsou často považovány za ekvivalentní definice, i když méně na butch/femme scéně.\n\nNedávno ražené slovo \"genderqueer\" je často používáno k odkázání na androgynii, ale pojmy \"genderqueer\" a \"androgynie\" (nebo \"androgynní\") nejsou ekvivalentní, ani zaměnitelné. \"Genderqueer\" není specifické pro androgyny. Není to označení genderové identity a může odkazovat na jakoukoli osobu, cisgender nebo transgender, jejichž chování spadá mimo běžné genderové normy. Kromě toho, \"genderqueer\", na základě jeho vazby s queer kulturou, nese společensko-politické konotace, které \"androgynie\" nenese. Z těchto důvodů někteří androgyni mohou označení \"genderqueer\" považovat za nepřesné, nepoužitelné, nebo urážlivé. \"Androgneita\" je realizovatelnou alternativou k \"androgynii\" pro odlišení vnitřních (psychologických) faktorů od vnějších (vizuálních) faktorů.\n\nPojmy jako \"bisexuál\", \"heterosexuál\" a homosexuál mají menší význam pro androgyny, kteří se za muže ani ženy často nepovažují. Slova gynefilie a androfilie se jen zřídkakdy používají, a někteří je popisují jako androsexuály. Tato slova se však vztahují na pohlaví osoby, která je přitahuje, ale neoznačují žádné konkrétní pohlaví na straně osoby, která cítí přitažlivost.\n\nPodle Sandry Bem jsou androgynní muži a ženy flexibilnější a s lepším mentálním zdravím než mužští a ženští jedinci; nediferencovaní jedinci jsou méně kompetentní. Mladší výzkum toto zjištění do určité míry odhalil a Bem sama zjistila nedostatky v její původní průkopnické práci. Teď dává přednost práci s teorií genderového schématu.\n\nDo určité míry kontext ovlivňuje, která genderová role je nejvíce adaptivní. V blízkých vztazích mohou být ženská nebo androgynní role více žádoucí kvůli expresivní podstatě blízkých vztahů. Nicméně mužská nebo androgynní pohlavní role může být více žádoucí v akademickém a pracovním nasazení kvůli požadavkům na akci a asertivnost.\n\nJedna studie zjistila, že mužští a androgynní jedinci měli vyšší očekávání v kontrole výsledku jejich akademickém úsilí než ženští či nediferencovaní jedinci.\n\nŘíci, že kultura nebo vztah je androgynní, znamená říci, že postrádá rigidní genderové role a že zahrnutí lidé projevují vlastnosti či se podílejí v aktivitách tradičně asociovaných s opačným pohlavím. Termín \"androgynní\" je často používán k odkazu na osobu, u které kvůli jejímu vzhledu jde obtížně určit pohlaví, ale celkově se nepoužívá k popisu intersexuality, transgender nebo two-spirit lidí. Občas si lidé nepovažující se za androgyna adaptují vzhled tak, aby vypadali androgynně. Tato vnější androgynie byla použita jako módní vyjádření a některé mírnější formy (např.: ženy nosí pánské kalhoty/muži nosí sukně) nejsou vnímány jako transgenderové chování.\n\nAndrogynní rysy jsou takové, které buď nemají pohlavní hodnotu nebo mají některé aspekty obvykle připisovány opačnému pohlaví. Fyzická androgynie; někteří intersexuální a non-intersexuální lidé mohou vykazovat androgynní fyzické rysy. To je odlišné od androgynie, která se týká osobní a sociální anomálie v pohlaví, a je také odlišný od psychologické androgynie, která je otázkou genderové identity.\n\nAlternativní androgynie je transcendence genderové role: názor, že jednotlivé kompetence by měly být rozčleněny na osobní bázi spíše než na podstatě mužskosti, ženskosti nebo androgynie.\n\nV agenderismu je rozdělení lidí na muže a ženy (ve smyslu psychiky), považováno za chybné a umělé.\n\nAndrogynie získala větší význam v populární kultuře na počátku 21. století. Módní průmysl i pop kultura ji přijali a dokonce zpopularizovaly \"androgynní\" vzhled s několika současními popovými hvězdami oslavovanými jako kreativní udavači trendů.\n\nVzestup metrosexuálů v prvním desetiletí po roce 2000 byl také popsán jako související jev spojený s tímto trendem. Tradiční genderové stereotypy byly zpochybněny a obnoveny v posledních letech, datující se do 60. let 20. století., hnutí hippie a flower power. Umělci ve filmu jako je Leonardo DiCaprio, si pohrávali se \"skinny\" (hubeným) vzhledem v 90. letech, odklon z tradiční maskulinity, který vedl k módnímu výstřelku zvanému \"Leo mánie\". Tento trend přišel dlouho po hudebních hvězdách jako David Bowie, Boy George, Prince a Annie Lennox, kteří zpochybnili normy v 70. letech a dali základ cross gender oblečení v 80. letech. Hudební hvězdy jako Marilyn Manson a kapela Placebo používali oblečení a make-up k vytvoření androgynní kultury v 90. letech a první dekádě 21. století. Manson se dokonce objevil jako bezpohlavní na obalu jeho alba Mechanical Animals, kde ukazoval ňadra a žádné pohlavní orgány.\n\nZatímco 90. léta rozvinula a módně vyvinula přitažlivost unisex oblečení, začal vzrůstat počet designérů, kterým se tento vzhled líbil, jako například Helmut Lang, Giorgio Armani a Pierre Cardin, módní trendy se do středního proudu dostaly v prvním desetiletí 21. století a zahrnovaly muže, kteří zkoušeli různé účesy: dlouhé, barvené a melírované vlasy. Muži v katalozích začali nosit šperky, make-up, visual kei a pěstěné strniště. Tyto styly se staly významnými v populárních trendech 21. století, v západním světě i Asii. Japonské a korejské kultury vytvořily z androgynního vzhledu pozitivní atribut ve společnosti, jak je znázorněno v K-popu, J-popu, anime a manze, stejně jako v módním průmyslu.\n\n"}
{"id": "1216271", "url": "https://cs.wikipedia.org/wiki?curid=1216271", "title": "Pieter Huistra", "text": "Pieter Huistra\n\nPieter Huistra (* 18. leden 1967) je bývalý nizozemský fotbalista.\n\nPieter Huistra odehrál za nizozemský národní tým v letech 1988–1991 celkem 8 reprezentačních utkání.\n\n"}
{"id": "1216272", "url": "https://cs.wikipedia.org/wiki?curid=1216272", "title": "Hennie Meijer", "text": "Hennie Meijer\n\nHenny Ingemar Meijer (* 17. února 1962) je bývalý nizozemský fotbalový útočník a reprezentant. Mimo Nizozemsko působil na klubové úrovni v Japonsku.\n\nV dresu Tokyo Verdy vstřelil vůbec první gól v japonské profesionální fotbalové soutěži zvané J.League. Bylo to v 19. minutě zápasu proti Yokohamě F. Marinos.\n\nHennie Meijer odehrál za nizozemský národní tým pouze 1 přátelské reprezentační utkání, 9. září 1987 v Rotterdamu proti Belgii (remíza 0:0).\n\n"}
{"id": "1216274", "url": "https://cs.wikipedia.org/wiki?curid=1216274", "title": "Santiago Salcedo", "text": "Santiago Salcedo\n\nSantiago Salcedo (* 6. září 1981, Asunción) je paraguayský fotbalista.\n\nSantiago Salcedo odehrál za paraguayský národní tým v letech 2003-2012 celkem 4 reprezentační utkání.\n\n"}
{"id": "1216275", "url": "https://cs.wikipedia.org/wiki?curid=1216275", "title": "Last Week Tonight with John Oliver", "text": "Last Week Tonight with John Oliver\n\nLast Week Tonight with John Oliver, (v překladu Minulý týden dnes večer s Johnem Oliverem a v Česku někdy také uváděno pod názvem Co týden dal a vzal) často pod zkráceným názvem Last Week Tonight, je americká noční satirická talk show vysílaná každou neděli na HBO ve Spojených státech a HBO Kanada, a v pondělí (původně v úterý) na Sky Atlantic ve Spojeném království. Pořad je také vysílaný v České republice na kanálech HBO pod názvem \"John Oliver: Co týden dal a vzal\".\n\nTato půl hodiny dlouhá show, která měla premiéru v neděli 27. dubna 2014, je moderována komikem Johnem Oliverem. Last Week Tonight se trochu podobá pořadu Comedy Central \"The Daily Show with Jon Stewart\".\n\nOliver uvedl, že má v pořadu plnou tvůrčí svobodu včetně svobody kritizovat korporace. Jeho původní kontrakt s HBO byl na dva roky s možností prodloužení. V únoru 2015 oznámil, že se seriál prodlužuje o dalších 35 epizod.\n\n"}
{"id": "1216276", "url": "https://cs.wikipedia.org/wiki?curid=1216276", "title": "Marie Pia Neapolsko-Sicilská", "text": "Marie Pia Neapolsko-Sicilská\n\nMarie Pia Neapolsko-Sicilská (2. srpna 1849 - 29. září 1882), princezna Bourbon-Obojí Sicílie a jako manželka Roberta I. Parmského titulární parmská vévodkyně. Narodila se jako dcera Ferdinanda II. Neapolsko-Sicilského a Marie Terezie Izabely Rakouské. Po sjednocení Itálie v roce 1861 byla Marie Pia se zbytkem své rodiny nucena odejít do exilu.\n\nMarie Pia se 5. dubna 1869 v Římě provdala za vévodu Parmy a Piacenzy v exilu, Roberta I. Parmského, který byl synem Karla III. Parmského a Luisy Marie Terezy Bourbonské. Marie Pia a Robert spolu měli dvanáct dětí, z nichž šest bylo mentálně postižených:\n\nMarie Pia zemřela při porodu a byla pohřbena ve Villa Borbone poblíž Viareggia. Po její smrti se Robert I. v roce 1884 znovu oženil. Vzal si Marii Antonii Portugalskou, dceru Michala I. Portugalského a Adelaidy Löwenstein-Wertheim-Rosenberg. Druhá manželka mu porodila dalších dvanáct dětí.\n"}
{"id": "1216277", "url": "https://cs.wikipedia.org/wiki?curid=1216277", "title": "José Ortigoza", "text": "José Ortigoza\n\nJosé Ortigoza (* 1. dubna 1987, Asunción) je paraguayský fotbalista.\n\nJosé Ortigoza odehrál za paraguayský národní tým v letech 2010–2015 celkem 6 reprezentačních utkání a vstřelil v nich 3 góly.\n\n"}
{"id": "1216279", "url": "https://cs.wikipedia.org/wiki?curid=1216279", "title": "Ángel Ortiz", "text": "Ángel Ortiz\n\nÁngel Ortiz (* 27. prosinec 1977) je bývalý paraguayský fotbalista.\n\nVelkou část kariéry strávil v paraguayském klubu Guaraní, do kterého se po opakovaných přestupech vracel.\n\nÁngel Ortiz odehrál za paraguayský národní tým v letech 2003–2007 celkem 27 reprezentačních utkání.\n\n"}
{"id": "1216281", "url": "https://cs.wikipedia.org/wiki?curid=1216281", "title": "David Bisconti", "text": "David Bisconti\n\nDavid Bisconti (* 22. září 1968) je bývalý argentinský fotbalista a reprezentant. Mimo Argentinu působil na klubové úrovni v Japonsku, Chile a Španělsku.\n\nDavid Bisconti odehrál za argentinský národní tým v roce 1991 celkem 5 reprezentačních utkání a vstřelil v nich 1 gól.\n\n"}
{"id": "1216283", "url": "https://cs.wikipedia.org/wiki?curid=1216283", "title": "Claudio Biaggio", "text": "Claudio Biaggio\n\nClaudio Biaggio (* 2. červenec 1967) je bývalý argentinský fotbalista.\n\nClaudio Biaggio odehrál za argentinský národní tým v letech 1995 celkem 1 reprezentační utkání.\n\n"}
{"id": "1216285", "url": "https://cs.wikipedia.org/wiki?curid=1216285", "title": "Užhorodská národní univerzita", "text": "Užhorodská národní univerzita\n\nUžhorodská národní univerzita (ukrajinsky: Ужгородський національний університет) je univerzita, sídlící v Užhorodě na Ukrajině.\n\nUžhorodská státní univerzita byla založena v roce 1945, první studenti na ní nastoupili v roce 1946. V roce 2000 byla přejmenována na Užhorodskou národní univerzitu.\n\nUniverzita se skládá z 21 fakult. V současnosti (2014) na ní studuje 15 500 studentů. Patří tak k největším univerzitám na Ukrajině.\n"}
{"id": "1216286", "url": "https://cs.wikipedia.org/wiki?curid=1216286", "title": "Victor Ferreyra", "text": "Victor Ferreyra\n\nVictor Ferreyra (* 24. únor 1964, Río Tercero, Córdoba) je bývalý argentinský fotbalista.\n\nVictor Ferreyra odehrál za argentinský národní tým v roce 1991 celkem 2 reprezentační utkání a vstřelil v nich 1 gól.\n\n"}
{"id": "1216287", "url": "https://cs.wikipedia.org/wiki?curid=1216287", "title": "Hotel Beránek (Praha)", "text": "Hotel Beránek (Praha)\n\nHotel Beránek Praha je ubytovací zařízení na Tylově náměstí, respektive Bělehradské ulici č. 478/110 v Praze 2-Vinohradech.\n\nHistorie pražského hotelu Beránek začíná roku 1887, kdy podnikatel Josef Beránek (1864-1936) koupil řeznický obchod na náměstí a přidal jej do svého podnikatelského portfolia s názvem Beránkovy podniky. O deset let později se mu podařilo koupit také dům nad obchodem. \n\nPřed vypuknutím první světové války byl obchod přestavěn na kavárnu a restaurant. Po skončení války byla k domu přistavěna další část, v níž vznikl \"Slovanský hotel – Beránek\". Některé provozní a kancelářské budovy v zadní části hotelu dosahovaly až do Londýnské ulice. Ty sloužily jako ubytování pro hotelový personál, ale byly zde také stáje a sklad sena a později přibyly ještě garáže a benzínová pumpa. \n\nJak Beránkův hotel, tak jeho masných krámů, včetně restaurace U Keců, ovlivňovaly život v bezprostředním okolí Tylova náměstí. V roce 1929 Josef Beránek v Londýnské ulici založil také biograf, jeden z nejmodernějších v tehdejší Praze. Po roce 1948 bylo kino Beránek přejmenováno na Dalibor a v polovině šedesátých let bylo zrušeno.\n\nJosef Beránek starší v roce 1936 zemřel a po něm hotel i ostatní podniky převzal jeho syn Josef (1901-1987). Hotel Beránek fungoval až do konce druhé světové války, po nástupu komunistů k moci však byl znárodněn. I poté hotel a restaurace sloužily svému účelu.\n\n"}
{"id": "1216288", "url": "https://cs.wikipedia.org/wiki?curid=1216288", "title": "Serhij Skačenko", "text": "Serhij Skačenko\n\nSerhij Skačenko (* 18. listopad 1972) je bývalý ukrajinský fotbalista.\n\nSerhij Skačenko odehrál za ukrajinský národní tým v letech 1994-2002 celkem 17 reprezentačních utkání a vstřelil v nich 3 góly.\n\n"}
{"id": "1216289", "url": "https://cs.wikipedia.org/wiki?curid=1216289", "title": "Jitka Volfová", "text": "Jitka Volfová\n\nJitka Volfová (* 24. října 1968 Česká Lípa) je česká politička a úřednice, od roku 2014 zastupitelka města Česká Lípa, od roku 2016 zastupitelka a 1. náměstkyně hejtmana Libereckého kraje, členka hnutí ANO 2011. Od 21. listopadu 2018 starostka města Česká Lípa.\n\nPo absolvování střední ekonomické školy v České Lípě vystudovala Provozně ekonomickou fakultu České zemědělské univerzity v Praze (získala titul Ing.). Pracuje jako vedoucí odboru Hospodaření s majetkem Úřadu pro zastupování státu ve věcech majetkových. Od ledna 2015 je také členkou dozorčí rady společnosti \"Městské lesy Česká Lípa\".\n\nJitka Volfová žije ve městě Česká Lípa.\n\nDo komunální politiky vstoupila, když byla ve volbách v roce 2014 zvolena jako nestraník za hnutí ANO 2011 zastupitelkou města České Lípy. Na kandidátce byla původně na 6. místě, vlivem preferenčních hlasů ale skončila první. Působí jako členka Finančního výboru a předsedkyně Výboru pro pronájem a prodej nemovitostí.\n\nV roce 2015 se stala členkou hnutí ANO 2011. V krajských volbách v roce 2016 byla lídryní kandidátky hnutí ANO 2011 v Libereckém kraji a byla zvolena zastupitelkou. Dne 22. listopadu 2016 byla zvolena 1. náměstkyní hejtmana, na starost má ekonomiku, správu majetku a informatiku.\n\nNa ustavujícím zasedání zastupitelstva města Česká Lípa dne 21. listopadu 2018 byla jednomyslně všemi 25 hlasy zvolena starostkou města Česká Lípa na volební období 2018-2022. Ve funkci střídá po čtyřech letech Romanu Žateckou z ČSSD.\n"}
{"id": "1216291", "url": "https://cs.wikipedia.org/wiki?curid=1216291", "title": "Lucía Etxebarria", "text": "Lucía Etxebarria\n\nLucía Etxebarria de Asteinza (* 7. prosince 1966, Valencie, Katalánsko) je španělská spisovatelka, baskického původu. V roce 1998 obdržela za svoji literární prvotinu, \"Beatriz\", Nadalovu cenu (\"Premio Nadal\").\n\nStudovala anglickou filologii a žurnalistiku na univerzitě v Madridu. Následně pracovala jako novinářka, překladatelka a také knihkupkyně. \n\nNapsala biografii o Courtney Love (\"Aguanta esto,\" 1996).\n\n\nV rozhovoru s českou hispanistkou Annou Tkáčovou prohlásila o Španělsku roku 2006 následující:\n\n\n"}
{"id": "1216293", "url": "https://cs.wikipedia.org/wiki?curid=1216293", "title": "Baltic Song Contest 2016", "text": "Baltic Song Contest 2016\n\nBaltic Song Contest 2016 se konala 20. a 23. července 2016. Ve dnech 22. (pátek 22. července od 17:00) a 23. (sobota 23. července v 12:15) probíhala mezinárodní soutěž, během které se utkali umělci z devíti zemí.\n\nPísně: Higher (hudba a text: Josefine Wassler), En endaste sekund (hudba a text: Josefine Wassler)\n\nJosefine Wessler začala se zpevem v raném věku a od té doby vystudovala Royal University College of Music ve Stockholmu. Zúčastnila se řady pěveckých soutěží ve Švédsku. V letech 2007–2010 se zúčastnila několika švédských televizních pořadů, například švédské verze \"Amerického Idolu\". Během podzimu 2010 vydala své první album s názvem \"Soulo\", na kterém se nachází její vlastní skladby žánru pop/soul. K dnešnímu dni pracuje na novém materiálu, který vyjde v blízké budoucnosti.\n\nPísně: Kuula (hudba: Ott Lepland, text: Aapo Ilves), Invincible (hudba: Ott Lepland, text: Taavi Paomets)\n\nOtt Lepland v Estonsku vyhrál vše, co se dalo vyhrát. Je laureátem estonského Idolu v roce 2009, zahrál si hlavní roli v Muzikálu ze střední v roce 2010, Laulupealinn (Hlavní město písně) v roce 2011, kde reprezentoval estonské město Kärdla a Eesti Laul, estonské naárodní kolo do Eurovision Song Contest roce 2012 s písní, kterou si sám napsal. Reprezentoval Estonsko na Eurovision Song Contest 2012 v ázerbájdžánském Baku s písní Kuula a ve finále obsadil 6. místo.\n\nOtt je jedním z nejuznávanějších zpěváků v Estonsku, vynikající klavírista a autor některých z největších rádiových hitů posledních let. Vydal tři alba zaměřené na estonský trh a mnoho písní si napsal sám.\nPísně: Nieprawda (hudba: Ania Dabrowska, text: Ania Dabrowska a Dagmara Melosik), W glowie (hudba: Ania Dabrowska, text: Ania Dabrowska a Martyna Melosik)\n\nAnia Dabrowska je jednou z nejtalentovanějších polských zpěvaček posledního desetiletí. Je také skladatelka, producentka a textařka. K dnešnímu dni vydal pět alb, z nichž každá obdržela platinovou desku. Její poslední album \"For Naïve Dreamers\" bylo vydáno v březnu tohoto roku. Album přináší velmi osobní hudbu s jejími nejnovějšími hity a 2 skladby, které zazní na letošním ročníku této soutěže.\n\nDosáhla 3. místa v nejnovětším žebříčku Polské společnosti fonografického průmyslu (ZPAV) nejprodávanějších alb s 200 000 prodanými kopiemi. Byla nominována na významné polské hudební ceny včetně prestižních Fryderyk Awards.\n\nPísně: I once was an honest guy (hudba a text: Adam Douglas), Steal the show (hudba a text: Adam Douglas)\n\nZpěvák a multiinstrumentalista Adam Douglas žije v norském Oslu.\n\nPísně: Ta Ljubav (hudba: Ines Prajo, text: Arijana Kunstek), Onaj Dan (hudba a text: Arijana Kunstek)\n\nPoprvé okouzlila svou hudbou publikum zažila v Chorvatsku v dubnu 2014, když vystoupila s písní Voli me v duetu s Dinem Antonicem. Jednalo se o cover jedné z nejpopulárnějších chorvatský rockové skupin Prljavo kazalište. \n\nPozději v roce 2014 vydala své první oficiální sólový singl Ludi ti, který zaznamenal úspěch v chorvatských žebříčcích. Na začátku roku 2016 debutovala na prestižním hudebním festivalu v Záhřebu. Píseň Onaj dan strávila 18 týdnů v National Top 40 v Chorvatsku a vyšplhala se na vyjvyšší příčku v žebříčcích chorvatské hudební televize a chorvatského rádia. Její debutové album bude brzy vydáno pod vydavatelstvím Croatia Records.\n\nPísně: Take Me Down (hudba a text: M. Riva, K. Morgan, R. Suter, A. Pfeiffer, PK.), I Can (hudba a text: Markus Riva)\n\nMarkus Riva dnes je nejen populární hudebník, ale také skladatel, producent, DJ a televizní a rozhlasový moderátor. V roce 2014 byl jedním ze superfinalistů v televizním pořadu Want to Meladze, která běžela v hlavním vysílacím čase. Jako sólový umělec vydal 4 sólová alba a mnoho jeho rádiových singlů, které obsadily 1. místo v žebříčku iTunes a rozhlasových stanic. V listopadu 2015 obdržel cenu od Russian Music Box Music Television za Nejlepší debut na ruském trhu. Je jedním z mála umělců, kteří jsou úspěšní také v Rusku, na Ukrajině, v Bělorusku a Kazachstánu. Několikrát se zúčastnil národního výběru Eurovision Song Contest.\n\nMarkus je jedním z nejznámějších DJ v Lotyšsku. Pravidelně hraje v klubech a pracuje jako rozhlasový moderátor pro Capital FM 94.9. Vystupuje po celém světe a navštívil města jako Dubaj, Barcelona, Berlín, Curych, Londýn, Moskva, Kyjev, Minsk a mnoho dalších.\n\nDnes Markus je jedním z nejpopulárnějších hudebníků z Lotyšska a jeho armáda fanoušků roste každý den.\n\nPísně: Irresistible (hudba a text: Ylva & Linda Persson), Hora pe toloacã (hudba a text: D. Ghemann a R. Voda)\n\nDoinița Gherman je zkušená moldavská umělkyně, která působí na hudební scéně od roku 2009. Je postgraduantkou Moldamvské hudební akademie, divadla a výtvarných umění v Kišiněvě. Dnes je popová, rocková, folková a etno zpěvačka a skladatel. Aktivně se účastní mnoha společenských projektů v různých městech a obcích v Moldavsku, kde působí jako organizátorka a zpěvačka. Měla možnost pracovat s nejlepšími hudebníky a producenty v Moldavsku. Zúčastnila se mnoha koncertů po celém Moldavsku a procestovala Německo jako zpěvačka v hudebně-choreografické show s jednou z nejlepších tanečních skupin z Moldavska Art Studio REPEDE.\n\nZúčastnila se moldavského výběru do Eurovision Song Contest. V současné době pracuje na novém televizním projektu s názvem \"Síla tance\".\nPísně: Ama (hudba: L. M. Tanasoiu a D. Ochenatu, text: Klyde, L. M. Tanasoiu, D. Ochenatu), All your love (hudba a text: T. Ionescu, D. Denes, C. M, Treanta, F. D. Popescu, D. B. Pauna, V. M. Nicola)\n\nKlyde má 23 let a žije v Bukurešti. V roce 2012 nazpíval píseň Fara Tine. V roce 2013 vystoupil do výtvarné soutěže TIMAF v sekci hudba a byl jedním z finalistů. Ve stejném roce se zúčastnilo rumunské verze X Factoru a byl jedním z nejpopulárnějších účastníků. V roce 2014 se zúčastnil Mamaia Music Awards. S velkým úspěchem se představil v mnoha televizních pořadech v Rumunsku. Jeho zatím poslední píseň Ama byla vydána v únoru 2016 pod vydavatelstvím Roton Music. Tato kompozice ve stylu pop dance má refrén ve španělštině a tajemnou atmosféru. Videoklip k písni režíroval Khaled Mokhtar.\n\nPísně: The Reason (hudba: Juan Huerta, text: Maria del Carmen Barbero), Under Your Own Rules (hudba: Antonio Laborda, text: Maria del Carmen Barbero)\n\nMaika Barbero je španělská zpěvačka narozená v Reus, v Katalánsku. Ve známost vešla díky show Hlas Španělska, kde se svým osobitým hlasem hlasem obsadila umístila třetí místo. Po sedmi letech vystupování v malých podnicích v obci Costa Dorada dosáhla uznání díky své interpretaci písně Heaven od Bryana Adams během výběru naslepo v Hlasu Španělska. Její charisma a osobní hlas ji zajistily postup přes souboje až k živému vystoupení, kde se dostala až do finále a získala si respekt a oblibu u publika.\n\nJejí cenou byla smlouva na vydání singlu En Tus Manos, kkterý obsadil 2. místo ve španělském žebříčku iTunes. Hned poté účinkovala na více než 50 koncertech po celém Španělsku, kromě toho působí jako hostující umělkyně s Nathanem Jamesem v Hippodrome Casino Londýně.\n\nV roce 2013 vydala své první album pod názevm No Return. Její nové EP New Perspective vyšlo v létě 2016. V současné době pracuje na svém novém televizním pořadu a připravuje se na své další španělské turné.\n\nPísně: The Blues and I (hudba: Stefan Westberg a Petra Kvännå, text: Stefan Westberg, Peter Asp a Petra Kvännå), Shine! (hudba a text: Stefan Westberg)\n\nPetra Kvännå se narodil v roce 1975 a začala svou hudební kariéru odstartovala v raném věku. Dnes nemá problém s čínkoliv od jazzu přes rock a také vším, co je mezi tím. Petra v současné době pracuje na sólové dráze a také působí jako vokalistka. Také trénuje další umělce a vystoupila ve švédské televizní inscenaci jako je Körslaget.\n\n\n"}
{"id": "1216301", "url": "https://cs.wikipedia.org/wiki?curid=1216301", "title": "Petr Urbánek (politik)", "text": "Petr Urbánek (politik)\n\nPetr Urbánek (* 15. září 1968 Litoměřice) je český politik a manažer, od roku 2014 zastupitel města Litoměřice, od roku 2016 zastupitel Ústeckého kraje, člen hnutí ANO 2011.\n\nV letech 1983 až 1987 vystudoval Gymnázium Litoměřice a následně v letech 1989 až 1995 Vysokou školu ekonomickou v Praze (získal titul Ing.).\n\nMezi roky 1988 až 1996 byl zaměstnancem ústecké akciové společnosti Spolek pro chemickou a hutní výrobu (zkráceně Spolchemie). Od roku 1996 začal pracovat v mezinárodní společnosti Lafarge – nejdříve byl manažerem projektů a finančním ředitelem cementárny v Čížkovicích na Litoměřicku (1996 až 2002), posléze řídil pobočku společnosti v nigerijském hlavním městě Abuja (2002 až 2004), byl regionálním finančním kontrolorem pro Afriku se sídlem v Paříži (2004 až 2008), výkonným ředitelem pobočky v nigerijském městě Ashaka (2008 až 2010) a konečně generálním ředitelem pobočky v iráckém městě Karbalá (2010 až 2013). V roce 2013 společnost Lafarge opustil a začal se věnovat investičnímu poradenství.\n\nPetr Urbánek je ženatý a má čtyři děti, žije ve městě Litoměřice (konkrétně v městské části Litoměřice-Město).\n\nV roce 2014 vstoupil do hnutí ANO 2011 a stal se předsedou Místního organizace ANO 2011 v Litoměřicích. Za toto hnutí byl ve volbách v roce 2014 zvolen zastupitelem města Litoměřice, a to z pozice lídra kandidátky.\n\nV krajských volbách v roce 2016 byl lídrem kandidátky hnutí ANO 2011 v Ústeckém kraji a byl zvolen zastupitelem.\n"}
{"id": "1216302", "url": "https://cs.wikipedia.org/wiki?curid=1216302", "title": "Petr Urbánek", "text": "Petr Urbánek\n\nJméno a příjmení Petr Urbánek má více nositelů:\n\n"}
{"id": "1216303", "url": "https://cs.wikipedia.org/wiki?curid=1216303", "title": "Melissa James Gibson", "text": "Melissa James Gibson\n\nMelissa James Gibsonová (narozena 1970) je kanadská dramatička, která žije v New Yorku.\n\nNarodila se jako dcera politika Gordona Gibsona a jeho manželky, novinářky Valerie. Vyrůstala v North Vancouveru. Vystudovala Kolumbijskou univerzitu a Yale School of Drama kde získala titul Master of Fine Arts jako dramatička. Pracovala pro La Jolla Playhouse v San Diegu a Adirondack Theatre Festival. Získala stipendia od Jerome Foundation a MacDowell Colony.\nCharles Isherwood, divadelní kritik deníku The New York Times napsal, že svou hrou \"This\" se vyšvihla do nejvyšší divadelní ligy se svou krásně pojatou s jistotou provedenou a zcela přístupnou prací.\n\na další stipendia a ceny.\n\n\n\n"}
{"id": "1216304", "url": "https://cs.wikipedia.org/wiki?curid=1216304", "title": "Evangelický hřbitov v Oldřichovicích", "text": "Evangelický hřbitov v Oldřichovicích\n\nEvangelický hřbitov v Oldřichovicích u Třince na Frýdeckomístecku se nachází v západní části obce, severně od dolní stanice lanové dráhy na Malý Javorový vrch (947 m n. m.). Má rozlohu přibližně 5000 m².\n\nHřbitov byl založen již roku 1785; patřil tak k nejstarším evangelickým hřbitovům, které nebyly situovány v místě sídla sboru, resp. pastorátu. Od roku 1804 měl vlastní kostnici a roku 1886 na něm byla politickou obcí postavena hřbitovní kaple; posvěcena byla 1. listopadu 1886. Sloužil pro pohřby evangelíků, katolická obec měla hřbitov u kostela Božího těla v Gutech.\n\nRoku 1946 přešla správa hřbitova pod Místní národní výbor v Oldřichovicích. Roku 1980 byly Oldřichovice přičleněny spolu s dalšími obcemi k Třinci a hřbitov se dostal do majetku města. Slouží všem bez rozdílu náboženského vyznání.\n\nHřbitovní kaple se zvonicí byla opravována ve třicátých letech 20. století, v říjnu 1953 byla natřena střecha a opravena okna a poslední oprava se uskutečnila roku 2014.\n\n\n"}
{"id": "1216305", "url": "https://cs.wikipedia.org/wiki?curid=1216305", "title": "Amundsenův záliv", "text": "Amundsenův záliv\n\nAmundsenův záliv () je záliv v kanadských Severozápadních teritoriích. \n\nZe severu je Amundsenův záliv ohraničen Banksovým ostrovem a navazujícím průlivem prince Waleského a dále z východu Viktoriiným ostrovem na druhé straně průlivu. Na jihovýchodě jej spojuje průliv Dolphin and Union Strait s Korunovačním zálivem, na jihozápadě sousedí s pevninou a na severozápadě se otvírá do Beaufortova moře. Je pojmenován po norském cestovateli Roaldu Amundsenovi, který jej prozkoumal v letech 1903–106, kdy se snažil najít Severozápadní cestu od západu. Na délku má přibližně 400 kilometrů a na šířku přibližně 150 kilometrů.\n\nVzhledem ke zdejšímu arktickému subpolárnímu podnebí je na březích zálivu poměrně řídké osídlení, největší sídla jsou Sachs Harbour, Ulukhaktok a Paulatuk.\n"}
{"id": "1216306", "url": "https://cs.wikipedia.org/wiki?curid=1216306", "title": "Josef Pavlík", "text": "Josef Pavlík\n\nJosef Pavlík (* 12. dubna 1958 Havlíčkův Brod) je český politik a projektový manažer, od roku 2016 zastupitel Kraje Vysočina (v letech 2016 až 2018 také náměstek hejtmana), do února 2020 člen hnutí ANO 2011, nyní člen KSČM. Rezignoval na funkci náměstka, jelikož byl v lidových milicích.\n\nVystudoval střední ekonomickou školu v Havlíčkově Brodě a později dálkově obor ekonomika průmyslu na Vysoké škole ekonomické v Praze (získal titul Ing.).\n\nV mládí byl aktivním hokejistou, dvouletou vojenskou základní službu strávil v Dukle Litoměřice na konci sedmdesátých let. Po ukončení sportovní kariéry a studií působil jako ekonomický náměstek ve státním podniku \"Škrobárny Havlíčkův Brod\". V letech 1991 až 2002 byl spolumajitelem a jednatelem společnosti \"GLYKOS\". Mezi roky 2001 a 2005 pracoval jako vedoucí Odboru organizace řízení na Krajském státním zastupitelství v Hradci Králové. V letech 2005 až 2011 působil na Nejvyšším státním zastupitelství jako ředitel sekretariátu Renaty Vesecké. Od roku 2011 je ředitelem odboru kontroly a řízení v akciové společnosti \"MEDIS Holding\" v Hradci Králové.\n\nJosef Pavlík je ženatý a má dvě děti, žije ve městě Havlíčkův Brod.\n\nV roce 2015 vstoupil do hnutí ANO 2011, přičemž sympatizantem hnutí byl už od roku 2013. Ještě jako nestraník kandidoval za hnutí ANO 2011 ve volbách v roce 2014 do Zastupitelstva města Havlíčkův Brod, ale neuspěl.\n\nV krajských volbách v roce 2016 byl lídrem kandidátky hnutí ANO 2011 v Kraji Vysočina a byl zvolen zastupitelem. Dne 1. listopadu 2016 se stal náměstkem hejtmana. V minulosti byl několik měsíců členem KSČ, což v průběhu kampaně před krajskými volbami v roce 2016 tajil. Objevila se též i informace, že mohl být členem Lidových milicí. Jelikož se mu toto podezření nepodařilo vyvrátit ani po ročním soudním jednání, byl v únoru 2018 z funkce náměstka hejtmana odvolán.\n"}
{"id": "1216308", "url": "https://cs.wikipedia.org/wiki?curid=1216308", "title": "Jachroma", "text": "Jachroma\n\nJachroma může být:\n"}
{"id": "1216309", "url": "https://cs.wikipedia.org/wiki?curid=1216309", "title": "Jachroma (město)", "text": "Jachroma (město)\n\nJachroma () je město v Moskevské oblasti Ruské federaci. Při sčítání lidu v roce 2010 měla přes třináct tisíc obyvatel.\n\nJachroma leží na stejnojmenné řece a na Moskevském průplavu – jejich křížení leží jižně od města. Od Moskvy je vzdálena přibližně 55 kilometrů severně.\n\nKromě vodní a železniční dopravy zde rovněž v severojižním směru vede dálnice A-104 z Moskvy do Dubny.\n\nJachroma vznikla v roce 1841 jako sídlo pro dělníky textilky.\n\nV roce 1901 získala připojení na železnici, když zde vzniklo nádraží na trati z Moskvy do Kimry.\n\nOd roku 1940 je Jachroma městem.\n"}
{"id": "1216311", "url": "https://cs.wikipedia.org/wiki?curid=1216311", "title": "Smetadlo", "text": "Smetadlo\n\nSmetadlo je zařízení umístěné na čele lokomotivy těsně nad kolejemi určené k odstraňování překážek, jež se nacházejí na kolejích a které by mohly způsobit vykolejení lokomotivy.\n\nV poněkud upravené podobě ho používají i tramvaje. U moderních tramvají je smetadlo ovládáno senzorem, který hlídá trať před vozem. Zachytí-li překážku na kolejnici, spustí smetadlo, které sune předmět před koly, čímž zabrání jeho přejetí a případnému vykolejení vozidla. \n\nV oblastech s častým a hustým sněžením slouží upravené smetadlo jako sněžný pluh. \n\nSmetadlo vynalezl anglický matematik, vynálezce a strojní inženýr Charles Babbage v 19. století, v době, kdy pracoval pro Liverpoolskou a Manchesterskou železnici. Nicméně svoje smetadlo nesestrojil, a není tedy jisté, zda pozdější stavitelé lokomotiv o jeho vynálezu věděli. \n\n"}
{"id": "1216314", "url": "https://cs.wikipedia.org/wiki?curid=1216314", "title": "Kódžun", "text": "Kódžun\n\nCísařovna Kódžun (香淳皇后, rodné jméno: princezna Nagako (良子女王); 6. březen 1903 Tokio, Japonsko – 16. červen 2000 Tokio, Japonsko) byla japonskou císařovnou jako manželka japonského císaře Hirohita. Byla matkou císaře Akihita a babičkou nynějšího císaře Naruhita. Kódžun byla manželkou císaře 74 let a jde tak o prozatím nejdéle žijící japonskou císařovnu. Kódžun byla také první japonskou císařovnou, která vycestovala do zahraničí.\n\nV lednu 1919 byla tehdy čtrnáctiletá Nagako zasnoubena s tehdejším korunním princem Hirohitem (1901–1989), který byl jejím velmi vzdáleným bratrancem. O pět let později, 26. ledna 1924 se za Hirohita vdala, přičemž se Hirohito vzdal tradičních císařských konkubín. Pár měl sedm potomků:\n\n\n"}
{"id": "1216318", "url": "https://cs.wikipedia.org/wiki?curid=1216318", "title": "Thamesmead Town FC", "text": "Thamesmead Town FC\n\nThamesmead Town FC (celým názvem: Thamesmead Town Football Club) je anglický fotbalový klub, který sídlí ve východním Londýně. Založen byl v roce 1969 pod názvem Thamesmead FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Princes Park (patřící Dartfordu) s kapacitou 4 100 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216319", "url": "https://cs.wikipedia.org/wiki?curid=1216319", "title": "Thurrock FC", "text": "Thurrock FC\n\nThurrock FC (celým názvem: Thurrock Football Club) byl anglický fotbalový klub, který sídlil ve městě Purfleet v nemetropolitním hrabství Essex. Založen byl v roce 1984 pod názvem Essex Sports FC. V roce 2017 nabídl předseda Tommy South prodej klubu z důvodu jeho zdravotních problémů. Nikdo ovšem přes celý rok nepřihlásil zájem o koupi klubu, což nakonec vedlo k odhlášení z Isthmian League. Klubové barvy byly zelená a žlutá.\n\nSvé domácí zápasy odehrával na stadionu Ship Lane s kapacitou 3 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216321", "url": "https://cs.wikipedia.org/wiki?curid=1216321", "title": "Vévoda z Touraine", "text": "Vévoda z Touraine\n\nVévoda z Touraine byl francouzský šlechtický titul vztahující se k regionu Touraine.\n\nPoprvé byl vytvořen roku 1360 pro Filipa, syna krále Jana II. Francouzského. Roku 1363 se vévodství vrátilo ke koruně a protože se stal vévodou z Burgundska.\n\nPodruhé byl vytvořen roku 1386 pro Ludvíka z Valois, syna krále Karla V. Francouzského. Roku 1392 se vrátilo ke koruně protože se stal vévodou z Orléans.\n\nDále byl obnoven roku 1401 pro Jana, syna krále Karla VI. Francouzského. Roku 1415 se stal francouzským Dauphinem a zemřel roku 1417 bezdětný.\n\nRoku 1416 byl obnoven pro Karla, syna krále Karla VI. Francouzského. Roku 1422 nastoupil po svém otci na trůn.\n\nRoku 1423 byl znovu obnoven pro skotského šlechtice Archibalda Douglase, 4. hraběte z Douglas, velitele na franouzské straně ve Stoleté válce. Roku 1424 byl zabit v bitvě u Verneuil. Francouzi mysleli že zemřel bez potomků a bylo předpokládáno že titul opět zanikl, nicméně když zjistily že má syna jménem Archibald Douglas který převzal titul hraběte z Douglas byl potvrzen v následnictví ve vévodství. Nástupcem se stal jeho syn William Douglas, 6. hrabě z Douglas.\n\nDne 21. října 1424 bylo území Touraine dáno králi Ludvíku III. Neapolskému.\n\nRoku 1528 předal toto území František I. Francouzský své matce Luise Savojské jako výměnu za vévodství Nemours které získala roku 1523.\n\nDále byl titul obnoven roku 1576 pro Františka z Anjou, syna krále Jindřicha II. Francouzského. Zemřel roku 1584 a titul zanikl.\n\nRoku 1981 byl titul udělen legitimním nástupcem francouzského trůnu Alfonsem Bourbonským jeho synovy Ludvíku Bourbonskému.\n"}
{"id": "1216323", "url": "https://cs.wikipedia.org/wiki?curid=1216323", "title": "Tilbury FC", "text": "Tilbury FC\n\nTilbury FC (celým názvem: Tilbury Football Club) je anglický fotbalový klub, který sídlí ve městě Tilbury v nemetropolitním hrabství Essex. Založen byl v roce 1889. Od sezóny 2018/19 hraje v Isthmian League North Division (osmá nejvyšší soutěž v Anglii). Klubové barvy jsou černá a bílá.\n\nSvé domácí zápasy odehrává na stadionu Chadfields s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216324", "url": "https://cs.wikipedia.org/wiki?curid=1216324", "title": "Wycliffovi překladatelé Bible", "text": "Wycliffovi překladatelé Bible\n\nWycliffovi překladatelé Bible (\"Wycliffe Bible Translators\" nebo také \"Wycliffe Global Alliance\") je nezisková organizace zaměřená na překlad a šíření Bible. Jejím cílem je přeložit Bibli do každého jazyka, který ji doposud nemá. Byla založena roku 1942 misionářem v Latinské Americe Williamem Cameronem Townsendem, který překládal Bibli do indiánských jazyků. Je pojmenována podle Johna Wycliffa, pod jehož vedením byla ve 14. století přeložena Vulgata do angličtiny. Aliance je tvořena více než stovkou samostatných organizací v šedesáti zemích světa, její ústředí sídlí v Singapuru. Hlásí se k protestantství a zásadě \"sola scriptura\". Alespoň část Bible byla k listopadu 2014 přeložena do 2883 jazyků z 6918 existujících. Roku 1999 přijali Wycliffovi překladatelé Bible \"Vizi 2025\", podle níž by chtěli do roku 2025 zahájit překlad Bible do jazyků všech jazykových skupin, které překlad dosud nemají a potřebují ho.\n\nČeská organizace Wycliffových překladatelů Bible byla ustavena roku 2000 jako občanské sdružení. Její pracovníci působili například v Nigérii či v Indonésii. Funkci ředitele zastávali Vilém Spratek (do roku 2004) a Daniel Kaczmarczyk (od roku 2004).\n\nVilém Spratek (* 9. ledna 1942) je český protestantský laický činovník. Během komunistické diktatury byl zapojen do procesu pašování biblí a křesťanské literatury do Sovětského svazu. Od roku 1997 pracoval pro misijní organizaci Wycliffovi překladatelé Bible a od roku 2000 do roku 2004 stál v čele její české organizace jako její první předseda (ředitel). Je též překladatelem z angličtiny.\n\n"}
{"id": "1216326", "url": "https://cs.wikipedia.org/wiki?curid=1216326", "title": "VCD Athletic FC", "text": "VCD Athletic FC\n\nVCD Athletic FC (celým názvem: Vickers, Crayford & Dartford Athletic Football Club) je anglický fotbalový klub, který sídlí v jihovýchodním Londýně. Založen byl v roce 1916. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu The Oakwood s kapacitou 1 180 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216328", "url": "https://cs.wikipedia.org/wiki?curid=1216328", "title": "Jan Orleánský (1400–1467)", "text": "Jan Orleánský (1400–1467)\n\nJan, hrabě z Angoulême a Périgordu (26. června 1399 – 30. dubna 1467, Cognac) byl syn Ludvíka, vévody z Orléans a Valentiny Visconti.\n\nNarodil se 26. června 1399 jako syn Ludvíka, vévody z Orléans a Valentiny Visconti.\n\nRoku 1412 se doatl do zajetí Anglie ale roku 1415 ho vykoupil jeho bratr Karel, vévoda z Orléans.\n\nDne 31. srpna 1449 se oženil s Marguerite de Rohan, s dcerou Alaina IX. Rohana a Marguerite Bretaňské. Spolu měli tři děti:\n\nMěl také nelegitimního syna Jeana de Valois.\n\nZemřel 30. dubna 1467 v Cognacu. Pohřben byl v katedrále v Angoulême.\n"}
{"id": "1216330", "url": "https://cs.wikipedia.org/wiki?curid=1216330", "title": "Benedikta Jindřiška Falcko-Simmernská", "text": "Benedikta Jindřiška Falcko-Simmernská\n\nBenedikta Jindřiška Falcko-Simmernská (Benedikta Henrietta Filipina; 14. března 1652 – 12. srpna 1730) byla německá princezna, třetí a nejmladší dcera Eduarda Falckého a jeho francouzské manželky Anny Gonzagy. Benedikta se sňatkem s Janem Fridrichem Brunšvicko-Lüneburským stala brunšvicko-lüneburskou vévodkyní. Byla předkem Ludvíka XVI. a Ludvíka Filipa II. Orleánského, stejně jako několika evropských panovníků 21. století.\n\nNarodila se v Paříži jako dcera Eduarda Falckého a Anny Gonzagy. Jejími prarodiči ze strany otce byli Fridrich Falcký a Alžběta Stuartovna. Ze strany matky pak Karel I. Gonzaga a Kateřina Lotrinská, dcera Karla II. Lotrinského. Benedikta byla nejmladší ze tří dcer.\n\nBenedikta byla vychovávána Luisou de La Fayette, dvořankou, která se stala jeptiškou, známou jako Sestra Luisa Angelika.\n\nV šestnácti letech byla provdána za vzdáleného bratrance, Jana Fridricha Brunšvicko-Lüneburského, který byl starý jako její otec a bezdětný. Svatba se konala 30. listopadu 1668. Ze svazku, který byl dojednán francouzským diplomatem Gourvillem, vzešly čtyři dcery.\n\nJan Fridrich zemřel v roce 1679 bez mužského dědice a vévodství zdědil jeho protestantský mladší bratr Arnošt August Brunšvicko-Lüneburský, manžel Benediktiny tety Žofie Hannoverské. Po manželově smrti se Benedikta vrátila do rodné Francie a usídlila se u své sestry, princezny z Condé.\n\nDopisovala si s Gottfriedem Wilhelmem Leibnizem. Benedikta zemřela v 78 letech v Asnieres, rezidenci její zesnulé sestry poblíž Paříže, 12. srpna 1730.\n\n\n"}
{"id": "1216331", "url": "https://cs.wikipedia.org/wiki?curid=1216331", "title": "Waltham Abbey FC", "text": "Waltham Abbey FC\n\nWaltham Abbey FC (celým názvem: Waltham Abbey Football Club) je anglický fotbalový klub, který sídlí ve městě Waltham Abbey v nemetropolitním hrabství Essex. Založen byl v roce 1944. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Capershotts s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216332", "url": "https://cs.wikipedia.org/wiki?curid=1216332", "title": "Filip Orleánský (1396–1420)", "text": "Filip Orleánský (1396–1420)\n\nFilip Orleánský (21./24. července 1396, Asnières-sur-Oise – 1. září 1420, Beaugency) byl hrabě z Vertusu.\n\nNarodil se jako syn vévody Ludvíka z Orléans a Valentiny, dcery milánského vévody Giana Galeazza Viscontiho. Okolo roku 1410 byl zasnouben s Kateřinou, s dcerou Jana I. Burgundského, k plánovanému sňatku však nedošlo. Sloužil v armádě krále Karla VI. Francouzského a roku 1414 ho doprovázel do Pikardie a Artois. Zemřel náhle ve věku 24 let, svobodný a bez legitimních potomků a byl pohřben po boku rodičů v pařížském klášteře celestýnů. Levoboček Filip Antonín zvaný \"Bastard z Vertusu\" vstoupil do služeb strýce vévody Karla.\n"}
{"id": "1216333", "url": "https://cs.wikipedia.org/wiki?curid=1216333", "title": "Benátské Alpy", "text": "Benátské Alpy\n\nBenátské Alpy (italsky \"Prealpi Venete\") je soubor horských pásem na jihovýchodě Alp, ve Východních Alpách, v Itálii. Leží v italských regionech Tridentsko-Horní Adiže (v provincii Trento), Benátsko (v provinciích Verona, Vicenza, Treviso a Belluno) a Furlansko-Julské Benátsko (v provincii Pordenone). Ze západu ohraničuje Benátské Alpy řeka Adiže a skupina Monte Baldo, ze severu Dolomity, ze severovýchodu Karnské Alpy a z jihu Pádská nížina. Nejvyšší horou je Col Nudo (2 472 m).\n"}
{"id": "1216335", "url": "https://cs.wikipedia.org/wiki?curid=1216335", "title": "Ferdinand Weigl", "text": "Ferdinand Weigl\n\nFerdinand Weigl byl rakouský politik německé národnosti z Moravy; poslanec Moravského zemského sněmu.\n\nPůsobil jako dědičný rychtář v Dětřichově (Dittersdorf). V téže obci byl dědičným rychtářem v polovině 19. století i Anton Weigl, který během revolučního roku 1848 zasedal coby poslanec Říšského sněmu. Ferdinand Weigl je uveden na novém zvonu na kostele v Dětřichově okres Moravská Třebová, kde je nápis: \"Angeschafft von Ferdinand Weigl, Erbrichter, und Johanna Heger, Grundbesitzerin, Dittersdorf 1883. Peter Hilzer k.k. Hofglockengießerei in Wiener-Neustadt 1883\". V roce 1898 získal Zlatý záslužný kříž s korunou.\n\nKoncem 19. století se zapojil i do vysoké politiky. V zemských volbách roku 1890 byl zvolen na Moravský zemský sněm, za kurii venkovských obcí, obvod Moravská Třebová, Svitavy, Jevíčko. Mandát zde obhájil v řádných zemských volbách roku 1896. V roce 1890 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací). Stejně tak ve volbách roku 1896. Neúspěšně za německé liberály kandidoval i v zemských volbách roku 1902, ale porazil ho všeněmec Franz Josef Zoffl.\n"}
{"id": "1216336", "url": "https://cs.wikipedia.org/wiki?curid=1216336", "title": "Hansfalkovský dvůr", "text": "Hansfalkovský dvůr\n\nHansfalkovský dvůr je spjat s historií vsi Hlubočepy. Objekt vznikl na místě někdejší tvrze ze 16. století (tvrz je datována do roku 1547.) Roku 1552 koupil ves Hlubočepy měšťan Hanuš Falk a podle něj získal dvůr i svoje jméno. \n\nV následujících 50 letech (přibližně 1560 až cca 1610) měnila ves Hlubočepy velmi rychle své majitele. V roce 1623 byly Hlubočepy prodány císařskému radovi Pavlu Michnovi z Vacínova. Jeho syn Václav Michna (ve finanční tísni) dal celou ves Hlubočepy do zástavy staroměstským jezuitům, od nichž si půjčil peníze. Byli to právě jezuité, kdo přestavěl v roce 1669 původní tvrz na zámeček. Zámeček se pak stal v této oblasti jezuitským hospodářským centrem. Jezuité získali roku 1717 celou ves do držby (vlastnictví) a po zrušení řádu v roce 1773 připadly Hlubočepy studijnímu (náboženskému) fondu. Na konci 18. století byl zámeček součástí majetku rodu hrabat Desfours, kteří jej nechali kolem poloviny 19. století klasicistně přestavět. \n\nCelý Hansfalkovský dvůr je tvořen komplexem budov soustředěných kolem nepravidelného dvora se vstupní (segmentově zaklenutou) branou, která pochází z 19. století. Renesanční i barokní části byly při přestavbách spojeny do jednoho celku. Obytná budova je barokního původu (s nádvorními pavlačemi a zasklenými arkádami). Byla klasicistně upravena v polovině 19. století. V prvním patře se dochovalo barokní vybavení, původní jsou i parkety a dřevěné obložení oken a dveře. V přízemí zůstala hřebínková klenba a psaníčkové sgrafito. Hospodářské budovy jsou většinou mladší. V interiéru zámečku je zachován prostor bývalé domácí kaple, která pochází ze 17. století. Součástí Hansfalkovského dvora je i bývalá sýpka s s oktogonální věžičkou a cibulovitou bání. \n\nPo druhé světové válce byl uživatelem Hansfalkovského dvora Státní statek hlavního města Prahy a zámeček byl obýván. Část areálu byla novodobě asanována. V roce 2004 zde proběhla velká rekonstrukce. Objekt je dále využíván jako filmové studio.\n\nHansfalkovský dvůr je od roku 1958 kulturní památkou. Památkově chráněny jsou: obytná budova čp. 4, hospodářská budova I, hospodářská budova II, brána.\n"}
{"id": "1216337", "url": "https://cs.wikipedia.org/wiki?curid=1216337", "title": "Oto Košta", "text": "Oto Košta\n\nOto Košta (* 14. prosince 1956 Vysoké Mýto) je český lékař a vysokoškolský pedagog, od listopadu 2016 do února 2017 hejtman Olomouckého kraje, od roku 2016 zastupitel Olomouckého kraje, bývalý člen hnutí ANO 2011.\n\nV letech 1976 až 1982 vystudoval všeobecné lékařství na Lékařské fakultě Univerzity Palackého v Olomouci (získal titul MUDr.). V 90. letech 20. století absolvoval odborné stáže ve Švýcarsku, Německu a Izraeli. Ve studiu pak pokračoval v letech 2005 až 2010, tentokrát doktorským oborem sociální lékařství na Lékařské fakultě Masarykovy univerzity (získal titul Ph.D.).\n\nPracovní kariéru začínal v letech 1982 až 1984 jako lékař Ústavu patologie Fakultní nemocnice Hradec Králové. V roce 1984 přešel do Fakultní nemocnice Olomouc. Stal se vedoucím lékařem Závodního zdravotního střediska a oddělení zdravotní výchovy a také externím lékařem II. interní kliniky. Od roku 1992 vede soukromou lékařskou praxi jako praktický lékař pro dospělé, od roku 1995 k tomu soukromě podniká. V letech 2004 až 2005 byl předsedou představenstva akciové společnosti \"NAD BOTIČEM\" a od roku 2013 je jednatelem a společníkem se 100% majetkovou účastí ve společnosti \"MUDr. Oto Košta, Ph.D., praktický lékař\".\n\nZa svou lékařskou kariéru napsal několik publikací a účastnil se zahraničních kurzů. Přednáší na Lékařské fakultě UP v Olomouci a na Lékařské fakultě Ostravské univerzity v Ostravě. Několik let byl lékařem dálkových plavců a tenistů, později ligových fotbalistů Sigmy Olomouc a 1. HFK Olomouc. Od roku 2014 je také poradcem Mezinárodního centra klinického výzkumu (ICRC), které spadá pod Fakultní nemocnici u sv. Anny v Brně.\n\nOto Košta je ženatý a má jednoho syna, žije ve městě Olomouc. Je členem Židovské obce Olomouc. \n\nVe volbách do Senátu PČR v roce 2000 kandidoval jako nestraník za ČSNS v obvodu č. 62 – Prostějov. Se ziskem 2,28 % hlasů však skončil na posledním 6. místě.\n\nOd roku 2015 spolupracoval s hnutím ANO 2011, na počátku roku 2016 do něj pak vstoupil. V krajských volbách v roce 2016 byl z pozice lídra kandidátky hnutí ANO 2011 v Olomouckém kraji zvolen zastupitelem. Vítězné hnutí ANO 2011 uzavřelo koalici s druhou ČSSD a šestou ODS, dne 8. listopadu 2016 byl pak zvolen hejtmanem Olomouckého kraje (obdržel 35 hlasů od 54 přítomných zastupitelů).\n\nV roce 2017 navrhlo stranické vedení ANO společně se zastupiteli jeho odvolání z důvodů nezvládání úřadu a spolupráce s předchozím hejtmanem Rozbořilem. Andrej Babiš prohlásil, že Oto Košta má problémy s alkoholem. O jeho odvolání z postu hejtmana se hlasovalo dne 27. února 2017. Košta byl z funkce odvolán, nahradil ho jeho stranický kolega Ladislav Okleštěk. V dubnu 2017 pak vystoupil z hnutí ANO 2011.\n"}
{"id": "1216338", "url": "https://cs.wikipedia.org/wiki?curid=1216338", "title": "Dějiny ruských Němců", "text": "Dějiny ruských Němců\n\nDějiny ruských Němců, tzn. osob německé národnosti žijících na ruském území, je možné rozdělit na několik epoch:\n\nJiž ve středověku přicházeli Němci do starého Ruska, poté, co si lübečtí obchodníci kolem roku 1200 zřídili hanzovní komoru v Novgorodu. Tento městský stát představoval tehdejší nezávislé Rusko, v době, kdy ostatní ruská knížectví podléhala tatarské porobě. \n\nVýchodní soused, Moskevské knížectví, si za vlády Ivana III. (vládl v letech 1462-1505) podmanila Novgorod (1478) a později osvobodila také hanzovní kontor. Ivan III. byl současně prvním z celé řady carů, kteří verbovali nové řemeslníky ze zahraničí. Tak se na Rus dostali další Němci, z nichž se někteří trvale usadili v novém mocenském centru, Moskvě.\n\nCar Ivan IV. (1547-1587) chtěl za pomoci německých vojáků ovládnout tatarská území (chanáty) na Volze. Tím se také uvolnila cesta na Sibiř. V průběhu první poloviny 17. století se cizinci přicházející do Moskvy společně s Rusy, ale 4. října 1652 vydal car Alexej I. (1645-1676), otec Petra I., výnos o vysídlení všech Západoevropanů za městské hranice Moskvy, do tzv. cizineckého předměstí. Od té doby se toto místo nazývá \"Nové Německo\" nebo \"Německé předměstí\" (Německaja sloboda), neboť Rusové nazývali všechny přišedší ze západní Evropy a neznalé ruského jazyka jako \"Němce“ (tzn. \"němé\"). Podle sčítání majetku z roku 1665 bylo na Německém Předměstí 206 dvorů s přibližně 1200 cizinců. V roce 1725 představoval jejich počet již 2500, avšak jejich podíl na celkovém počtu obyvatel města činil pouze 2 %.\n\nCar Petr I. (1689–1725) nechal v roce 1703 vystavět nové hlavní sídlo v Petrohradě, kde poté pracovali a žili řemeslníci převážně najatí ze zahraničí. Za jeho panování se mnoho Baltských Němců, kteří zde byli již od doby Německých rytířů, dostalo pod ruskou nadvládu. Kromě přístupu k Baltskému moři chtěl získat také severní pobřeží Černého moře. To se ovšem podařilo až Kateřině II.\n\nVliv německého živlu na dějiny Ruska ještě stoupal za nástupců Petra Velikého: z Německých zemí pocházeli někteří ruští ministři a poradci a carská rodina Romanovců se spojovala s dalšími evropskými dynastiemi. Kateřina II. (1762-1796), která sama pocházela z Německa, zastávala, podobně jako Fridrich II. v Prusku, Marie Terezie a Josef II. v Rakousku, osvícenský absolutismus a podobně jako oni podporovala kolonizaci málo, nebo vůbec neosídlených území uvnitř státu, aby dosáhla zvýšení počtu obyvatel. Od této zalidňovací politika se očekávalo moc a bohatství pro stát. V Rusku se také stávalo, že některá území byla zajišťována před kočovnými kmeny.\n\nJelikož většina ruských sedláků byla nevolníky svých pánů a počet svobodných sedláků nedostačoval, sháněla ruská vláda nové osadníky především v zahraničí. Jeden takový zvací manifest z 22. července 1763 nabízel zahraničním osadníkům řadu privilegií: \n\n\nZejména v německých knížectvích měly přísliby, které nechala Kateřina II. svými verbíři zveřejnit v dobovém tisku a vyvěsit na kostelích, silný vliv. Motivy k opuštění země (emigraci) byly silné zejména v době sedmileté války (1756 – 1763), kterou byli zasaženi především obyvatelé z oblastí Porýní, severního Bavorska a severního Bádenska a hesenských oblastí a Falce.\n\nJiž v letech 1764-1767 vycestovalo do Ruska asi 30 000 osob – převážně Němců, ale bylo mezi nimi také několik desítek Francouzů, Nizozemců a Švédů. Tisíce lidí nepřežily útrapy dlouhé cesty, podlehly hladu či nemocem. Ani po příjezdu nebyla situace o mnoho lepší. Přistěhovalci brzy zjistili, že podobné výhody, kterých několik staletí předtím požívali jejich soukmenovci, již neplatí. Nesměli vykonávat svá řemesla ve městech, nemohli si ani sami vybrat pozemky, na nichž by se usadili. Místo toho byla část těchto osadníků převezena do venkovských oblastí v okolí Petrohradu, větší část ovšem do Povolží u Saratova, kde měli všichni vykonávat zemědělské práce. \n\nPřes všechny těžkosti dělali osadníci v Povolží určité pokroky. Již ke konci 18. století bylo dosaženo „skromného blahobytu“. Sklizně byly lepší a počet obyvatel mnohonásobně stoupl, takže v roce 1815 v mateřské a nových koloniích žilo 60 000, v roce 1850 již 165 000 lidí (k tomu navíc nové osady jako Am Trakt a Stará Samara). Ve druhé půli 19. století však znovu vzrostly hospodářské problémy, což souviselo především s nedobrým stavem zemědělství. Pozemky totiž nebyly nikdy v soukromém vlastnictví, nýbrž byly vždy pouze pachtováno – zpočátku státem, později obcí, která se pokaždé měla starat o co nejspravedlivější dělení. Tyto přidělovací obce se po zrušení nevolnictví utvářely již dříve u většiny ruských sedláků. Vlivem růstu obyvatelstva a nedostatku jiných možností sehnat práci mimo zemědělství, vyvstal problém, že časem bylo pro sedláky stále méně zemědělské volné půdy. Skupování pozemků si nemohli dovolit, proto byla země obdělávána velmi intenzivně a místy byla vyčerpána. To byla jedna z příčin neúrod a hladových let ve druhé polovině 19. století.\n\nJižní Rusko a severní Černomoří s černomořskými Němci bylo vedle Povolží druhou nejčastěji osidlovanou oblastí německými kolonisty v Rusku. Tento kraj, dnes převážně na území Ukrajiny, připadlo k Ruskému impériu v době panování Kateřiny II. po dvou válkách s Osmanskou říší (1768-1774) a anexi Krymského chanátu (1783) k jihu Ruska. Toto území však nebylo co do složení obyvatelstva zdaleka tak jednotné jako Povolží. Střed tohoto území byl spíše řadou kolonií, od Volyně až po Kavkaz. První němečtí osadníci přicházeli od roku 1787 v první linii z území západního Pruska (dnešní Polsko), později také ze západních a jihozápadních oblastí Německa a také z okolí Varšavy. Jako uprchlíci z náboženských důvodů přicházeli především menonité, kteří se proslavili jako „zdatní zemědělci“ a přebírali úlohu vzorných hospodářů. Tyto náboženské skupiny si dokázaly opatřit informace o stavu a přiváželi s sebou vlastní nástroje a nářadí i zvířata. Kromě toho si již předem dokázali vyjednat lepší podmínky (větší příděly země apod.).\n\nJinak než v Povolží vypadala situace v jižním Rusku, kde sedláci do začátku dostávali rovněž větší díly pozemků, a kde byly statky v téměř nezměněné podobě předávány dědicům. I když těžkosti při zakládání vesnic byly podobné, ekonomická situace těchto kolonií byla celkové lepší, než těch na Volze. Rovněž zde existovala poptávka po dalších řemeslech, tudíž i bezzemci měli možnost obživy. \n\nV této promyšlenější a více na potřeby země zaměřené přistěhovalecké politice, prováděné menšími skupinami, pokračoval také car Alexandr I. Přitom se sice orientoval na Kateřinu Velikou, omezila však výběr osadníků různými nařízeními pro zámožnější rodiny.\n\nNejlepší podmínky vedly – ruku v ruce s moderním zemědělským vybavením – k hospodářskému rozkvětu v koloniích. Následkem hospodářského rozmachu Němců v Rusku se zlepšovala infrastruktura a německá menšina se v rámci Ruského carství začínala vydělovat v politicky, ekonomicky a finančně vlivnou skupinu. V nadprůměrném množství bylo možné je nacházet ve vyšších úřednických funkcích, vlastnili banky a úspěšné továrny.\n\nZrušení nevolnictví v Rusku carem Alexandrem II. znamenalo také formální zrovnoprávnění ruských hospodářů s německým. Z důvodu neprovedené pozemkové reformy však nezískali osvobození ruští sedláci pozemky, na nichž dosud hospodařili a mnoho z nich proto od té doby pracovalo jako nádeníci u německých sedláků, což nezřídka vedlo k nevraživosti ruského obyvatelstva vůči Němcům.\n\nTzv. \"vyrovnávací zákon\" z roku 1871 měl zajistit pozvolné zrušení zvláštního statusu kolonistů. Samosprávné instituce byly rozpuštěny, ruština se stala povinnou na úřadech ve školách a v armádě. Tento vývoj je možno na jednu stranu považovat za emancipaci v oblasti spolurozhodovacího práva a současně integrace, na druhé straně jako pokus o podřízení a počátek asimilace ruských Němců (\"rusifikace\"). V době nadcházející industrializace sice vnímalo mnoho ruských Němců tento nucený únik z izolace také jako šanci, zároveň však byli konfrontováni s rostoucí silou panslavismu a nepřátelství vůči Němcům. Jelikož vyrovnávací zákon připadl na rok 1871, kdy byla vyhlášena Německé říše, která se po třetím dělení Polska (1795) stala bezprostředním sousedem Ruska.\n\nTato rozsáhlá rusifikace od doby kolem roku 1870 až do počátku 20. století vedla k tomu, že do roku 1912 přibližně 300 000 ruských Němců vycestovalo do Severní a Jižní Ameriky, což ovšem růst populace v rámci skupiny nikterak zvláště neovlivnilo, neboť díky vysoké porodnosti vzrostl počet ruských Němců do roku 1914 na 2,4 milionu.\n\nKe konci 19. století obývalo 270 000 černomořských Němců třikrát více vesnic, než 400 000 Volžkých Němců. Na územích v okolí hlavních sídel, ale také velmi daleko na Sibiři a v Kazachstánu, vznikaly dceřiné kolonie. Podíl Němců v Rusku nadále rostl díky přistěhovalectví z někdejšího polského pohraničí do Volyně. Tento vývoj, ruskými nacionalistickými kruhy označovaný jako \"germanizace\" a k tomu také nevraživost vůči poměrně blahobytným ruským Němcům ve městech a v Jižním Rusku, ještě zesilovalo protiněmecké nálady v zemi. \n\n"}
{"id": "1216340", "url": "https://cs.wikipedia.org/wiki?curid=1216340", "title": "Seznam hrabat a vévodů z Angoulême", "text": "Seznam hrabat a vévodů z Angoulême\n\nAngoulême bylo v západní Francii součást Karolínské říše. Hrabata byla až do roku 1308 nezávislá.\n\n\n\n\n\n"}
{"id": "1216342", "url": "https://cs.wikipedia.org/wiki?curid=1216342", "title": "Láhevník síťovaný", "text": "Láhevník síťovaný\n\nLáhevník síťovaný (\"Annona reticulata\") je v tropech rostoucí strom, méně častěji keř, plodící ovoce o velikosti většího pomeranče, které špatně snáší transport a proto se do České republiky běžně nedováží. Tento druh z rozsáhlého rodu láhevník pochází ze Střední Ameriky a lidmi byl rozšířen téměř do všech tropických oblastí Ameriky, Afriky, Asie, Austrálie i na ostrovy v Pacifiku. Bývá tam pěstován v zahradách i na plantážích, často však zplaňuje a stává se součásti tamní přírody.\n\nKe zdárnému růstu potřebuje sice tropické podnebí, roste však i v místech se studenějším zimním počasí. S nástupem chladného počasí shodí listy a přečká ve stavu vegetačního klidu, dospělé rostliny přežijí i období s krátkodobými teplotami pod 0 °C. Preferuje vlhčí klima, špatně snáší suchý vzduch, obvykle prospívá až do nadmořské výšky 1200 m. Potřebuje hlubokou a výživnou půdu s dostatkem vlhkosti a dobrou drenáží, nesnáší delší sucho. Na nevyhovujícím stanovišti a v málo výživné půdě plodí slabě nebo méně chutné plody.\nStrom bývá vysoký jen 4 až 10 m a mívá rozkladitou nebo okrouhlou korunu a kmen tlustý do 35 cm. Výhony má hnědé a zprvu hedvábně chlupaté, pozdě lysé a ve dvou řadách střídavě porostlé aromatickými, blanitými, kopinatými listy s 1,5 cm řapíky. Listové čepele jsou 10 až 30 cm dlouhé a 2 až 7 cm široké, u báze zúžené, na vrcholu špičaté, celokrajné, lysé a na spodní straně světlejší, Mají výraznou hlavní žílu a po stranách 9 až 18 žilek svírající s ní úhel 30 až 45°. Podle místních podmínek jsou stromy stálezelené nebo polopadavé a někdy rostou jako keře.\n\nVonné, oboupohlavné, nikdy plně otevřené květy na stopkách vyrůstají svěšené ve shlucích ze starších větví. Květy jsou asi 3 cm velké a mají šest okvětních lístků, z nich tři vnitřní jsou velmi drobné a tři vnější jsou velké, masité, podlouhle kopinaté a žlutozeleně zbarvené. Tyčinek velkých okolo 1 mm je v květu mnoho, blizny jsou maličké. Gyneceum je tvořeno větším počtem huňatých plodolistů, které ve zralosti spolu srůstají a vytvářejí nepravý plod. Kvetou v listopadu až únoru, plody dozrávají v březnu až červnu. Ploidie druhu je 2n = 14.\n\nPlod je kulovitý až mírně vejčitý, srdčitý či jinak nepravidelný, dlouhý 8 až 16 cm a těžký 100 až 300 gramů. Ve zralosti má hnědou barvu a na hladkém, kožovitém povrchu měkkém na dotek má naznačené síťovaní. Jeho šťavnatá dužina je smetanově bílá nebo krémová, zrnitá, sladkokyselé chuti a je rozdělená do segmentů obvykle s jedním tvrdým semenem. Černohnědá, lesklá, hladká semena jsou asi 1 cm velká a v plodu jich bývá 55 až 76. Z pevné stopky vede asi do poloviny vláknitý střed, který se nekonzumuje.\n\nV přírodě se láhevníky přirozeně rozmnožují semeny roznášenými nejčastěji plodožravými ptáky a kaloni. Pro pěstování na plantážích se roubují vyšlechtěné kultivary na podnože i jiných druhů. Mladé, rychle rostoucí rostliny potřebuji částečné přistínění před prudkým sluncem, prospívá jim mulčování, zavlažování v období sucha a dodávka organických hnojiv, později je lze dobře tvarovat. Na ochranu zrajících plodů před ptáky i kaloni bývají stromy zakrývány sítěmi.\n\nPlody láhevníku síťovaného patří mezi tropické ovoce, které se konzumuje čerstvé. Pěstuje se řada kultivarů lišící se velikosti i barvou plodů, všechny však špatně snášejí transport a po otlačení zahnívají. S dospělého stromu se sklidí 35 až 45 kg ročně, ve zralosti obsahují průměrně 17 % cukru. Dužina se jí přímo z rozpůleného plodu nebo se rozmačká, přecedí, přisladí a přidává do koktejlů či zmrzlin.\n\nMezi ostatními druhy pěstovaných láhevníků jsou ale tyhle plody považované za méně kvalitní a nejsou všude stejně oblíbeny. Zatím co v Americe jsou všeobecně přijímány dobře, v Indii jsou považovány za ovoce chudých.\n\nVšechny části rostliny, nezralé plody i semena, obsahují alkaloidy, anonain, liriodenin, reticulin, které jsou toxické. Semena je možno bez nebezpečí spolknout, mají pevná osemení a lidskou trávicí soustavou přejdou bez porušení. Míza z ořezaných větví může po styku s okem zapříčinit oční katar a u choulostivých osob potřísnění kůže způsobuje vyrážku. Šťáva z listů má insekticidní vlastnosti a používá se například k likvidaci vší. Odvary z listů i kůry obsahují hodně tříslovin a slouží k léčbě průjmu a horečky. Žvýkání kůry z kořenů pomáhá při bolestech zubů. Dřevo ze stromů má žlutou barvu a je měkké, vláknité, ale houževnaté a nepraská, jeho měrná hmotnost je 0,650 kg/dm³.\n\nRostliny často zplaňují ze sadů do volné přírody a to i na velké vzdálenosti. Šíří se za pomoci semen, která si podržují klíčivost déle než jeden rok. Takto se láhevník síťovaný svévolně rozšířil na velké plochy v Indii, na východním pobřeží Malajska i na Filipínách. V některých oblastech Austrálie, střední Afriky, na Galapágách, v Singapuru i na ostrovech Oceánie je láhevník síťovaný považován za invazní druh.\n\n\n \n"}
{"id": "1216345", "url": "https://cs.wikipedia.org/wiki?curid=1216345", "title": "Miloslav Zeman", "text": "Miloslav Zeman\n\nMiloslav Zeman (* 11. září 1961 Plzeň) je český podnikatel a kybernetik, od roku 2005 předseda OHK Plzeňsko, v letech 2016 až 2017 zastupitel Plzeňského kraje.\n\nVystudoval střední průmyslovou školu elektrotechnickou v Plzni a následně obor technická kybernetika na Vysoké škole strojní a elektrotechnické v Plzni (získal titul Ing.).\n\nOd počátku 90. let 20. století podniká. Byl či stále je členem statutárních orgánů desítek společností, z nichž mnohé vlastní. Aktuálně například vede akciovou společnost \"INEL - Holding\". Od srpna 2005 je předsedou Okresní hospodářské komory Plzeňsko.\n\nMiloslav Zeman je rozvedený a má tři děti, žije ve městě Plzeň (konkrétně v městském obvodě Plzeň 4).\n\nDo politiky se pokoušel vstoupit, když v komunálních volbách v roce 2014 kandidoval jako nestraník za hnutí ANO 2011 do Zastupitelstva města Plzně, ale neuspěl.\n\nV krajských volbách v roce 2016 byl z pozice nestraníka lídrem kandidátky hnutí ANO 2011 v Plzeňském kraji a byl zvolen zastupitelem. Na mandát však v srpnu 2017 rezignoval.\n"}
{"id": "1216346", "url": "https://cs.wikipedia.org/wiki?curid=1216346", "title": "Sv. Karel Veliký (Mistr Theodorik)", "text": "Sv. Karel Veliký (Mistr Theodorik)\n\nSv. Karel Veliký je řazen k souboru, který pro kapli sv. Kříže na Karlštejně provedl sám Mistr Theodorik. Portrét byl umístěn na prominentním místě uprostřed řady panovníků na západní stěně lodi. Kvalita výtvarného zpracování ho řadí k nejlepším dílům evropského malířství 14. století. Obraz je vystaven ve sbírce středověkého umění Národní galerie v Praze.\n\nOlejová tempera na bukové desce 116 x 87,2 cm. V zachovaném původním rámu je ve spodní části kruhový relikviářový otvor. Na desce je připevněn zlacený heraldický štít s císařským znakem - dvouhlavou orlicí.\n\nCentrální umístění obrazu v sestavě celé západní stěny kaple i výjimečné postavení panovníka vyžadovalo vyobrazení tváře z předního pohledu. Detailní podkresba obličeje i velkorysý rozvrh drapérie s přesahem na rám jsou patrné i ze snímků pořízených infračervenou reflektografií. Ty potvrdily, že původní návrh se během realizace malby neměnil. Rukopis je shodný s ostatními díly připisovanými Mistru Theodorikovi. Malba se vyznačuje dokonalým laděním šedých a okrově šedých tónů ve vlasech a vousech a sametově hnědou tváří se soustředěným výrazem tmavých očí. S nimi ladí i růžovočervené roucho, které však bylo částečně poškozeno smytím vrchních lazur a místy v něm prosvítá podkresba. Pozadí obrazu i rám jsou pokryty reliéfním dekorem. Hlavu Karla Velikého zdobila zlatá císařská koruna. Ta byla stržena patrně již během obléhání Karlštejna husity, kdy stejným způsobem utrpěly i ostatní obrazy. Zlato sloužilo k vyplácení žoldu obráncům hradu.\n\nPro císaře Karla IV., který odvozoval svůj původ v souvislé genealogické řadě od Přemyslovců i Karla Velikého, měl obnovitel Svaté říše Římské zvláštní význam. Projevoval k němu bezmeznou úctu a považoval ho za vzor dobrého a spravedlivého vladaře a svého patrona. Svou korunovaci císařem Svaté říše římské v karolínské kapli v Cáchách roku 1349 pojal jako náboženskou pouť ke svatým ostatkům a do Prahy přivezl relikvie Karla Velikého. Později nechal v Cáchách přistavět gotický chór s kaplí sv. Václava, kam věnoval vzácné zlatnické relikviáře. Na Novém městě Pražském založil roku 1351 Kostel Nanebevzetí Panny Marie a svatého Karla Velikého na nezvyklém osmibokém půdorysu, inspirován kaplí v Cáchách. Karel IV. uchovával korunovační poklad Svaté říše Římské, jehož součástí byly relikvie a rovněž císařská koruna z 11. století, spojovaná s úctou ke Karlu Velikému.\nKarel IV. povolal v letech 1453-1454 do Prahy italského kněze a papežského legáta Marignollu, aby sepsal kroniku Říše římské a genealogii rodu Lucemburků. Obrazům Mistra Theodorika předcházela galerie postav panovníků, včetně Karla Velikého, kterou namaloval v letech 1355-1360 v hlavním sále císařského paláce na Karlštejně Mistr lucemburského rodokmene (zničeno před r. 1597). Podobně byl podle zprávy Jana z Hazmburka vyzdoben také palác na Pražském hradě (zničeno při požáru roku 1541).\n\n\n"}
{"id": "1216347", "url": "https://cs.wikipedia.org/wiki?curid=1216347", "title": "František Důbrava", "text": "František Důbrava\n\nFrantišek Důbrava, uváděn též jako Dúbrava (6. dubna 1855 Těšov – 1926), byl rakouský politik z Moravy; poslanec Moravského zemského sněmu.\n\nNarodil se roku 1855 jako syn Františka Důbravy (Franz Dubrava), pololáníka v Těšově. Uvádí se coby starosta Těšova.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Uherský Brod, Valašské Klobouky, Vizovice. V roce 1896 se na sněm dostal jako kandidát Katolické strany národní na Moravě coby jeden ze čtyř jejích kandidátů. V roce 1898 přistoupil Důbrava a dále poslanci Vincenc Ševčík, Josef Sýkora a František Weber na sněmu do poslaneckého klubu českých poslanců. V zemských volbách v roce 1902 nekandidoval a přenechal kandidaturu Mořici Hrubanovi.\n"}
{"id": "1216348", "url": "https://cs.wikipedia.org/wiki?curid=1216348", "title": "Verbier", "text": "Verbier\n\nVerbier je městečko, které se nachází ve švýcarském kantonu Valais v nadmořské výšce 1450 m. V lyžařských kruzích se proslavilo díky nespočetným možnostem praktikování freeride, které jsou lehce dosažitelné při použití lanovek. Nejvyšší horou je Mont Fort, která dosahuje 3330 m n. m. a je stále částečně pokryta ledovcem. Toto městečko je velmi oblíbené mezi celosvětovou smetánkou.\n\nV zimě patří mezi nejvyhledávanější aktivity sjezdové lyžování a především tak zvané \"off-piste\" (freeride). Verbier je součástí největšího lyžařského resortu \"Les 4 Vallées\" (čtyři údolí). Celkem se ve čtyřech údolí nachází 410 km sjezdovek a 90 vleků. Součástí tohoto lyžařského střediska jsou také Nendaz, Vezsonnaz, Thyon a La Tzoumaz.\n\nV létě patří mezi nejvyhledávanějsí aktivity zdejší bike park. Nachází se tu také nespočet turistických stezek.\n\nNa přelomu července a srpna ve Verbieru probíhá \"Verbier Festival\", důležitá událost ve světě klasické hudby. Při festivalu v roce 2015 dirigoval Valerij Gergijev Mozartův \"Koncert pro tři klavíry\" za účasti ruských pianistů Denise Macujeva a Daniila Trifonova a poté Čajkovského 6. symfonii \"Pathétique\".\n\n"}
{"id": "1216349", "url": "https://cs.wikipedia.org/wiki?curid=1216349", "title": "Eduard Gans (politik)", "text": "Eduard Gans (politik)\n\nEduard Gans byl rakouský podnikatel a politik německé národnosti z Moravy; poslanec Moravského zemského sněmu.\n\nUvádí se jako továrník v Moravském Berouně. Šlo o továrnu na výšivky. Koncem 19. století se angažoval ve snahách města Moravský Beroun o založení měšťanské školy.\n\nKoncem 19. století se zapojil i do vysoké politiky. V doplňovacích zemských volbách (místo poslance Johanna Schneidera) byl 21. listopadu 1899 zvolen na Moravský zemský sněm, za kurii městskou, obvod Dvorce, Libavá, Mor. Beroun, Budišov. V roce 1899 se uvádí jako kandidát národovecké Německé lidové strany.\n"}
{"id": "1216350", "url": "https://cs.wikipedia.org/wiki?curid=1216350", "title": "Promenade des Anglais", "text": "Promenade des Anglais\n\nPromenáda Angličanů či Anglická promenáda ( ) je ulice a pěší zóna v jihofrancouzském městě Nice.\n\nPromenáda vede podél pláže Baie des Anges. Ve východním okraji je pěší zóna oddělena od zástavby nábřežím \"Quai des États-Unis\". Od \"Avenue des Phocéens\" a parku Jardin Albert 1 je severní pás promenády, oddělený řadou palem, určen též automobilové dopravě. Promenáda má tak na některých úsecích vzhled několikaproudé dálnice.\nNa počátku 19. století vedla podél oblázkové pláže udusaná, kamenitá, dva metry široká cesta nazývaná \"chemin des Anglais\" (cesta Angličanů). Cesta spojovala pravý břeh říčky Paillon a předměstí Croix de Marbre. Nechali ji vybudovat Britové, kteří v Nice trávili zimy. V roce 1832 byl přijat nový rozvojový plán města, který počítal se zahrnutím i této cesty. Karel Albert Sardinský v roce 1836 vydal městu povolení ohledně volného rozvoje na pobřeží a o rok později městská rada schválila projekt architekta Antoina Scoffiera, který navrhl široké korzo mezi pláží a domy. V roce 1844 byly zahájeny stavební práce na prvním úseku z jihovýchodního ústí říčky Paillon do předměstí Saint-Philippe. Nábřeží bylo zvýšeno o pět metrů, původní šířka byla plánována na 23 metry, avšak realizovalo se jen 12 m.\n\nV letech 1854–1856 byla \"Promenade des Anglais\" prodloužena do čtvrti Magnan podle projektu architekta Françoise Aune. Promenáda byla rovněž rozšířena o 11 m na původně plánovaných 23 metry a bylo vytvořeno stromořadí. Promenáda byla dále prodloužena v letech 1878, 1882 a 1903.\n\nDomky a zahrady byly postupně odstraňovány a nahrazeny luxusními hotely, kasiny a obytnými budovami. Nárůst automobilové dopravy ve 20. letech si v letech 1929-1931 vynutil stavební úpravy mezi operou a \"Boulevardem Gambetta\", které daly ulici její současný vzhled. Další rozšíření mezi ulicemi \"Boulevard Gambetta\" a \"Avenue Ferber\" proběhlo v letech 1949-1953.\n\nDne 14. července 2016 bylo na promenádě při teroristickém útoku zabito přes 80 lidí, kteří přišli sledovat ohňostroj u příležitosti státního svátku.\n\n\n"}
{"id": "1216351", "url": "https://cs.wikipedia.org/wiki?curid=1216351", "title": "Alexej Vorobjov", "text": "Alexej Vorobjov\n\nAlexej Vladimirovič Vorobjov (; * 19. ledna 1988) je ruský zpěvák a herec účinkující v ruštině i angličtině. \n\nPro účely mezinárodního sebezvýraznění využívá také jméno Alex Sparrow, jedná se o překlad jeho ruského jména do angličtiny. Nejvíce vešel do povědomí díky své účasti v ruské verzi soutěžě X Factor v roce 2005, kdy mu bylo 17 let. V roce 2006 podepsal smlouvu s ruskou odnoží Universal Music Group Universal Music Russia a v roce 2007 se stal poslem dobré naděje při Y-PEER, mládežnické iniciativě Populačního fondu OSN. Vorobjov reprezentoval Rusko na mezinárodní pěvecké soutěži Eurovision Song Contest 2011 v Německu.\n"}
{"id": "1216353", "url": "https://cs.wikipedia.org/wiki?curid=1216353", "title": "Pokus o vojenský převrat v Turecku 2016", "text": "Pokus o vojenský převrat v Turecku 2016\n\nNeúspěšný pokus o vojenský převrat v Turecku byl zahájen tureckou armádou 15. července 2016 večer a již po několika hodinách skončil porážkou pučistů. Následovala odpověď Erdoganovy administrativy v podobě rozsáhlých čistek, při kterých bylo více než 160 000 lidí propuštěno nebo postaveno mimo službu a 50 000 lidí skončilo ve vězení.\n\nDůvody, které mluvčí Turecké mírové rady uvedli jako důvody zorganizování puče, byla eskalace terorismu v zemi, represe proti opozičním politickým stranám a kurdské populaci na východě země. Dále se iniciátoři silně ohradili proti Erdoğanovu upevňování moci a jeho návrhu změny politického uspořádání Turecka na prezidentskou republiku.\n\nVe večerních hodinách v pátek 15. července 2016 do ulic Istanbulu a hlavního města Ankary vstoupily vojenské jednotky. Prvními kroky bylo obsazení obou mostů vedoucích přes Bospor a mezinárodního Atatürkova letiště. Premiér Binali Yıldırım téměř okamžitě označil akce za pokus o puč. Podle agentury Reuters tanky obklíčily parlament a zahájily palbu. Střelba zaznívala také u prezidentského paláce, policejního ústředí, generálního štábu a rozvědky. V nízkých výškách nad Istanbulem a Ankarou vysokou rychlostí přelétaly stíhací letouny F-16 perutí č. 141, 143 a 181 převážně ze 4. základny bojového letectva Akıncı u Ankary, které také zaútočily řízenými pumami GBU-10 na několik vládních budov, včetně sídla Velkého národního shromáždění a společnosti Türksat.\nPodle televize CNN později zazněl výbuch u státní televize TRT, ta už předtím odvysílala prohlášení pučistů, že armáda přebírá vládu nad zemí, a pak přestala vysílat. Vzbouřenci v prohlášení uvedli, že přebírají moc kvůli rostoucí autokratičnosti současného režimu, narušení vlády sekulárního práva a zvýšené hrozbě terorismu. Slíbili i novou ústavu. Později v noci agentura Reuters uvedla, že televize TRT vysílání obnovila. \n\nPučisté zadrželi náčelníka generálního štábu turecké armády Hulusiho Akara. Generální štáb byl obsazen a média hlásila, že povstalci v něm zadržují rukojmí.\nPrezident Recep Tayyip Erdoğan, tou dobou na dovolené v jihozápadním Turecku, označil převrat jako útok proti demokracii a vyzval všechny své sympatizanty k tomu, aby vyšli do ulic navzdory armádou vyhlášenému zákazu vycházení. Výzvy k vyjití do ulic se ozývaly i z mešit po celém Istanbulu. Na tamním Taksimském náměstí se sešlo shromáždění obyvatel na podporu prezidenta. Vojáci na některých místech zahájili palbu na davy prezidentových příznivců a zabili větší množství lidí. \n\nPřed 2. hodinou ranní SELČ turecké tajné služby i speciální jednotky uvedly, že puč byl odražen. Premiér rovněž prohlásil, že vládní síly mají situaci převážně pod kontrolou. Vyhlásil bezletovou zónu nad Ankarou, poté co se pučisté zmocnili vrtulníků, z nichž některé byly sestřeleny vládními stíhačkami F-16 a časně ráno 16. července stíhací bombardéry F-4E 111. peruti z 1. základny bojových letounů Eskişehir bombardovaly vzletové a přistávací dráhy základny Akıncı, aby znemožnily vzlet povstaleckých pilotů. V budově parlamentu se ozvaly další dva výbuchy, podle agentury Reuters se uvnitř stále skrývali poslanci. \nVláda z bezpečnostních důvodů zpomalila internet a zablokovala přístup na sociální sítě. Správci Twitteru potvrdili zpomalení, ne však zablokování.\n\nÚřady před půl třetí ráno potvrdily přistání prezidenta Erdoğana v Istanbulu. Po třetí hodině ranní SELČ turecká bezpečnostní služba MIT ohlásila, že puč byl poražen a 130 povstaleckých vojáků se vzdalo policii a armádě věrné prezidentovi. Po převzetí kontroly nad Atatürkovým letištěm prezident Erdoğan z Istanbulu prohlásil, že iniciátoři puče budou souzeni za vlastizradu a zaplatí „vysokou cenu”. \n\nV ranních hodinách 16. července bylo na mostě vedoucí přes Bosporskou úžinu zajato provládními sympatizanty několik pučistů, které dav na místě bez lítosti bil tyčemi, pásky a lynčoval je. Někteří z pučistů tvrdili, že byli do této akce zapojeni nevědomě, jelikož jim prý velitelé sdělili, že jde pouze o vojenské cvičení.\n\nPodle tureckého ministetstva zahraničí při pokusu o puč zahynulo 290 lidí, z toho 100 samotných pučistů.\n\nV sobotu 16. července média za hlavní iniciátory pokusu o puč označila generála a bývalého vrchního velitele letectva Akına Öztürka a šéfa výcviku pozemních vojsk Metina İyidila.\n\nOkamžitě po potlačení pokusu o puč prezident Erdoğan uvedl, že v reakci na pokus o převrat proběhnou v armádě důkladné čistky. Došlo k masivnímu zatýkání – během několika hodin bylo zatčeno více než 1500 vojáků, pět generálů a 29 plukovníků bylo sesazeno. Ze svých funkcí bylo ihned odvoláno 2745 soudců a státních zástupců a byly vydány zatykače i na další desítky soudců a státních zástupců. Své funkce museli opustit také dva ústavní soudci, deset členů Státní rady a pět členů Vysoké rady soudců a státních zástupců. Podle šéfa soudcovských odborů Mustafa Karadaga policie zatýká nejen soudce a státní zástupce podezřelé z účasti na pokusu o převrat, ale i kritiky režimu, kteří s vojenským pučem nemají nic společného.\n\nPrezident Erdoğan označil za strůjce pokusu o převrat svého odpůrce, duchovního Fethullaha Gülena, který žije ve Spojených státech a požádal o jeho vydání do Turecka. Ten však pokus o puč odsoudil a odmítl, že by s ním měl něco společného a navíc uvedl, že není vyloučeno, že byl puč zinscenovaný samotným prezidentem.\n\nOrganizace Amnesty International upozornila na mučení údajných strůjců puče, na jejich bití a znásilňování, na odpírání jídla, vody, lékařské péče i kontaktu s rodinou a právníky. Podle AI věznění nevědí, ani z čeho jsou obviněni, a Turecko tak porušuje právo na spravedlivý soud zaručené v jeho vlastním zákoníku i v mezinárodním právu.\n\nPodle novinářské asociace bylo zatčeno přes 150 novinářů.\n\nDne 20. července vyhlásil prezident Erdogan výjimečný stav na následující tři měsíce, což povoluje turecká ústava v případě vážného narušení veřejného pořádku v zemi nebo pokud násilné činy ohrožují svobodu a demokracii. Dle agentury DPA může díky tomu prezident Erdogan vládnout pomocí dekretů, může být omezeno či pozastaveno právo shromažďovací nebo svoboda slova.\n\nTurecké ministerstvo školství 19. července propustilo 15 200 svých zaměstnanců a 21 tisícům učitelů ze soukromých institucí odebralo licence. Turecká vysokoškolská rada (YÖK) nařídila 1577 děkanům státních i soukromých univerzit v Turecku podání rezignaci. 20. července tato rada zakázala všem akademickým pracovníkům cestovat do zahraničí, a to až do odvolání.\n\nPrvním dekretem po vyhlášení výjimečného stavu nařídil Erdogan uzavření 1043 soukromých škol, 1229 spolků a nadací, 19 odborových svazů, 15 univerzit a 35 zdravotnických zařízení s tím, že tyto instituce jsou údajně podezřelé ze styků s Fethullahem Gülenem, kterého Erdogan označuje za údajného strůjce neúspěšného převratu.\n\nLetecké společnosti začaly v průběhu noci odklánět nebo vracet své lety do Turecka. \n\nServer WikiLeaks uveřejnil na 300 tisíc emailů pocházejících z domény turecké vládní Strany spravedlnosti a rozvoje (AKP). Zveřejněné e-maily pocházejí z rozmezí roku 2010 až počátku července 2016. WikiLeaks dokumenty uveřejnila v reakci na rozsáhlé čistky v armádě, justici a školství, ke kterým turecká vláda přistoupila po zmařeném pokusu o vojenský převrat. Turecký regulátor internetu přístup ke stránce WikiLeaks v Turecku zablokoval.\n\n"}
{"id": "1216354", "url": "https://cs.wikipedia.org/wiki?curid=1216354", "title": "Eva Gottvaldová", "text": "Eva Gottvaldová\n\nEva Gottvaldová (* 1978) je česká výživová odbornice, od července 2016 hlavní hygienička ČR a náměstkyně ministra zdravotnictví ČR.\n\nVystudovala obor výživa člověka na Lékařské fakultě Masarykovy univerzity (promovala v roce 2003 a získala titul Mgr.).\n\nOd července 2007 působila na Ministerstvu zdravotnictví ČR v sekci ochrany a podpory veřejného zdraví. Od listopadu 2012 pracovala pro Stálé zastoupení ČR při EU v Bruselu, kde měla na starosti veřejné zdraví a farmaceutické produkty. Podílela se na projednávání směrnice Evropského parlamentu a Rady Evropy o sbližování právních a správních předpisů členských států týkajících se výroby, obchodní úpravy a prodeje tabákových a souvisejících výrobků či rozhodnutí těchto orgánů o vážných přeshraničních hrozbách.\n\nV polovině června 2016 rozhodla Vláda ČR, že bude hlavní hygieničkou ČR. K 15. července 2016 pak ve funkci nahradila Vladimíra Valentu, který byl hlavním hygienikem od roku 2012, ale nepřihlásil se do výběrového řízení, které muselo být vypsáno dle nového služebního zákona.\n"}
{"id": "1216355", "url": "https://cs.wikipedia.org/wiki?curid=1216355", "title": "Paul Hayek", "text": "Paul Hayek\n\nPaul Hayek byl rakouský podnikatel v pivovarnictví a politik německé národnosti z Moravy; poslanec Moravského zemského sněmu.\n\nByl židovského původu, ale konvertoval ke katolické víře. Byl spolumajitelem pivovaru na Starém Brně. Rodina Hayeků patřila k významným podnikatelům v brněnském pivovarnictví, například Hermann Karl Hayek (1840–1915) nebo Sigmund Adolf Hayek (1849–1920). Založili do současnosti fungující pivovar Starobrno. Paul Hayek působil jako účetní v starobrněnském pivovaru, též jako bankéř a zemský poslanec. Byl též obecním radním v Brně. Roku 1914 se podílel na ustavení Svazu Němců Moravy (Bund der Deutschen in Mähren).\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, za kurii městskou, obvod Brno (IV. okres). Mandát zde obhájil v zemských volbách v roce 1902. V roce 1896 se uvádí jako německý liberální kandidát (tzv. Německá pokroková strana navazující na ústavověrný politický proud s liberální a centralistickou orientací). Stejně tak ve volbách roku 1902.\n"}
{"id": "1216357", "url": "https://cs.wikipedia.org/wiki?curid=1216357", "title": "Mistr Lucemburského rodokmene", "text": "Mistr Lucemburského rodokmene\n\nMistr Lucemburského rodokmene (též Mistr Karlštejnské genealogie) byl dvorním malířem Karla IV. Je označován podle svého nejvýznamnějšího díla - nástěnných maleb s postavami panovníků v císařském paláci na hradě Karlštejně. \n\nAnonymní Mistr Lucemburského rodokmene přišel pravděpodobně z vlámské části Francie. Lucemburský rodokmen vznikal přibližně v letech 1355-1357, po Karlově návratu na Karlštejn z římské korunovace (5. dubna 1355). Nástěnné malby však byly zničeny při opravách Karlštejna na konci 16. století a zachovaly se jen v kopiích.\n\nTvorba Mistra Lucemburského rodokmene spadá do doby, kdy do filosoficko-náboženského vnímání světa proniká tendence k poznání skutečné reality postižitelné smysly a tato změna svůj odraz nachází i ve výtvarném projevu. První snahy o zachycení reálné podoby jsou známy z francouzských sochařských náhrobků (Jean Pépin de Huy, náhrobek hraběte Karla z Évreux, 1336, André Beauneveu, 1365). Za jeden z prvních malířských portrétů je považováno dílo anonyma z doby kolem roku 1350, který zachytil podobu francouzského krále Jana Dobrého. Přestože Mistr Rodokmene pracoval se vzorníkem základních typů figur, pohybových schémat, gest a tváří, je jeho umění plné nových invencí. Využíval zrakovou zkušenost, kterou překonával abstrahující linearismus předchozího období a pokoušel se o individualizaci figur. Patřil k evropsky významným průkopníkům nového naturalismu v portrétním umění. Jeho působení na pražském královském dvoře a na Karlštejně ovlivnilo další vývoj malířství, jehož pokračováním byl i soubor deskových obrazů Mistra Theodorika nebo nástěnné malby s poprsími zemských patronů a apoštolů, dílo neznámého mistra v kapli sv. Kateřiny. \n\nHistorikové umění předpokládají, že Mistr Lucemburského rodokmene je rovněž autorem tzv. Ostatkových scén v kapli P. Marie a dvojportrétu Karla IV. a Anny Svídnické s ostatkovým křížem (\"Exaltatio crucis\") na vstupní stěně císařovy soukromé oratoře (kaple sv. Kateřiny) na Karlštejně. Před rokem 1360 se zřejmě podílel i na počátečních návrzích výzdoby kaple sv. Kříže a jsou mu přisuzovány kresby na stěnách oltářního prostoru a rovněž výjev Klanění čtyřiadvaceti starců v západním okenním výklenku. Kresby na stěně kaple nejsou jen lineárními náčrty, ale tváře jsou modelovány zvýrazněním světel za pomoci křídy i prokreslenými stíny. \n\nO existenci Rodokmene existuje písemné svědectví brabantského kronikáře a vyslance Edmunda de Dyntera z roku 1445, který ho viděl při audienci u krále Václava IV., v díle \"\"Chronica nobilissimorum ducum Lotharingiae, Brabantiae ac regum francorum\"\". Václav IV. Edmundu de Dynterovi ukázal \"sua genealogia\" (vlastní rodokmen), který nechal zhotovit jeho otec Karel IV., dokládající přímou linii původu ke Karlu Velikému a přes něj až k Trójanům. Další doklad o malbách se nachází v tzv. \"\"Relaci o opravě hradu Karlštejna\"\" z roku 1597, kde je uvedeno, že \"rod císaře Karla IV. byl vymalován v paláci\" (velké síni druhého patra), kde staré omítky opadaly a musely být znovu \"vápnem obvrženy a zdynchovány\".\n\nMezi lety 1569-1575 byly pořízeny renesanční kopie Rodokmene. Ty se zachovaly ve dvou knižních vydáních. První z nich, kodex bývalé dvorní knihovny ve Vídni, věnovaný roku 1571 císaři Maxmiliánu II., je uložen v Österreichische Nationalbibliotek ve Vídni. Vytvořil ho český inženýr Matouš Ptáček-Ornys z Lindperka jako podklad pro obnovu poničených maleb a při rekonstrukci použil částečně i starý dílenský vzorník z let 1370-1390. Druhý, tzv. Heidelberský kodex (\"Codex-Heidelbergensis\") z let 1574-1575, byl zakoupen roku 1933 pro Národní galerii v Praze. Obě vydání jsou téměř totožná a zobrazují celkem 56 postav a také tzv. \"Ostatkové scény\" z kaple Panny Marie na Karlštejně, které jsou důležitým vodítkem pro historiky umění. Kopie nezachytily obvyklou gotickou architekturu (malované arkády), která byla patrně součástí nástěnných maleb. Místo toho figury panovníků stojí či sedí na renesančních soklech s nápisy. Malířsky věrné podoby Karla IV. a jeho protějšků v ostatkových scénách, které lze porovnat s dochovanými nástěnnými malbami, však dosvědčují vysokou míru spolehlivosti a autenticity kopií postav. \n\nPostavami Rodokmene se zřejmě inspirovali i tvůrci miniatur Emauzské latinské bible a Bible písaře Mikuláše. Podle některých dochovaných maleb Emauzského cyklu, kde se nalézají typy tváří shodné s podobami postav z Heidelberského kodexu, je pravděpodobné, že Mistr Lucemburského rodokmene nebo jeho dílna se podíleli také na výzdobě křížové chodby kláštera Na Slovanech.\n\nMistra Lucemburského rodokmene ztotožnil A. Friedl s Mikulášem Wurmserem ze Štrasburku, ale některá novější literatura se s tímto názorem neshoduje a používá důsledně neutrální označení Mistr Lucemburského rodokmene, nebo Mistr Rodokmene.\nJména a tituly postav se dochovaly v opisu zvaném \"Linea Caroli IV.\" V Heidelberském kodexu, který má 56 vyobrazení, včetně tzv. \"Ostatkových scén\" z kaple P. Marie, kopista nemusel zachytit všechny figury původního Lucemburského rodokmene. Rozdělení Rodokmene vychází z Augustinova pojetí čtyř věků - biblického, antického, křesťanského a doby po posledním soudu. \n\nV první skupině postav jsou vedle praotce Noe (duchovně zastupujícího Krista) vyobrazeni bibličtí patriarchové Chám, Chus (Kúš) a Nembrot. Následovali antičtí hrdinové a bohové Bélus, Ninus, Saturnus, Jupiter, Dardanus, Herictonius, Ylus a Martomirus a trojský král Priamus. Po něm Pharimundus (Faramundus), Clodius (Chlodvík I.), Meromungus (Merovech) a Hildericus (Childerich I.) - zakladatelé franské dynastie Merovejců. Následuje sálská dynastie: Cylpericus, Lotharius Magnus (Lothar I. Francouzský). Linie Pipinů začíná fiktivním dvojportrétem Blisthildis (Bilichilde) a Ansberta, po nich Sancta Boda, Pypinus (Pipin II. Prostřední), Pipinus mladší (Pipin III. Krátký), Carolus (Karloman Východofranský) a Carolus Magnus (Karel Veliký).\n\nPo Karlu Velikém následuje první východofranský král Ludowicus (Ludvík II. Němec) a zakladatel západofranské říše Carolus Calvus (Karel II. Holý), dále Ludowicus Balbus (Ludvík I. Pobožný), Gerberga a Lambertus vousatý (cum barba), Gottfried, a zakladatel otonské dynastie Heinricus (Jindřich I. Ptáčník) s manželkou Mathildou (Matylda z Ringelheimu). V posloupnosti jsou uvedeni brabantští vévodové, kteří tvořili spojovací linii k Lucemburkům (Jan I. Brabantský a jeho předci). Lucemburské portréty začínají Jindřichem VII. Následují Jan Lucemburský, Eliška Přemyslovna, Karel IV. (3 x) a Blanka z Valois. Karel IV. vystupoval okázale jako nejvyšší vladař křesťanského světa, ve vlastním pojetí tedy i \"úřadující Kristus na zemi\"\n\nSestavení genealogie sloužilo k prokázání nároku Karla IV. na císařskou korunu a v tomto ohledu nebyl mezi evropskými panovnickými rody výjimkou. Do Prahy povolal italského kněze a cestovatele Giovanni di Marignollu a pověřil ho sepsáním kroniky, v níž české dějiny zasadí do kontextu dějin světových. Marignollova kronika časově souvisí s koncepcí Rodokmenu. Karla IV. zřejmě ovlivnil i jeho prastrýc, arcibiskup trevírský a kurfiřt Balduin, který podobným způsobem dokládal nárok na císařskou korunu pro svého bratra Jindřicha VII.. Císařský majestát, dosažený za pomoci papeže, považoval Karel IV. za potřebné obhájit také v očích německých feudálů, kteří mu nebyli nakloněni. Františkán William Ockham ho tehdy označoval za popského krále (pfaffenkönig) a Karel IV. se chtěl vrátit k pojetí Svaté říše římské z dob jejích počátků.\n\nKarel IV. dal po svém návratu z římské korunovační cesty vyzdobit také velký sál Pražského hradu galerií deskových obrazů s postavami vládců čtyř známých středověkých monarchií a římských a cařihradských císařů. Celkově se mohlo jednat až o 120 obrazů, které se nedochovaly.\n\n\n\n"}
{"id": "1216370", "url": "https://cs.wikipedia.org/wiki?curid=1216370", "title": "Tore Pedersen", "text": "Tore Pedersen\n\nTore Pedersen (* 29. září 1969) je bývalý norský fotbalista.\n\nTore Pedersen odehrál za norský národní tým v letech 1990-1999 celkem 47 reprezentačních utkání.\n\n"}
{"id": "1216371", "url": "https://cs.wikipedia.org/wiki?curid=1216371", "title": "Kiril Metkov", "text": "Kiril Metkov\n\nKiril Metkov (* 1. únor 1965) je bývalý bulharský fotbalista.\n\nKiril Metkov odehrál za bulharský národní tým v letech 1989–1993 celkem 9 reprezentačních utkání.\n\n"}
{"id": "1216372", "url": "https://cs.wikipedia.org/wiki?curid=1216372", "title": "Pavel Badea", "text": "Pavel Badea\n\nPavel Badea (* 10. červen 1967) je bývalý rumunský fotbalista.\n\nPavel Badea odehrál za rumunský národní tým v letech 1990–1992 celkem 9 reprezentačních utkání a vstřelil v nich 2 góly.\n\n"}
{"id": "1216373", "url": "https://cs.wikipedia.org/wiki?curid=1216373", "title": "Nino Bule", "text": "Nino Bule\n\nNino Bule (* 19. březen 1976) je bývalý chorvatský fotbalista.\n\nNino Bule odehrál za chorvatský národní tým v letech 1999–2004 celkem 3 reprezentační utkání.\n\n"}
{"id": "1216374", "url": "https://cs.wikipedia.org/wiki?curid=1216374", "title": "Jean-Paul Vonderburg", "text": "Jean-Paul Vonderburg\n\nJean-Paul Vonderburg (* 31. červenec 1964) je bývalý švédský fotbalista.\n\nJean-Paul Vonderburg odehrál za švédský národní tým v letech 1990–1991 celkem 4 reprezentační utkání.\n\n"}
{"id": "1216375", "url": "https://cs.wikipedia.org/wiki?curid=1216375", "title": "Igor Burzanović", "text": "Igor Burzanović\n\nIgor Burzanović (* 25. srpen 1985 Titograd) je bývalý jugoslávský a černohorský fotbalista.\n\nIgor Burzanović odehrál za černohorský národní tým v letech 2007–2008 celkem 6 reprezentačních utkání a vstřelil v nich 1 gól.\n\n"}
{"id": "1216376", "url": "https://cs.wikipedia.org/wiki?curid=1216376", "title": "Slobodan Dubajić", "text": "Slobodan Dubajić\n\nSlobodan Dubajić (* 19. únor 1966) je bývalý jugoslávský a srbský fotbalista.\n\nSlobodan Dubajić odehrál za jugoslávský národní tým v roce 1994 celkem 1 reprezentační utkání.\n\n"}
{"id": "1216377", "url": "https://cs.wikipedia.org/wiki?curid=1216377", "title": "Anto Drobnjak", "text": "Anto Drobnjak\n\nAnto Drobnjak (* 21. září 1968 Bijelo Polje) je bývalý jugoslávský a černohorský fotbalista.\n\nAnto Drobnjak odehrál za jugoslávský národní tým v letech 1996–1998 celkem 6 reprezentačních utkání a vstřelil v nich 2 góly.\n\n"}
{"id": "1216378", "url": "https://cs.wikipedia.org/wiki?curid=1216378", "title": "Nenad Maslovar", "text": "Nenad Maslovar\n\nNenad Maslovar (* 20. únor 1967 Kotor) je bývalý jugoslávský a černohorský fotbalista.\n\nNenad Maslovar odehrál za jugoslávský národní tým v roce 1997 celkem 3 reprezentační utkání.\n\n"}
{"id": "1216379", "url": "https://cs.wikipedia.org/wiki?curid=1216379", "title": "Radivoje Manić", "text": "Radivoje Manić\n\nRadivoje Manić (* 16. leden 1972 Pirot) je bývalý jugoslávský a srbský fotbalista.\n\nRadivoje Manić odehrál za jugoslávský národní tým v roce 1997 celkem 1 reprezentační utkání.\n\n"}
{"id": "1216380", "url": "https://cs.wikipedia.org/wiki?curid=1216380", "title": "Budimir Vujačić", "text": "Budimir Vujačić\n\nBudimir Vujačić (* 4. leden 1964 Titograd) je bývalý jugoslávský a srbský fotbalista.\n\nBudimir Vujačić odehrál za jugoslávský národní tým v letech 1989–1996 celkem 12 reprezentačních utkání.\n\n"}
{"id": "1216381", "url": "https://cs.wikipedia.org/wiki?curid=1216381", "title": "Edwin Ifeanyi", "text": "Edwin Ifeanyi\n\nEdwin Ifeanyi (* 28. dubna 1972) je bývalý kamerunský fotbalista.\n\nEdwin Ifeanyi odehrál za kamerunský národní tým v letech 1992–1994 celkem 2 reprezentační utkání.\n\n"}
{"id": "1216382", "url": "https://cs.wikipedia.org/wiki?curid=1216382", "title": "Peter Utaka", "text": "Peter Utaka\n\nPeter Utaka (* 12. únor 1984) je nigerijský fotbalista.\n\nPeter Utaka odehrál za nigerijský národní tým v letech 2010–2011 celkem 8 reprezentačních utkání a vstřelil v nich 3 góly.\n\n"}
{"id": "1216386", "url": "https://cs.wikipedia.org/wiki?curid=1216386", "title": "Josef Jaroš (fotbalista)", "text": "Josef Jaroš (fotbalista)\n\nJosef Jaroš (15. července 1931 Brno – 18. října 2013 tamtéž) byl český fotbalový útočník (později nastupoval i v záloze) a trenér.\n\nJeho syn Jiří Jaroš (1955–1999) i bratranec Jiří Šón (1932–2004) byli rovněž prvoligovými fotbalisty. Jeho vnuk Jiří Jaroš (* 14.11.1982, syn Jiřího Jaroše) byl dvakrát nejlepším střelcem Přeboru Jihomoravského kraje (2002/03 za Tatran Bohunice, 2004/05 za ČAFC Židenice), hrál také v památném pohárovém utkání (čtvrtek 11. října 2007) SK Líšeň – SK Slavia Praha 4:3 (2:1), v němž otevřel skóre.\n\nVe Zbrojovce hrál v temných 50. letech, kdy klub živořil ve třetí nejvyšší soutěži. Přesto si v ročníku 1952 zahrál nejvyšší soutěž za MEZ Židenice (tento klub nemá nic společného s SK Židenice/Zbrojovkou) a vstřelil jeden prvoligový gól. Na závěr kariéry se vrátil do Spartaku Líšeň, jehož byl odchovancem.\nVe Zbrojovce trénoval mládežnická a juniorská družstva, krátce však vedl i A-mužstvo v nejvyšší soutěži. Z mistrovské jedenáctky Zbrojovky prošli Jarošovýma rukama Karel Jarůšek, Jiří Hajský, Eduard a Libor Doškovi, Jindřich Svoboda, Josef Mazura a Miroslav Bureš.\n\n\n\n"}
{"id": "1216391", "url": "https://cs.wikipedia.org/wiki?curid=1216391", "title": "Svárovská stávka", "text": "Svárovská stávka\n\nSvárovská stávka se odehrála 31. března 1870 ve Svárově, který je dnes součástí města Velké Hamry na Jablonecku. Dělníci zaměstnaní v místní textilní továrně při ní protestovali proti snížení mezd. Četníci a vojáci stávku tvrdě potlačili, o život tehdy přišlo sedm lidí. \n\nNa památku obětí byl v roce 1963 postaven Památník Svárovské stávky od sochaře Vladimíra Kýna, který je chráněn jako kulturní památka České republiky (dříve byl národní kulturní památkou, tento stupeň ochrany však byl v roce 1995 zrušen). Kromě sousoší dvou dělníků je jeho součástí pamětní deska a sedm památníků se jmény zastřelených, mezi nimiž je i devítiletý chlapec. \n\nOběti byly pohřbeny na hřbitově v Držkově. \n\nJiž v polovině ledna 1870 se ředitel svárovské továrny, která patřila průmyslníkovi Johannu Liebiegovi, rozhodl snížit zaměstnancům o 10 % mzdy. Podle spisovatele Miroslava Hlaváče tak učinil proto, aby vyřešil své špatné hospodaření a podvody. \nAsi 1200 svárovských dělníků zareagovalo stávkou. K řediteli závodu Václavu Palmemu vyslali delegaci. Ten ale místo vyjednávání požádal okresního hejtmana v Jablonci o okamžité posily četnictva a vojenskou asistenci. Do Svárova přišlo 31. března nad ránem znovunastolit řád 180 mužů. \n\nOdpoledne téhož dne se před továrnou sešlo asi dva tisíce dělníků, kteří během klidné demonstrace přednesli své požadavky. Vojáci a četníci ji přesto začali rozhánět, proti dělníkům šli s nasazenými bajonety. Generální vojenské velitelství v Praze poslalo do Svárova dalších asi 360 mužů. Mezitím zastavili dělníci práci v dalších továrnách v okolí, v Tanvaldu a Smržovce. Také oni, celkem jich bylo více než tři tisíce, se vydali do Svárova. Když usilovali o vstup do místní továrny a jednání s jejím vedením, hejtman Wolter vyzval své muže k akci. S bodáky se obrátili proti dělníkům, později dostali od nadporučíka Karla Trinkera rozkaz střílet. Do řad ustupujících dělníků vojáci bez varování vypálili několik desítek střel. Na místě zůstalo mnoho raněných. Šest dělníků a jednoho chlapce, jehož zasáhla zbloudilá střela v domě jeho rodičů, stála svárovská stávka život. Oběti byly uloženy do dvou narychlo sbitých beden a odvezeny do Držkova, kde byla jejich těla pohřbena. \n\nBaron Liebig byl v době stávky ve Svárově následkem mrtvice již dva roky upoután na invalidní vozík. Čtyři měsíce po ní zemřel ve věku 68 let na svém zámku ve Smiřicích. V řízení firmy pokračovali jeho potomci. \n\n\nRežisér Karel Kachyňa natočil v roce 1974 podle knihy Alfréda Technika příběh o jedné z obětí stávky s názvem \"Pavlínka\". \n"}
{"id": "1216392", "url": "https://cs.wikipedia.org/wiki?curid=1216392", "title": "Jizerská hornatina", "text": "Jizerská hornatina\n\nJizerská hornatina je geomorfologický podcelek nacházející se ve střední a jihozápadní části Jizerských hor na severu České republiky. Rozkládá se na ploše 395,85 km² a její střední nadmořská výška činí 695,6 m. Střední sklon má hodnotu 9°07'. Tvořená je především granodiority krkonošsko-jizerského masivu, ale části jsou z rumburské žuly lužického masivu. Výjimečně se objevují horniny krystalinika. Reliéf hornatiny je nesouměrný, stupňovitě klesající od severu k jihu.\n\nCelá oblast je odvodňována řekami Jizerou a Lužickou Nisou, pouze severní svahy navíc ještě Smědou. Nejvyšším bodem hornatiny je Jizera (1122,0 m n. m.) patřící do Smědavské hornatiny.\n"}
{"id": "1216394", "url": "https://cs.wikipedia.org/wiki?curid=1216394", "title": "Kameniště", "text": "Kameniště\n\nKameniště může být:\n\n"}
{"id": "1216395", "url": "https://cs.wikipedia.org/wiki?curid=1216395", "title": "Gustáv Šimkovič", "text": "Gustáv Šimkovič\n\nGustáv Šimkovič (23. srpna 1879 Banská Bystrica – 1. června 1964 Zvolen) byl slovenský hudební pedagog, skladatel a sbormistr.\n\nStudoval na gymnáziu a na Lidové škole umění v Banské Bystrici. Absolvoval evangelické lyceum v Banské Štiavnici a stal se učitelem v Baďanu a v Tesárech. Od roku 1900 studoval skladbu na konzervatoři v Budapešti, kterou absolvoval v roce 1904. Po návratu na Slovensko byl správcem chóru a dirigentem církevního sboru evangelické církve ve Zvolenu. V roce 1919 se zasloužil o založení Hudební školy ve Zvolenu a stal se jejím správcem. Na škole učil až do roku 1954. Byl rovněž sbormistrem \"Pohronského pěveckého sdružení\" a \"Meštianského spevokolu\". Angažoval se i ve veřejném životě. Byl členem městského zastupitelstva a předseda \"Měšťanského spolku\".\n\nŠimkovič je autorem mnoha vokálních a instrumentálních skladeb. Komponoval chrámové skladby, melodramy na biblické náměty, ale také skladby pro děti. Mezi jinými zkomponoval:\nJeho pozůstalost je uložena v Literárním a hudebním muzeu v Banské Bystrici.\n\n\n"}
{"id": "1216396", "url": "https://cs.wikipedia.org/wiki?curid=1216396", "title": "Polecká nádrž", "text": "Polecká nádrž\n\nPolecká nádrž (Polecké jezírko) je splavovací nádrž, která sloužila ke zlepšení stavu vody pro plavení palivového dřeva z okolních lesů. Nádrž se nachází pod jižním svahem Poleckého vrchu poblíž zaniklé obce Polka na Šumavě v nadmořské výšce asi 950 metrů. Byla vytvořena na horním toku Poleckého potoka v roce 1839.\n\nGeograficky spadá Polecká nádrž do katastru obce Strážný (okres Prachatice, kraj Jihočeský).\n\nNádrž byla vybudována na Poleckém potoku, který je jejím přítokem i odtokem. Polecký potok se vlévá u zaniklé obce Polka do Teplé Vltavy.\n\nSplavovací nádrž je dosažitelná pěší chůzí od parkoviště u bývalé obce Polka západním směrem po modré turistické značce až k asi 1.5 kilometru vzdálenému turistickému rozcestníku \"Nová Polka - rozcestí\". Zde je třeba odbočit z modré turistické značky na cyklostezku číslo 1038 a po ní pokračovat stále přibližně západním směrem. Asi po 1.5 kilometru v záhybu cyklostezky odbočuje doprava neznačená lesní cesta. Po zhruba 600 metrech se na této cestě nachází Polecké jezírko.\nNádrž má nepravidelný půdorys velmi zhruba ve tvaru obdélníka se stranami 150 x 230 metrů. Díky značné členitosti břehů činí jeho obvod asi 560 metrů.\n\nAsi 100 metrů od \"zadního\" okraje Polecké nádrže, zhruba severozápadním směrem výše proti proudu Poleckého potoka (přitékajícího směrem od Jelení slatě) se nachází \"Polecká mininádrž\". \"Mininádrž\" není dostupná ani pěší chůzí. Hráze obou nádrží jsou od sebe vzdálené necelého půl kilometru, takže z určitého místa od \"velké\" nádrže je možno vidět hladiny obou nádrží současně.\n\n\"Polecká mininádrž\" je zhruba čtvercového tvaru se stranou dlouhou asi 25 metrů.\n. Její objem je udáván na pouhých 600 m3. Nadmořská výška mininádrže je jen o málo větší než u \"velké\" nádrže. .\n\n"}
{"id": "1216398", "url": "https://cs.wikipedia.org/wiki?curid=1216398", "title": "Kameniště (Jizerské hory)", "text": "Kameniště (Jizerské hory)\n\nKameniště (608 m n. m., ) je hora v Jizerských horách, v okrsku Albrechtická vrchovina. Nachází se ve vzdálenosti 1,5 kilometru jihozápadním směrem od Albrechtic u Frýdlantu, části města Frýdlant. Vrchol má podobu nízkého neovulkanického suku protaženého ve směru od severozápadu k jihovýchodu. Skládá se z olivinického nefelinitu.\n\nNa jižních svazích vrcholu se nachází dubové lesní porosty, ve kterých je možné nalézt také smrky, břízy, ale také keře. V již odlesněných místech na svazích Kameniště jsou pole s ornou půdou a louky. Na jižním úbočí je patrný již opuštěný kamenolom.\n"}
{"id": "1216401", "url": "https://cs.wikipedia.org/wiki?curid=1216401", "title": "River Raid", "text": "River Raid\n\nRiver Raid je akční videohra, kterou v roce 1982 navrhla a naprogramovala Carol Shaw ze společnosti Activision. Hráč ovládá letoun letící nízko nad řekou a ničí nepřátelské lodě, letouny, helikoptéry a mosty. V průběhu letu musí doplňovat palivo. Z důvodu omezené velikosti ROM (4 096 bajtů) a RAM (128 bajtů) je koryto řeky i rozmístění nepřátel generováno pomocí posuvného registru s lineární zpětnou vazbou.\n"}
{"id": "1216405", "url": "https://cs.wikipedia.org/wiki?curid=1216405", "title": "Kančí vrch (Jizerské hory)", "text": "Kančí vrch (Jizerské hory)\n\nKančí vrch (německy \"Schwarzberg\", 679,9 m n. m.) je nejvyšší bod Albrechtické vrchoviny, nejzápadnější části Jizerských hor. Nachází se ve vzdálenosti jednoho kilometru východním směrem od Albrechtic u Frýdlantu, jež tvoří část Frýdlantu. Vrchol má podobu kupy širokého hřbetu složeného především z plástevné biotiticko-muskovitické ruly. Na svazích se nacházejí balvany a vzácné izolované skalky.\n\nJe téměř zcela zalesněn smrkovým porostem. V podrostu se nachází borůvky či třtiny. Na západním úpatí na Kančí vrch navazují pole, louky a zahrady. Na vrcholu se vyskytují také objekty lehkého opevnění budovaného před druhou světovou válkou.\n"}
{"id": "1216406", "url": "https://cs.wikipedia.org/wiki?curid=1216406", "title": "Formulářová sbírka", "text": "Formulářová sbírka\n\nFormulářová sbírka je označení pro kancelářskou pomůcku (v diplomatice počítána k úředním knihám), vzorník listin sestavovaný pro potřeby stylizace skutečných nových listin v kancelářském provozu, případně pro výuku. Vzory listin ve formulářových sbírkách mohou být jak smyšlené, tak opisy reálných listin (zpravidla po odstranění konkrétních částí). Formulářové sbírky mohou být složeny dosti rozmanitě. Význam formulářových sbírek může vězet v zachycení písemností (listin) jinak neznámých. Též mohou ukázat řadu detailů z praxe kanceláře, která je užívala, a spojitosti mezi kancelářemi (sbírky mohly vycházet ze sbírek jiných kanceláří apod.).\n\n\n"}
{"id": "1216407", "url": "https://cs.wikipedia.org/wiki?curid=1216407", "title": "Emil Hofrichter", "text": "Emil Hofrichter\n\nEmil Hofrichter (19. května 1845 Moravská Třebová – 24. března 1913 Moravská Třebová) byl rakouský politik německé národnosti z Moravy; poslanec Moravského zemského sněmu a starosta Moravské Třebové.\n\nProfesí byl obchodníkem. Byl aktivní i veřejně a politicky. Zastával post starosty Moravské Třebové. Město mu udělilo čestné občanství. Starostou byl v letech 1885–1891 a 1906–1909. Za jeho éry došlo mj. k výstavbě objektu chlapecké obecné a měšťanské školy a obecního zaopatřovacího ústavu.\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii městskou, obvod Moravská Třebová, Svitavy. V roce 1896 se uvádí jako kandidát národovecké Německé lidové strany.\n\nZemřel v březnu 1913 ve věku 68 let.\n\nMěl syna a dvě dcery. Jedna z nich byla manželkou místodržitelského tajemníka Ernsta Schafranka.\n"}
{"id": "1216410", "url": "https://cs.wikipedia.org/wiki?curid=1216410", "title": "Ware FC", "text": "Ware FC\n\nWare FC (celým názvem: Ware Football Club) je anglický fotbalový klub, který sídlí ve městě Ware v nemetropolitním hrabství Hertfordshire. Založen byl v roce 1892. Od sezóny 2018/19 hraje v Isthmian League South Central Division (osmá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu Wodson Park s kapacitou 3 300 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216411", "url": "https://cs.wikipedia.org/wiki?curid=1216411", "title": "Kopřivník (Jizerské hory)", "text": "Kopřivník (Jizerské hory)\n\nKopřivník (598,1 m n. m.) je vrchol v Jizerských horách, v okrsku Oldřichovská vrchovina. Nachází se ve vzdálenosti asi jednoho kilometru severoseverovýchodně od Filipky, součásti Oldřichova v Hájích. Má podobu výrazného vrcholu tvořícím jihovýchodní zakončení úzkého skalnatého hřbetu. Skládá se z porfyrické žuly a granodioritu. Kopřivník má příkré svahy (20–50°) i vysoké srázy (23 až 30 metrů).\n\nVrchol je zalesněn smíšeným porostem. Na severním svahu je několik jeskyní, z nichž nejznámější se jmenuje Loupežnická. Nachází se zde pevnosti lehkého opevnění budovaného před druhou světovou válkou. Lokalita je též součástí národní přírodní rezervace Jizerskohorské bučiny.\n\n"}
{"id": "1216412", "url": "https://cs.wikipedia.org/wiki?curid=1216412", "title": "Tři stigmata Palmera Eldritche", "text": "Tři stigmata Palmera Eldritche\n\nTři stigmata Palmera Eldritche (1965, The Three Stigmata of Palmer Eldritch) je sci-fi román amerického spisovatele Philipa K. Dicka. Román byl navržen roku 1965 na cenu Nebula. Jedná se o jedno z prvních autorových děl, které se zabývají otázkami Boha.\n\nRomán se odehrává v nedaleké budoucnosti, kdy globální oteplování dosáhlo takového stupně, že se pobyt venku stal za bílého dne naprosto nemyslitelný. Kromě skleníkového efektu a dalších klimatických změn sužuje Zemi také obrovské přelidnění. OSN (v této budoucnosti všemocná instituce) proto organizuje v podstatě nedobrovolnou kolonizaci Sluneční soustavy. Toto dobývání vesmíru sice zajišťuje budoucnost lidského druhu, ale za cenu nedobrovolného vyhoštění namátkou vybraných nešťastníků, kteří jsou odsouzeni žít v nehostinných pustinách planet a měsíců bez možnosti návratu.\n\nKolonizátorům zbývá jediná možnost, jak nezešílet. S pomocí drogy Can-D, vyvinutou společností miliardáře Lea Bulera se kolektivně dostávají do transu, ve kterém se přenášejí do 20. století na ještě obyvatelnou Zemi. Protože ji berou všichni. OSN nad tím přivírá oči a narkobyznys, ve kterém drží Leo Bulero monopol, vzkvétá. Z daleké hvězdné soustavy Proxima se ale nečekaně vrací další miliardář Palmer Eldritch dávno považovaný za mrtvého. Přiváží sebou novou údajně nenávykovou drogu Chew-Z, která je mnohem lepší než Can-D, protože jejím požitím se každý může stát stvořitelem a pánem vlastních světů. Bulero znervózní a vydá se na tiskovou konferenci pořádanou Eldritchem, je unesen a donucen drogu vyzkoušet.\n\nOd této chvíle se příběh nepostřehnutelně změní tak, že nelze rozpoznat realitu od iluze. Droga totiž přenáší člověka do světa, ze kterého není návratu. Prolínání alternativních realit a časových rovin, nesčetné halucinace, halucinace v halucinacích a paradoxy způsobí naprostou ztrátu orientace postav románu, které se nikdy nedozví, zda droga vůbec někdy přestane fungovat. Pravidla v této říši divů určuje Palmer Eldritch, který se stará o to, aby se nikdo, kdo drogu okusí, z jejího vlivu již nikdy nevymanil a ztratil povědomí o skutečném světě. Proto se jeho přízrak s jeho třemi nezaměnitelnými stigmaty (ocelové zuby, umělá ruka a elektronické oči) nenápadně tu a tam objeví, aby dal najevo, že postavy jsou stále v jeho smyšleném světě. Stává ve tak svém světě virtuálním bohem. Čím více se droga užívá, tím větší je Eldritchova schopnost infiltrovat realitu, stávat se různými jednotlivci, diktovat osud vesmíru a všeho v něm. Proto také nelze jednoznačně odpovědět na otázky, které se postupně objevují. Je Eldritch ve skutečnosti mimozemskou loutkou? Ovládl Eldritch všechny pozemské kolonie? Je Bulerovo impérium skutečně zničeno? Může být Eldritch přítomný ve všech zdrogovaných myslích najednou?\n\nPřestože je román příběhem o světě, ve kterém se drogy vymkly kontrole, má svůj hluboký gnostický podtext, podle kterého falešný bůh (zde Eldritch) stvořil hmotný svět proto, aby nám zatajil ten skutečný. \n\n"}
{"id": "1216413", "url": "https://cs.wikipedia.org/wiki?curid=1216413", "title": "Witham Town FC", "text": "Witham Town FC\n\nWitham Town FC (celým názvem: Witham Town Football Club) je anglický fotbalový klub, který sídlí ve městě Witham v nemetropolitním hrabství Essex. Založen byl v roce 1876. Od sezóny 2018/19 hraje v Isthmian League North Division (8. nejvyšší soutěž). Klubové barvy jsou námořnická modř, bílá a červená.\n\nSvé domácí zápasy odehrává na stadionu Spa Road s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216414", "url": "https://cs.wikipedia.org/wiki?curid=1216414", "title": "Lysý vrch (Jizerské hory)", "text": "Lysý vrch (Jizerské hory)\n\nLysý vrch (642,8 m n. m.) je výrazný vrchol Albrechtické vrchoviny, nejzápadnější části Jizerských hor. Nachází se ve vzdálenosti asi dvou kilometrů severovýchodním směrem od Horního Vítkova, jenž je součástí Chrastavy. Vrchol má tvar ploché kupy a je složen z dvojslídné až biotitické ortoruly. Na severním svahu se nacházejí rulové a žulové balvany a suťové prameny.\n\nZe severní strany je téměř úplně zalesněn především smrčinovým porostem. Ostatní části jsou odlesněné a nacházejí se zde louky a pole. Na vrcholu Lysého vrchu stojí vedle telekomunikačních stožárů a větrných elektráren též zbytky někdejšího větrného mlýna. V 15. století se zde nacházely také kasiteritové doly.\n"}
{"id": "1216415", "url": "https://cs.wikipedia.org/wiki?curid=1216415", "title": "Oponický hrad", "text": "Oponický hrad\n\nOponický hrad je zřícenina hradu na západním výběžku pohoří Tribeč nad obcí Oponice.\n\nPrvní písemná zmínka o hradu pochází z roku 1300. Za zakladatele a první vlastníky hradu jsou považováni Čakovci. Po smrti Matúše Čáka se v roce 1329 stal jeho majitelem Mikuláš Gutkeled, od roku 1389 ho vlastnil Dezider Kaplay a od roku 1392 přešel do vlastnictví zakladatele rodu Apponyiů Mikuláše Ewrse.\n\nHusitská vojska v roce 1430 hrad dobyla a poškodila, ale rychle byl opraven. Jeho sláva však postupem času upadala a dostával se do rukou stále chudších majitelů. Díky alespoň základní údržbě však v průběhu 16. a na začátku 17. století odolal tureckému náporu.\n\nK zániku hradu přispěly spory o majetek Apponyiů mezi dvěma bratry, které se vlekly již od roku 1612. Majitelé hrad definitivně opustili v roce 1645 a přestěhovali se do podhradí.\n\nNejvyšší, původně vysunutá věž z malého hradního areálu se nezachovala. Obvodová hradba, která obkružuje hradní jádro, vytváří předhradí v podobě širšího parkánu. Nejzachovalejší je její západní část, opevnění s mohutnou nárožní baštou.\n\nHradní ruiny vymezují holé obvodové zdi kolem nádvoří hradu. Rozeznatelná je velká věž opevnění a části konstrukcí hradních paláců a hospodářských budov.\n\n"}
{"id": "1216417", "url": "https://cs.wikipedia.org/wiki?curid=1216417", "title": "Gunhead", "text": "Gunhead\n\nGunhead je akční počítačová hra pro osmibitové počítače Atari. V roce 1994 ji naprogramoval Robert Knill známý jako Fuco. Hudbu ke hře složil Radek Štěrba (Raster).\n\nHráč ovládá bojového robota, který má potlačit povstání řídícího centra továrny na jednom z měsíců Jupitera. Při své misi je však poškozen, a tak musí nalézt náhradní součástky, které u umožní jeho těžký úkol splnit. Celá hra se odehrává v rozlehlé továrně plné různých nástrah a nepřátel. Nepřátelům se hráč může bránit střelbou. V průběhu hry také hráč nalezne součástku, která mu umožní změnu v tank, ta to funkce však je pouze omezená na určitý počet místností a použití, proto se doporučuje je využívat jen v nutných případech.\n\nV čísle 29 časopisu Flop vyšla demoverze hry. Později vyšla v čísle 41+2 plná verze hry. Gunhead vyšel ve Flopu společně se hrou Naturix.\n\n"}
{"id": "1216418", "url": "https://cs.wikipedia.org/wiki?curid=1216418", "title": "Kostel svatého Bartoloměje (Radostín nad Oslavou)", "text": "Kostel svatého Bartoloměje (Radostín nad Oslavou)\n\nŘímskokatolický farní kostel svatého Bartoloměje je sakrální stavba v Radostíně nad Oslavou. Jedná se o farní kostel radostínské farnosti, který je chráněn jako kulturní památka České republiky.\n\nJiž v roce 1365 je v Radostíně připomínán opevněný kostel a plebánie. Gotickou podobu si areál udržel až do 18. století. V letech 1769-1771 proběhla barokní přestavba, která dala kostelu de facto již současnou podobu. Původní kostnice, stojící v ohradní zdi za presbytářem kostela, byla v 19. století upravena na kapli, a v závěru 20. století, za působení radostínského faráře Bohuslava Brabce adaptována na farní knihovnu.\n\nKostel je jednolodní obdélná stavba se zúženým, pravoúhle zakončeným presbytářem. Štít kostela je převýšen malou věžičkou. Kostel stojí zhruba uprostřed hřbitova ve tvaru nepravidelného oválu. Z ohradní zdi za presbytářem vystupuje obdélná někdejší kostnice, pozdější farní knihovna. Od návsi se do areálu vstupuje průchodem ve vysoké, samostatně sloužící věži, která původně měla také fortifikační funkci a která slouží jako zvonice.\n\n"}
{"id": "1216419", "url": "https://cs.wikipedia.org/wiki?curid=1216419", "title": "Edvard Parma", "text": "Edvard Parma\n\nEdvard Parma, uváděn též jako Eduard Parma (20. července 1853 Frenštát pod Radhoštěm – 25. listopadu 1921 Frenštát pod Radhoštěm), byl rakouský právník a politik z Moravy; poslanec Moravského zemského sněmu a starosta Frenštátu pod Radhoštěm.\n\nStudoval na gymnáziu v Příboru, pak v Olomouci. Vystudoval práva na Vídeňské univerzitě. Od roku 1885 byl advokátem v rodném městě. Působil i jako samosprávný pracovník, politik a publicista. Po dobu pěti let, od roku 1891 do roku 1896, zastával funkci starosty Frenštátu pod Radhoštěm. Byl aktivní v rozvoji turistiky. Měl podíl na založení Pohorské jednoty Radhošť a byl jejím předsedou od roku 1886 až do své smrti. Spolek provedl výstavbu turistických útulen na Pustevnách na Radhošti.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii měst, obvod Příbor, Fulnek, Frenštát. Mandát zde obhájil v zemských volbách v roce 1902 a zemských volbách v roce 1906 (v posledních jmenovaných volbách šlo, po volební reformě, o český volební obvod Místek, Frenštát, Frýdlant). V roce 1896 se na sněm dostal jako český kandidát. Šlo o společnou kandidátní listinu staročechů a mladočechů. V roce 1902 kandidoval za mladočechy, respektive za jejich moravskou odnož, Lidovou stranu na Moravě. Stejně tak v roce 1906. V zemských volbách v roce 1913 už nekandidoval.\n\nZemřel v listopadu 1921.\n"}
{"id": "1216420", "url": "https://cs.wikipedia.org/wiki?curid=1216420", "title": "Wroxham FC", "text": "Wroxham FC\n\nWroxham FC (celým názvem: Wroxham Football Club) je anglický fotbalový klub, který sídlí ve městě Wroxham v nemetropolitním hrabství Norfolk. Založen byl v roce 1892. Od sezóny 2017/18 hraje v Eastern Counties League Premier Division (9. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Trafford Park s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216421", "url": "https://cs.wikipedia.org/wiki?curid=1216421", "title": "Prase sundské", "text": "Prase sundské\n\nPrase sundské, také prase vousaté, kanec bradavičnatý nebo prase sundské bradavičnaté (\"Sus verrucosus\"), je druh prasete z čeledi prasatovití (Suidae) a rodu prase (\"Sus\"). Druh popsal Friedrich Boie v roce 1832. Byly zjištěny celkem 3 poddruhy. Jedná se o endemita Indonésie, vyskytuje se na ostrovech Jáva a Bawean, vyhynul na Maduře. Samci prasat sundských mohou dosahovat hmotnosti až 150 kg, samice jsou výrazně menší. Vzhledem se velmi podobá praseti divokému. O jeho chování nebylo zjištěno dostatečné množství informací. Druh je aktivní za soumraku a žije v malých skupinkách.\n\nPrase sundské je všežravec, živí se drobnými savci, hmyzem, ořechy, listy či spadlým ovocem, vniká rovněž na zemědělskou půdu, krade zde plodiny a způsobuje tím škody. Mezinárodní svaz ochrany přírody ho řadí mezi ohrožené druhy, nebezpečí představuje především lov a ztráta přirozeného prostředí.\n\nTaxonomie prasatovitých je nejasná a často se mění. Prase sundské patří do čeledi prasatovití (Suidae) a rodu prase (\"Sus\"). Jsou známy celkem tři poddruhy, z nichž \"S. v. olivieri\" je pravděpodobně zaniklý:\nSubspecie \"S. v. blouchi\" je podle Grovese & Grubba (2011) hodnocena jako možný samostatný druh, avšak kvůli nedostatku genetického materiálu je prozatím vedena jako poddruh prasete sundského. Dle fosilních záznamů se prasata sundská vyvinula na ostrově Jáva asi před 2 miliony lety. Mitochondriální DNA prasete sundského je totožná s většinou ostatních druhů prasat a má velikost 16 479 párů bází.\n\nDruh popsal Friedrich Boie v roce 1832. Druhové jméno \"verrucosus\" pochází z latiny a v překladu znamená \"bradavičnatý\".\n\nPrase sundské je zvířetem orientální oblasti. Původně se vyskytovalo na ostrovech Jáva, Bawean a Madura, avšak jeho populace silně poklesla. Na ostrově Jáva je areál výskytu prasete sundského roztříštěn do asi deseti izolovaných oblastí s vhodným biotopem, i když není vyloučeno, že by mohlo přežívat i v jiných areálech. Například roku 2007 byla malá populace objevena v blízkosti města Banjar na západě Jávy, avšak její velikost je neznámá. Areál výskytu prasete sundského protíná několik chráněných oblastí. Nizozemský atlet a zoolog Andries Hoogerwerf (1970) uvedl, že se vyskytovalo i v Národním parku Ujung Kulon, kde již ale vyhynulo. Na Baweanu je druh vzácný, dle studie z roku 2015 zde žije 172 až 377 jedinců. Na Maduře vyhynul.\n\nK životu dává přednost tekovým lesům, s roztroušenými travnatými oblastmi a sekundárními lesními porosty. Potkat jej lze rovněž v otevřené krajině, případně na mořském pobřeží, kde obývá mangrovníkové porosty. Žijí do výšek okolo 800 m n. m. Za to, že neobývají oblasti s vyšší nadmořskou výškou, možná může jejich malá snášenlivost nízkých teplot. V minulosti byla však pozorována až do výšky 1 500 m n. m.\n\nPrasata sundská váží v průměru 44 (samice) a 108 kg (samci) a měří 90 až 190 cm. Samice váží obvykle 35 až 60 kg, hmotnost samců může dosáhnout 80 až 150 kg. Délka samců činí 143−190 cm, samic pak 90−134 cm. U tohoto druhu je vyvinut pohlavní dimorfismus, samci jsou větší a mají bradavice. Nohy jsou dlouhé a štíhlé, záda rovná, tlama protáhlá. Celkový zubní vzorec činí 1/3, 3/1, 1/2, 3/3. Zvláštním rozlišovacím znakem prasat sundských jsou tři páry výrůstků (bradavic) rostoucích především starým samcům pod očima, za ušima a na dolní čelisti. Jsou tvořeny chrupavkou se ztluštělou kůží a začínají růst, jakmile jedinec dosáhne hmotnosti 25 až 35 kg.\n\nZbarvení srsti může mít odstíny od jemně červené až po černou, na břiše je obvykle bílá, jež silně kontrastuje se zbarvením hřbetu. Na hlavě a krku pak prasatům sundským vyrůstá delší srst, takzvané vlasy, které mají obyčejně červenohnědou barvu. a chlupy mohou mít černé konce.\nVzhledem se podobá praseti divokému (\"Sus scrofa\"), od něhož je při zběžném pozorování prakticky k nerozeznání a k rozlišení obou druhů od sebe v terénu je nutné nabrat zkušenosti. Zvláště obtížné je rozlišení druhu u samic a mladých jedinců, které nemají bradavice a naopak kvůli nim je poměrně snadné u samců. Údajně mají prasata sundská také vyvinutější ušní boltec než prasata divoká. Samice prasat divokých jsou mnohem větší a těžší než samice prasat sundských. Rozlišovacím znakem je také zbarvení; zatímco prasata divoká jsou na Jávě spíše černá, druhý druh má obvykle načervenalé zbarvení. Prasata sundská mají navíc světlejší břicho a odlišují se také dlouhými načervenalými vlasy. Krycí proužkování mláďat je u prasat sundských na rozdíl od prasat divokých nevýrazné.\n\nDivoká prasata jsou také na ostrově mnohem rozšířenější.\n\nO chování prasete sundského nebylo zjištěno dostatečné množství informací už i proto, že se jeho areál výskytu překrývá s areálem rozšířenějších prasat divokých, a je obtížné tyto dva druhy od sebe odlišit. Prase sundské je obvykle aktivní za soumraku. Žije ve skupinkách s proměnlivým složením. Existují skupiny složené pouze ze samic, jen ze samců, ze samic a jednoho samce nebo samotářsky žijící jedinci. Obvykle lze nalézt mláďata doprovázející samici. Většina největších skupinek pozorovaných na Jávě je složena ze čtyř až šesti prasat, avšak existují záznamy o skupinách, které byly tvořeny až 20 jedinci. O velikosti teritoria nebyly zjištěny téměř žádné informace.\n\nV případě možného nebezpečí vydávají prasata pronikavý pískot, aby tím varovala ostatní. Při napadení zježí srst na hřbetě a zvednou ocas. Jedinci mezi sebou komunikují pomocí vizuálních gest a také vzájemnými dotyky.\n\nPrase sundské je všežravec. Skladba jeho potravy přibližně odpovídá skladbě potravy prasete divokého. Její živočišnou část tvoří drobní savci, červi a hmyz, z rostlin pojídá například listy, kořeny, kůru stromů, semena nebo ořechy, konzumuje rovněž spadlé ovoce. Významně preferuje rýži, kvůli níž vniká na zemědělské pozemky, kde způsobuje značné škody. Rovněž se vloupává na pole kukuřice a manioku.\n\nInformace týkající se rozmnožování prasete sundského nebyly široce publikovány. Další druhy prasat z rodu \"Sus\" jsou polygamní a samci o samice svádějí souboje. Rozmnožování prasat sundských probíhá jednou ročně od září do listopadu. Těsně před porodem si samice staví záleh vystlaný listy, ve kterém porodí. Porody začínají v období dešťů, nejčastěji mezi lednem až březnem, existují však zmínky od lovců, kteří uvádějí, že nejčastěji je možno vidět samici s mláďaty mezi srpnem a prosincem. Po zhruba 120 dnech březosti se samici v zálehu narodí 3−9 mláďat.\n\nV rámci prasat z rodu \"Sus\" činí poporodní hmotnost v rozmezí od 500 do 1 500 g. Samice se o nově narozené jedince starají společně. Odstav od mateřského mléka nastává ve srovnání s ostatními prasaty ve 3 až 4 měsících života mláďat. Pohlavní dospělosti samice dosahují pravděpodobně v 8 měsících, ale většina z nich se začne rozmnožovat až v 1,5 roce. Samci se páří ještě později, asi v 5 letech, kdy už jsou plně vzrostlí a mohou soupeřit o samice.\n\nPrasata sundská se mohou dožít až 18 let, avšak průměrná délka života ve volné přírodě je kratší a činí asi 8 let.\n\nVzhledem k tomu, že prase sundské i prase divoké mají stejný počet chromozomů, 38, je možné, že se tyto dva druhy na ostrově Jáva navzájem kříží.\n\nMezi přirozené nepřátele prasat sundských patří dhoulové (\"Cuon alpinus\"), levharti (\"Panthera pardus melas\") a řadili se mezi ně i vyhynulí tygři jávští (\"Panthera tigris sondaica\"). Mezi parazity tohoto druhu se pak řadí například hlístice z rodu \"Oesophagostomum\", škrkavkovití, prvoci z rodu \"Eimeria\" a vakovka lidská (\"Balantidium coli\").\n\nPrasatům sundským ubývá vhodné životní prostředí. Areál výskytu se v některých oblastech zmenšil po druhé světové válce, kdy se na Jávě rozrostla lidská populace. Ilegální kácení tekových lesů je považováno za hrozbu, která se rozmohla především po indonéském politickém otřesu z let 1996−1998, kdy byly krádeže tek hlášeny po celé Jávě. Následkem masivního odlesňování vyhynul i poddruh prasete sundského na ostrově Madura.\n\nZměna stanoviště způsobila rozšíření prasat divokých, která mohou být potravními konkurenty prasat sundských a vzájemné křížení mezi nimi může rovněž ohrozit genofond sundských prasat, avšak tato hrozba se nezdá být velká, zvláště ne na ostrově Baewan, kde z pozorování z roku 2015 nebylo zjištěno ani jedno prase divoké. Největším nebezpečím se stal lov. Prasata jsou zabíjena sportovními lovci, ale také zemědělci, kteří je loví kvůli škodám na zemědělských plodinách, přičemž k lovu používají psy a pasti, k nejčastějším způsobům zabíjení však patří trávení pomocí jedů. Za jednu noc může být prý otráveno 10 až 40 prasat, či průměrně až 100 kusů týdně. Kvůli nelegálním otravám vymizela velká část populace prasat mezi Semarangem a Surabajou, stejná činnost je problematická i v provincii Západní Jáva a Pembarisan Hills, přičemž probíhá i navzdory zákonům. Na ostrově Bawean jsou prasata sundská lovena křesťanskými přistěhovalci z ostrova Sumatra; původní muslimské obyvatelstvo je nezabíjelo.\n\nPrase sundské je jedním z nejohroženějších druhů prasat na světě. Je natolik vzácným, že bylo v roce 1970 považováno za skoro vyhynulé, avšak o jedenáct let později byla na východní Jávě objevena malá populace tohoto druhu. Dle Mezinárodního svazu ochrany přírody je prase sundské hodnoceno jako ohrožený taxon s klesající populací, která největší pokles zaznamenala po roce 1980, během let 1998–2016 klesla asi o polovinu, přesná čísla nejsou známa.\n\nPrasata sundská se v malých počtech vyskytují v několika chráněných územích; bylo navrženo (1993) vytvořit další. Poddruh \"S. v. verrucosus\" žije v Přírodní rezervaci Leuweung Sancang o rozloze 20 km, v Přírodní rezervaci Nusakambangan o rozloze 9,3 km a Národním parku Meru Betiri o rozloze 500 km. Poddruh \"S. v. blouchi\" obývající Bawean se vyskytuje v Přírodní rezervaci Bawean Island, mající rozlohu 45 km. V roce 2006 byl doporučen chov prasat sundských v zajetí, který by měl pomoci ve studiu druhu a posílit volně žijící populace vysazením vypěstovaných prasat. Program chovu úspěšně probíhá v Centru volně žijících živočichů Cikananga a uvažuje se o vypouštění jedinců do volné přírody. Další ochrana by měla spočívat v prozkoumání genů prasat sundských i divokých a oddělení čistých populací prasat sundských, aby byl zachován jejich genofond. Dále by měl být zjištěn vztah lidí k praseti jako ke škůdci, a také zamezení zabíjení tohoto druhu.\n\nVzhledem k tomu, že je prase sundské přizpůsobivé, dalo by se domestikovat.\n\n\n"}
{"id": "1216426", "url": "https://cs.wikipedia.org/wiki?curid=1216426", "title": "Carshalton Athletic FC", "text": "Carshalton Athletic FC\n\nCarshalton Athletic FC (celým názvem: Carshalton Athletic Football Club) je anglický fotbalový klub, který sídlí v jihozápadním Londýně. Založen byl v roce 1905 pod názvem Mill Lane Mission FC. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou červená, bílá a černá.\n\nSvé domácí zápasy odehrává na stadionu War Memorial Sports Ground s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216427", "url": "https://cs.wikipedia.org/wiki?curid=1216427", "title": "Komunální volby v Abcházii (2016)", "text": "Komunální volby v Abcházii (2016)\n\nKomunální volby v Abcházii 2016 vypsal prezident republiky Abcházie na 3. dubna 2016. Konaly se ve všech okresech v Abcházii vyjma okresu Gali a jedná se o v pořadí šesté komunální volby v této částečně uznané republice.\n\nMandát předchozích zastupitelů v místních samosprávách měl původně vypršet v únoru 2015, avšak Abchazské lidové shromáždění na svém zasedání ze 17. prosince 2014 rozhodlo, že bude jejich mandát o jeden rok a dva měsíce prodloužen. 3. února 2016 byly volby opět na základě hlasování Abchazského lidového shromáždění odloženy až na 12. únor 2017, ale pouze pro okres Gali, s ohledem na nevyřešený případ ohledně výměny abchazských pasů místním obyvatelům, převážně neabchazské národnosti, bez kterých by nemohli hlasovat.\n\nDo městského zastupitelstva abchazské metropole bylo nominováno celkem 88 kandidátů, z nichž 82 se zúčastnilo voleb. Tři kandidáti nakonec návrh na kandidaturu odmítli, jeden kandidát byl z voleb vyloučen a dva další od voleb odstoupili později sami. Voleb do 26členného suchumského zastupitelstva se zúčastnilo z 82 kandidátů, z toho celkem 18 žen. 12 kandidátů navrhla strana Jednotná Abcházie, jednoho kandidáta nominovala společnost Abcházské dráhy, zbytek byl nominován nejrůznějšími zájmovými skupinami. 14 kandidátů usilovalo o znovuzvolení.\n\nVolební účast byla celkově 38 % (14 718 z 39 070 voličů) a ve volebních okrscích č. 21 a 23 bylo nařízeno z důvodu příliš nízké volební účasti (méně než 25 %) opakování voleb na 29. květen 2016. Ve volbách uspěla jen jediná z 18 žen.\n\nV okrese Gagra bylo navrženo celkem 65 kandidátů na členství v 25členném okresním a městském zastupitelstvu v Gagře, z nichž 6 byly ženy. Voleb se zúčastnilo 46 % z 24 tisíc voličů. Novým předsedou zastupitelstva okresu Gagra se stal Astan Agrba a místopředsedou se stal Aleksandr Cyšba.\n\nVe městě Picunda kandidovalo do 9členného obecního zastupitelstva 15 kandidátů, mezi nimiž byla jedna žena, která však ve volbách neuspěla.\n"}
{"id": "1216429", "url": "https://cs.wikipedia.org/wiki?curid=1216429", "title": "Chatham Town FC", "text": "Chatham Town FC\n\nChatham Town FC (celým názvem: Chatham Town Football Club) je anglický fotbalový klub, který sídlí ve městě Chatham v nemetropolitním hrabství Kent. Založen byl v roce 1882. Od sezóny 2017/18 hraje v Southern Counties East League Premier Division (9. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu The Sports Ground s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216430", "url": "https://cs.wikipedia.org/wiki?curid=1216430", "title": "Lombardské Alpy", "text": "Lombardské Alpy\n\nLombardské Alpy (italsky \"Prealpi Lombarde\") je soubor horských pásem v jižní části Alp, v italských Středních Alpách, v Itálii a částečně i ve Švýcarsku. Lombardské Alpy se nachází mezi jezerem Lago Maggiore na západě a řekou Adiže na východě. Ze severu je oddělují Lepontské Alpy a Rétské Alpy, z jihu Pádská nížina. Leží především v Lombardii, ale zasahují také do Benátska, Tridentska-Horní Adiže a švýcarského kantonu Ticino. V oblasti se nachází tři velká jezera Lago di Como, Lago d'Iseo a Lago di Garda. Nejvyšší horou je Pizzo Coca (3 052 m) v Bergamských Alpách.\n"}
{"id": "1216433", "url": "https://cs.wikipedia.org/wiki?curid=1216433", "title": "Oldřichovská vrchovina", "text": "Oldřichovská vrchovina\n\nOldřichovská vrchovina je geomorfologický okrsek Jizerské hornatiny o rozloze 16,45 km², nacházející se v její západní části. Je součástí rozvodní oblasti vymezující Lužickou Nisu a Smědou. Nejvyšším bodem je Špičák (723,6 m n. m.). Dalším vrcholům patří Kopřivník (598,1 m n. m.), Ostrý hřeben (713,5 m n. m.), Stržový vrch (710,0 m n. m.) nebo Oldřichovské sedlo (478 m n. m.). Vrchovina je zcela zalesněná, a to především smrkovými porosty, které se vyskytují v západních částech, a dále smíšenými až listnatými lesy na zbývajícím území. Na severním okraji se nachází Šolcův rybník, v němž žije rak říční (\"Astacus astacus\") či škeble rybničná (\"Anodonta cygnea\").\n\nOblast je součástí chráněné krajinné oblasti Jizerské hory a národní přírodní rezervace Jizerskohorské bučiny. Vede tudy také naučná stezka pojmenovaná Oldřichovské háje a skály. Zdejší terény využívají také příznivci horolezení.\n"}
{"id": "1216437", "url": "https://cs.wikipedia.org/wiki?curid=1216437", "title": "Gottfried von Cramm", "text": "Gottfried von Cramm\n\nGottfried Alexander Maximilian Walter Kurt svobodný pán von Cramm (7. července 1909 Nettlingen — 8. listopadu 1976 Káhira) byl německý tenista, dvojnásobný vítěz French Open a v roce 1937 světový hráč číslo jedna. Byl členem klubů Harvestehuder THC a LTTC Rot-Weiß Berlín.\n\nByl třetím ze sedmi synů dolnosaského šlechtice a komorníka Burgharda von Cramma, měl právo na titul barona (\"Freiherr\"). Během studia práv se stal akademickým mistrem Německa a rozhodl se pro profesionální kariéru. V daviscupové reprezentaci debutoval roku 1932 a udržel se v týmu přes dvacet let, s počtem 82 vítězství je německým rekordmanem. Pomohl Němcům ke čtyřem prvenstvím v Evropské zóně po sobě (1935 až 1938), proslavil se svým činem fair play v mezizónovém finále (jeho vítěz směl vyzvat obhájce k boji o trofej) roku 1935 proti USA: rozhodčí už vyhlásil Němce vítězi čtyřhry, ale von Cramm ho upozornil, že rozhodující míček se do zázemí odrazil od jeho vlastní rakety a přiměl ho otočit verdikt, v zápase se tak pokračovalo a Němci nakonec prohráli. Do dějin vešla také jeho pětisetová bitva s Donem Budgem v mezizónovém finále 1937, kterou prohrál, i když vyhrál první dva sety a v posledním vedl 4:1.\n\nVyhrál dvouhru na French Open v letech 1934 a 1936, třikrát v řadě hrál finále Wimbledonu (1935 až 1937). Ve čtyřhře spolu s Hennerem Henkelem vyhráli v roce 1937 French Open i US Open, ve smíšené čtyřhře vyhrál Wimbledon 1933 s Hilde Krahwinkelovou. Také má šest titulů z International German Open (1932 až 1935 a 1948 až 1949).\n\nVon Cramm byl známý svou elegantní hrou a aristokratickým vystupováním. Ačkoli se nacisté pokoušeli jeho úspěchy propagandisticky využít, odmítl vstoupit do NSDAP a Hitlera označoval za pouhého malíře pokojů. V roce 1938 byl von Cramm v Německu půl roku vězněn po obvinění z homosexuálních styků (jeho údajným milencem měl být židovský herec Manasse Herbst). Na Wimbledonu 1939 nesměl startovat, protože pravidel museli mít všichni účastníci čistý trestní rejstřík.\n\nZa druhé světové války byl von Cramm nasazen na východní frontě a vysloužil si Železný kříž, roku 1942 byl demobilizován. Po válce se vrátil k tenisu, v letech 1947 a 1948 byl vyhlášen nejlepším sportovcem Německa, v roce 1954 ještě vyhrál Stuttgart Open. Po ukončení kariéry pracoval jako obchodník s bavlnou, byl dvakrát ženatý: s baronkou Elisabeth von Dobeneck (1930–1937) a americkou multimilionářkou Barbarou Huttonovou (1955–1959). Zemřel v důsledku autonehody při služební cestě v Egyptě. Roku 1977 byl posmrtně uveden do Mezinárodní tenisové síně slávy, ve Wilmersdorfu byla po něm pojmenována ulice \"Gottfried-von-Cramm-Weg\". Britský dramatik John Peacock o jeho životě napsal rozhlasovou hru \"Playing for His Life\", kterou vysílalo BBC Radio 4.\n\n\n"}
{"id": "1216438", "url": "https://cs.wikipedia.org/wiki?curid=1216438", "title": "Janáčkovo kulturní centrum", "text": "Janáčkovo kulturní centrum\n\nJanáčkovo kulturní centrum je budova kulturního a kongresového centra, dlouhodobě diskutovaná, zamýšlená a plánovaná v Besední ulici v historickém centru města Brna, poblíž hotelů International a Slavia a Besedního domu, konkrétně ve volném prostoru dočasného parkoviště, které se nacházelo po stržení celé jižní strany bloku činžovních domů mezi ulicemi Besední, Solniční a Veselá. Hlavním účelem budovy je sídlo a koncertní sál Filharmonie Brno. Vlastní výstavba začala oficiálně v únoru 2015.\n\nO zbudování nového vlastního koncertního sálu se uvažovalo už přinejmenším od roku 1956, kdy vznikla brněnská filharmonie, která dlouhodobě využívala nedostačujících prostor Besedního domu a příležitostně také Janáčkova divadla. Na podporu zbudování vznikl také Spolek pro výstavbu nového koncertního sálu v Brně, jehož předsedkyní byla profesorka JAMU Alena Štěpánková-Veselá.\nV letech 2003–2004 proběhla čtyřkolová mezinárodní architektonická soutěž, v níž mezi 80 soutěžícími získal 1. místo návrh pražského Ateliéru M1 architekti. Autory návrhu byli Pavel Joba, Jan Hájek a Jakub Havlas, ve spolupráci s Pavlem Brázdou. V letech 2005–2007 byla realizována variantní studie proveditelnosti a v letech 2009–2013 projekt k územnímu řízení. V roce 2006 se přitom uvažovalo třeba i o přesídlení filharmonie do Janáčkova divadla spolu s jeho rekonstrukcí, což však filharmonici odmítali pro nevhodnost prostor. Pro případnou výstavbu se pak uvažovalo i o dalších pozemcích, např. u výstaviště, ale volné parkoviště v centru hned u Besedního domu a v blízkosti několika hotelů z posuzování odborné komise v září 2007 vyšlo jako nejvhodnější. Už v říjnu 2008 ohlašoval náměstek primátora Daniel Rychnovský, že by stavební povolení mohlo být vydáno v roce 2010. Před koncem roku 2009 vzniklo společné memorandum města a Jihomoravského kraje, v němž přislíbily na stavbu 200, resp. 100 milionů korun. K realizaci však zatím nedošlo, město kvůli nevypořádaným majetkovým vztahům a nekompletní projektové dokumentaci nezískalo prostředky z evropských fondů a vlastní či krajské finance pro vybudování celé stavby nedostačovaly, ani když došlo ke zjednodušení projektu. Celkově se náklady odhadovaly na asi 1,2 miliardy korun, z nichž asi 600 milionů město chtělo od státu. Na jaře 2011 se znovu uvažovalo i o jiných lokalitách, např. prostranství u Janáčkova divadla v Rooseveltově ulici. Nové vedení brněnské radnice po volbách 2010 také znovu zvažovalo i možnost úpravy samotného Janáčkova divadla, když s 8letým odstupem počátkem roku 2012 opět nechalo zpracovat akustickou studii.\nNakonec se přece jen přistoupilo ke stavbě v Besední ulici, ovšem s rozdělením na první a druhou etapu. Dne 2. července 2013 bylo vydáno územní rozhodnutí. V létě 2013 město také řešilo převod pozemku určeného pro výstavbu na městskou akciovou společnost Brněnské komunikace. Ještě na jaře 2014, než se jednalo na stavebním úřadě o stavebním povolení, proti územnímu rozhodnutí protestovali obyvatelé sousedních domů.\n\nNa podzim 2014 bylo oznámeno plánované zahájení 1. etapy stavby, na niž Brněnské komunikace jako investor podepsaly smlouvu o realizaci a která měla spočívat především ve vybudování třípatrových podzemních garáží s kapacitou 191 stání a přízemního vstupního objektu, dále úpravě zastřešení do podoby parku a opravy historického objektu Veselá 37. Realizátorem stavby vzešlým z veřejné soutěže byla společnost Janáčkovo centrum Brno, sdružující stavební společnosti OHL ŽS, UNISTAV a STRABAG. Dvouletá stavba 1. etapy měla stát téměř 250 milionů korun bez DPH.\nOficiální zahájení stavby poklepáním základního kamene proběhlo 9. února 2015, přípravy probíhaly už od 5. ledna, kdy bylo staveniště předáno. Nejprve proběhly demolice ve vnitrobloku činžovních domů a byl proveden hydrogeologický a archeologický průzkum. Archeologové na parcele nalezli pozůstatky vojenských budov (kasáren) z počátku 18. století, které zakonzervovaly i předchozí stavební vývoj v tomto místě od počátku 13. století. Ve středověku tam stály patrně tři až pět měšťanských domů, které pak byly částečně strženy či začleněny do kasáren. Nalezena byla např. kostra koně, jedinečné byly nálezy zlomků nádob ve tvaru lidských nebo zvířecích tváří, poutního odznaku ze 13. století a další, celkem bylo vyzdviženo asi tisíc beden různých předmětů. Od 11. dubna 2016 byla ve foyer Besedního domu otevřena výstava informačních panelů k provedenému archeologickému výzkumu a vybraných objevů nazvaná Mrtvý kůň ve sklepě. Podle původního záměru se měla stát součástí interiéru nové budovy i část původních středověkých hradeb, z toho však z technických důvodů sešlo. Počátkem roku 2016 v místě započaly samotné stavební práce. V září projekt Sál pro Brno vyhlásil sběr návrhů na obsah poselství určeného k zabudování do základů stavby.\nDruhá etapa výstavby pak měla zahrnovat samotné zbudování Janáčkova kulturního centra. Ani v době zahájení 1. etapy však ještě město nemělo dostatečné prostředky na její realizaci. Celkově se v roce 2015 odhadovaly náklady na 1,3 miliardy korun, za samotnou nadzemní stavbu koncertního sálu patrně 900 milionů korun. Tehdejší magistrátní koalice zamýšlela do konce volebního období (2018) dospět ke stavebnímu povolení a zajištění financí i pro 2. etapu. V té době už se uvažovalo o tom, že město dá do výstavby 500 až 600 milionů korun. V březnu 2016 přislíbil zájem vlády na realizaci i druhé etapy premiér Bohuslav Sobotka, zatím však bez konkrétního finančního příslibu. V červnu téhož roku i Jihomoravský kraj potvrdil svůj někdejší 100milionový příslib na stavbu centra. V květnu 2016 město vypsalo výběrové řízení na projektanta pro dispoziční řešení budovy a koncertní sál, termín pro podávání přihlášek byl později posunut na 1. srpna téhož roku.\n\nV září 2016 rada města a následně mimořádně svolané zastupitelstvo odsouhlasilo nové memorandum o financování stavby, podepsáno bylo brněnským primátorem Petrem Vokřálem, jihomoravským hejtmanem Michalem Haškem a ministrem kultury Danielem Hermanem 1. října. Zdroje financování by měly být rozloženy v poměru: 600 milionů korun ministerstvo kultury, cca 550 milionů město a 100 milionů kraj.\n\nDne 14. září 2018 představil generální projektant Tomasz Konior vizualizaci zamýšlené stavby, na níž spolupracoval od ledna téhož roku s japonským akustikem Yasuhisou Toyotou a českým architektem Petrem Hrůšou. Podle projektu se mělo jednat o sál s kapacitou 1 300 míst. Vnější podoba se vyznačovala prolnutím uzavřené části sálu a zázemí s otevřenou částí prosklenou, s dvěma střešními terasami a malým náměstím před budovou. Brněnský primátor Petr Vokřál při té příležitosti, krátce před komunálními volbami, oznámil záměr dokončit celou stavbu do roku 2022, tak aby v ní mohl začít provoz v roce 2023. Ředitelka Filharmonie Brno současně zmínila, že dosud používané pojmenování \"Janáčkovo kulturní centrum\" nemusí být finální a mohlo by se ještě změnit. \n\nPo představení vizualizace se však ozvali architekti z pražského Ateliéru M1 v čele s Pavlem Jobou, kteří v roce 2004 vyhráli v architektonické soutěži o podobu budovy a v roce 2016 uzavřeli s městem licenční smlouvu. Podle nich bylo možno na vítězný návrh navázat, ne však jej výrazně změnit. Jejich plán přitom počítal jen s kapacitou 900 až 1000, nově představená koncepce byla oproti němu vyšší i širší, zasahovala až do soukromých pozemků, na nichž v té době stála trafostanice hotelu International. Oznámili tak záměr podat žalobu pro porušení licenční smlouvy. V únoru 2019 došlo k dohodě mezi městem a architekty na stažení žaloby. Realizaci upraveného návrhu totiž bránilo mimo jiné již vydané územní rozhodnutí, jehož změna by si vyžádala další odklad, takže došlo k rozhodnutí realizovat stavbu podle původního návrhu.\n\n"}
{"id": "1216440", "url": "https://cs.wikipedia.org/wiki?curid=1216440", "title": "Air New Zealand", "text": "Air New Zealand\n\nAir New Zealand je národní letecká společnost Nového Zélandu. Hlavní leteckou základnu má na Aucklandském letišti. Je členem aliance Star Alliance, v roce 2015 přepravila 14,3 milionu pasažérů. Sesterská společnost Air New Zealand je regionální Air New Zealand Link (která v červenci 2016 vlastnila 51 letadel).\n\nSpolečnost vznikla pod názvem Tasman Empire Airways Limited v roce 1940, 1. dubna 1965 ji převzala vláda a pojmenovala společnost Air New Zealand. V roce 1991 byla společnost privatizována, poté ji však v roce 2001 musela převzat vláda, protože hrozil bankrot. Od roku 1999 je členem aliance leteckých společností Star Alliance.\n\nFlotila Air New Zealand včetně Air New Zealand Link čítala v červenci 2016 54 letounů, s průměrným stářím 7,6 let:\nSeznam letadel, které už nelétají ve flotile ANZ v červenci 2016:\n\n"}
{"id": "1216442", "url": "https://cs.wikipedia.org/wiki?curid=1216442", "title": "Chipstead FC", "text": "Chipstead FC\n\nChipstead FC (celým názvem: Chipstead Football Club) je anglický fotbalový klub, který sídlí ve vesnici Chipstead v nemetropolitním hrabství Surrey. Založen byl v roce 1906. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou zelená, bílá a černá.\n\nSvé domácí zápasy odehrává na stadionu High Road s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216444", "url": "https://cs.wikipedia.org/wiki?curid=1216444", "title": "Václav Perek", "text": "Václav Perek\n\nVáclav Perek (27. září 1859 Kamenice nad Lipou – 19. května 1940 Praha) byl rakouský právník a politik původem z Čech, působící na Moravě; poslanec Moravského zemského sněmu.\n\nNarodil se v Kamenici nad Lipou. Studoval práva na Univerzitě Karlově v Praze. Působil jako právník a politik. V roce 1887 se přestěhoval na Moravu, nejprve působil v Kyjově. Od roku 1890 byl advokátem v Moravském Krumlově, který byl tehdy etnicky smíšeným městem s  vyhrocenou rivalitou mezi českou a německou populací. Později se přestěhoval do Prostějova. Dlouhodobě zasedal jako člen městské rady v Prostějově. Podílel se na českých spolcích a organizacích. Společně s Václavem Šíleným a Janem Rozkošným zakládal zemědělskou radu. Inicioval vznik Ústředního svazu českých hospodářských společenstev na Moravě. Stál u vzniku Českého pomologického ústavu, Pokusné rostlinářské stanice nebo Statistického úřadu zemědělského. \n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Prostějov, Plumlov. Mandát zde obhájil v zemských volbách v roce 1902. V roce 1896 se na sněm dostal jako český kompromisní kandidát. Šlo o společnou kandidátní listinu staročechů a mladočechů. Za ni kandidoval i ve volbách roku 1902. Sám patřil k mladočechům, respektive k jejich moravské odnoži, Lidové straně na Moravě. V zemských volbách v roce 1906 neuspěl. Roku 1905 přijal na jeho popud zemský sněm tzv. Lex Perek, který ošetřoval přijímání dětí do škol. Šlo o důsledné rozdělení školských rad na české a německé a o prosazení principu, že vyučovací jazyk školy se má shodovat s národností dítěte. Podílel se tehdy i na dojednání tzv. Moravského vyrovnání.\n\nVe volbách do Říšské rady roku 1911 neúspěšně kandidoval do vídeňského parlamentu za Lidovou stranu pokrokovou. V druhém kole voleb ho porazil sociální demokrat Rudolf Bechyně.\n\nPatřil rovněž mezi zakladatele Československé společnosti rukopisné, ustavené v Praze v roce 1932 a zaměřené na obhajobu pravosti Rukopisů Královédvorského a Zelenohorského, a  byl jejím prvním předsedou.\n\nZemřel v květnu 1940.\n\nPEREK, Václav. Nejdůležitější zásady nových zemských zákonů moravských z r. 1905. Brno, 1906. Řečnická knihovna.\n"}
{"id": "1216447", "url": "https://cs.wikipedia.org/wiki?curid=1216447", "title": "Moacir Rodrigues Santos", "text": "Moacir Rodrigues Santos\n\nMoacir Rodrigues Santos (* 21. březen 1970) je bývalý brazilský fotbalista.\n\nMoacir Rodrigues Santos odehrál za brazilský národní tým v letech 1990–1991 celkem 6 reprezentačních utkání a vstřelil v nich 1 gól.\n\n"}
{"id": "1216448", "url": "https://cs.wikipedia.org/wiki?curid=1216448", "title": "Ostrý hřeben", "text": "Ostrý hřeben\n\nOstrý hřeben, někdy též zvaný Jizerský kostelík nebo Srázy, (713,5 m n. m.) je vrchol v Jizerských horách, v okrsku Polednická hornatina. Nacházejí se ve vzdálenosti 1,5 kilometru severovýchodním směrem od Filipky, části Oldřichova v Hájích. Má podobu výrazného skalnatého strukturního hřebene. Vytváří ho porfyrická žula až granodiorit. Je pokryt bukovým porostem, jehož součástí jsou také kleny, jedle nebo smrky. Ostrý hřeben tvoří součást národní přírodní rezervace Jizerskohorské bučiny. Zdejší skaliska vyhledávají horolezci.\n\nHorolezecké a turistické názvosloví se mírně odlišuje od geomorfologického. Ostrý hřeben je v tomto pojetí pouze severoseverovýchodní hřeben posetý strmými skalisky, který stoupá od Viničné cesty a vrcholí na bezejmenné kótě v nadmořské výšce 714 metrů poblíž skály Jizerský kostelík u hřebenové cesty z Oldřichovského sedla na Poledník. Severní strmé a skalnaté svahy od Poledníku k Oldřichovskému sedlu, které zahrnují také Ostrý hřeben, se nazývají Srázy.\n\nVe Srázech stojí lovecká chata Pod Poledníkem u potoka stékajícího ze sedla mezi Poledníkem a Divočákem v nadmořské výšce 750 metrů.\n\n"}
{"id": "1216451", "url": "https://cs.wikipedia.org/wiki?curid=1216451", "title": "Daniel da Silva", "text": "Daniel da Silva\n\nDaniel da Silva (* 27. květen 1973) je bývalý brazilský fotbalista.\n\nDaniel da Silva odehrál za brazilský národní tým v roce 2002 celkem 1 reprezentační utkání.\n\n"}
{"id": "1216452", "url": "https://cs.wikipedia.org/wiki?curid=1216452", "title": "Trecento", "text": "Trecento\n\nItalský výraz trecento ([treˈtʃɛnto], dosl. \"tři sta\") představuje obvykle v užším smyslu dějiny umění a literatury v období protorenesance a renesance v Itálii 14. století (tzn. od roku 1301 do roku 1399, ital. \"mille trecento\", zkráceně \"trecento\"). \n\nMezi hudební, výtvarné a literární umělci tohoto období patří například malíř Giotto di Bondone, v hudbě Francesco Landini, Giovanni da Cascia, Jacopo da Bologna, Johannes Ciconia a další.\n\nPodobně se i další století v italské kultuře označují stovkami: duecento, trecento, quattrocento, cinquecento, seicento atp.\n"}
{"id": "1216454", "url": "https://cs.wikipedia.org/wiki?curid=1216454", "title": "Cray Wanderers FC", "text": "Cray Wanderers FC\n\nCray Wanderers FC (celým názvem: Cray Wanderers Football Club) je anglický fotbalový klub, který sídlí v jihovýchodním Londýně. Založen byl v roce 1860 a jedná se tak o nejstarší fotbalový klub v oblasti Velkého Londýna. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou oranžová a černá.\n\nSvé domácí zápasy odehrává na stadionu Hayes Lane s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216455", "url": "https://cs.wikipedia.org/wiki?curid=1216455", "title": "Alexandre Torres", "text": "Alexandre Torres\n\nCarlos Alexandre Torres známý jako Alexandre Torres (* 22. srpna 1966) je bývalý brazilský fotbalista a reprezentant. Mimo Brazílii působil na klubové úrovni v Japonsku.\nJeho otcem je bývalý fotbalista Carlos Alberto Torres.\n\nAlexandre Torres odehrál za brazilský národní tým celkem 1 reprezentační utkání (v roce 1992).\n\n"}
{"id": "1216456", "url": "https://cs.wikipedia.org/wiki?curid=1216456", "title": "Jarmila Švehlová", "text": "Jarmila Švehlová\n\nJarmila Švehlová (* 11. února 1956 Olomouc) je česká herečka a dabérka. Širší veřejnosti je známa zejména jako představitelka princezen z televizních pohádek \"O Všudybylovi\", \"O líném Honzovi\" nebo \"Co takhle svatba, princi?\".\n\nJejím otcem je operní zpěvák Zdeněk Švehla, jejím manželem je politik a podnikatel Josef Hájek a jejím synem herec a dabér Robert Hájek.\n\n"}
{"id": "1216457", "url": "https://cs.wikipedia.org/wiki?curid=1216457", "title": "Carlos Alberto Dias", "text": "Carlos Alberto Dias\n\nCarlos Alberto Dias (* 5. květen 1967) je bývalý brazilský fotbalista a reprezentant.\n\nCarlos Alberto Dias odehrál za brazilský národní tým v roce 1992 celkem 1 reprezentační utkání.\n\n"}
{"id": "1216458", "url": "https://cs.wikipedia.org/wiki?curid=1216458", "title": "Polednická hornatina", "text": "Polednická hornatina\n\nPolednická hornatina je geomorfologický okrsek nacházející se ve středních a jihozápadních partiích Jizerské hornatiny na severu České republiky. Rozkládá se na ploše o výměře 56,13 km². Tvoří ji výrazně porfyrická žula až granodiorit krkonošsko-jizerského masivu. Je součástí hlavního evropského rozvodí mezi Lužickou Nisou (Baltské moře) a Jizerou (Severní moře). K význanmným vrcholům patří Olivetská hora (885,9 m n. m.), Brdo (875,5 m n. m.), Poledník (863,7 m n. m.) a Nekras (858,7 m n. m.).\n\nJejí kryt tvoří převážně lesy. Severní části předně bučiny, suťové a smíšené lesy s bukem, smrkem, jedlí, klenem a jilmem. Ve středních částech zbytky smrčin a mladé smrčiny. Jihovýchodní část je tvořena především smrčinami s příměsemi buku nebo modřínu. Na jihu jsou i místa bez lesů, kde se nachází louky a zahrady.\n\nNa území hornatiny se nacházejí také dvě vodní nádrže, a sice Bedřichov a Josefův Důl. Ochrana přírody je zajištěna chráněnou krajinnou oblastí Jizerské hory, dále národní přírodní rezervací Jizerskohorské bučiny, přírodními rezervacemi Klikvová louka a Nová louka.\n"}
{"id": "1216460", "url": "https://cs.wikipedia.org/wiki?curid=1216460", "title": "Alessandro Cambalhota", "text": "Alessandro Cambalhota\n\nAlessandro Cambalhota (* 27. květen 1973) je bývalý brazilský fotbalista.\n\nAlessandro Cambalhota odehrál za brazilský národní tým v roce 1999 celkem 1 reprezentační utkání.\n\n"}
{"id": "1216461", "url": "https://cs.wikipedia.org/wiki?curid=1216461", "title": "Dorking Wanderers FC", "text": "Dorking Wanderers FC\n\nDorking Wanderers FC (celým názvem: Dorking Wanderers Football Club) je anglický fotbalový klub, který sídlí ve městě Dorking v nemetropolitním hrabství Surrey. Založen byl v roce 1999. Od sezóny 2017/18 hraje v Isthmian League Premier Division (7. nejvyšší soutěž). Klubové barvy jsou červená, bílá a modrá.\n\nSvé domácí zápasy odehrává na stadionu Meadowbank s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216462", "url": "https://cs.wikipedia.org/wiki?curid=1216462", "title": "Edvaldo Oliveira Chaves", "text": "Edvaldo Oliveira Chaves\n\nEdvaldo Oliveira Chaves (* 4. srpen 1958) je bývalý brazilský fotbalista.\n\nEdvaldo Oliveira Chaves odehrál za brazilský národní tým v letech 1980–1987 celkem 7 reprezentačních utkání.\n\n"}
{"id": "1216466", "url": "https://cs.wikipedia.org/wiki?curid=1216466", "title": "Bernardo Fernandes da Silva", "text": "Bernardo Fernandes da Silva\n\nBernardo Fernandes da Silva (* 20. duben 1965) je bývalý brazilský fotbalista.\n\nBernardo Fernandes da Silva odehrál za brazilský národní tým v roce 1989 celkem 5 reprezentačních utkání.\n\n"}
{"id": "1216467", "url": "https://cs.wikipedia.org/wiki?curid=1216467", "title": "Bruno Cortez", "text": "Bruno Cortez\n\nBruno Cortez (* 11. březen 1987) je brazilský fotbalista.\n\nBruno Cortez odehrál za brazilský národní tým v roce 2011 celkem 1 reprezentační utkání.\n\n"}
{"id": "1216468", "url": "https://cs.wikipedia.org/wiki?curid=1216468", "title": "East Grinstead Town FC", "text": "East Grinstead Town FC\n\nEast Grinstead Town FC (celým názvem: East Grinstead Town Football Club) je anglický fotbalový klub, který sídlí ve městě East Grinstead v nemetropolitním hrabství West Sussex. Založen byl v roce 1890 pod názvem East Grinstead FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zlatá a černá.\n\nSvé domácí zápasy odehrává na stadionu East Court s kapacitou 3 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216470", "url": "https://cs.wikipedia.org/wiki?curid=1216470", "title": "Marco Antonio da Silva", "text": "Marco Antonio da Silva\n\nMarco Antonio da Silva (* 9. květen 1966) je bývalý brazilský fotbalista.\n\nMarco Antonio da Silva odehrál za brazilský národní tým v roce 1990 celkem 1 reprezentační utkání.\n\n"}
{"id": "1216471", "url": "https://cs.wikipedia.org/wiki?curid=1216471", "title": "Jan Přikryl", "text": "Jan Přikryl\n\nJan Přikryl (24. června 1853 Cvrčovice – 28. dubna 1910 Cvrčovice) byl rakouský rolník a politik z Moravy; poslanec Moravského zemského sněmu.\n\nPůsobil jako rolník a starosta ve Cvrčovicích u Zdounek. Až do své smrti zastával funkci předsedy okresního silničního výboru ve Zdounkách. Byl čtvrtláníkem v Cvrčovicích. Hospodářství převzal po otci Františku Přikrylovi.\n\nKoncem 19. století se zapojil i do vysoké politiky. V doplňovacích zemských volbách (poté co zemřel poslanec František Lízal) 4. prosince 1900 byl zvolen na Moravský zemský sněm, kde zastupoval kurii venkovských obcí, obvod Kroměříž, Zdounky. Mandát zde obhájil v řádných zemských volbách v roce 1902. V roce 1900 se na sněm dostal jako kandidát mladočechů, respektive jejich moravské odnože, Lidové strany na Moravě. V roce 1902 byl českým kompromisním kandidátem (společná kandidátní listina staročechů a mladočechů).\n\nZemřel v dubnu 1910. Příčinou úmrtí byla ateroskleróza.\n"}
{"id": "1216472", "url": "https://cs.wikipedia.org/wiki?curid=1216472", "title": "Émerson Carvalho da Silva", "text": "Émerson Carvalho da Silva\n\nÉmerson Carvalho da Silva (* 5. leden 1975) je bývalý brazilský fotbalista.\n\nÉmerson Carvalho da Silva odehrál za brazilský národní tým v letech 2000 celkem 3 reprezentační utkání.\n\n"}
{"id": "1216473", "url": "https://cs.wikipedia.org/wiki?curid=1216473", "title": "Smědavská hornatina", "text": "Smědavská hornatina\n\nSmědavská hornatina je geomorfologický okrsek v severní části Jizerské hornatiny na severu České republiky. Rozkládá se na ploše o rozloze 50,39 km². Tvoří ji porfyrická žula a granodiority. Nejvyšším bodem je Jizera (1122,0 m n. m.) a k dalším významným vrcholům patří Černá hora (1084,7 m n. m.), Smědavská hora (1083,9 m n. m.), Holubník (1070,6 m n. m.), Ptačí kupy (1012,8 m n. m.), Polední kameny (1006,5 m n. m.), Paličník (943,9 m n. m.), Frýdlantské cimbuří (900,0 m n. m.) či Ořešník (800,1 m n. m.). Krajina je převážně pokryta lesy. Nacházejí se tu ale také místa s výskytem klečí či rašeliniště.\n\nOchranu přírody zajišťuje chráněná krajinná oblast Jizerské hory, národní přírodní památka Jizerskohorské bučiny, přírodní rezervace Černá hora, Prales Jizera, Ptačí kupy, Klečové louky, Na Čihadle a přírodní památky Na Kneipě, U posedu nebo Vlčí louka.\n"}
{"id": "1216474", "url": "https://cs.wikipedia.org/wiki?curid=1216474", "title": "Oleg Pašinin", "text": "Oleg Pašinin\n\nOleg Pašinin (* 12. září 1974) je bývalý uzbecký fotbalista.\n\nOleg Pašinin odehrál za uzbecký národní tým v letech 2001–2005 celkem 12 reprezentačních utkání.\n\n"}
{"id": "1216475", "url": "https://cs.wikipedia.org/wiki?curid=1216475", "title": "Akın Öztürk", "text": "Akın Öztürk\n\nAkın Öztürk (* 21. února 1952 Gümüşhane) je turecký generál letectva, 30. vrchní velitel tureckého letectva v letech 2013 až 2015. Podle tureckých médií byl jedním z hlavních iniciátorů pokusu o vojenský puč 15. července 2016.\n\nVystudoval akademii tureckého vojenského letectva a vysokou školu vojenského letectva, kterou absolvoval v roce 1987. Nastoupil do stíhacího letectva a během své kariéry absolvoval téměř 6000 letových hodin v letadlech třech desítek různých typů, včetně F-16, Eurofighter ad.\n\nV letech 1991 až 1993 velel 141. letce stíhacího letectva, následně povýšil na velitelství letectva. V letech 1996 až 1998 byl vojenským atašé v Izraeli a následně operačním velitelem 6. stíhací základny a velitelem 9. stíhací základny. V roce 2000 byl povýšen do hodnosti brigádního generála.\n\nI v dalších letech povyšoval v armádním žebříčku, od roku 2009 byl v hodnosti generálporučíka druhým velitelem celého letectva a následně šéfem velitelství výcviku.\n\n22. srpna 2013 byl povýšen do hodnosti generála a 30. srpna se stal v pořadí 30. vrchním velitelem letectva. Funkci opustil 4. srpna 2015, kdy mu vypršelo funkční období, a zůstal členem Nejvyšší vojenské rady.\n\nPodle tureckých médií byl hlavní postavou pokusu o vojenský puč, který vypukl v noci z 15. na 16. července 2016.\n\nÖztürk obdržel Medaili NATO, pákistánskou medaili Nišan-e Imtiaz a řadu vyznamenání v Turecku.\n"}
{"id": "1216476", "url": "https://cs.wikipedia.org/wiki?curid=1216476", "title": "Smrčská hornatina", "text": "Smrčská hornatina\n\nSmrčská hornatina je geomorfologický podcelek rozkládající se na severovýchodě Jizerských hor. Zaujímá plochu o výměře 25,94 km² a jeho střední nadmořská výška dosahuje 698,1 metrů. Střední sklon má hodnotu 5°54'. Tvoří ji proterozoické ortoruly a svory. Rozkládá se především na území Polska. Do České republiky zasahuje pouze severozápadním výběžkem Vysokého jizerského hřbetu, v němž pramení řeka Jizera. Nejvyšším vrcholem je Smrk (1124,1 m n. m.), jenž je též nejvyšším bodem české části Jizerských hor.\n"}
{"id": "1216477", "url": "https://cs.wikipedia.org/wiki?curid=1216477", "title": "Tadesse Abraham", "text": "Tadesse Abraham\n\nTadesse Abraham (* 12. srpna 1982 Asmara, Eritrea) je švýcarský atlet, běžec, který se věnuje dlouhým tratím, mistr Evropy v půlmaratonu z roku 2016.\n\nPochází z Eritreje. Nejúspěšnější sezónou se pro něj stal rok 2016. V březnu vytvořil v Soulu s časem 2:06:40 švýcarský rekord v maratonu. V červenci při premiéře půlmaratonu se na Mistrovství Evropy v Amsterdamu stal mistrem Evropy v této disciplíně.\n\n"}
{"id": "1216478", "url": "https://cs.wikipedia.org/wiki?curid=1216478", "title": "Mick Hucknall", "text": "Mick Hucknall\n\nMick Hucknall (* 8. června 1960, Manchester) je britský zpěvák a skladatel písní. Proslavil se v 80. letech jako lídr skupiny Simply Red, se kterou je spjato 25 let jeho hudební kariéry. \n\nV květnu 2008 vydal své první sólové album \"Tribute to Bobby\". V říjnu 2012 následovalo album \"American Soul\".\n\nMick byl jediným dítětem svých rodičů. Když mu byly tři roky, matka rodinu opustila. Drama, které to pro něj znamenalo, jej později vedlo k napsání písně \"\"Holding Back the Years\"\", která se stala jedním z velkých hitů Simply Red. Micka tedy vychoval otec, který pracoval jako holič. S matkou se znovu setkal až po více než 30 letech. \n\nV roce 2007 Hucknallovi jeho partnerka Gabriella Wesberry porodila dceru, v roce 2010 se vzali. \n\nHucknall se zajímá o politiku a je příznivcem Labouristické strany. Kromě hudby se věnuje pěstování vinné révy na Sicílii, kde vyrábí svou vlastní značku vína \"Il Cantante\" (Zpěvák).\n"}
{"id": "1216479", "url": "https://cs.wikipedia.org/wiki?curid=1216479", "title": "Faversham Town FC", "text": "Faversham Town FC\n\nFaversham Town FC (celým názvem: Faversham Town Football Club) je anglický fotbalový klub, který sídlí ve městě Faversham v nemetropolitním hrabství Kent. Založen byl v roce 1884. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Salters Lane s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216480", "url": "https://cs.wikipedia.org/wiki?curid=1216480", "title": "Soušská hornatina", "text": "Soušská hornatina\n\nSoušská hornatina je geomorfologický okrsek ve středních a východních částech Jizerské hornatiny. Rozkládá se na ploše o výměře 63,62 km². Tvořena je porfyrickou žulou a granodioritem. Nejvyšším bodem je Černý vrch (1024,6 m n. m.) a mezi další významné body náleží Jelení stráň (1018,2 m n. m.), Bukovec (1004,9 m n. m.), Zámky (1002,0 m n. m.), Milíře (998,7 m n. m.), Pytlácké kameny (974,8 m n. m.) a Zelený vrch (965,7 m n. m.).\n\nOchranu přírody zajišťují národní přírodní rezervace Rašeliniště Jizerky a Rašeliniště Jizery, spolu s přírodními rezervacemi Bukovec, Černá jezírka, Jedlový důl a Rybí loučky.\n"}
{"id": "1216481", "url": "https://cs.wikipedia.org/wiki?curid=1216481", "title": "Tuňák atlantský", "text": "Tuňák atlantský\n\nTuňák atlantský (\"Thunnus atlanticus\") je nejmenší druh tuňáka z rodu \"Thunnus\", dorůstá maximální délky 100 cm při hmotnosti 21 kg.\n\nTuňák atlantský má proudnicové tělo. Hřbetní ploutev má 13 sestupně dlouhých trnů, které po krátké mezeře pokračují 14 až 15 měkkými paprsky ve druhé hřbetní ploutvi. Řitní ploutev má 11 až 15 paprsků. Prsní ploutve jsou dlouhé a dosahují úrovně konce první hřbetní ploutve.\n\nMá černavý hřbet, žlutavé boky a světlé břicho. Ploutvičky za hřbetní a řitní ploutví jsou žlutavé.\n\nObývá vody epipelagiálu a mezopelagiálu, kde loví ryby a olihně. Jejich potravu tvoří i korýši jako jsou garnáti, krabi, různonožci, ústonožci, a larvy desetinožců. Je to tažná ryba žijící v hejnech.\n\nJedná se o krátkověké rychle rostoucí ryby, 5letá ryba je považována za starou. Dospělosti dosahuje ve dvou letech. Tře se na otevřeném moři. Dává přednost teplým vodám s teplotou přes 20 °C.\n\nTuňák atlantský se vyskytuje v západní části Atlantského oceánu od Cape Cod po jižní Brazílii.\n\nTuňák atlantský je hospodářsky významná ryba.\n\nV roce 2010 Greenpeace International nezařadil tuňáka atlantského, podobně jako jiné druhy tuňáků, na svůj „červený potravinový seznam“.\n\nepipelagiál = mořské vody v plně prosvětlené hloubce (do hloubky až 100 m)\n\nmezopelagiál = mořské vody do hloubky až 200 m\n\n"}
{"id": "1216483", "url": "https://cs.wikipedia.org/wiki?curid=1216483", "title": "Godalming Town FC", "text": "Godalming Town FC\n\nGodalming Town FC (celým názvem: Godalming Town Football Club) je anglický fotbalový klub, který sídlí ve městě Godalming v nemetropolitním hrabství Surrey. Založen byl v roce 1950 pod názvem Godalming United FC. Od sezóny 2018/19 hraje v Combined Counties League Division One (10. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu Weycourt s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216485", "url": "https://cs.wikipedia.org/wiki?curid=1216485", "title": "30mm kanón typu 5", "text": "30mm kanón typu 5\n\n30mm kanón typu 5 byl letecký kanón ráže 30 milimetrů Japonského císařského námořního letectva zavedený do výzbroje koncem druhé světové války. Jednalo se o japonskou konstrukci s lepšími výkony než měly 30mm kanóny typu 2, založené na konstrukci firmy Oerlikon, a 30mm Ho-155 založený na konstrukci Browning, ačkoliv byl podstatně těžší. Kanón typu 5 se měl stát standardní výzbrojí stíhacích letounů japonského námořnictva – například se čtyřmi kusy plánovanými ve výzbroji J7W Šinden – ale do konce války se objevil jen v několika málo letounech, včetně variant Micubiši J2M a Jokosuky P1Y.\n\n"}
{"id": "1216486", "url": "https://cs.wikipedia.org/wiki?curid=1216486", "title": "Dangerous Street", "text": "Dangerous Street\n\nDangerous Street je akční počítačová hra pro osmibitové počítače Atari. V roce 1992 ji naprogramoval Radek Štěrba (Raster).\n\nHra se inspiruje u hry Commando. Hráč ovládá vojáčka a musí se prostřílet na konec úrovně. Hráč se však musí dostat přes velké možství nepřátel. K dispozici jsou dvě zbraně, kulomet a pancéřová pěst. Hra obsahuje 3 levely, které jsou rozsáhlé a není jednoduché se dostat na konec. V každém levelu má hráč 5 životů obsahujících 99% energie. Hráč se také musí vyhýbat vozidlům, které mu uberou život okamžitě.\n"}
{"id": "1216487", "url": "https://cs.wikipedia.org/wiki?curid=1216487", "title": "Tišina (Jizerské hory)", "text": "Tišina (Jizerské hory)\n\nTišina (872,9 m n. m., ) je vrchol v Jizerských horách, ležící ve vzdálenosti asi 1,5 kilometru severovýchodním směrem od Bílého Potoka ve Frýdlantském výběžku na severu České republiky. Má podobu skalnatého suku z porfyrické žuly až granodioritu. Zalesněná je smíšenými a smrkovými lesy, ale na svazích lze nalézt svahové bučiny s jedlí, jilmem, klenem a jeřáby. Je součástí národní přírodní rezervace Jizerskohorské bučiny. Patří také mezi místa vyhledávaná příznivci horolezectví, kteří využívají zdejší skály.\n"}
{"id": "1216488", "url": "https://cs.wikipedia.org/wiki?curid=1216488", "title": "Karel Richter (politik)", "text": "Karel Richter (politik)\n\nKarel Richter (10. září 1862 Velký Újezd – 31. března 1942 Brno) byl rakouský politik z Moravy; poslanec Moravského zemského sněmu.\n\nByl synem majitele hospodářství ve Velkém Újezdě Josefa Richtera. Byl majitelem hostince ve Velkém Újezdě. Zastával funkci starosty obce. Jako první místní rolník zde začal s pěstováním chmele. Od roku 1907 do roku 1918 byl také starostou místní sokolské jednoty.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Dvorce, Libavá, Lipník, Hranice. Mandát zde obhájil v řádných zemských volbách v roce 1902. V roce 1896 se na sněm dostal jako kompromisní kandidát staročechů a mladočechů. Stejně tak ve volbách roku 1902. Sám patřil k mladočechům, respektive k jejich moravské odnoži, Lidové straně na Moravě. Byl nejmladším poslancem zemského sněmu.\n"}
{"id": "1216489", "url": "https://cs.wikipedia.org/wiki?curid=1216489", "title": "Deperdussin TT", "text": "Deperdussin TT\n\nDeperdussin TT byl francouzský jednoplošník vyráběný společností \"Société de production des aéroplanes Deperdussin\" (později Société Pour L'Aviation et ses Dérivés - SPAD). Po svém zavedení v roce 1912 byl široce užíván francouzským Aviation Militaire v období před první světovou válkou. V únoru 1914 došlo k experimentální instalaci kulometu na letadlo, ale tato úprava nebyla zavedena do služby.\n\nŘada letounů byla užívána námořním křídlem britského Royal Flying Corps a jeden z nich byl opatřen plováky se kterými vzlétal z jezera Windermere. \n\n\n\n"}
{"id": "1216490", "url": "https://cs.wikipedia.org/wiki?curid=1216490", "title": "Filip Ingebrigtsen", "text": "Filip Ingebrigtsen\n\nFilip Ingebrigtsen (* 20. dubna 1993, Sandnes) je norský atlet, mistr Evropy v běhu na 1500 metrů z roku 2016.\n\nNa juniorském mistrovství světa v roce 2012 skončil v běhu na 1500 metrů desátý. Při svém prvním mezinárodním startu mezi dospělými na evropském šampionátu v Curychu v roce 2014 v této disciplíně nepostoupil do finále. zatím největším úspěchem se pro něj stal titul mistra Evropy v běhu na 1500 metrů v roce 2016.\n\nJe prostředním ze tří bratrů, kteří se věnují středním tratím. Jeho starší bratr Henrik se stal mistrem Evropy v běhu na 1500 metrů v roce 2012. Filipa, Henrika i nejmladšího bratra Jakoba trénuje jejich otec Gjert Ingebrigtsen.\n\n"}
{"id": "1216491", "url": "https://cs.wikipedia.org/wiki?curid=1216491", "title": "Karel Orleánský", "text": "Karel Orleánský\n\nKarel Orleánský (24. listopadu 1394, Paříž – 5. ledna 1465, Amboise) byl vévoda z Orléans, Valois, hrabě z Beaumont-sur-Oise a Blois, pán z Coucy a dědic z Asti.\n\nNarodil se 24. listopadu 1394 v Paříži jako syn Ludvíka, vévody z Orléans a Valentiny Visconti. Poté, co byl zavražděn jeho otec, se ve věku 13 let stal jeho nástupcem a vévodou. Zločin spáchaný na jeho otci nikdy nebyl potrestán a Karel musel přihlížet žalu své matky, která za krátkou dobu podlehla nemoci. Karel a jeho bratři přísahali pomstit svého otce.\n\nV prvních letech své vlády byl silně ovlivňován svých tchánem Bernardem VII. z Armagnacu. Po válce s Anglickým královstvím která byla obnovena roku 1415, byl jedním ze šlechticů, kteří se dne 25. října 1415 zúčastnili Bitvy u Azincourtu. Po boji byl nalezen nezraněn, ale uvězněn pod hromadou mrtvol neschopný vstát kvůli těžkému brnění. Byl zajat angličany a strávil následujících čtyřiadvacet let ve vězení. Byl přesouván z hradu na hrad včetně hradu Pontefractu, kde byl uvězněn a kde zemřel anglický král Richard II. Podmínky jeho vězení nebyly přísné; bylo mu dovoleno žít tak, jak žil předtím. Nemohl být propuštěn např. způsobem výměny z důvodu příkazu krále Jindřicha V. Plantageneta; Karel byl rozenou hlavou Armagnacu a jeden z následníků francouzského trůnu a proto bylo pro krále důležité, aby se nevrátil zpět do Francie.\n\nBěhem svého veznění psal poezii a jedno z jeho děl je např. \"En la forêt de longue attente\".\n\nPropuštěn byl roku 1440 a to díky snaze jeho bývalých nepřátel Filipa III. Dobrého a Isabely Portugalské. Filip před jeho propuštěním vznesl podmínku, že jeho otec nebude pomstěn a to Karel přijal. Zemřel 5. ledna 1465 v Amboise.\n\nKarel Orleánský byl také proslulým mecenášem. Mezi jeho chráněnce patřil mj. proslulý básník François Villon.\n\nKarel se oženil třikrát. Jeho první manželkou byla Izabela z Valois, dcera krále Karla VI. Francouzského a vdova po anglickém králi Richardu II. Oženil se s ní roku 1406 v Compiègne. Izabela zemřela při porodu. Jejich dcera Johana se vdala za vévodu Jana II. z Alençonu.\n\nPodruhé se oženil s Bonou z Armagnacu, dcerou hraběte Bernarda VII. z Armagnacu. Zemřela dříve než se vrátil ze zajetí.\n\nPoté, co se roku 1440 vrátil do Francie, se oženil s Marií Klevskou, s dcerou Adolfa Klevského. Spolu měli tři děti:\n"}
{"id": "1216493", "url": "https://cs.wikipedia.org/wiki?curid=1216493", "title": "Greenwich Borough FC", "text": "Greenwich Borough FC\n\nGreenwich Borough FC (celým názvem: Greenwich Borough Football Club) je anglický fotbalový klub, který sídlí v jihovýchodním Londýně. Založen byl v roce 1928 pod názvem Woolwich Borough Council AC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Badgers Sports Ground s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216495", "url": "https://cs.wikipedia.org/wiki?curid=1216495", "title": "Stephanie Leonidasová", "text": "Stephanie Leonidasová\n\nStephanie Leonidasová (* 14. února 1984 Londýn) je anglická filmová a divadelní herečka. Její otec pochází z Kypru a matka z Walesu. Její mladší sourozenci Dimitri Leonidas a Georgina Leonidasová jsou rovněž herci.\n\nHerectví se věnuje od osmi let, na televizní obrazovce debutovala roku 1997 v seriálu \"Chalk\". Objevila se také v seriálech \"Doktor Martin\" a \"Vraždy v Midsomeru\", hlavní dvojroli ztvárnila ve fantasy filmu \"Maska zrcadla\". Dalšími významnými rolemi je Irisa ve vědeckofantastickém seriálu \"Defiance\" a Salome v televizním filmu \"Proč zabili Ježíše?\". Také vystupovala v londýnském divadle Royal Court v hlavní úloze hry Lucy Prebbleové \"The Sugar Syndrome\".\n\n\n"}
{"id": "1216496", "url": "https://cs.wikipedia.org/wiki?curid=1216496", "title": "Kuzmice (okres Topoľčany)", "text": "Kuzmice (okres Topoľčany)\n\nKuzmice jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1390. Součástí obce je i osada Vítkovce spomínaná v letech 1332 – 1337 jako Vincenti.\n\nV obci je římskokatolický kostel svatého Pia X. a kaple svatého Štefana, ve Vítkovcích stojí románský kostelík svatého Štěpána Krále, který byl nedávno obnoven.\n\n"}
{"id": "1216500", "url": "https://cs.wikipedia.org/wiki?curid=1216500", "title": "Nada", "text": "Nada\n\nNada (narozena jako Nada Malanima 17. listopadu 1953 v Gabbro v provincii Livorno) je italská zpěvačka. Byla taktéž přezdívaná \"Il pulcino di Gabbro\" (\"Krasavice z Gabro\").\n\nNada prorazila ve svých patnácti letech v roce 1969 na hudebním festivalu Sanremo s písní \"Ma che fa freddo\", která měla značný úspěch i ve španělské verzi \"Hace frio ya\". Následující rok se zúčastnila festivalu znovu s písní \"Pa' diglielo ma\"' spolu se zpěvákem Ronem. \n\nV roce 1971 hudební festival Sanremo vyhrála s písní \"Il cuore e uno zingaro\", spolu s Nicolou Di Bari, čímž si zajistila mezinárodní pozornost. V Sanremu pak znovu vystoupila následující rok a získala třetí místo s písní \"Il re di denari\". Později se vrátila do Sanrema až v roce 1987 (\"Bolero\"), v roce 1999 (\"Guardami negli occhi\") a v roce 2007 (\"Luna in piena\").\n\nV roce 1983 byla zvolena zpěvákem roku s jejím letním hitem \"Amore disperato. \"Roku 1998 prorazila italská kapela Super B s coverem Nadiny \"Amore Disperato\".\n\nJejí album z roku 2004 \"Tutto l'amore che mi manca\" (produkoval John Parish, bývalý producent PJ Harvey) bylo oceněno jako nejlepší nezávislé album roku v Itálii. Album také obsahuje duet s Howe Gelb.\n\nTaké následující studiové album \"Luna in piena\" vyhrálo cenu pro nejlepší nezávislé album v roce 2007.\n\n21. června 2009 se Nada podílela na koncertě \"Amiche per l 'Abruzzo\" v San Siro v Miláně, přehlídce všech ženských italských hvězd, organizované Laurou Pausini s cílem získat peníze na pomoc městu L'Aquila, zpustošeném zemětřesením z předchozího roku.\nNada pro tuto příležitost vytvořila speciální hudební projekt skládající se zpěvaček Rei Marina, Paola Turci a Carmen Consoli, které společně vystoupily s Nadiným debutem \"Ma che fa freddo\".\n\nV roce 2011 vydala další studiové album \"Vamp\".\n\n\n\n\n\n"}
{"id": "1216502", "url": "https://cs.wikipedia.org/wiki?curid=1216502", "title": "Vápenný vrch", "text": "Vápenný vrch\n\nVápenný vrch může označovat:\n\n\n"}
{"id": "1216503", "url": "https://cs.wikipedia.org/wiki?curid=1216503", "title": "Velšský ovčák", "text": "Velšský ovčák\n\nVelšský ovčák, též velšská kolie (anglicky: \"Welsh Sheepdog\"), je krajovou odrůdou ovčáckých psů z Walesu.\n\nPodobně jako jiné typy pracovních psů, i velšští ovčáci jsou obvykle chováni pro pastevecké schopnosti, spíše než pro vzhled. Proto neexistuje ucelený standard, který by exteriér takových psů popisoval. Obvyklé zbarvení je černo-bílé, červeno-bílé nebo trikolorní, výjimečně i merle. Vzdáleně se podobají border koliím, avšak velšští ovčáci mají delší nohy, širší hrudník a širší čenich. Jsou velmi aktivní a inteligentní a proto je třeba výcvik a dostatek pohybu. Velšští ovčáci jsou také známí jako Velšské kolie.\n\nVelšský ovčák není Mezinárodní kynologickou federací (FCI) uznáván jako plemeno.\n\nJsou schopni pracovat samostatně, aniž by nutně byli přímo pod lidskou kontrolou. Velšští ovčáci jsou většinou používáni pro pasení ovcí, ale také dokáží snadno pracovat s dobytekem, kozami a dokonce i s koňmi a prasaty.\n\nDélka života velšského ovčáka je 12 až 15 let.\n\nVelšští ovčáci se můžou učit agility, flyball, obedienci, dog frisbee a kvůli instinktu stáda je velice dobrý v hlídání stáda.\n\n"}
{"id": "1216505", "url": "https://cs.wikipedia.org/wiki?curid=1216505", "title": "Guernsey FC", "text": "Guernsey FC\n\nGuernsey FC (celým názvem: Guernsey Football Club) je britský fotbalový klub z ostrova Guernsey. Sídlí v jeho hlavní městě Saint Peter Port. Založen byl v roce 2011 místní ostrovní asociací Guernsey Football Association, která jej založila za účelem reprezentace fotbalu na ostrově Guernsey v anglickým ligových soutěžích. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Footes Lane s kapacitou 5 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216506", "url": "https://cs.wikipedia.org/wiki?curid=1216506", "title": "Vápenný vrch (Frýdlantská pahorkatina)", "text": "Vápenný vrch (Frýdlantská pahorkatina)\n\nVápenný vrch (423,5 m n. m.) je vrchol Raspenavské pahorkatiny, podcelku Frýdlantské pahorkatiny ve Frýdlantském výběžku na severu České republiky. Nachází se jižně od města Raspenava ve vzdálenosti jednoho kilometru.\n\nVrch je tvořen rulou a chlorit-muskovitickým svorem. Během starších čtvrtohor jej ve dvou obdobích zasáhl pevninský ledovec. Současně je vrch významnou mineralogickou lokalitou. V několika kamenolomech se zde těžil vápenec a dolomit, ale tyto lomy jsou již – kromě Wildnerova – opuštěny. Ve Wildnerově lomu se nachází malá Hliněná jeskyně, která byla objevena až roku 1990.\n\nVápenný vrch je zalesněn smrkovými a bukovými porosty.\n\n"}
{"id": "1216508", "url": "https://cs.wikipedia.org/wiki?curid=1216508", "title": "The Big House", "text": "The Big House\n\nThe Big House je akční počítačová hra pro osmibitové počítače Atari. Hru naprogramoval v roce 1992 Jiří Bernášek (Bewesoft). Vytvořil ji pro německý Atari klub ABBUC.\n\nJedná se o plošinovku v níž hráč ovládá panáčka a sbírá předměty poseté po obrovském domě. Za ně získává body, které zároveň působí jako časomíra, protože postupně klesají. Dům je plný nepřátel, kteří hráčovi stojí v cestě. Nepřátelé zahrnují ptáky, balónky, bubliny, včely, domácí spotřebiče či další různé potvůrky. Hra nabízí poměrně nízkou obtížnost a jednoduchou grafiku.\n\n"}
{"id": "1216510", "url": "https://cs.wikipedia.org/wiki?curid=1216510", "title": "Stanislav Bečička", "text": "Stanislav Bečička\n\nJ.M. can. Stanislav Bečička, OP (4. února 1926, Brno – 8. července 2016, Kamenický Šenov) byl český římskokatolický duchovní, člen dominikánského řádu a od roku 2001 kanovník litoměřické katedrální kapituly. V letech 1973–2016 byl duchovním správcem v Kamenickém Šenově.\n\nStanislav Bečička se narodil v Brně v roce 1926. Od roku 1951 spolupracoval se svým strýcem, dominikánem Bernardinem Skácelem. Do jeho rukou také v roce 1953 složil tajně řeholní sliby a sám se dominikánem stal. Podílel se na tajném fungování \"Díla blažené Zdislavy\". V pozdějším věku začal studovat teologii v litoměřickém semináři a 25. června 1972 (ve věku 46 let) byl vysvěcen na kněze. Svou příslušnost k dominikánskému řádu však i nadále tajil, protože vstupovat do církevních řádů bylo v tehdejším Československu nezákonné.\n\nPo vysvěcení nastoupil do duchovní správy. V letech 1972–1973 působil v České Kamenici a okolních farnostech (Jetřichovice, Kerhartice, Srbská Kamenice, Horní Prysk, Huntířov, Malá Bukovina, Růžová a Markvartice). Od 1. srpna 1973 byl přeložen do Kamenického Šenova a ex currendo spravoval též farnost Prácheň.\n\nBiskup Josef Koukl jej 24. října 2001 jmenoval sídelním kanovníkem litoměřické katedrální kapituly s titulem \"königseggovský I.\". Na kanonikát rezignoval 17. března 2010. Kamenickošenovským farářem byl do 31. prosince 2014. Od 1. ledna 2015 si ponechal pouze duchovní službu v této farnosti (administrátor in spiritualibus). V roce 2015 se veřejně přihlásil ke své příslušnosti k dominikánskému řádu. Zemřel po čtrnáctidenní nemoci v podvečer 8. července 2016 na faře v Kamenickém Šenově.\n\nPohřeb se konal v Kamenickém Šenově 15. července 2016. Po zádušní Mši svaté, kterou celebroval biskup Jan Baxant s dalšími kněžími ve farním kostele, byl Stanislav Bečička pohřben do kněžského hrobu na místním hřbitově.\n\n\n\n"}
{"id": "1216511", "url": "https://cs.wikipedia.org/wiki?curid=1216511", "title": "Johana z Valois (1409–1432)", "text": "Johana z Valois (1409–1432)\n\nJohana z Valois (13. září 1409, Blois – 19. května 1432, Angers) byla vévodkyně z Alençonu a hraběnka z Perche z dynastie Valois.\n\nNarodila se jako dcera vévody Karla Orleánského a Izabely, dcery francouzského krále Karla VI. Roku 1410 byla zasnoubena s Janem z Alençonu, svým vrstevníkem. Svatba se konala roku 1424 v Blois. Téhož roku byl Jan zajat angličany v bitvě u Verneuil a v zajetí strávil tři roky. Svobodu získal díky obrovskému výkupnému, jež získal prodejem všech svých majetků. Po propuštění byl nazýván \"nejchudším člověkem ve Francii\". Potomstva se manželé nedočkali, Johana zemřela mladá a byla pohřbena v klášteře sv. Aubina v Angers.\n"}
{"id": "1216513", "url": "https://cs.wikipedia.org/wiki?curid=1216513", "title": "Korouhev", "text": "Korouhev\n\nKorouhev je prapor, který se užíval ve vojsku, v různých sdruženích a spolcích, občanských i náboženských jako znamení pospolitosti, uspořádání a jednoty. Původně to patrně byla tyč s pentlemi a fábory, kolem níž se shromažďovali bojovníci (standarta). Studiem korouhví, praporů a vlajek se zabývá vexilologie.\n\nŽerď \"vojenské korouhve\" byla obvykle zakončena ozdobným kovovým hrotem, takže připomínala kopí. Korouhve (\"vexillum\") oddílů římské armády nesly symboly legií, jejich označení atd. Látkový prapor s vyšitým nebo malovaným znakem či symbolem, mohl mít zakončení rovné nebo dvoucípé, vykrojené. Vojenská korouhev, zástava, byla symbolem jednotky a její cti, rekruti na ni skládali slib a ztráta korouhve se považovala za velkou hanbu, která často vedla dokonce ke zrušení dané jednotky.\n\n\"Náboženské korouhve\", užívané při poutích, zejména v barokní době, byly během roku umístěny v kostele, často zasazené v otvorech v lavicích. Měly vyšívaný nebo malovaný prapor zavěšený na příčném ráhnu, spodní okraj byl často trojcípý a zdobený třapci.\n\n\"Spolkové korouhve\" vojenských vysloužilců, měšťanských gard, dobrovolných hasičů, cechů a spolků zažily velkou renesanci v 19. století. Byly také obvykle vyšívané a často ještě zdobené stuhami, například v národních barvách.\n\n\n"}
{"id": "1216514", "url": "https://cs.wikipedia.org/wiki?curid=1216514", "title": "Hastings United FC", "text": "Hastings United FC\n\nHastings United FC (celým názvem: Hastings United Football Club) je anglický fotbalový klub, který sídlí ve městě Hastings v nemetropolitním hrabství East Sussex. Založen byl v roce 1894 pod názvem Rock-a-Nore FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou kaštanově hnědá a bílá.\n\nSvé domácí zápasy odehrává na stadionu The Pilot Field s kapacitou 4 050 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216518", "url": "https://cs.wikipedia.org/wiki?curid=1216518", "title": "Marie Orleánská (1457–1493)", "text": "Marie Orleánská (1457–1493)\n\nMarie Orleánská (19. prosince 1457, Blois – 1493, Mazères) byla vikomtka z Narbonne a hraběnka z Étampes.\n\nNarodila se na zámku Blois jako dcera vévody Karla Orleánského a Marie, dcery Adolfa Klevského. Roku 1461 byla zasnoubena s Petrem Bourbonským, ke sňatku nedošlo a 8. září 1476 byla provdána za Jana z Foix, vnuka aragonského krále Jana II. Zemřela roku 1493 v Mazères a byla pohřbena zřejmě v místním farním kostele.\n"}
{"id": "1216521", "url": "https://cs.wikipedia.org/wiki?curid=1216521", "title": "Dascha Polanco", "text": "Dascha Polanco\n\nDascha Polanco (* 3. prosince 1982 Dominikánská republika) je dominikánsko-americká herečka. Její nejznámější rolí je Dayanara Diaz v seriálu \"Orange Is the New Black\".\n\nNarodila se v Dominikánské republice, ale ve velice mladém věku se přestěhovala s rodinou do Spojených států amerických. Vyrůstala v Brooklynu, New Yorku a Miami. Její otec je mechanikem a matka kosmetičkou. \n\nUž od dětského věku se chtěla stát herečkou, ale podle svých slov „vždy pochybovala kvůli (své) váze“, a tak získala bakalářský titul v psychologii na Hunter College. Po studiích začala pracovat ve zdravotnickém průmyslu a chtěla se stát zdravotní sestrou. Když pracovala ve zdravotnickém centru Montefiore Medical Center v Bronxu, sebrala odvahu a šla se přihlásit do castingové agentury. Přišla do studií BIH v New Yorku a právě tam podepsala smlouvu s agenturou Shirley Grant Management. Její první příležitostí byly menší role v seriálech \"Vzpomínky\" a \"Okrsek 22\".\n\nV roce 2012 byla obsazena do seriálu \"Orange Is the New Black\", do role Dayanary „Dayi“ Diaz. Jednalo se o její první velkou hereckou příležitost.\n\nNásledně se objevila v nezávislém filmu \"Dej mi domov\" a poté účinkovala v druhé sérii \"Orange Is the New Black\". V červnu 2014 bylo oznámeno, že od třetí série z vedlejší role povyšuje na roli hlavní. Ve stejném roce se objevila ve filmu \"Švec\" a následně v dramatu \"Joy\", kde ztvárnila nejlepší kamarádku hlavní hrdinky. \n\nDne 4. srpna 2015 bylo oznámeno, že bude jednou z tváří oděvní kampaně značky Women's Apparel, spolu s Jamie Chung, Alyssou Milano a mnohými dalšími. Polanco je jedinou latinsko-americkou herečkou, která je tváří kampaně.\n\nV roce 2016 se objevila ve filmu \"The Perfect Match\" a též ve čtvrté sérii \"Orange Is the New Black\".\n\n"}
{"id": "1216522", "url": "https://cs.wikipedia.org/wiki?curid=1216522", "title": "Herne Bay FC", "text": "Herne Bay FC\n\nHerne Bay FC (celým názvem: Herne Bay Football Club) je anglický fotbalový klub, který sídlí ve městě Herne Bay v nemetropolitním hrabství Kent. Založen byl v roce 1886. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu Winch's Field s kapacitou 3 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216525", "url": "https://cs.wikipedia.org/wiki?curid=1216525", "title": "Pavol Tonkovič", "text": "Pavol Tonkovič\n\nPavol Tonkovič (13. ledna 1907 Podkonice – 22. května 1980 Bratislava) byl slovenský dirigent, folklorista, muzikolog, hudební skladatel a pedagog.\n\nPavol Tonkovič se narodil v Podkonicích v okrese Banská Bystrica. Do školy chodil ve Slovenské Ľupči. V roce 1927 absolvoval \"Učitelský ústav v Banské Bystrici\", kde byl jeho učitelem hudby Viliam Figuš-Bystrý. Hrál na klavír, varhany a na housle. Ve studiu pokračoval na \"Hudební a dramatické akademii v Bratislavě\" v letech 1930–1935 a na \"Pedagogické akademii\" v letech 1935–1939. Stal se učitelem na Učitelském ústavu v Bratislavě. V roce 1941 složil státní zkoušky ze hry na housle, klavír, varhany a ze zpěvu. Po druhé světové válce působil jako vedoucí oddělení lidové hudby v čs. rozhlase v Košicích. \n\nV roce 1949 byl jedním ze zakladatelů Slovenského lidového uměleckého kolektivu (SĽUK) a stal se jeho prvním uměleckým vedoucím. V letech 1950–1953 se účastnil seminářů z hudební vědy a filozofie na Filozofické fakultě Univerzity Komenského a později studoval i dirigovaní a zpěv na Vysoké škole múzických umění v Bratislavě. V letech 1951–1954 byl vedoucím redakce lidové hudební tvorby v bratislavském rozhlase a od roku 1954 dirigentem SĽUKu. \n\nZemřel 22. května 1980 v Bratislavě. \n\n\nPavol Tonkovič především sbíral, zpracovával a upravoval hudební folklór, např.:\n\nSebrané lidové písně vydal v publikacích:\n\nI jeho další tvorba vychází z folklóru nebo je jím silně ovlivněna:\n\nKromě toho publikoval v odborných a osvětových časopisech práce o slovenských lidových hudebních nástrojích a nástrojové hudbě. Jeho hudební pozůstalost sa nachází v \"Literárním a hudebním muzeu\" v Banské Bystrici. Část skladatelovy vědecké a umělecké pozůstalosti je vystavena také v \"Pamätnej izbe Pavla Tonkoviča\" v Podkonicích na obecním úřadě.\n\n\n"}
{"id": "1216526", "url": "https://cs.wikipedia.org/wiki?curid=1216526", "title": "Anna Orléanská (1464–1491)", "text": "Anna Orléanská (1464–1491)\n\nAnna Orleánská (1464 – 1491, Poitiers) byla abatyše z kláštera Fontevrault.\n\nNarodila se roku 1464 jako dcera vévody Karla Orleánského a Marie Klevské. Roku 1477 se stala abytyší kláštera Fontevrault. Byl to klášter, kde žili společně mniši a mnišky pod vedením abatyše. Pokračovala v práci své předchůdkyně Marie Bretaňské, která se snažila o reformu řádu. Zemřela roku 1491 v Poitiers a byla pohřbena v místním klášteře sv. Kříže.\n"}
{"id": "1216527", "url": "https://cs.wikipedia.org/wiki?curid=1216527", "title": "Lessinské Alpy", "text": "Lessinské Alpy\n\nLessinské Alpy (italsky \"Monti Lessini\") jsou pohoří ležící v jižní části Alp, ve Východních Alpách, v Itálii. Nachází se v místech, kde Alpy postupně přechází v Pádskou nížinu. Lessinské Alpy tvoří jižní a jihozápadní část Vicentinských Alp. Leží především v Benátsku v provincii Verona, zasahují ale také do provincie Vicenza a do provincie Trento v Tridentsku-Horní Adiži. Na západě jsou ohraničeny řekou Adiže a skupinou Monte Baldo, na jihu a východě městy Verona a Vicenza, respektive Pádskou nížinou, na severu pak Malými Dolomitami a plošinami Folgaria, Lavarone a Asiago. Nejvyšší horou je \"Cima Trappola\" (1 865 m).\n"}
{"id": "1216528", "url": "https://cs.wikipedia.org/wiki?curid=1216528", "title": "Horsham FC", "text": "Horsham FC\n\nHorsham FC (celým názvem: Horsham Football Club) je anglický fotbalový klub, který sídlí ve městě Horsham v nemetropolitním hrabství West Sussex. Založen byl v roce 1871. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a žlutá.\n\nSvé domácí zápasy odehrává na stadionu Culver Road (patřící Lancing FC) s kapacitou 2 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216529", "url": "https://cs.wikipedia.org/wiki?curid=1216529", "title": "Bazilika Marienweiher", "text": "Bazilika Marienweiher\n\nBazilika Marienweiher je jedním z nejstarších poutních míst v Německu. Ročně přichází do obvodu obce Marktleugast k Panně Marii Marienweiherské asi 8000 poutníků. V roce 1993 byl kostel Janem Pavlem II. povýšen na baziliku minor.\n\nBazilika Marienweiher je zasvěcena tajemství Navštívení Panny Marie. Je zároveň jak poutním místem, tak i farním kostelem farnosti Marienweiher patřící do v arcidiecéze Bamberg. Marienweiher je největší mariánskou svatyní arcidiécéze Bamberg. Vedle katedrály v Bambergu, baziliky Vierzehnheiligen a baziliky Gößweinsteinu je jednou ze čtyř bazilik minor (\"Basilicae Minores\") bamberské arcidiecéze.\n\nPoutní místa obecně mívají legendu o svém vzniku. Jedná se například o příběh o zázraku, který dává tomuto místu zvláštní posvátný charakter. Pro Marienweiher zapsal v roce 1816 tehdejší farář A. F. Hofmann dobovou legendu jenž se o tomto místě ústně tradovala:\n\nPrvní historicky doložený doklad o kostelu v Marienweiher sahá až do 1189, z období biskupa Otta II. bamberského, kdy byl v držení cisterciáckého kláštera Langheim. V následujících více jak dvou stech letech vykonávali vykonávali duchovní správu v Marienweiher cisterciáci, i když klášter Langheim musel kostel i obec v roce 1384 prodat kvůli vysokému zadlužení u bamberské diecéze. Historické vypravování o vpádu husitů do Franků v letech 1429-1430, kdy obyvatelé Marienweiher měli obraz Madony ukrytý v nedalekém Dorfweiher, aby je chránil, není potvrzeno. Autor Markus A. Denzel to potvrzuje s tím, že žádný pramen takovou informaci neuvádí, místo toho farnost Marienweiher měla v roce 1431 dokonce zaplatit husitům daň. Jiným farnostem, které daň nezaplatily (jako byl Marktschorgast), husité kostely zničili.\n\nMnohem důležitější než faktická historicita příběhu o záchraně obce skrze ukrytý obraz je však duch doby, který se odráží v duších tehdejších lidí a pro chudé obyvatele se snadno dostupné místo Božích milostí stává cílem mnoha pěších poutí. Toto povědomí je posíleno zázračnými příběhy, které se k Marienweiher vztahovaly. Asi nejznámějším přiběhem je vysvobození mladého měšťana Marktleugaster Dreschera z tureckého zajetí během tureckých válek v 16. století. Tento muž odmítl vzdát katolickou víru a měl být popraven. Modlil se k Panně Marii ve Marienweiher a když se probudil ze spánku, ocitl se na schodech hlavního oltáře kostela. Během úkonu pozdvihování při mši svaté se tomuto zachráněnému muži zázračně uvolnila pouta bez jakéhokoliv lidského zásahu.\n\nKoncem 15. století se v místě nacházela stavba trojlodního kostela. V něm byl vystavena, do současnosti dochovaná, milostná socha Panny Marie pocházející z období kolem roku 1500 od neznámého sochaře. Socha Panny Marie stojící nad srpku měsíce, má stočené vlasy, které jí spadají do pasu. Díky baroknímu zdobení však tato krása zůstává ukryta zrakům. Další zázračné příběhy jako se staly mladému Drescherovi, zejména v 17. století, způsobily že kostel byl povýšen na poutní místo. V roce 1631, během třicetileté války, došlo k devastaci a zničení kostelů ve Frankách švédskými vojsky. Příkladem je Eggolsheim, kde byla stržena i věž k zemi, načež přeživší obyvatelé se zúčastnili prosebného procesí do Marienweiher. V polovině 17. století bratři františkáni bratři působící v místě museli řešit rostoucí příval poutníků jichž se denně přicházelo mezi sedmisty až osmisty. Malá řeholní komunita byla oficiálně povýšena na klášter a komunita se podle smlouvy rozrostla na dvanáct františkánů.\n\nProtože gotický kostel již nereflektoval estetické cítění barokní doby, bylo rozhodnuto postavit nový kostel. Bamberský arcibiskupský dvorní architekt Johann Jakob Michael Kuchel v letech 1718-1720 postavil toho času největší a nejbohatší chrámový komplex v bamberské diecézi. Nejdůležitějším objektem kostela je zázračný obraz z doby kolem roku 1500, který je rámován do klasického hlavního oltáře. Mnoho návštěvníků je ohromeno jasem místnosti a zdobené stropní omítky s nástropní freskou od Antonia Noveho zobrazující biblické a teologické výjevy ze života Panny Marie.\n\nV roce 2012 začaly rozsáhlé rekonstrukční střešní práce, přírodní břidlicové krytině a zvonech, což trvalo přes osmnácti měsíců. Práce byly dokončeny na podzim roku 2013. V témže roce byla zahájena rozsáhlá rekonstrukce přilehlého františkánského kláštera, která byla dokončena v roce 2014.\n\n\n"}
{"id": "1216530", "url": "https://cs.wikipedia.org/wiki?curid=1216530", "title": "Bona z Armagnacu", "text": "Bona z Armagnacu\n\nBona z Armagnacu (19. února 1399 Lavardens – 1430–1435 Castelnau-de-Montmiral) byla vévodkyně z Orléans.\n\nNarodila se jako dcera hraběte Bernarda VII. z Armagnacu a Bony, dcery Jana z Berry. 15. srpna 1410 se v Riomu provdala za Karla Orleánského, svého vrstevníka. V říjnu 1415 se Karel během bitvy u Azincourtu dostal do anglického zajetí, kde pobyl až do roku 1440. Bona se jeho návratu nedočkala, zemřela bezdětná v rozmezí let 1435-1440.\n"}
{"id": "1216531", "url": "https://cs.wikipedia.org/wiki?curid=1216531", "title": "Hythe Town FC", "text": "Hythe Town FC\n\nHythe Town FC (celým názvem: Hythe Town Football Club) je anglický fotbalový klub, který sídlí ve městě Hythe v nemetropolitním hrabství Kent. Založen byl v roce 1910. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na Reachfields Stadium s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216532", "url": "https://cs.wikipedia.org/wiki?curid=1216532", "title": "Hřebenka", "text": "Hřebenka\n\nHřebenka je původně předměstská pražská smíchovská usedlost jejíž název pochází ze 16. století. Usedlost vznikla v místě, kde kdysi stával viniční lis, protože se na zdejších jižních svazích tehdy pěstovala vinná réva. Viniční lis je doložen v pramenech již roku 1563 a patrně jej nechal tehdy postavit majitel vinice Mikuláš Rauš. Tomu patřil i dům \"U Hřebene\" v Celetné ulici v centru Prahy. Jiné prameny tvrdí, že nemovitost tehdy vlastnila Kateřina Roušová, které také patřil dům \"U hřebene\" ve staroměstské Celetné ulici.\n\nV polovině 17. století vlastnila pozemky rodina Kamelů. Byli to Kamelové, kteří nechali na místě viničného lisu vystavět raně barokní dům. Ten stál mezi vinicemi a zahradami na svahu orientovaném na jih, byl jednopatrový a v některých místnostech byly malované stropy. V jeho okolí se nacházely chlévy, ovčín a stodola. Koncem 18. století vlastnil usedlost Maxmilán říšský hrabě z Klebelsbergu. Tehdy (kolem roku 1800) došlo k přestavbě barokního stavení na letní sídlo v empírové podobě (empírový letohrádek). Velké síně byly rozděleny příčkami. Původní dřevěné malované stropy byly zakryty a zároveň sníženy. V polovině 19. století získala Hřebenku spolu se sousedními usedlostmi Nesypkou a Plátenicí pražská obec. Od obce pak nemovitosti získal (v 80. letech 19. století) Martin Vlček. V té době měla usedlost Hřebenka i vlastní vodovod. Ten přiváděl kameninovým potrubím vodu z dlouhé sběrné štoly. Jak postupoval čas, vinice a zahrady kolem usedlosti byly rušeny. Koncem 19. století se začaly pozemky usedlosti postupně rozprodávat a využívat jako stavební parcely pro rodinné domy. Ač byla obydlena nájemníky, usedlost postupně chátrala. \n\nV roce 1922 koupil Hřebenku architekt a stavitel František Kavalír. Ten nemovitost v letech 1926 až 1928 zrekonstruoval a komfortně přestavěl v moderním stylu.\n\nTrojkřídlá dvoupatrová budova s vysokou sedlovou střechou a s průčelím, které bylo orientováno severním směrem doznala následující změny:\n\nPo druhé světové válce sídlila v usedlosti Hřebenka zvláštní škola a v 70. letech dvacátého století pak mateřská školka. V současné době (2016) slouží dvoukřídlá přízemní budova ke komerčním účelům (jako prodejna potravin). V hlavní trojkřídlé budově se bydlí, také slouží ke komerčním účelům a od roku 2007 zde působí Vysoká škola Karla Engliše.\n\nHřebenka je památkou od 3. května 1958. Památkově chráněno (od roku 1964) je:\n\nV usedlosti jsou cenné drobné architektonické a uměleckořemeslné prvky (dlažby, zábradlí, mříže, kování).\n\n"}
{"id": "1216533", "url": "https://cs.wikipedia.org/wiki?curid=1216533", "title": "Lewes FC", "text": "Lewes FC\n\nLewes FC (celým názvem: Lewes Football Club) je anglický fotbalový klub, který sídlí ve městě Lewes v nemetropolitním hrabství East Sussex. Založen byl v roce 1885. Od sezóny 2018/19 hraje v Isthmian League Premier Division (7. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu The Dripping Pan s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216537", "url": "https://cs.wikipedia.org/wiki?curid=1216537", "title": "Luganské Alpy", "text": "Luganské Alpy\n\nLuganské Alpy (italsky \"Prealpi Luganesi\") jsou pohoří v jižní části Alp v Itálii a ve Švýcarsku. Je součástí Lombardských Alp, respektive Západních Alp. Nachází se v italském regionu Lombardie (v provinciích Como a Varese) a švýcarském kantonu Ticino (v okresech Bellinzona, Locarno, Lugano a Mendrisio). Západní hranici Luganských Alp tvoří jezero Lago Maggiore, severní hranici Lepontské Alpy, východní jezero Lago di Como a jižní Pádská nížina. Západní svahy pohoří odvodňuje řeka Ticino, východní řeka Adda, střední a jižní části pohoří, pak menší přítoky Pádu. Nejvyšší horou Luganských Alp je \"Pizzo di Gino\" (2 245 m n. m.).\n"}
{"id": "1216538", "url": "https://cs.wikipedia.org/wiki?curid=1216538", "title": "Johann Schneider", "text": "Johann Schneider\n\nJohann Schneider (1. února 1844 Budišov nad Budišovkou – 30. září 1926 Budišov nad Budišovkou) byl rakouský politik německé národnosti z Moravy; poslanec Moravského zemského sněmu a starosta Budišova nad Budišovkou.\n\nNarodil se v Budišově 1. Února 1844. Koncem 19. století byl starostou Budišova nad Budišovkou. Členem obecního výboru byl od roku 1874. Starostou byl od roku 1882 do roku 1894 a znovu od roku 1895. Starostou pak byl nepřetržitě po mnoho let a ještě v roce 1913 byl ve funkci potvrzen. Starostou Budišova byl až do roku 1919. Koncem 19. století incioval založení obecní kroniky. V roce 1912 získal Zlatý záslužný kříž s korunou. V červenci 1918 mu město Budišov nad Budišovkou udělilo čestné občanství.\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii městskou, obvod Dvorce, Libavá, Moravský Beroun, Budišov n. Budišovkou. Na mandát rezignoval v září 1899. V zemských volbách roku 1902 se na sněm vrátil. V roce 1896 kandidoval za Německou pokrokovou stranu, navazující na ústavověrný politický proud s liberální a centralistickou orientací. V roce 1902 se na sněm dostal coby nezávislý kandidát. V kandidoval neúspěšně, nyní za národoveckou Německou lidovou stranu.\n\nZemřel v září 1926.\n\n 10.Záznam o narození ,http://digi.archives.cz/da/permalink?xid=be974b9c-f13c-102f-8255-0050568c0263&scan=137#scan138\n"}
{"id": "1216539", "url": "https://cs.wikipedia.org/wiki?curid=1216539", "title": "Ousmane Dembélé", "text": "Ousmane Dembélé\n\nOusmane Dembelé (* 15. května 1997, Vernon, Francie) je francouzský fotbalový útočník a reprezentant, který v současnosti působí ve španělském klubu FC Barcelona.\n\nJeho matka Fatimata pochází z Mauritánie, otec z Mali.\n\nS kopanou začal v roce 2004 ve Francii v týmu ALM Évreux, v roce 2009 přestoupil do klubu Évreux FC. V jeho 13 letech jej získal klub Stade Rennais.\n\nOusmane Dembelé debutoval v profesionální kopané v dresu rezervního týmu Stade Rennais 6. září 2014, kdy střídal Zana Alléeho. Svůj první gól vstřelil 9. listopadu 2014 proti Stade Lavallois. V první sezóně dosáhl 13 gólů v 18 zápasech.\n\nV létě 2016 přestoupil do německého klubu Borussia Dortmund, kde podepsal pětiletou smlouvu. V letním přestupovém období roku 2017 o něj stál katalánský klub FC Barcelona, který přišel o svého ofenzivního hráče Neymara.\n\nV srpnu 2017 přestoupil za 105 milionů eur (+ bonusy) do katalánského klubu FC Barcelona působícího ve španělské Primera División a stal se tak druhým nejdražším hráčem historie po Neymarovi, jenž v létě téhož roku odešel za 222 milionů eur z Barcelony do Paris Saint-Germain FC.\n\nNastupoval za francouzské mládežnické reprezentace U17, U18, U19 a U21.\n\nV A-mužstvu Francie debutoval 1. 9. 2016 v přátelském zápase v Bari proti reprezentaci Itálie (výhra 3:1).\n\n"}
{"id": "1216545", "url": "https://cs.wikipedia.org/wiki?curid=1216545", "title": "VBŠ Kuňkadlo", "text": "VBŠ Kuňkadlo\n\nVBŠ Kuňkadlo je československý lehký jednomístný sportovní letoun. Byl postaven bratry Vladimírem (pozdějším zkušebním pilotem) a Bohuslavem (pozdějším konstruktérem leteckých motorů Walter) Šimůnkovými v letech 1924 až 1926.\n\nBratři Šimůnkové se začali zabývat letectvím v době na počátku první světové války, kdy se věnovali stavbě modelů. Po válce studovali na ČVUT v Praze, při studiu absolvovali praxi ve firmě Avia, kde v té době byli hlavními konstruktéry Pavel Beneš a Miroslav Hajn. Bratři se rozhodli postavit vlastní lehké letadlo. Stroj byl koncipován jako jednomístný celodřevěný hornoplošník s nekrytým pilotním prostorem. Plány překontroloval ing. Hajn. Československý aeroklub poskytl na stavbu subvenci 1 600 Kč, motor Clerget-Renault o výkonu 10,3 kW (14 k) zapůjčilo Ministerstvo národní obrany. První fáze stavby proběhla o prázdninách roku 1924, pokračovalo se o rok později.\n\nLetadélko poprvé vzlétlo na jaře 1926, řízeno vojenským pilotem Skálou. Po něm jej vyzkoušeli další piloti. Jejich celkový dojem byl příznivý, ale byly objeveny některé nedostatky. Stroj byl těžký na ocas, směrovka měla příliš malou plochu, osa podvozku se prohýbala a z letounu byl špatný výhled. Problémy byly i s nepravidelným chodem motoru, který vydával podivné kuňkavé zvuky. Z toho vznikla přezdívka „Šimůnkovic kuňkadlo“. \n\nBratři Šimůnkové proto provedli rekonstrukci letounu, při níž odstranili jeho nedostatky. Problém s výhledem byl vyřešen zvednutím křídla nad trup, ke kterému bylo uchyceno vzpěrami. Na jaře 1927 bylo Kuňkadlo oficiálně zalétáno ve Vojenském leteckém ústavu studijním a imatrikulováno L-BILG. Šimůnkové pak s letounem pravidelně létali a vystupovali na různých leteckých přehlídkách. Kuňkadlo bylo vyřazeno v roce 1929, poté bylo uloženo v ČKD-Praga ve Vysočanech a po druhé světové válce umístěno do Národního technického muzea v Praze. \n\npodle Václava Šorela\n\n"}
{"id": "1216547", "url": "https://cs.wikipedia.org/wiki?curid=1216547", "title": "Vilém V. Hesensko-Kasselský", "text": "Vilém V. Hesensko-Kasselský\n\nVilém V. Hesensko-Kasselský (13. února 1602, Kassel – 21. září 1637, Leer) byl člen rodu Hesenských a mezi lety 1627 až 1637 lankrabě Hesenska-Kasselska. Vládl po abdikaci svého otce Mořice Hesensko-Kasselského a to za nepříznivých podmínek Třicetileté války. Hesensko-Kasselsko za jeho vlády utrpělo především ztráty a značně zchudlo.\n\nVilém se narodil 13. února 1602 v hlavním městě Hesenska-Kasselska, v Kasselu, jako syn Mořice Hesensko-Kasselského a jeho první manželky Anežky, která ale krátce po narození syna zemřela. Mořic ale nezahálel a začal si hledat novou manželku, kterou se stala Juliana Nasavsko-Dillenburská.\n\nMořic Hesensko-Kasselský, zvaný také \"Učený\", zdědil po zániku linie Hesensko-Marburských roku 1604 velké bohatství a mnoho pozemků. Nicméně, v roce 1605, ač byl vychováván jako luterán, konvertoval ke kalvinismu, čímž se dostal do vleklého sportu se svým bratrancem Ludvíkem V. Hesensko-Darmstadtským, který byl přísný luterán. Rada nakonec rozhodla ve prospěch Ludvíka a Mořic s celou svojí rodinou přišel téměř o celý majetek. Až 17. března 1627, kdy byla krize v nejhorším stupni, abdikoval ve prospěch Viléma.\n\nVilém si zpočátku vedl dobře a snažil se především ušetřit Hesensko-Kasselsko od krize, která postihla celé Německo, jako protestantskou, tak katolickou část. Velký zisk a slávu viděl i ve spojenectví s Gustavem II. Adolfem, který se 6. července 1630 vylodil v Pomořansku. Po vítězství protestantů v První bitvě u Breitenfeldu (17. září 1631), získal Vilém od Gustava II. Adolfa opatství Abbey, Hersfeld a Corvey. Vilém se svými vojsky následně obsadil mohučské kurfiřství a panství Fritzlar. Nicméně, toto období úspěchů neměly dlouhého trvání a když se Gustav Adolf pokusil se svýmo vojsky vstoupit do Frankfurtu, Vilémův bratranec Jiří II. Hesensko-Darmstadtský se okamžitě spojil s císařem Ferdinandem II., který začal se švédským králem urychleně vyjednávat. Brzy potom se situace obrátila a když Gustav zabral pevnost Rüsselsheim, Vilém očekával, že ji získá pro sebe. Místo toho ji ale dostal, společně se správou celého horního Hesenska, na starost Jiří, Vilémův bratranec. Sám Gustav II. Adolf byl nakonec 16. listopadu 1632 zabit v bitvě u Lützenu.\n\nRoku 1635 císař s mnoha protestantskými šlechtici uzavřel Pražský mír, avšak Viléma k této záležitosti nepozval. Místo uzavření míru se ale Vilém rozhodl uzavřít spojenectví s Francií, jeho snahy ale přišly vniveč a jako trest byla nařízena invaze říšského vojska do Hesenska-Kasselska. Země se opět ocitla ve finanční krizi, kterou invaze vojsk jen prohlubovala. Nakonec byl Vilém prohlášen za nepřítele Říše a správy Hesenska-Kasselska se ujal Jiří.\n\nV roce 1637 Vilém ze země uprchl a uchýlil se do Východního Fríska, kde také ve věku pětatřiceti let zemřel. Příčina smrti dosud neznámá. Po zesnulém Vilémovi zůstala vdova Amálie Alžběta, která zastupovala jejich jediného syna Viléma, dokud v roce 1650 nedovršil dospělého věku a nepřevzal titul lankraběte. Na rozdíl od jejího manžela i tchána, ona byla schopná politička a za dobu své vlády získala mnoho pozemků, které oba její předchůdci ztratili.\n\nDne 21. září 1619 se Vilém, který dosud ještě nebyl lankrabětem Hesensko-kasselským, pouze budoucím dědicem, oženil s Amálií Alžbětou z Hanau-Münzenbergu, dcerou Filipa Ludvíka II. z Hanau-Münzenbergu. Z manželství vzešlo dvanáct dětí, avšak jen čtyři z nich (tři dcery a syn) se dožily dospělého věku.\n\n"}
{"id": "1216551", "url": "https://cs.wikipedia.org/wiki?curid=1216551", "title": "Ak-Šijrak", "text": "Ak-Šijrak\n\nAk-Šijrak (z kyrgyzského Ак-Шыйрак (Ак – bílá, Шыирак – holeň, Ак-Шыирак bělonohá (o ovci), v bílých punčochách (o koni)), rusky Акшийрак) je horský masiv ve východní části Kyrgyzstánu, součást centrálního Ťan-šanu. Na severu a severozápadě je od Těrského Alatau oddělen údolími řek Saryčat a Kumtor, na východě jej údolí řeky Irtaš odděluje od hřbetu Kuylyutau, na jihu jej syrtová plošina s říčkami Aktaš, Baralbas a Karasaj odděluje od hřbetu Kokšaal-Tau, na západě je syrtovou plošinou řeky Kumtor oddělen od hřbetů Sujek a Džetymbel. Pohoří je protaženo od jihozápadu k severovýchodu v délce 60 km, maximální šířka je 28 km. Nejvyšší bod pohoří, vrchol na sovětských topografických mapách bez uvedení názvu, v jiných zdrojích též jako Džaman-suu, dosahuje výšky 5125 metrů, průměrná nadmořská výška celého hřbetu je 4700 metrů.\nJádro pohoří je tvořeno jednak silně metamorfovanými horninami spodního proterozoika, jako jsou ruly, svory nebo mramory a jednak spodně proterozoickými granitoidy. V okrajových částech pohoří pak vystupují k povrchu i sedimenty paleozoika, a to zejména spodního a středního kambria, středního a svrchního ordoviku a spodního karbonu. \nMasiv se skládá ze tří paralelních hřbetů probíhajících ve směru od jihozápadu k severovýchodu. Tyto hřbety jsou vyzdviženy o 1200 – 1400 metrů nad okolní reliéf. Pohoří se nachází v zóně horského permafrostu, spodní hranice souvislého permafrostu je v nadmořské výšce 3500 – 3600 metrů nad mořem. Hloubka permafrostu dosahuje až 370 metrů.\nCelé pohoří je masivně zaledněno, jde o druhý nejvíce zaledněný masiv v celém Ťan-šanu. V pohoří bylo v roce 2003 celkem 178 ledovců s celkovou plochou 371,6 km, většinu zalednění (87 %) tvoří velké údolní ledovce. Ledovce se nacházejí v nadmořských výškách 3600 – 5000 metrů, sněžná čára leží ve výšce 4150 – 4340 metrů. Ledovce v pohoří v současnosti ustupují, zatímco v roce 1943 byla plocha zalednění 424,7 km, do roku 1977 se snížila o více jak 4 % na 406,8 km a do roku 2003 o dalších 8,7 %. Mezi roky 1977 a 2003 zde ubývá 1,35 km ledovců za rok. Zatímco mezi lety 1943 a 1977 ještě malá část ledovců (7 ze 178) postupovala, po roce 1977 již ustupují všechny ledovce, přičemž 4 malé ledovce zde úplně roztály. Jeden z největších ledovců v pohoří, ledovec Petrova (65,33 km), ustoupil mezi lety 1869 a 2003 o více než 2,5 km, povrch konce ledovce se mezi lety 1943 a 2003 snížil o více než 100 metrů a celý povrch ledovce se snížil v průměru o 19,3 metru. Mezi lety 2006 a 2009 ustupovalo čelo tohoto ledovce o 11 metrů za rok. Před čelem ledovce se od 30. let vytváří proglaciální jezero Petrova.\n\nNa severozápadním okraji masivu, v nadmořské výšce okolo 4000 metrů, funguje velký otevřený důl na zlato Kumtor. Ložisko zlata bylo objeveno v roce 1978, těžba zde začala v roce 1997. Do roku 2015 zde bylo vytěženo 322,7 tun zlata. Podíl zlata v hornině se pohybuje mezi 70 a 85 gramy na tunu. Důl je vlastněný kanadskou společností Centerra Gold prostřednictvím její dceřiné společnosti Kumtor Gold Company. Přibližně třetinový podíl ve společnosti Centerra Gold vlastní prostřednictvím společnosti Kyrgyzaltyn JSC Kyrgyzská republika. Zlato vyprodukované v dolu tvořilo v roce 2014 41 % kyrgyzského exportu. Uzavření povrchového dolu je plánováno na rok 2023 a úplné ukončení těžby na rok 2026. Vzhledem k vysoké nadmořské výšce musí být při rozšiřování povrchového dolu odstraňovány ledovce, kdy jeden ledovec byl kompletně odtěžen a zároveň byla zboku odtěžena část ledovce Davidova.\nPohoří má chladné kontinentální velehorské klima. Na severozápadním okraji pohoří ve výšce 3639 metrů se nachází meteorologická stanice Ťan-šan, jediná meteorologická stanice v pohoří s řadou klimatických pozorování již od roku 1930. Na této stanici dosahují dle Atlasu Kyrgyzské republiky průměrné červencové teploty 4,5 °C, průměrné lednové teploty -22 °C. Naměřené absolutní maximum je 23 °C, absolutní minimum -43 °C. Průměrný roční úhrn srážek na této stanici je 371 mm, přičemž naprostá většina srážek připadá na teplou polovinu roku a srážková maxima jsou dosahována v červenci. Období s kladnými průměrnými teplotami trvá od 28. 5. do 13. 9. Stanice má tundrové klima (ET) dle Köppenovy klimatické klasifikace. Novější zdroje uvádí pro tuto stanici průměrné roční úhrny srážek 291 mm za období let 1930 – 1997 a 350 mm za roky 1998 – 2009, průměrné roční teploty -7,6 °C respektive -5,8 °C za stejná období a průměrné teploty teplé sezóny (květen-září) 2 °C respektive 2,8 °C.\nCelé pohoří se nachází ve výškách nad 3000 m n. m., tedy nad hranicí lesa v pásmu vysokohorské vegetace. Východní část pohoří se nachází v přírodní rezervaci Saryčat-Ertaš, vyhlášené k ochraně divokých ovcí Argali (\"Ovis ammon\") a irbise horského (\"Panthera uncia).\" Dalšími velkými savci v této rezervaci jsou kozorožec sibiřský (\"Capra sibirica\"), prase divoké \"(Sus scrofa\"), rys ostrovid (\"Lynx lynx\"), vlk obecný (\"Canis lupus\") a medvěd hnědý (\"Ursus arctos\"), z menších savců pak liška obecná (\"Vulpes vulpes\"), manul (\"Otocolobus manul\"), svišť šedý (\"Marmota baibacina\"), kuna skalní (\"Martes foina\"), jezevec asijský (\"Meles leucurus)\" či zajíc tolai (\"Lepus tolai\").\n"}
{"id": "1216552", "url": "https://cs.wikipedia.org/wiki?curid=1216552", "title": "Karl Staffe", "text": "Karl Staffe\n\nKarl Staffe (8. listopadu 1856 Kujavy – 30. března 1935 Kujavy) byl rakouský rolník a politik německé národnosti z Moravy; poslanec Moravského zemského sněmu.\n\nNarodil se roku 1856. Působil jako rolník v Kujavech (Klantendorf). Vychodil národní školu v rodné obci a nižší reálnou školu v Novém Jičíně. V říjnu 1883 převzal otcovo hospodářství. Téhož roku se oženil. V roce 1903 se stal předsedou nově založeného Včelařského spolku pro Fulnek a okolí. Zasedal v obecním výboru, v místní školní radě a dalších místních korporacích a spolcích.\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii venkovských obcí, obvod Nový Jičín, Fulnek. V roce 1896 se uvádí jako německý liberál (tzv. Německá pokroková strana, navazující na ústavověrný politický proud s liberální a centralistickou orientací).\n\nS manželkou Theresií, rozenou Paulerovou, měli tři děti, které se dožily dospělosti. Karl Staffe mladší (narozen 1885) převzal rodinné hospodářství. Adolf Staffe (narozen 1888) se stal pedagogem na Vysoké škole zemědělské ve Vídni. Dcera Maria Staffe se narodila roku 1897.\n\nVe volbách do Říšské rady roku 1907 kandidoval do vídeňského parlamentu jistý Franz Staffe z Klantendorfu (za Německou agrární stranu).\n"}
{"id": "1216554", "url": "https://cs.wikipedia.org/wiki?curid=1216554", "title": "Součinitel ztráty třením", "text": "Součinitel ztráty třením\n\nSoučinitel ztráty třením formula_1 [-] je jedním ze základních členů Darcy-Weisbachovy rovnice. Standardně se používá v rámci výpočtů tlakových potrubí, v případě otevřených koryt slouží hlavně k teoretickým úvahám. Pro jeho určení existuje několik vzorců různých autorů, v praxi se též často používá speciální nomogram (Moodyho graf).\n\nSoučinitel ztráty třením vychází z pokusů Nikuradseho, který pracoval s potrubím uvnitř pokrytým homogenní pískovou drsností (podrobněji viz např.). Jeho původní graf již v podstatě měl strukturu současně používaného Moodyho grafu. Během doby se však prokázalo, že pro technické potrubí s drsností nehomogenní závislost odvozená Nikuradsem neplatí. Časem vzniklo zpracováním řady měření na potrubích z různých materiálů (a tedy i o různé absolutní drsnosti) o různých průměrech několik vzorců pro různé oblasti hydraulických odporů. Celkové výsledky jsou shrnuty v Moodyho grafu. Dílčí výsledky zpracovali různí výzkumníci do vzorců pro jednotlivé oblasti odporů.\n\nMoodyho graf (Moodyho diagram, byl pojmenován po svém autorovi Lewisi Ferrym Moodymu) graficky zobrazuje obecně přijímanou závislost součinitele ztráty třením na Reynoldsově čísle a relativní drsnosti potrubí.\n\nV grafu \"Friction Factor\" znamená součinitel ztráty třením formula_1, \"Reynolds Number\" je Reynoldsovo číslo (zde v poněkud nezvyklé formě s použitím dynamické viskozity formula_3 [Pa.s] místo viskozity kinematické formula_4 [ms]), \"Relative Pipe Roughness\" je relativní drsnost formula_5 [-] kde formula_6 [m] je absolutní drsnost potrubí (viz tabulka orientačních hodnot uvnitř grafu) a formula_7 [m] vnitřní průměr potrubí.\n\nV levé části nomogramu je uvedena závislost součinitele ztráty třením pro laminární proudění (formula_8), kde platí nepřímá úměra formula_9.\n\nDále navazuje kritická oblast přechodu mezi laminárním a turbulentním prouděním (formula_10 - \"Transition Region\" - v grafu je označena užší než se běžně udává) kde sice formula_1 závisí také jen na Re, ale závislost se nedá popsat rovnicí, protože přechod mezi laminárním a turbulentním prouděním zpravidla probíhá skokem.\n\nDolní obálka svazku křivek (označená \"Smooth Pipe\") platí pro hydraulicky hladké potrubí; zde je relativní drsnost natolik malá, že součinitel ztráty třením formula_1 na ní nezávisí a je funkcí pouze Reynoldsova čísla, formula_9.\n\nNa svazku křivek vyjadřujícím závislost formula_14 jsou patrné dvě oblasti, jejichž hranice je vyznačena čárkovanou čarou s popisem \"Complete turbulence\". Tato hranice je podle Colebrooka popsána rovnicí\n\nformula_15 .\n\nVlevo od této hranice je tzv. přechodná oblast odporů, kde beze zbytku platí rovnice formula_14. Vpravo od této hranice je tzv. kvadratická oblast odporů, kde již součinitel ztráty třením nezávisí na formula_17 a je pouze funkcí relativní drsnosti,formula_18, a v této části jsou tedy křivky rovnoběžné s osou x. \n\nPro oblast laminárního proudění se standardně uvádí Poiseuilleův vztah\n\nformula_19,\n\nkterý může zasahovat i do přechodné oblasti mezi laminárním a turbulentním prouděním (viz výše).\n\nPro hydraulicky hladké potrubí platí níže uvedené vzorce pro technická potrubí i pro potrubí s homogenní drsností, protože součinitel ztráty třením na drsnosti nezávisí a je funkcí pouze formula_17. V rozmezí formula_21 lze použít jednoduchý, v praxi dosti oblíbený Blasiův vztah,\n\nformula_22\n\nTeoreticky správnější a údajně přesnější je Prandtlův vzorec\n\nformula_23,\n\npodle Nikuradseho experimentů přesný do formula_24, údajně extrapolovatelný i pro vyšší hodnoty formula_17 (až do 10). Jeho nevýhodou je nutnost výpočtu formula_1 postupným přibližováním. Tuto nevýhodu nemají další vzorce, např Colebrookovo zjednodušení Nikuradseho vzorce (nezávisle odvozené také Konakovem)\n\nformula_27,\n\nplatný pro formula_21, nebo vzorec Altšulův\n\nformula_29\n\nplatný v rozsahu formula_30\n\nV přechodné oblasti odporů je nejznámější vzorec Colebrooka a Whitea\n\nformula_31\n\nkterý platí pro formula_32 a je uznáván jako nejpřesnější a s nejširší platností. Pokud je druhý člen v závorce dostatečně malý (je malá relativní drsnost), lze jej vůči prvnímu členu zanedbat a vztah vlastně přecházi do vzorce pro hydraulicky hladké potrubí. Pokud naopak je při velkém formula_17 a formula_1 malý první člen, přechází vztah do vzorce pro kvadratickou oblast. Pokud mají oba členy zhruba stejnou váhu, platí výsledek v přechodné oblasti odporů. Poněkud nepříjemné je, že vzorec je implicitní a tudíž je nutné výpočet provést nejjednodušeji postupným přibližováním.\n\nNevýhodu implicitnosti nemá vzorec Altšula o stejné oblasti platnosti\n\nformula_35 .\n\nDosti používaný je i Moodyho vztah\n\nformula_36\n\nplatící pro formula_37 a současně formula_38.\n\nV kvadratické oblasti je použitelný vzorec Nikuradseho\n\nformula_39\n\nči jednoduchý vztah Šifrinsona\n\nformula_40\n\nplatný pro formula_41 a současně formula_42.\n\nPorovnáním vyjádření ztrát, resp. sklonu čáry energie, z Darcy-Weisbachovy rovnice a rovnice Chézyho lze snadno odvodit vztah\n\nformula_43 čili formula_44.\n\nkde formula_45 je Chézyho rychlostní součinitel. Tyto vztahy můžeme použít pro vzájemný přepočet, avšak musíme vést v patrnosti, že Chézyho rovnice byla odvozena a platí pouze pro kvadratickou oblast odporů. \n"}
{"id": "1216560", "url": "https://cs.wikipedia.org/wiki?curid=1216560", "title": "Polští husaři", "text": "Polští husaři\n\nPolští husaři (polsky: \"Husaria\") nebo okřídlení husaři byli jedním z hlavních typů jízdy v polsko-litevské unii od 16. do 18. století. Když byl tento typ jízdy na začátku 16. století vytvořen srbskými a maďarskými žoldnéřskými jezdci, sloužili tito jako korouhve lehké jízdy v polské armádě; ve druhé polovině 16. století a po reformách Štěpána Báthoryho byli husaři přeměněni v těžce obrněné útočné jezdectvo. Až do reforem v 70. letech 18. století byly husarské korouhve považovány za elitu polského jezdectva.\n\nJako okřídlení husaři byli nazýváni podle opeřených nástavců (\"křídel\") připevněných k zadní části sedla či zádům husara. Oproti různým romantickým obrazům a filmům, kde má každý rytíř křídla dvě, však ve skutečnosti měli pouze jedno. Jaký přesně měla křídla význam zůstává nejasné, rozliční autoři tvrdí, že krom ozdobné funkce měla bránit chycení rytíře do lasa, plašit koně nepřátel či děsit lidské protivníky.\n"}
{"id": "1216561", "url": "https://cs.wikipedia.org/wiki?curid=1216561", "title": "Ꚇ̆", "text": "Ꚇ̆\n\nꚆ̆ (minuskule ꚇ̆) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҿ.\n\nPísmeno bylo zavedeno M. R. Zavadským jako tisková varianta psacího písmena Ҽ̆, ovšem v tiskové variantě azbuky navržené komisí pro překlady už bylo nahrazeno písmenem Ҽ̆. V latinské abecedě N. J. Marra písmenu Ꚇ̆ odpovídalo písmeno ṯ̣. V abecedě N. F. Jakovleva písmenu Ꚇ̆ odpovídalo písmeno vzhledově připomínající kombinaci písmen P a T s připojenou nožičkou napravo. V době, kdy byla abcházština zapisována gruzínským písmem, písmenu Ꚇ̆ odpovídala spřežka ჭჾ. Od znovuzavedení zápisu abcházštiny cyrilicí je místo písmena Ꚇ̆ používáno písmeno Ҿ.\n"}
{"id": "1216564", "url": "https://cs.wikipedia.org/wiki?curid=1216564", "title": "Ч̓", "text": "Ч̓\n\nЧ̓ (minuskule ч̓) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҷ.\n\nPísmeno bylo zavedeno v tiskové variantě azbuky navržené M. R. Zavadským jako tištěná alternativa k Peterem von Uslar zavedenenému písmenu podobnému psacímu latinskému f, ovšem v pozdější tiskové verzi azbuky navržené komisí pro překlady bylo nahrazeno písmenem Ꚓ. V latinské abecedě N. J. Marra písmenu Ч̓ odpovídalo písmeno ṭ. V abecedě N. F. Jakovleva písmenu Ч̓ odpovídalo písmeno , v době, kdy byla abcházština zapisována gruzínským písmem, písmenu Ч̓ odpovídalo písmeno ჭ. Od znovuzavedení zápisu abcházštiny cyrilicí je místo písmena Ч̓ používáno písmeno Ҷ.\n"}
{"id": "1216565", "url": "https://cs.wikipedia.org/wiki?curid=1216565", "title": "Ц̓", "text": "Ц̓\n\nЦ̓ (minuskule ц̓) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҵ.\n\nPísmeno bylo zavedeno v tiskové variantě azbuky navržené M. R. Zavadským jako tištěná alternativa k Peterem von Uslar zavedenenému psacímu písmenu podobnému gruzínskému písmenu წ, ovšem v pozdější tiskové verzi azbuky navržené komisí pro překlady bylo nahrazeno písmenem Ҵ. V latinské abecedě N. J. Marra písmenu Ц̓ odpovídalo písmeno ṫ. V abecedě N. F. Jakovleva písmenu Ц̓ odpovídalo písmeno ç, v době, kdy byla abcházština zapisována gruzínským písmem, písmenu Ц̓ odpovídalo písmeno წ. Od znovuzavedení zápisu abcházštiny cyrilicí je místo písmena Ц̓ opět používáno písmeno Ҵ.\n"}
{"id": "1216568", "url": "https://cs.wikipedia.org/wiki?curid=1216568", "title": "Т̓", "text": "Т̓\n\nТ̓ (minuskule т̓) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҭ.\n\nPísmeno bylo zavedeno v tiskové variantě azbuky navržené M. R. Zavadským jako tištěná alternativa k Peterem von Uslar zavedenenému psacímu písmenu Ҭ, ovšem v pozdější tiskové verzi azbuky navržené komisí pro překlady bylo nahrazeno písmenem Ꚋ. V latinské abecedě N. J. Marra písmenu Т̓ odpovídalo písmeno ϑ, v abecedě N. F. Jakovleva písmenu Т̓ odpovídalo písmeno t, v době, kdy byla abcházština zapisována gruzínským písmem, písmenu Т̓ odpovídalo písmeno თ. Od znovuzavedení zápisu abcházštiny cyrilicí je místo písmena Т̓ používáno písmeno Ҭ.\n"}
{"id": "1216571", "url": "https://cs.wikipedia.org/wiki?curid=1216571", "title": "П̓", "text": "П̓\n\nП̓ (minuskule п̓) je již běžně nepoužívané písmeno cyrilice, v minulosti bylo používáno v abcházštině. V poslední variantě abcházské azbuky mu odpovídá písmeno Ҧ, které je postupně nahrazováno písmenem Ԥ.\n\nPísmeno bylo zavedeno v tiskové variantě azbuky navržené M. R. Zavadským jako tištěná alternativa k Peterem von Uslar zavedenenému psacímu písmenu Ԥ, ovšem v pozdější tiskové verzi azbuky navržené komisí pro překlady bylo nahrazeno písmenem Ҧ. V latinské abecedě N. J. Marra písmenu П̓ odpovídalo písmeno ꝕ, v abecedě N. F. Jakovleva písmenu П̓ odpovídalo písmeno p, v době, kdy byla abcházština zapisována gruzínským písmem, písmenu П̓ odpovídalo písmeno ფ. Od znovuzavedení zápisu abcházštiny cyrilicí je místo písmena П̓ používáno písmeno Ҧ, které je postupně nahrazováno písmenem Ԥ.\n"}
{"id": "1216573", "url": "https://cs.wikipedia.org/wiki?curid=1216573", "title": "Yasmani Copello", "text": "Yasmani Copello\n\nYasmani Copello Escobar (15. dubna 1987) je turecký atlet kubánského původu, mistr Evropy v běhu na 400 metrů překážek z roku 2016.\n\nNarodil se na Kubě, od roku 2014 reprezentuje Turecko. V roce 2015 doběhl na mistrovství světa v Pekingu šestý ve finále běhu na 400 metrů překážek. V následující sezóně Na evropském šampionátu v Amsterdamu v této disciplíně zvítězil, v semifinále přitom vytvořil svůj nový osobní rekord 48,42. V olympijském finále v Rio de Janeiro v srpnu 2016 vybojoval bronzovou medaili v této disciplíně a přitom si vylepšil o půl sekundy osobní rekord. Trojlístek medailí zkompletoval na světovém šampionátu v Londýně v roce 2017, kde doběhl v finále na 400metrů překážek druhý.\n\n\n"}
{"id": "1216577", "url": "https://cs.wikipedia.org/wiki?curid=1216577", "title": "Turecká mírová rada", "text": "Turecká mírová rada\n\nTurecká mírová rada (\"turecky: Yurtta Sulh Konseyi\") byl výkonný orgán vytvořený 15. července 2016 skupinou armádních úředníků v rámci tureckých ozbrojených sil. Ve stejný den zinscenoval převrat a byl pučisty prohlášen za řídící radu Turecka a do jeho čela se údajně postavil plukovník Muharrem Köse. \n\nSložení rady a informace o rozsáhlosti jejího vlivu zatím nejsou známé.\n\nRada převzala moc na dobu několika hodin, když vojáci vedení pučisty obsadili sídlo turecké státní televize TRT. Tam prohlásili v živém přenosu, že tento orgán nahrazuje dosavadní tureckou státní moc (ovládanou převážně stranou AKP). Během této doby vzbouření vojáci začali obsazovat klíčové body na některých místech v Turecku.\n\nPo formálním převzetí moci pučisté uvedli své cíle, mezi které patřilo obnovení ústavního pořádku, lidských práv a svobod, právního státu a všeobecné bezpečnosti, která byla podle pučistů zničena.\n"}
{"id": "1216581", "url": "https://cs.wikipedia.org/wiki?curid=1216581", "title": "Antonín Sporer", "text": "Antonín Sporer\n\nAntonín Sporer (7. května 1940 Malacky – 12. března 2016 Jilemnice) byl český katolický kněz, osobní arciděkan a vysokoškolský pedagog.\n\nNa kněze byl vysvěcen 21. prosince 1965 v Praze pro brněnskou diecézi. Jako kněz sloužil nejprve ve Zvoli nad Pernštejnem, poté Moravských Budějovicích, Žďáru nad Sázavou, Radostíně nad Oslavou, Horních Borech, Rokytnici nad Rokytnou, Kloboukách u Brna, Brně - Komárově. V letech 1984–1989 vyučoval jako odborný asistent na Cyrilometodějské bohoslovecké fakultě v Litoměřicích studenty teologie obor církevní umění, křesťanskou archeologii, ochranu památek a liturgiku. V roce 1987 odešel do litoměřické diecéze, stal se od 1. března 1987 arciděkanem při kostele Nanebevzetí Panny Marie v Ústí nad Labem. Zde založil tradici vánočních výstav betlémů, kterých sám vlastnil velkou sbírku. Nevyhnuly se mu ani potíže se Státní bezpečností. Mezi seznamem agentů se nachází v samém závěru komunistické totality v roce 1989. Od roku 1990 vyučoval církevní zpěv a liturgii ještě tři roky v nultém ročníku, který v Litoměřicích zůstal poté, co se teologická fakulta přemístila do Prahy. V roce 1999 požádal o uvolnění zpět do brněnské diecéze a vrátil se do své první farnosti Zvole nad Pernštejnem. V roce 2010 přišel zpět do litoměřické diecéze a začal působit ve farnosti Vysoké nad Jizerou, jako administrátor a od 1. května 2014 byl ustanoven farářem. Za svou dloholetou činnost byl jmenován litoměřickým biskupem Janem Baxantem osobním arciděkanem. Zemřel 12. března 2016 v Masarykově nemocnici v Jilemnici ve věku 75 let posílen svátostí nemocných. Pohřben byl po pohřební mši svaté v kostele sv. Kateřiny ve Vysokém nad Jizerou v pátek 18. března 2016 do kněžského hrobu na místním hřbitově.\n"}
{"id": "1216584", "url": "https://cs.wikipedia.org/wiki?curid=1216584", "title": "Empire State", "text": "Empire State\n\nEmpire State je americký film z roku 2013. Akční kriminální drama natočil režisér Dito Montiel podle scénáře Adama Mazera, napsaného na základě skutečných událostí z 80. let 20. století. V hlavní roli zaměstnance bezpečnostní služby účinkuje Liam Hemsworth, jemuž sekundují Dwayne Johnson a Emma Robertsová. Do amerických kin byl – jen v omezeném rozsahu – uveden 30. srpna 2013 a už 3. září vyšel na DVD. V českém znění jej 4. prosince 2013 vydala na DVD a blu-ray společnost Bontonfilm.\n\nChris Potamitis (Liam Hemsworth) je z řecké přistěhovalecké rodiny ve Spojených státech, s rodiči a sestrou žije v chudé newyorské čtvrti. Chce se stát policistou, ale není přijat. Nastoupí tedy do bezpečnostní služby Empire v Bronxu, která se zabývá převozy peněz. Překvapí ho, jak značné mezery má zabezpečení a s jakou nedbalostí k tomu přistupují všichni zaměstnanci i vedení firmy. Jeho kamarád Eddie ho přesvědčí k tomu, aby pomohl svého zaměstnavatele vyloupit. Po několika komických kiksech a komplikacích se nakonec loupež podaří. Nudné místo nočního hlídače se pro něj náhle stane noční můrou, když se o něj zajímají policejní vyšetřovatelé, FBI i zločinecký gang.\n\n"}
{"id": "1216586", "url": "https://cs.wikipedia.org/wiki?curid=1216586", "title": "Stará Metuje", "text": "Stará Metuje\n\nStará Metuje je přírodní památka ev. č. 5936 poblíž Jaroměře (části Starý Ples a Josefov (Jaroměř)). Oblast spravuje Krajský úřad Královéhradeckého kraje. Území přírodní památky je zároveň evropsky významnou lokalitou soustavy Natura 2000.\n\nHlavním předmětem ochrany je podpora a stabilizace populace evropsky významného a silně ohroženého živočišného druhu - klínatky rohaté (\"Ophiogomphus cecilia\") včetně aktivní ochrany biotopu s cílem zajistit vhodnými formami ochrany vodního toku stabilitu biotopu a podpořit další šíření druhu na lokalitě.\n\n\n"}
{"id": "1216587", "url": "https://cs.wikipedia.org/wiki?curid=1216587", "title": "Danuta Kozáková", "text": "Danuta Kozáková\n\nDanuta Kozáková (* 11. ledna 1987 Budapešť) je maďarská reprezentantka v rychlostní kanoistice, dvojnásobná olympijská vítězka na kajaku z olympiády 2012. Je členkou klubu Újpesti TE. Její matka pochází z Polska, proto má polské křestní jméno.\n\nNa olympiádě 2012 vyhrála individuální závod na 500 metrů i závod čtyřkajaků na stejné trati spolu s Gabriellou Szabóovou, Katalin Kovácsovou a Krisztinou Fazekasovou Zurovou. Je také jedenáctinásobnou mistryní světa a šestinásobnou mistryní Evropy.\n\nJe držitelkou Maďarského záslužného kříže, v roce 2012 byla jmenována čestnou občankou Budapešti.\n\nMistrovství Evropy v rychlostní kanoistice\n\nEvropské hry\n\nMistrovství světa juniorů v rychlostní kanoistice\n\n"}
{"id": "1216590", "url": "https://cs.wikipedia.org/wiki?curid=1216590", "title": "Mistr Bible Jeana de Sy", "text": "Mistr Bible Jeana de Sy\n\nMistr Bible Jeana de Sy, fr. \"Maître de la Bible de Jean de Sy\" nebo též \"Maître des Boqueteaux\" byl francouzský iluminátor činný v Paříži v letech 1350-1380.\n\nIluminátora nebo jeho dílnu prvně identifikoval historik umění Henry Martin jako \"Mistra Boqueteaux\" (Maître aux Boqueteaux), podle jeho typických iluminací s rozvětvenými deštníkovitými stromy. V současnosti je upřednostněno označení Mistr Bible Jeana de Sy. Anonymní autor je pojmenován podle jeho nejstaršího a nejznámějšího díla - bible přeložené do francouzštiny dominikánem Jeanem de Sy, kterou iluminoval pro francouzského krále Jeana II. (Jan II. Francouzský, zvaný též Jan Dobrý). Většina jeho iluminací pochází z doby panování Jeanova nástupce Karla V. (1364-1380).\n\nPředpokládá se, že podobně jako dvorní malíř Jean Bondol pocházel z Nizozemí a v Paříži provozoval větší iluminátorskou dílnu. Podle Ch. Sterlinga přišel ze dvora Václava Lucemburského, vévody lucemburského (od r. 1353), brabantského a limburského. Krofta našel shody ve výtvarném pojetí iluminací Mistra Bible Jeana de Sy a maleb Mistra Lucemburského rodokmene a vyslovil hypotézu, že oba pocházeli z téhož prostředí. Pařížské iluminace Mistra Bible Jeana de Sy a malby Lucemburského rodokmene na Karlštejně vznikly prakticky současně v letech 1355-1360.\n\nIluminace jsou charakteristické měkkým stylem drapérií a precizní kresbou, figury jsou velmi živé a nápadité, s výraznými a dramatickými gesty rukou. Malíř věnuje pozornost běžným předmětům a vykresluje i nejjemnější detaily jako knoflíky nebo hřeby na podkovách koní. Stejně pečlivě jsou provedeny i přípravné kresby na dvoulistu přiloženém k Bibli Jeana de Sy. Mezi lety 1360-1370 vyšlo z jeho dílny nejméně 14 iluminovaných rukopisů.\n"}
{"id": "1216591", "url": "https://cs.wikipedia.org/wiki?curid=1216591", "title": "Monte Leone", "text": "Monte Leone\n\nSkupina Monte Leone (italsky \"Gruppo di Monte Leone\", německy \"Leone-Gruppe\") je pohoří v Lepontských Alpách v Itálii a ve Švýcarsku. Leží v italském regionu Piemont v provincii Verbano-Cusio-Ossola a ve švýcarském kantonu Valais. Pohoří se rozkládá na ploše 748 km, nejvyšší horou je \"Monte Leone\" (3 553 m). Na západě a jihu hraničí s Penniskými Alpami, na východě s Luganskými Alpami a Ticinskými Alpami a na severu s Urnskými Alpami.\n"}
{"id": "1216592", "url": "https://cs.wikipedia.org/wiki?curid=1216592", "title": "Pryvillja", "text": "Pryvillja\n\nPryvillja (; ) je město rajónního významu v Donbasu na východní Ukrajině, v Luhanské oblasti. Od Luhansku je vzdálené asi 118 km. Žije zde 7 507 obyvatel. Město se rozkládá na strmých svazích pravého břehu Severního Donce.\n"}
{"id": "1216593", "url": "https://cs.wikipedia.org/wiki?curid=1216593", "title": "Výhledy (Jizerské hory)", "text": "Výhledy (Jizerské hory)\n\nVýhledy (569,1 m n. m.), , je vrchol v Jizerských horách na severu České republiky. Nachází se v okrsku Albrechtická vrchovina, ve vzdálenosti půl kilometru severozápadním směrem od Horního Vítkova, jenž je částí Chrastavy. Výrazný kopec při česko-polské státní hranici je tvořen granitem. Kopec je částečně zalesněn zbytky bukových porostů, ve kterých se objevují příměsi smrku a modřínu. U východních svahů naopak převažují travnaté louky.\n"}
{"id": "1216602", "url": "https://cs.wikipedia.org/wiki?curid=1216602", "title": "Vědecká hodnost", "text": "Vědecká hodnost\n\nVědecká hodnost byla udílena jako zvláštní uznání vědecké činnosti, nešlo o klasický akademický titul. V Československu byla zavedena v roce 1953 podle sovětského vzoru a vědecká výchova vedoucí k jejich udílení byla v České republice zastavena až roku 1998. \n\nVědecké hodnosti se udílely ve dvou stupních:\nHodnost kandidáta věd mohl získat uchazeč, který kandidátskými zkouškami a obhájením kandidátské disertační práce, v níž vyřešil určitý vědecký problém a přinesl nové poznatky, prokázal hluboké teoretické znalosti a dostatečnou způsobilost k tvůrčí vědecké práci. Doktorem věd se pak na základě obhajoby doktorské disertační práce o závažném vědeckém problému mohla stát vysoce kvalifikovaná a vyhraněná vědecká osobnost, jež významně přispěla k rozvoji bádání v určitém vědním oboru. Vynikajícím zahraničním vědcům nebo známým veřejným osobnostem mohla být udělena i čestná vědecká hodnost doktora věd.\n\nVědecké hodnosti udělovala Československá akademie věd, Slovenská akademie věd a jednotlivé vysoké školy (včetně Vysoké školy politické ÚV KSČ). Pro řízení a koordinaci činnosti všech zúčastněných subjektů a pro dohled nad úrovní uchazečů a zabezpečení jejich jednotného posuzování byla ovšem zřízena centrální \"Státní komise pro vědecké hodnosti\" (později rozdělena na českou a slovenskou), jež také stanovovala jednotlivé vědní obory, v nichž bylo možné vědeckou hodnost udělit. K dané vědecké hodnosti totiž bývalo připojováno označení konkrétního vědního oboru, např. fyzikálně matematických, chemických, biologických, lékařských, technických, ekonomických, právních, historických nebo vojenských věd, což bylo uvedeno i v příslušném diplomu. \n\n"}
{"id": "1216603", "url": "https://cs.wikipedia.org/wiki?curid=1216603", "title": "Jan Caha", "text": "Jan Caha\n\nJan Caha (22. srpna 1910, Sázava - 7. prosince 1981, Praha) byl český překladatel z angličtiny a ruštiny, autor učebnic a slovníků.\n\nPo ukončení studií (1937) na Filozofické fakultě Univerzity Karlovy se stal středoškolským profesorem, např. na obchodní akademii v Karlíně (1938-50), vyšší hospodářské škole na Praze 2 (1950-54). Na Katedře jazyků Československé akademie věd v Praze pracoval od roku 1954.\n\n\n\n\n"}
{"id": "1216604", "url": "https://cs.wikipedia.org/wiki?curid=1216604", "title": "Vitalij Parachnevyč", "text": "Vitalij Parachnevyč\n\nVitalij Parachnevyč (* 4. květen 1969) je bývalý tádžický fotbalista.\n\nVitalij Parachnevyč odehrál za tádžický národní tým v roce 1997 celkem 1 reprezentační utkání.\n\n"}
{"id": "1216605", "url": "https://cs.wikipedia.org/wiki?curid=1216605", "title": "Julián Estiven Vélez", "text": "Julián Estiven Vélez\n\nJulián Estiven Vélez (* 9. únor 1982) je bývalý kolumbijský fotbalista.\n\nJulián Estiven Vélez odehrál za kolumbijský národní tým v letech 2006–2008 celkem 15 reprezentačních utkání.\n\n"}
{"id": "1216606", "url": "https://cs.wikipedia.org/wiki?curid=1216606", "title": "Vysoký jizerský hřbet", "text": "Vysoký jizerský hřbet\n\nVysoký jizerský hřbet je geomorfologický okrsek v západní části Smrčské hornatiny. Rozkládá se na ploše o výměře 15,94 km². Tvoří ho ortoruly, žuly až ruly či granodiority. Hřbet má podobu nesouměrného hrásťového hřbetu táhnoucího se až do Polska.\n\nNejvyšším vrcholem je Smrk (1124,1 m n. m.) a dalšími významnými body jsou Tišina (872,9 m n. m.) a Měděnec (777,2 m n. m.). Z ochrany přírody se zde nachází chráněná krajinná oblast Jizerské hory, dále národní přírodní rezervace Jizerskohorské bučiny a Rašeliniště Jizery a přírodní památky Klečoviště na Smrku a Pod Smrkem.\n"}
{"id": "1216608", "url": "https://cs.wikipedia.org/wiki?curid=1216608", "title": "Kenny Cunningham", "text": "Kenny Cunningham\n\nKenny Cunningham (* 7. červen 1985) je kostarický fotbalista.\n\nKenny Cunningham odehrál za kostarický národní tým v letech 2011–2014 celkem 13 reprezentačních utkání a vstřelil v nich 1 gól.\n\n"}
{"id": "1216609", "url": "https://cs.wikipedia.org/wiki?curid=1216609", "title": "Roy Smith", "text": "Roy Smith\n\nRoy Smith (* 19. duben 1990) je kostarický fotbalista.\n\nRoy Smith odehrál za kostarický národní tým v roce 2010 celkem 2 reprezentační utkání.\n\n"}
{"id": "1216610", "url": "https://cs.wikipedia.org/wiki?curid=1216610", "title": "Momodu Mutairu", "text": "Momodu Mutairu\n\nMomodu Mutairu (* 2. září 1976) je bývalý nigerijský fotbalista.\n\nMomodu Mutairu odehrál za nigerijský národní tým v roce 1995 celkem 2 reprezentační utkání.\n\n"}
{"id": "1216611", "url": "https://cs.wikipedia.org/wiki?curid=1216611", "title": "Michael Fitzgerald", "text": "Michael Fitzgerald\n\nMichael Fitzgerald (* 17. září 1988) je novozélandský fotbalista.\n\nMichael Fitzgerald odehrál za novozélandský národní tým v roce 2011 celkem 3 reprezentační utkání.\n\n"}
{"id": "1216613", "url": "https://cs.wikipedia.org/wiki?curid=1216613", "title": "Kayne Vincent", "text": "Kayne Vincent\n\nKayne Vincent (* 29. říjen 1988) je novozélandský fotbalista.\n\nKayne Vincent odehrál za novozélandský národní tým v roce 2014 celkem 1 reprezentační utkání.\n\n"}
{"id": "1216614", "url": "https://cs.wikipedia.org/wiki?curid=1216614", "title": "Gert Hofmann", "text": "Gert Hofmann\n\nGert Hofmann (29. ledna 1931 Limbach, Sasko – 1. července 1993 Erding, Bavorsko) byl německý dramatik a spisovatel.\n\nGert Hofmann vyrůstal v Limbachu. V roce 1948 se rodina přestěhovala do Lipska, kde Hofmann navštěvoval jazykovou školu, a získal tlumočnické a překladatelské zkoušky z angličtiny a ruštiny. Po maturitě v roce 1950 začal studovat romanistiku, germanistiku, slavistiku a anglistiku na Univerzitě v Lipsku. V roce 1951 opustil NDR a odešel do Freiburgu v Breisgau, kde pokračoval ve studiu předešlých oborů a přibral si ještě sociologii a politické vědy. V roce 1957 získal doktorát filozofie za svou práci o Henry Jamesovi.\n\nPo několik let působil jako odborný asistent na Univerzitě ve Freiburgu v Breisgau. Od roku 1961 hostoval jako učitel germanistiky na univerzitách v Toulouse, Paříži, Bristolu, Edinburghu, New Haven, Berkeley a v Austinu. Od roku 1971 do roku 1980 žil v Klagenfurtu a současně učil na Univerzitě v Lublani. Od roku 1980 žil se svou rodinou v Erdingu u Mnichova. Tam podlehl v roce 1993, záchvatu mrtvice.\n\nJeho synem je básník a překladatel Michael Hofmann, který několik děl jeho otce přeložil do angličtiny.\n\nOd počátku 1960 napsal řadu rozhlasových a několik divadelních her. Od roku 1979 pak autor publikoval řadu povídek a románů, kterými se stal známý i širší literární veřejnosti. Zatímco v jeho rozhlasových hrách stojí v popředí jazyk a sociální kritika, ve svých prózách, které někteří kritici porovnávali s díly Thomase Bernharda, se zabývá osudy mentálně či fyzicky postižených protagonistů v zlověstném a krutém světě. Důležitým a opakujícím se tématem v Hofmannově díle je problém potlačené německé minulosti a groteskní důsledky tohoto posunu.\n\nGert Hofmann obdržel za své dílo následující ocenění a pocty:\n\n\n\n\n\n"}
{"id": "1216616", "url": "https://cs.wikipedia.org/wiki?curid=1216616", "title": "Francisco Fernández", "text": "Francisco Fernández\n\nFrancisco Fernández (* 19. srpen 1975) je bývalý chilský fotbalista.\n\nFrancisco Fernández odehrál za chilský národní tým v roce 2000 celkem 2 reprezentační utkání.\n\n"}
{"id": "1216619", "url": "https://cs.wikipedia.org/wiki?curid=1216619", "title": "Roberto Torres", "text": "Roberto Torres\n\nRoberto Torres (* 6. duben 1972) je bývalý paraguayský fotbalista.\n\nRoberto Torres odehrál za paraguayský národní tým v roce 1996 celkem 1 reprezentační utkání.\n\n"}
{"id": "1216620", "url": "https://cs.wikipedia.org/wiki?curid=1216620", "title": "Dan Calichman", "text": "Dan Calichman\n\nDan Calichman (* 21. únor 1968) je bývalý americký fotbalista.\n\nDan Calichman odehrál za americký národní tým v roce 1997 celkem 2 reprezentační utkání.\n\n"}
{"id": "1216621", "url": "https://cs.wikipedia.org/wiki?curid=1216621", "title": "Satoši Ótomo", "text": "Satoši Ótomo\n\nSatoši Ótomo (japonsky: 大友 慧, * 1. říjen 1981) je filipínsko-japonský fotbalista a reprezentant Filipín. Hraje na postu záložníka.\nOtec je Japonec a matka Filipínka.\n\nSatoši Ótomo odehrál za filipínský národní tým v roce 2014 celkem 1 reprezentační utkání.\n\n"}
{"id": "1216622", "url": "https://cs.wikipedia.org/wiki?curid=1216622", "title": "Claude Dambury", "text": "Claude Dambury\n\nClaude Dambury (* 30. červenec 1971) je bývalý fotbalista Francouzské Guyany.\n\nClaude Dambury odehrál za reprezentaci Francouzské Guyany v roce 2008 celkem 2 reprezentační utkání.\n\n"}
{"id": "1216623", "url": "https://cs.wikipedia.org/wiki?curid=1216623", "title": "Orešany", "text": "Orešany\n\nOrešany jsou obec na Slovensku v okrese Topoľčany v Nitranském kraji.\n\nPrvní písemná zmínka je z roku 1330 jako Gyos. V roce 1598 obec vypálili Turci.\n\nV obci je římskokatolický románský kostel Povýšení svatého Kříže ze začátku 13. století, naposledy přebudován v letech 1935-36.\n\n"}
{"id": "1216624", "url": "https://cs.wikipedia.org/wiki?curid=1216624", "title": "Owusu Benson", "text": "Owusu Benson\n\nOwusu Benson (* 22. březen 1977) je bývalý ghanský fotbalista.\n\nOwusu Benson odehrál za ghanský národní tým v roce 1999 celkem 1 reprezentační utkání.\n\n"}
{"id": "1216626", "url": "https://cs.wikipedia.org/wiki?curid=1216626", "title": "Mark Bowen", "text": "Mark Bowen\n\nMark Bowen (* 7. prosinec 1963) je bývalý velšský fotbalista.\n\nMark Bowen odehrál za velšský národní tým v letech 1986–1997 celkem 41 reprezentačních utkání a vstřelil v nich 3 góly.\n\n"}
{"id": "1216628", "url": "https://cs.wikipedia.org/wiki?curid=1216628", "title": "Sport v Česku", "text": "Sport v Česku\n\nPodle statistiky České unie sportu jsou nejpopulárnějšími sporty v ČR podle velikosti členské základny sportovních oddílů: fotbal, tenis, lední hokej, volejbal, florbal, golf, hokejbal, atletika, basketbal a lyžování. Pořadí sportovních disciplín podle sledovanosti obecenstvem je následující: lední hokej, biatlon, fotbal, lyžování, tenis, florbal, basketbal a volejbal. Přímo v Česku vznikly nohejbal a národní házená.\n\nNa olympijských hrách dosáhli čeští sportovci významných úspěchů. Již v roce 1900 se František Janda-Suk zúčastnil 2. olympijských her v Paříži, kde získal stříbrnou medaili v hodu diskem. Na letních olympijských hrách získala gymnastka Věra Čáslavská sedm zlatých olympijských medailí (3× 1964, 4× 1968). Legendární běžec Emil Zátopek obdržel čtyři zlaté (1× 1948, 3× 1952), tři zlaté má oštěpař Jan Železný (1992, 1996, 2000) Dvě zlaté získali rychlostní kanoisté Josef Holeček (1948, 1952) a Martin Doktor (1996), kanoistka Štěpánka Hilgertová (1996, 2000) a oštěpařka Barbora Špotáková (2008, 2012). \n\nNa zimních olympijských hrách vybojovala rychlobruslařka Martina Sáblíková tři zlaté medaile (2× 2010, 1× 2014).\n\nKromě na Letních olympijských hrách se čeští lehcí atleti účastní také pravidelných mistrovství světa a Evropy.\n\nBěžkyně Jarmila Kratochvílová již od roku 1983 drží světový rekord v běhu na 800 metrů, jde o nejdéle platný světový rekord v historii ženské atletiky.\n\nPřed druhou světovou válkou patřily AC Sparta Praha a SK Slavia Praha k nejlepším klubům Evropy. Sparta dvakrát vyhrála Středoevropský pohár (1927, 1935), nejprestižnější klubovou soutěž té doby, Slavia jednou (1938). V roce 1934 se fotbalová reprezentace Československa probojovala až do finále mistrovství světa, ve kterém podlehla Itálii po sporné penaltě 1 : 2. Oldřich Nejedlý byl nejlepším střelcem mistrovství světa ve fotbale 1934. Legendárním střelcem, jehož velkou část kariéry však pohltila druhá světová válka, byl Josef Bican. Jedním z nejlepších brankářů své doby na světě byl František Plánička.\n\nPo založení evropských pohárů, organizovaných od 50. let asociací UEFA, se v nich nejdál dostali Dukla Praha (semifinále PMEZ 1966/67, semifinále PVP 1985/86), Sparta (semifinále PMEZ 1991/92, semifinále PVP 1972/73), Baník Ostrava (semifinále PVP 1978/79), Bohemians Praha (semifinále UEFA 1982/83) a Slavia (semifinále UEFA 1995/96). Čtvrtfinále hrály SK Hradec Králové, Zbrojovka Brno, TJ Vítkovice, Sigma Olomouc a Slovan Liberec.\n\nFotbalová reprezentace Československa a posléze České republiky získala dvě stříbrné medaile na mistrovství světa, roku 1934 a roku 1962. V roce 1976 vyhrálo Československo Mistrovství Evropy ve fotbale 1976 v Jugoslávii, přičemž ovšem bylo z 22 hráčů na soupisce jen sedm Čechů. Stříbro na tomto turnaji národní tým vybojoval roku 1996, bronz pak v letech 1980 a 2004. Roku 1980 získal olympijský výběr ČSSR zlaté medaile na letních olympijských hrách v Moskvě.\nNejvíce startů za reprezentaci Československa si připsal Zdeněk Nehoda, za reprezentaci ČR Karel Poborský, nejlepším československým reprezentačním střelcem byl Antonín Puč, v dresu ČR Jan Koller. K dalším úspěšným fotbalistům patří Svatopluk Pluskal, Ladislav Novák, Antonín Panenka, Ladislav Vízek, Tomáš Skuhravý a Tomáš Rosický. \n\nJosef Masopust (1962) a Pavel Nedvěd (2003) vyhráli anketu Zlatý míč, která každoročně hledá nejlepšího fotbalistu Evropy. Brankář Ivo Viktor skončil v této anketě roku 1976 třetí. Nejprestižnější evropskou pohárovou soutěž, Ligu mistrů, vyhráli Vladimír Šmicer, Milan Baroš (oba roku 2005 s FC Liverpool), Marek Jankulovski (2007 s AC Milan) a brankář Petr Čech (2012 s Chelsea FC). Nedvěd získal roku 1999 s Laziem Řím Pohár vítězů pohárů. Pohár UEFA (potažmo nástupnickou Evropskou ligu) vyhráli Jiří Němec, Radoslav Látal (oba 1997 se Schalke 04), Vladimír Šmicer, Patrik Berger (oba 2001 s Liverpoolem), Radek Šírl (2008 se Zenitem Petrohrad), Tomáš Hübschman (2009 se Šachťarem Doněck), Tomáš Ujfaluši (2010 s klubem Atlético Madrid) a Petr Čech (2013 s Chelsea). Milan Baroš byl nejlepším střelcem mistrovství Evropy 2004.\n\nV ledním hokeji patří k největším reprezentačním úspěchům zlatá medaile na olympijských hrách v Naganu roku 1998, jejíž cena tkví v tom, že se turnaje zúčastnili poprvé všichni nejlepší hráči planety, včetně profesionálů ze severoamerické NHL. Ke hvězdám týmu patřili zejména Jaromír Jágr a brankář Dominik Hašek. \n\nCo se týče hokejových individualit, je Jágr co do počtu bodů nejlepším v současnosti aktivním střelcem v NHL a druhým nejlepším v celé historii této ligy. Dvakrát vyhrál Stanleyův pohár (1990/91 a 1991/92 s klubem Pittsburgh Penguins). Dva Stanley Cupy má i Hašek, a to s Detroit Red Wings (2001/2002, 2007/2008). Třikrát tuto prestižní trofej vyhráli Jaroslav Pouzar a Jiří Hrdina, dvakrát Petr Sýkora, Patrik Eliáš, Bobby Holík, Michal Rozsíval a Jiří Fischer. Nejvíce bodů v kanadském bodování získali v základní části NHL spolu s Jágrem, Eliášem, Holíkem a Sýkorou také Milan Hejduk, Petr Nedvěd, Martin Straka a Václav Prospal, ve Stanley Cupu David Krejčí a Michal Pivoňka. Před rokem 1989 však čeští hokejisté NHL mohli hrát jen výjimečně, přesto měli světovou úroveň. Velkých úspěchů dosáhla slavná generace čtyřicátých let jako byli Vladimír Bouzek, Stanislav Konopásek, Bohumil Modrý, Václav Roziňák, Vladimír Zábrodský, Augustin Bubník a Jaroslav Drobný. V padesátých a  šedesátých letech vynikli Vlastimil Bubník, Bronislav Danda a Václav Pantůček. V sedmdesátých letech pak Jiří Bubla, Ivan Hlinka, Jiří Holeček, Jiří Holík, Oldřich Machač, Vladimír Martinec, František Pospíšil, Miroslav Dvořák, Václav Nedomanský, Milan Nový, Jaroslav Holík, Milan Chalupa. Vladimír Růžička je jediným hráčem, který zažil největší úspěch 80. let (zlato z MS 1985) i let devadesátých (zlato z Nagana). Jiří Šlégr je spolu s Jágrem jediným českým členem prestižního Triple Gold Clubu, do něhož symbolicky vstupují hráči, kteří vyhráli mistrovství světa, olympijské hry i Stanleyův pohár. Mužstvo Československa vyhrálo mistrovství světa roku 1947, 1949, 1972, 1976, 1977 a 1985. Mužstvo České republiky pak v letech 1996, 1999, 2000, 2001, 2005 a 2010. Pět zlatých z MS má František Kaberle a David Výborný, čtyři Pavel Patera a Martin Procházka.\n\nKluby, které vyhrály českou hokejovou ligu, jsou HC Olomouc, HC Vsetín, HC Sparta Praha, HC Slavia Praha, Zlín, Dynamo Pardubice, HC Karlovy Vary, HC Oceláři Třinec, HC Škoda Plzeň, HC Litvínov, Bílí Tygři Liberec a Kometa Brno. Československou ligu navíc také LTC Praha, ATK Praha, Motor České Budějovice, HC Vítkovice, Kladno a Dukla Jihlava. V KHL působil jen krátkou dobu český klub HC Lev Praha, nicméně probojoval se až do jejího finále.\n\nMimořádně úspěšná je česká tenisová škola. Martina Navrátilová vyhrála devětkrát nejprestižnější tenisový turnaj Wimbledon (1978, 1979, 1982, 1983, 1984, 1985, 1986, 1987, 1990). Dvakrát vyhrála Wimbledon Petra Kvitová (2011, 2014) a jednou Jana Novotná (1998). Jediným českým mužským vítězem turnaje ve Wimbledonu v tzv. open éře se stal Jan Kodeš (1973), ale v minulosti zde triumfoval i Jaroslav Drobný (1954). Ivan Lendl byl 270 týdnů světovou jedničkou v žebříčku ATP, jako dosud jediný český hráč. Ženskému žebříčku WTA kralovala celkem 332 týdnů Martina Navrátilová. V roce 2017 se světovou hráčkou č. 1 stala rovněž Karolína Plíšková. Krom jmenovaných hráčů vyhráli některý z tzv. grandslamových turnajů také Petr Korda (Austrálie 1998) a Hana Mandlíková (Austrálie 1980, 1987, Paříž 1981, US Open 1985).\n\nMužská tenisová reprezentace Československa resp. Česka vyhrála třikrát Davis Cup, a to 1980, 2012 a 2013 (poslední dvě soutěže jako Český daviscupový tým). Ženská tenisová reprezentace Československa resp. Česka zvítězila dokonce desetkrát ve Fed Cupu (1975, 1983, 1984, 1985, 1988, 2011, 2012, 2014, 2015 a 2016). Český fedcupový tým tedy vyhrál tuto prestižní soutěž od roku 2011 již pětkrát.\n\nČeské basketbalistky mají tři stříbra (1964, 1971, 2010) a tři bronzy (1957, 1959, 1975) z mistrovství světa, v roce 2005 vyhráli mistrovství Evropy. Čeští basketbalisté vyhráli mistrovství Evropy v roce 1946, šestkrát přivezli stříbro (1947, 1951, 1955, 1959, 1967, 1985). Nejprestižnější evropskou pohárovou soutěž v basketbale žen (dnes Euroliga, dříve Pohár mistrů evropských zemí) vyhrála Sparta Praha (1975/76), Gambrinus Brno (2005/06) a USK Praha (2014/15). V analogické mužské soutěži se probojovaly do finále kluby Spartak Brno (1963/64, 1967/68) a Slavia VŠ Praha (1965/66). Nejlepším českým basketbalistou 20. století byl vyhlášen Jiří Zídek. Jeho syn Jiří Zídek mladší byl prvním českým hráčem v americké NBA.\n\nŽenská házenkářská reprezentace vyhrála mistrovství světa (1957), jednou přivezla stříbro (1986) a jednou bronz (1962). Muži vyhráli mistrovství světa roku 1967, krom toho mají dvě stříbra (1958, 1961) a dva bronzy (1954, 1964). Získali též stříbro na olympijských hrách v Mnichově roku 1972. Tým mužů Dukly Praha třikrát vyhrál Pohár mistrů evropských zemí (1957, 1963, 1984), ženský tým Sparty Praha jednou (1962). Filip Jícha byl roku 2010 vyhlášen nejlepším házenkářem světa.\n\nVe volejbale má mužská reprezentace dva tituly mistra světa (1956, 1966), tři tituly mistra Evropy (1948, 1955, 1958), stříbro a bronz z olympijských her (1964, 1968). Ženy vyhrály roku 1955 mistrovství Evropy.\n\nKe světově významným šachistům patřili velmistři Oldřich Duras, Richard Réti, Vlastimil Hort a David Navara či mistryně světa Věra Menčíková. První mistr světa v šachu Wilhelm Steinitz se narodil v Praze, v mládí však z Čech natrvalo odešel. \n\nTomáš Enge je jediným českým účastníkem závodů Formule 1. \n\nZ nových sportů se oblíbenými staly nohejbal, hokejbal, futsal a florbal. Česká futsalová a florbalová reprezentace dosahují významných mezinárodních úspěchů, avšak nejvíce úspěchů z MS a ME drží česká nohejbalová reprezentace.\n\nPočátky organizované české tělovýchovy sahají do roku 1862, kdy Miroslav Tyrš, Jindřich Fügner a další založili podle vzoru podobných německých spolků Sokol (od něho se odštěpila časem levicová Dělnická tělovýchovná jednota a katolický Orel). Tyto organizace pořádaly pravidelně masová cvičení. Největší byla ta pořádaná Sokolem, tzv. všesokolské slety. Na ně v éře socialismu navázaly tzv. spartakiády. Velkou tradici má česká turistika. Klub českých turistů, založený Vojtou Náprstkem, pečuje o unikátní síť turistických značek, jednu z nejhustších na světě. Její kořeny sahají k roku 1889. Průkopníky moderního sportu a olympismu v českých zemích byli Jiří Guth-Jarkovský a Josef Rössler-Ořovský.\n\nListopadové události a změna režimu přinesly mnoho změn i do oblasti sportu. Ten byl před listopadem 89 značně zpolitizován a většina sportovních organizacích a svazů byla v rukou státu. To se po revoluci značně změnilo. Sportovní organizace a svazy se také museli vyrovnat s odlivem peněz ze státního rozpočtu a byli nuceni nalézt alternativní zdroje financí. Po vzoru západoevropských zemí začali svazy a organizace tyto zdroje hledat v soukromém sektoru (fenomén sponzoringu). Dalším fenoménem se pak staly odchody a přestupy našich nejlepších hráčů do zahraničních soutěží.\n\nPřed rokem 1989 spadali pod ČSTV takřka veškeré sporty a byl tak klíčovou sportovní organizací. Po sametové revoluci se sešel výkonný výbor a ústřední výbor ČSTV a usnesli se na několika zásadních věcech. Bylo rozhodnuto, že ČSTV se stane dobrovolnickou a politicky nezávislou organizací. Dále se výbory ČSTV rozhodli rehabilitovat bývalé funkcionáře a sportovce, kteří byli za své politické názory po roce 1968 perzekvováni. \n\nVýrazná změna nastala i v oblasti financování ČSTV. Hlavním zdrojem financí se stal výtěžek z loterijní společnosti SAZKA. Další významný zdroj financí pak tvořili dividendy akciových společností s většinovým vlastnictvím ČSTV. Mezi ostatní zdroje patřily členské příspěvky a dary.\n\nSametová revoluce měla obrovský vliv na chod této organizace, která vysílala naše sportovce na Olympijské hry. Před listopadem 1989 patřila tato organizace pod ČSTV. Po revoluci rezignoval předseda výboru Jindřich Poledník. Na jeho místo nastoupila bývalá sportovní gymnastka Věra Čáslavská. S jejím příchodem proběhlo ve výboru mnoho změn. Hned v prosinci 1989 došlo k jeho osamostatnění od ČSTV. V roce 1992 v důsledku rozdělení Československa došlo k zániku ČOV a 21. prosince téhož roku tak vznikl Český olympijský výbor v jehož čele zůstala Věra Čáslavská.\n\nOrganizačně stojí dnes na špici českého sportu Česká unie sportu. K největším sportovním svazům patří Fotbalová asociace ČR.\n\nPád komunistické režimu měl obrovské důsledky i pro český lední hokej. Po sametové revoluci začali hráči ve velkých počtech odcházet do zahraničních soutěží, především pak do nejvyšší severoamerické soutěže NHL. To bylo před rokem 1989 naprosto ojedinělé a výjimečné. Tím utrpěla nejenom česká hokejová reprezentace, ale především i naše nejvyšší hokejová liga, která značně ztratila na kvalitě.\n\nK největším pravidelným mezinárodním sportovním akcím v ČR patří Velká cena silničních motocyklů v Brně, atletická Zlatá tretra v Ostravě, běžecký Pražský mezinárodní maraton, jezdecká Velká pardubická, tenisový turnaj Prague Open (navazující na Czech Open), lyžařská Jizerská padesátka, automobilová Barum rallye ve Zlíně či plochodrážní Zlatá přilba v Pardubicích. V minulosti byli významnými akcemi i České hokejové hry či Závod míru. Ve vodním slalomu či v biatlonu se v ČR pravidelně konají závody světového poháru.\n\nZ domácích soutěží patří k nejsledovanějším pravidelným soutěžím 1. česká fotbalová liga (dříve Fotbalová liga Československa), Český fotbalový pohár, Český fotbalový Superpohár, Česká hokejová extraliga (dříve Československá hokejová liga) a Česká basketbalová liga (dříve Československá basketbalová liga).\n\nV ČR se konala i řada jednorázových mezinárodních sportovních akcí, kupříkladu na pražském stadionu v Edenu se roku 2013 hrálo finále evropského Superpoháru, v roce 2015 se v Praze (Eden a Letná), v Olomouci (Andrův stadion) a v Uherském Hradišti (Stadion Miroslava Valenty) konalo Mistrovství Evropy ve fotbale hráčů do 21 let, desetkrát se v ČR konalo mistrovství světa v ledním hokeji (1933, 1938, 1947, 1959, 1972, 1978, 1985, 1992, 2004, 2015), několikrát též mistrovství světa a Evropy v basketbale mužů (1947, 1981) i žen (1956, 1967, 1995, 2000), mistrovství světa v házené mužů (1964, 1990) i žen (1978), mistrovství světa a Evropy ve volejbale mužů (1949, 1958, 1966, 2001, 2011) i žen (1949, 1958, 1986, 1993), mistrovství Evropy v atletice 1978 a dvě halová atletická mistrovství Evropy (1967, 2015), mistrovství světa v klasickém lyžování 2009 v Liberci, mistrovství světa v biatlonu 2013 v Novém Městě na Moravě, dvě zimní univerziády (1964, 1978), devět mistrovství světa či Evropy v krasobruslení (1908, 1928, 1934, 1937, 1948, 1962, 1988, 1993, 1999), mistrovství světa ve florbale 1998 a roku 1981 se na brněnském velodromu konalo kupříkladu i mistrovství světa v dráhové cyklistice.\n\nNejpopulárnější všesportovní anketou je Sportovec roku, významnými oborovými anketami jsou Fotbalista roku, Zlatá hokejka, Atlet roku či Zlatý kanár. \n\nK nejmodernějším sportovištím patří fotbalové stánky Eden a Letná v Praze, stadion ve Štruncových sadech v Plzni, Stadion Na Stínadlech v Teplicích, Andrův stadion v Olomouci, víceúčelové haly O2 Arena v Praze, Ostravar Aréna v Ostravě, KV Arena v Karlových Varech a Home Credit Arena v Liberci, atletický Městský stadion v Ostravě-Vítkovicích, Masarykův okruh v Brně, můstky na Ještědu či fotbalové stadiony Bazaly, Juliska a Ďolíček.\n\nHistoricky významnými jsou též Velký strahovský stadion, který býval uváděn jako největší sportovní stadion na světě, pražská Sportovní hala v Holešovicích, lední stadion na Štvanici, tenisový stadion na Štvanici, Stadion Evžena Rošického na Strahově či můstky Čerťák v Harrachově. Mezinárodní akce ve vodních sportech se konají na Veslařském kanálu v Račicích a v Trojském slalomovém kanálu.\n\nFotbalový stadion Za Lužánkami v Brně, který byl až do roku 1990 jedním z největších v Československu, postupně zchátral a nemůže být používán. \n\n"}
{"id": "1216637", "url": "https://cs.wikipedia.org/wiki?curid=1216637", "title": "Tetris 3-D", "text": "Tetris 3-D\n\nTetris 3-D je logická počítačová hra pro osmibitové počítače Atari. Hru naprogramoval v roce 1992 Jiří Bernášek (Bewesoft).\n\nTetris 3-D je variací na hru Tetris, která je zde převedena do třetího rozměru. Hra se tím stala složitější. Pravidla jsou podobná, hráčovým cílem je zaplnit patro kostičkami, a ta následně zmizí. Za zmizelé kostičky se hráčovi přičítají body. Po dosažení určitého skóre se přemístí do dalšího levelu, kde kostičky padají rychleji.\n\n"}
{"id": "1216639", "url": "https://cs.wikipedia.org/wiki?curid=1216639", "title": "Btooom!", "text": "Btooom!\n\nBtooom! (, oficiálně psáno s velkými písmeny BTOOOM!) je japonská seinen manga, jejímž autorem je Džun'ja Inoue. Mangu začalo vydávat od roku 2009 nakladatelství Šinčóša nejprve v týdeníku \"Šúkan Comic Bunch\", později bylo vydávání mangy přesunuto do měsíčníku \"Gekkan Comic @ Bunch\". V roce 2012 vyrobilo studio Madhouse stejnojmennou adaptaci v podobě dvanáctidílného animovaného seriálu.\nPříběh \"Btooom!\" pojednává o mladém hikikomori Rjótovi Sakamotovi, jenž je jedním z předních světových hráčů stejnojmenné akční online hry, avšak jednoho dne se probudí v reálné verzi hry a spolu s ostatními hráči musí bojovat o holé přežití.\n\n"}
{"id": "1216641", "url": "https://cs.wikipedia.org/wiki?curid=1216641", "title": "Basarab I.", "text": "Basarab I.\n\nBasarab I., zvaný Zakladatel (rumunsky: \"Basarab I Întemeietorul\", † 1352) byl kníže a zakladatel valašského knížectví.\n\nV kumánštině jeho jméno znamená \"Otec Král\" a vzniklo ze dvou slov \"Bašár\" (česky: \"vládnout\") a \"aba\" (česky: \"otec\"). V pozdějším období 19. století Bogdan Petriceicu Hasdeu přišel na jiný výklad tohoto slova; \"Ban\" (česky: \"vládce\") a dácké slovo \"Sarabia\" (česky: \"hlava\"), což dodnes v některých oblastech Rumunska znamená slovo \"sarâmb\". Toto se však historiky nepotvrdilo, navíc Vídeňská ilustrovaná kronika jasně popisuje slovo Basarab jako rumunské slovo.\n\nBasarab I. se stal vazalem Uherska, ale v letech 1324–1325 proti uherskému králi povstal. V dokumentu vydaném Karlem I. ze dne 26. července 1324 se o něm říká \"\"náš sedmihradský vévoda\"\" a téměř o rok později v dokumentu ze dne 18. června 1325 se o něm už hovoří jako o \"\"sedmihradském Basarabovi, nehodném nosit královskou svatou korunu\".\"\n\nVyhranou bitvou u Posady v roce 1330, zdokumentovanou ve Vídeňské ilustrované kronice, si zajistil nezávislost Valašského knížectví na Uhersku.\n\n"}
{"id": "1216647", "url": "https://cs.wikipedia.org/wiki?curid=1216647", "title": "Molesey FC", "text": "Molesey FC\n\nMolesey FC (celým názvem: Molesey Football Club) je anglický fotbalový klub, který sídlí ve vesnici Molesey v nemetropolitním hrabství Surrey. Založen byl v roce 1946. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na Walton Road Stadium s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1216648", "url": "https://cs.wikipedia.org/wiki?curid=1216648", "title": "Josef Sýkora (politik)", "text": "Josef Sýkora (politik)\n\nJosef Sýkora (21. ledna 1851 Krmelín – 21. září 1920 Stará Ves) byl rakouský politik z Moravy; poslanec Moravského zemského sněmu.\n\nByl rolníkem v domě čp. 40 ve Staré Vsi. 26. října 1875 se jeho manželkou stala Johanna Dlouhá, dcera Vincence Dlouhého, rolníka ve Staré Vsi. Sýkora se tehdy uváděl jako Josef Sikora, rezervní poddůstojník 1. pěšího pluku, syn Petra Sikory, zahradníka v Krmelíně. Bylo mu 24 let a devět měsíců.\n\nVe svých třiceti letech se stal starostou Staré Vsi. Od roku 1880 trvale po dobu více než dvaceti let působil v obecním zastupitelstvu. Byl rovněž předsedou místní školní rady a místopředsedou brušperského zdravotního obvodu. Za jeho působení došlo roku 1892 k otevření nové budovy školy. V roce 1900 byl v obci založen Spořitelní a záloženský spolek. Sýkora usedl do představenstva tohoto finančního ústavu. Starostou obce byl až do roku 1918, kdy byl podle dobového tisku donucen se vzdát funkce. Obecní kronika z 20. let 20. století k tomu uvádí, že šlo o vynucenou rezignaci ze strany politických úřadů kvůli údajné Sýkorově netečnosti vůči dokončení rozestavěné školy.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Místek, Moravská Ostrava, Frenštát. Mandát zde obhájil v zemských volbách v roce 1902. V roce 1896 se na sněm dostal jako kandidát Katolické strany národní na Moravě coby jeden ze čtyř jejích prvních úspěšných kandidátů. V roce 1898 přistoupil Sýkora a dále poslanci Vincenc Ševčík, František Důbrava a František Weber na sněmu do poslaneckého klubu českých poslanců. V zemských volbách v roce 1902 nicméně kandidoval opět jako klerikální kandidát a porazil českého kompromisního kandidáta Edmunda Palkovského.\n"}
{"id": "1216650", "url": "https://cs.wikipedia.org/wiki?curid=1216650", "title": "Skálovka žlutavá", "text": "Skálovka žlutavá\n\nSkálovka žlutavá (\"Drassodes lapidosus\") je pavouk z čeledi skálovkovití (Gnaphosidae) a rodu \"Drassodes\". Druh popsal Charles Athanase Walckenaer v roce 1802. Sameček je dlouhý 6-15 mm, samička 9-18 mm. Zbarvení je žlutohnědé až šedožluté, s hedvábným leskem, chelicery dlouhé. Zadeček samičky je výrazně širší než samečkův. Obě pohlaví tohoto druhu spolu žijí ve velké vakovití síti, do níž pak samička ukládá bílý čočkovitý kokon s vajíčky. Kokon je podstatně větší než samička. Mimo dobu rozmnožování tento druh žije pod kameny a na lov vychází v noci. Jde o palearktický druh, který se vyskytuje i v severní Africe. V Česku je tento pavouk velmi hojný.\n\n\n"}
{"id": "1216651", "url": "https://cs.wikipedia.org/wiki?curid=1216651", "title": "Svatá Kristýna", "text": "Svatá Kristýna\n\n"}
{"id": "1216652", "url": "https://cs.wikipedia.org/wiki?curid=1216652", "title": "Ramsgate FC", "text": "Ramsgate FC\n\nRamsgate FC (celým názvem: Ramsgate Football Club) je anglický fotbalový klub, který sídlí ve městě Ramsgate v nemetropolitním hrabství Kent. Založen byl v roce 1945 pod názvem Ramsgate Athletic FC. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou červená a bílá.\n\nSvé domácí zápasy odehrává na Southwood Stadium s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216656", "url": "https://cs.wikipedia.org/wiki?curid=1216656", "title": "Bartolomej Urbanec", "text": "Bartolomej Urbanec\n\nBartolomej Urbanec (12. listopadu 1918 Krompachy – 2. července 1983 Bratislava) byl slovenský dirigent a hudební skladatel.\n\nAbsolvoval Učitelský ústav v Spišské Nové Vsi. V letech 1942–1946 studoval na bratislavské konzervatoři skladbu u Eugena Suchoně a dirigování u Kornela Schimpla. Ve studiu dirigování pokračoval v Praze u Václava Talicha.\n\nPo skončení vojenské služby se stal dirigentem SĽUKu. V letech 1953–1954 řídil \"Symfonický orchestr Československého rozhlasu v Bratislavě\" a následující sezónu působil jako ředitel \"Nové scény v Bratislavě\". Do roku 1961 byl uměleckým tajemníkem \"Zväzu slovenských skladateľov\". Od roku 1961 se věnoval převážně skladatelské činnosti.\n\n\n\n\n\n\n\nKromě toho zkomponoval řadu písní a úprav lidových písní. Motiv Urbancovy písně \"Hej, slnko vychodí\" byl znělkou bratislavského studia Československého rozhlasu.\n\nVydal učebnici instrumentace pro dechovou hudbu \"Nebojte sa inštrumentovať dychovú hudbu\" (Bratislava, 1948).\n\n\n"}
{"id": "1216658", "url": "https://cs.wikipedia.org/wiki?curid=1216658", "title": "Bazilika Nanebevzetí Panny Marie (Hnězdno)", "text": "Bazilika Nanebevzetí Panny Marie (Hnězdno)\n\nBazilika Nanebevzetí Panny Marie a svatého Vojtěcha ( \"Bazylika prymasowska Wniebowzięcia Najświętszej Maryi Panny w Gnieźnie\") je pozdně gotický katedrální kostel v polském Hnězdně, na Lechově kopci. Kostel je však staršího založení a je spojen s korunovacemi polských králů a uložením ostatků svatého Vojtěcha.\n\nNa místě existovala svatyně již v 10. století a v roce 997 zde byla pohřbena Doubravka Přemyslovna, česká vdova po prvním historickém polském knížeti Měškovi I. Jeho syn Boleslav Chrabrý získal z pohanského Pruska ostatky svatého Vojtěcha a pohřbil je v kostele. Následně bylo ve Hnězdně roku 1000 se souhlasem císaře Oty III. zřízeno arcibiskupství.\n\nČeský kníže Břetislav I. se roku 1038 vypravil na vojenskou výpravu do Hnězdna, kostel vyplenil a odvezl Vojtěchovy ostatky do Prahy, kde byly uloženy do rotundy svatého Víta. Kostel byl pak přestavěn v románském stylu a 1064 vysvěcen.\n\nV kostele byli korunováni polští králové: Boleslav Chrabrý (1025), Měšek II. Lambert (1025), Boleslav II. Smělý (1076), Přemysl II. Velkopolský a český Václav II. (1300).\n\nKostel byl nově postaven ve stylu gotiky ve 14. a na začátku 15. století. Po požárech v 17. a 18. století byl interiér upravován v raně barokním stylu a klasicistně s prvky pozdního baroka.\n\nJedná se o trojlodní katedrálu s dvojicí věží v západním průčelí. Uprostřed chrámu se nachází velký zlacený baldachýn a pod ním bohatě zdobená stříbrná barokní relikviářová thumba svatého Vojtěcha.\n\nVýznamnou památkou jsou bronzové románské dveře s cyklem reliéfů s výjevy ze života sv. Vojtěcha. Byly vytvořeny kolem roku 1175 a jsou jedinečnou památkou svého druhu ve střední Evropě.\n"}
{"id": "1216661", "url": "https://cs.wikipedia.org/wiki?curid=1216661", "title": "Sittingbourne FC", "text": "Sittingbourne FC\n\nSittingbourne FC (celým názvem: Sittingbourne Football Club) je anglický fotbalový klub, který sídlí ve městě Sittingbourne v nemetropolitním hrabství Kent. Založen byl v roce 1886. Od sezóny 2018/1 hraje v Isthmian League South East Division (8. nejvyšší soutěž). Klubové barvy jsou červená a černá.\n\nSvé domácí zápasy odehrává na stadionu Woodstock Park s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216662", "url": "https://cs.wikipedia.org/wiki?curid=1216662", "title": "Fridrich Hesensko-Eschwegský", "text": "Fridrich Hesensko-Eschwegský\n\nFridrich Hesensko-Eschwegský (9. května 1617, Kassel – 24. září 1655, Poznaň) byl syn Mořice Hesensko-Kasselského a jeho druhé manželky Juliany, také první a poslední mužský představitel Hesensko-eschwegských. Mezi lety 1632 až 1655 byl lankrabě Hesensko-eschwegský.\n\nFridrichův otec Mořic měl dvacet dětí: šest s první manželkou Anežkou, čtrnáct s Julianou. Fridrich byl celkově patnáctý Mořicův potomek, osmé dítě Juliany. Narodil se dne 9. května 1617 v hlavním městě Hesenska-Kasselska: v Kasselu. Mořic za svého dědice ustanovil Viléma, nejstaršího přeživšího syna, avšak Juliana se s prostými tituly pro své syny nespokojila a požadovala po Mořicovi, aby jejím synům také přenechal pozemky. Ten manželčina přání uposlechl a třem jejím synům přidělil vlastní pozemky: Fridrich dostal oblast v okolí Eschwege, Arnošt zase hrad Rheinfels (česky \"Rýnská skála\") a okolní pozemky a Heřman Hesensko-Rotenbursko.\n\nMořic žil s celou svojí početnou rodinou až do své smrti v roce 1632 ve městě Eschwege. Po jeho smrti se Juliana s dětmi přestěhovala do zámku Rotenburg. Zde žil Fridrich až do roku 1646. 8. září 1646 se totiž ve Stockholmu oženil se sestrou švédského krále Karla X. Gustava: Eleonorou Kateřinou Falckou. Novomanželé po svatbě v hlavním městě Švédska již zůstali (Eschwege bylo během Třicetileté války vypleněno). Manželství ale nebylo šťastné hned od začátku, Eleonora se totiž Fridrichovi krátce po svatbě přiznala, že měla poměr s francouzským hudebníkem Antoinem de Beaulieumem a je těhotná. Dítě, dcera, se narodilo v roce 1647 a bylo pojmenováno Markéta. Zemřela ještě před dovršením jednoho roku.\n\nFridrich se prosadil ve švédské armádě jako schopný vojevůdce a stal se generálmajorem. Není známo, zda byl za Třicetileté války vojensky aktivní, avšak během Druhé severní války vedl švédské pluky. Vojenství se věnoval naplno a přestože měl od roku 1632 na starost lankrabství, o jeho správu se nestaral a zničené město Eschwege navštívil jen párkrát, na rozdíl od jeho ženy Eleonory Kateřiny, která zde prožila většinu života a porodila zde všechny jejich děti.\n\nFridrich zemřel nedaleko polské Pozaně 24. září 1655 ve věku osmatřiceti let a to, jak jinak, než v bitvě. Trvalo dva roky, než jeho rakev doputovala do Eschwege, kde byl v místním kostele pohřben.\n\nProtože Fridrich byl jediným mužským představitelem Hesensko-eschwegských a jeho tři dcery nemohly hrabství zdědit, propadlo Hesensko-Eschwegsko Fridrichovu bratrovi Arnoštovi, který si pozemky přidal ke svému bohatství a hradu Rheinfels. Samotný zámek v Eschwege byl ponechán vdově Eleonoře Kateřině, avšak ona místo toho pobývala ve švédském léně Osterholz nedaleko Brém. Zámek v Eschwege později padl na věno dceři Kristýně, která je babičkou například dánsko-norské královny Juliany Marie.\n\nDne 8. září 1646 se Fridrich Hesensko-Eschwegský oženil se sestrou švédského krále Eleonorou Kateřinou Falckou (1626-1692). Manželé žili po většinu života odděleně, protože se Fridrich věnoval vojenství. Z manželství nakonec vzešlo pět dětí, avšak dospělosti se dožily jen tři dcery.\nPrvním dítětem Eleonory Kateřiny ale nebyla dcera Kristýna; byla jí dcera Markéta, kterou měla s francouzským hudebníkem. Fridrichovi se k těhotenství přiznala a ten to chtěl utajit, i přesto se z toho ale stala známá aféra.\n"}
{"id": "1216673", "url": "https://cs.wikipedia.org/wiki?curid=1216673", "title": "South Park FC", "text": "South Park FC\n\nSouth Park FC (celým názvem: South Park Football Club) je anglický fotbalový klub, který sídlí ve městě Reigate v nemetropolitním hrabství Surrey. Založen byl v roce 1897. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou červená a zelená.\n\nSvé domácí zápasy odehrává na stadionu King George's Field s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216677", "url": "https://cs.wikipedia.org/wiki?curid=1216677", "title": "Kostel svatého Jana Křtitele (Měřín)", "text": "Kostel svatého Jana Křtitele (Měřín)\n\nŘímskokatolický farní kostel svatého Jana Křtitele je sakrální stavba v Měříně. Jedná se o farní kostel měřínské farnosti, který je chráněn jako kulturní památka České republiky.\n\nKostel vystavěli benediktinští mniši z Třebíče, když kolem roku 1250 v Měříně zakládali své proboštství. Na místě staršího dřevěného kostelíka neznámé podoby nechali postavit mohutnou trojlodní baziliku. Ve 14. století byla přistavěna gotická boční kaple. Proboštství v 15. století velmi trpělo, v roce 1468 de facto zaniklo v důsledku tažení Matyáše Korvína proti Jiřímu z Poděbrad a v roce 1556 si část jeho majetků přivlastnili Pernštejnové. Při kostele však zůstala lokální duchovní správa. Kostel byl pronikavě přestavěn v 17. a 18. století, ovšem při respektování řady původních prvků. Budovy někdejšího proboštství postupně zcela zanikly, pouze blízkému okolí kostela se říká dodnes \"\"na Klášteře\"\".\n\nKostel je mohutná trojlodní stavba orientovaná k severovýchodu. Průčelí byla v 17. století představena mohutná barokní věž, která ve svém přízemí zakryla hodnotný románský ústupkový portál, kterým se vstupuje do hlavní lódi. Portál byl rekonstruován v 19. století. Presbytář je dvakrát odsazený a má polygonální gotický závěr.\n\nZařízení kostela je barokní, v boční kapli jsou uloženy ostatky svatého Donáta. V této kapli byly také odkryty gotické a renesanční nástěnné malby. Stěny lodi zdobí barokní štuky. Ve vstupní věži jsou zavěšeny dva zvony.\n\nU vnější zdi boční kaple kostela jsou pozůstatky pranýře. V sousedství kostela se nachází budova fary (Otínská 23). V Měříně se nachází také dvojice barokních kaplí - Panny Marie Sněžné a věžovitá kaplička, zvaná \"Poklona svaté Anny\".\n\n"}
{"id": "1216686", "url": "https://cs.wikipedia.org/wiki?curid=1216686", "title": "Three Bridges FC", "text": "Three Bridges FC\n\nThree Bridges FC (celým názvem: Three Bridges Football Club) je anglický fotbalový klub, který sídlí ve městě Crawley v nemetropolitním hrabství West Sussex. Založen byl v roce 1901. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zlatá a bílá.\n\nSvé domácí zápasy odehrává na stadionu Jubilee Field s kapacitou 1 500 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216687", "url": "https://cs.wikipedia.org/wiki?curid=1216687", "title": "Panthera Corporation", "text": "Panthera Corporation\n\nPanthera Corporation, nebo jenom Panthera je charitativní organizace věnovaná zachování kočkovitých šelem a jejich ekosystému po celém světě. Založena byla v roce 2006 americkým podnikatelem a ochranářem Thomasem S. Kaplanem. Významnými členy Panthery byli či stále jsou Alan Rabinowitz, George Schaller, Luke Hunter, Howard Quigley a Tom McCarthy. Panthera zaměřuje své úsilí na zachování největších a nejvíce ohrožených kočkovitých šelem: tygrů, lvů, jaguárů a irbisů, a také vytváří rozvojové programy pro ochranu gepardů, levhartů a pum. Organizace má kanceláře v New Yorku a v Londýně.\n\nPanthera pracuje v partnerství s místními a mezinárodními nevládními organizacemi, vědeckými institucemi a vládními agenturami, aby rozvíjeli a realizovali projekty a strategie na zachování vzácných druhů. Organizace také vytvořila řadu grantů na podporu perspektivních oborů ochrany přírody. Panthera považuje velké kočky za tzv. deštníkové druhy, což znamená, že jejich ochrana je zároveň ochranou celého ekosystému, který je na velkých šelmách závislý. Cílem Panthery je zachovat jádrové oblasti a a udržovat biologické a genetické koridory, které je propojují. \n"}
{"id": "1216688", "url": "https://cs.wikipedia.org/wiki?curid=1216688", "title": "Arcidiecéze hnězdenská", "text": "Arcidiecéze hnězdenská\n\nArcidiecéze hnězdenská ( \"Archidioecesis Gnesnensis\", \"Archidiecezja gnieźnieńska\") je společenství římských katolíků v Polsku s nejstarší stejnojemnnou církevní provincií v Polsku s centrem ve městě Hnězdno (polsky \"Gniezno\"). \n\nSídelním kostelem arcidiecéze je bazilika Nanebevzetí Panny Marie \n\nByla založena roku 1000 nad hrobem svatého Vojtěcha za účasti císaře Oty III. Prvním arcibiskupem se stal Vojtěchův bratr, svatý Radim zvaný Gaudentius. Po rozhodnutí z kostnického koncilu náleží od roku 1418 náleží hnězdenským arcibiskupům titul primas polský (Primas Poloniae).\n\n"}
{"id": "1216692", "url": "https://cs.wikipedia.org/wiki?curid=1216692", "title": "Tooting &amp; Mitcham United FC", "text": "Tooting &amp; Mitcham United FC\n\nTooting & Mitcham United FC (celým názvem: Tooting & Mitcham United Football Club) je anglický fotbalový klub, který sídlí v jihozápadním Londýně. Založen byl v roce 1932. Od sezóny 2018/19 hraje v Isthmian League South Central Division (8. nejvyšší soutěž). Klubové barvy jsou černá a bílá.\n\nSvé domácí zápasy odehrává na stadionu Imperial Fields s kapacitou 3 500 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1216693", "url": "https://cs.wikipedia.org/wiki?curid=1216693", "title": "Dixon", "text": "Dixon\n\nDixon může znamenat:\n\n\n\n"}
{"id": "1216694", "url": "https://cs.wikipedia.org/wiki?curid=1216694", "title": "Aliko Bala", "text": "Aliko Bala\n\nAliko Mohammad Bala (* 27. února 1997, Jos, Nigérie) je nigerijský fotbalový útočník/křídelník, od ledna 2017 hráč belgického klubu SV Zulte-Waregem.\n\n\nV Nigérii působil ve fotbalové akademii GBS Football Academy. V srpnu 2015 přestoupil na Slovensko do klubu FK AS Trenčín. S týmem si zahrál v předkolech Ligy mistrů UEFA 2016/17. V lednu 2017 přestoupil do belgického prvoligového mužstva SV Zulte-Waregem, kde podepsal kontrakt do června 2020.\n\n"}
{"id": "1216695", "url": "https://cs.wikipedia.org/wiki?curid=1216695", "title": "Bellunské Alpy", "text": "Bellunské Alpy\n\nBellunské Alpy (italsky \"Prealpi Bellunesi\") je horské pásmo na jihovýchodě Alp v Itálii. Bellunské Alpy jsou součástí Benátských Alp, respektive Východních Alp. Leží v Benátsku (v provinciích Belluno, Treviso a částečně i Vicenza) a ve Furlansku-Julském Benátsku (v provincii Pordenone). Západní hranici Bellunských Alp tvoří Vicentinské Alpy, na jihu leží Pádská nížina, na východě Karnské Alpy a na severu Dolomity. Bellunské Alpy jsou pojmenovány podle města Belluno. Nejvyšší horou je Col Nudo (2 472 m n. m.) Hlavními horninami pohoří jsou vápenec a dolomit.\n\nV tomto článku byly použity informace z článku Bellunes Alps na anglické Wikipedii\n"}
{"id": "1216696", "url": "https://cs.wikipedia.org/wiki?curid=1216696", "title": "Walton Casuals FC", "text": "Walton Casuals FC\n\nWalton Casuals FC (celým názvem: Walton Casuals Football Club) je anglický fotbalový klub, který sídlí ve městě Walton-on-Thames v nemetropolitním hrabství Surrey. Založen byl v roce 1948. Od sezóny 2018/19 hraje v Southern Football League Premier Division South (7. nejvyšší soutěž). Klubové barvy jsou oranžová, černá a bílá.\n\nSvé domácí zápasy odehrává na stadionu Elmbridge Sports Hub s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216702", "url": "https://cs.wikipedia.org/wiki?curid=1216702", "title": "Der Fuehrer's Face", "text": "Der Fuehrer's Face\n\nDer Fuehrer's Face (původně pod názvem Donald Duck in Nutzi Land) je americký animovaný propagandistický krátký film z produkce studia Walt Disney, který byl vydán RKO Radio Pictures v roce 1943. Animovaný film, v němž se objeví Kačer Donald, který má noční můru o práci v továrně nacistického Německa, byl vyroben ve snaze prodávat válečné dluhopisy a je také příkladem americké propagandy během druhé světové války. Film byl režírován Jackem Kinneyem a napsal ho Joe Grant s Dick Huemer s původní hudbou Olivera Wallace. Film je dobře známý pro původní píseň „Der Fuehrer's Face“, která ale byla ve skutečnosti vydána Spikem Jonesem ještě před tím.\n\n\"Der Fuehrer's Face\" získal Cenu Akademie za nejlepší krátký animovaný film na 15. ročníku udílení Oscarů. V roce 1994 byl zvolen jako 22. z 50 nejlepších animovaných filmů. Nicméně kvůli svému propagandistickému charakteru a vyobrazení Kačera Donalda jako nacisty (i když neochotného), Disney nepustil film po prvním vydání do dalšího oběhu. První vydání v podobě DVD se objevilo až v roce 2004 spolu s vydáním třetí vlny \"Walt Disneyho pokladů\".\n\n"}
{"id": "1216704", "url": "https://cs.wikipedia.org/wiki?curid=1216704", "title": "Whyteleafe FC", "text": "Whyteleafe FC\n\nWhyteleafe FC (celým názvem: Whyteleafe Football Club) je anglický fotbalový klub, který sídlí ve vesnici Whyteleafe v nemetropolitním hrabství Surrey. Založen byl v roce 1946. Od sezóny 2018/19 hraje v Isthmian League South East Division (8. nejvyšší soutěž). Klubové barvy jsou zelená a bílá.\n\nSvé domácí zápasy odehrává na stadionu Church Road s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1216709", "url": "https://cs.wikipedia.org/wiki?curid=1216709", "title": "Josef Vykoukal", "text": "Josef Vykoukal\n\nJosef Vykoukal, křtěný Josef Ferdinand (19. ledna 1861 Přerov – 23. prosince 1927 Štěnovice) byl rakouský statkář, podnikatel v cukrovarnictví a politik z Moravy, později působící v Čechách; poslanec Moravského zemského sněmu.\n\nNarodil se ve Školní ulici v Přerově v rodině řezníka Josefa Vykoukala. Vychodil obecnou školu, po dva roky studoval reálné gymnázium. Od svých 17 let pomáhal otci ve správě hospodářství. Po tři roky sloužil v armádě. Po návrtatu se usadil a hospodařil v Čechách u Přerova. Rozvíjel pěstování cukrové řepy. Byl zvolen do obecního výboru. Když mu zemřela první manželka Antonie, oženil se s Bertou Stejskalovou, dcerou starosty v Dřevohosticích, kam se přestěhoval. Měl pozemky v Domaželicích a v Dřevohosticích a v domovské obci se podílel na vzniku rolnického cukrovaru.\n\nKoncem 19. století se zapojil i do vysoké politiky. V zemských volbách v roce 1896 byl zvolen na Moravský zemský sněm, kde zastupoval kurii venkovských obcí, obvod Holešov, Bystřice p. Hostýnem, Napajedla. V roce 1896 se na sněm dostal jako kandidát Katolické strany národní na Moravě. V roce 1894 se účastnil 1. sjezdu katolíků česko-slovanských v Brně.\n\nRoku 1902 se přestěhoval do Napajedel, kde vedl správu dvanácti dvorů a byl vlastníkem tamnního cukrovaru. Tehdy prodal hospodářství v Čechách u Přerova. V roce 1905 opustil Moravu a koupil velkostatek v středočeských Lochovicích. Snažil se tam neúspěšně o založení cukrovaru a postavil tam hospodářský lihovar. Od roku 1912 žil a působil v Štěnovicích na Plzeňsku, kde zakoupil od dědiců Kličkových velkostatek Štěnovice a kde setrval až do své smrti. I v dobách, kdy již nebydlel na Moravě, byl aktivní v moravském hospodářském životě. Patřil mezi zakladatele rolnického akciového cukrovaru v Hulíně v roce 1910. Práce zde začal roku 1909 (17. ledna 1909 se konala první schůze). Byl předsedou výboru pro výstavbu tohoto cukrovaru. S hulínským cukrovarem byl spojen až do konce svého života. Každý týden podnikal vlakem cestu z Lochovic, později ze Štěnovic, až na Moravu. Byl členem cukrovarnické Agencie v Olomouci, Cukrovarnického spolku, Společnosti pro nákup vagonů, Správní rady přerovské rafinerie, Správní rady velvarského cukrovaru nebo Spolku pro pěstění řepy.\n\nZemřel v prosinci 1927 v Štěnovicích, kde byl i pohřben.\n"}
{"id": "1216716", "url": "https://cs.wikipedia.org/wiki?curid=1216716", "title": "Ph.D.", "text": "Ph.D.\n\nPh.D. je zkratka (původně z lat. ') akademického titulu doktor, který lze získat vysokoškolským studiem v doktorském studijním programu v mnoha zemích po celém světě. Je to nejvyšší titul, kterého je možné dosáhnout studiem. \n\nPh.D. tedy označuje nositele doktorátu, přičemž v některých zemích se jedná o alternativu \"doctor philosophiae\" (Doctor of Philosophy), někde také bývá zkracováno jako DPhil, či Dr. phil., ve světě často také ve zkratce PhD. (např. na Slovensku), jinde ve světě také často jako PhD; označuje se tak obecně mezinárodně uznávaný akademicko-vědecký titul získaný na univerzitě v třetím cyklu studia, uváděný za jménem (oddělen čárkou), který představuje vědeckou hodnost doktora. Pokud se tento titul uvádí před jménem, zkracuje se často jako Dr. V některých zemích se tento titul (Ph.D. – doktor) uděluje ve všech oblastech (např. v Česku<ref name=\"111/1998\"></ref>), v jiných zemích může být pro určité oblasti vyčleněný jiný ekvivalent – typicky pro umělecké obory (např. ArtD. – doktor umění), nebo případně ekvivalentní varianta pro náboženské obory (např. Th.D. – doktor teologie) atp.\n\nVysokoškolské studium se zpravidla ve světě rozděluje na tři samostatné stupně, úrovně, vzdělání (studijní programy): bakalářské (\"bachelor's degree\") – magisterské (\"master's degree\") – doktorské (\"doctor's degree, doctoral degree, doctorate\"), doktorát zde tedy představuje nejvyšší možný stupeň vysokoškolského vzdělání dosažený studiem (8 v ISCED) a je požadavkem pro práci na univerzitě jako profesor, pracovník ve výzkumu, či vědec, v mnoha oborech. V Evropě uvedené členění v 90. letech 20. století sjednotil tzv. Boloňský proces, což byl proces, kterým se označovala mezinárodní harmonizace v oblasti vysokoškolského studia – příčinou jeho zavedení byla porovnatelnost v jednotlivých zemích, určitá standardizace v této oblasti, resp. také usnadnění studia na jiné vysoké škole v zahraničí – důsledkem pak bylo mj. zavedení těchto stupňů studia, tří cyklů, nebo přechod na tzv. kreditový systém (\"European Credit Transfer and Accumulation System\", tedy ECTS). Orientačně lze uvést, že bakalářské studium trvá většinou tři roky (3-4), případné navazující magisterské studium další dva roky (1-3), a právě doktorské studium pak zpravidla další čtyři roky (3-4) na vysoké škole, nicméně studium nezáleží primárně na letech, ale právě na získaných kreditech (např. v ČR pro Ph.D. je třeba většinou získat 240 kreditů, tedy 60 ECTS za akademický rok).\n\nPožadavky pro získání Ph.D. jsou odlišné v závislosti na zemi, instituci a časovém období udělování. Během studia, které vede k nabytí této kvalifikace, bývá takovýto student často označován jako doktorand (\"doctoral student\") či PhD student (event. též \"doctoral candidate\", \"Ph.D. candidate\"). Uchazeč o Ph.D. musí předložit projekt, svou práci – disertaci, často obsahující výsledky originálního výzkumu, který je v principu natolik hodnotný, aby mohl být uveřejněn v recenzovaném časopise. V mnoha zemích takovýto kandidát musí obhájit tuto práci před komisí zkoušejících odborníků jmenovaných univerzitou.\n\nV kontextu akademického titulu – termín „filozofie“ (\"philosophiae\") zde neodkazuje výhradně na oblast akademické disciplíny filosofie, ale je zde používán v širším slova smyslu v souladu s původním řeckým významem, který znamená „láska k moudrosti“. Ve většině Evropy všechny oblasti (historie, filosofie, humanitní vědy, matematika a přírodní vědy) jiné než teologie, právo a medicína (tzv. profesní, odborné nebo technické) byly tradičně známé jako filosofie a v Německu a jinde v Evropě základní fakulta svobodných umění byla známa jako filosofická fakulta.\n\nSamotné „Ph.D.“ lze přečíst, resp. vyslovovat, jako zkratku anglicky (česky vyslovováno jako [pí ejč dý]), popř. česky [pé há dé], nebo nikoliv jako zkratku, ale v plné podobě, tedy jako „doktor“.<ref name=\"111/1998-47-5\"></ref> Zpravidla se však doporučuje zkratky nepoužívat při představování konkrétních lidí; tam je vždy třeba vyslovit nezkrácené slovo, tedy „doktor.“\n\nTitul Ph.D., tak jako ty ostatní \"postgraduální\" této úrovně (např. CSc., DrSc., Th.D., event. i Dr., dále DSc., nebo ArtD., či jiné), se správně uvádí za jménem, odděleno od něj čárkou. Ve světě (např. v USA) se většinou u jména uvádí pouze jeden tento titul, a to právě až od této nejvyšší úrovně – doktorské, tedy nižší akademické tituly (typicky bakalářské, magisterské) se většinou běžně neužívají, výjimkou však často bývají některé profesní tituly, tedy tituly spjaté s určitou profesí, jako např. M.D. apod. Pokud se Ph.D. užívá před jménem, bývá běžně uváděno jako \"Dr.\" (např. \"Dr. Novák\"). Ve světě, resp. v mezinárodní komunikaci (např. v emailové komunikaci v cizím jazyce apod.), se tak běžně užívá jen jeden tento vědecký titul, tedy Ph.D. za jménem (odděleno čárkou), nebo Dr. (před jménem), případně pouze jiný nejvyšší získaný titul/hodnost/funkce (typicky prof.).\n\nV některých zemích nicméně může být obvyklé uvádění i nižších titulů současně – typicky v ČR a SR (tyto země spolu mají uzavřenu mezinárodní smlouvu o uznávání a rovnocennosti dosaženého vzdělání) se v praxi často současně uvádí navíc i nižší magisterský titul (před jménem), kupř. technický, humanitní, lékařský, veterinární apod., například: \"Ing. Jan Novák, Ph.D.; Mgr. Jana Nováková, Ph.D.; MUDr. Jan Novák, Ph.D.; MVDr. Jana Nováková, Ph.D.; JUDr. Jan Novák, Ph.D.; prof. MUDr. Jana Nováková, Ph.D.; doc. ThDr. Jan Novák, Ph.D., Th.D.; PhDr. Jana Nováková, Ph.D. et Ph.D.; doc. RNDr. Jan Novák, Ph.D.\" atp., v některých zemích, typické jsou v tomto Česko, Slovensko, či Rakousko, se většinou v praxi samostatně uvádějí i zmíněné nižší tituly (magisterské, někdy dokonce i ty bakalářské). Ph.D. se tedy také odděluje čárkou, stojí-li jméno ve větě, protože se jedná o přístavek, například: „\"Host Ing. Jan Novák, Ph.D., připomenul důležitost doktorského studia.\"“ – rozepsáno: „\"Host inženýr Jan Novák, doktor, připomenul důležitost doktorského studia.\"“ Ve světě, či v mezinárodní komunikaci, by se pak dotyčný nejčastěji uvedl pouze jako: \"Jan Novak, Ph.D.\", v jiných zemích jako \"Jan Novak, PhD\", případně jako \"Dr. Jan Novak\". V psané podobě je rovněž v méně oficiálních, neúředních dokumentech též možné pro Ph.D., tak jako pro jiné doktoráty, užití obecné zkratky od slova \"doktor\", tedy prostého \"dr.\" (není zkratkou akademického titulu), což může být zavádějící, protože z ní nevyplývá ve které oblasti byl doktorát získán, resp. jestli se jedná o \"velký doktorát\", nebo \"malý doktorát\".\n\nDle vysokoškolského zákona (tedy zákona č. 111/1998 Sb., o vysokých školách, ve znění pozdějších předpisů) byla v Česku kodifikována podoba „Ph.D.“, tedy nikoliv „Ph. D.“ – nebo „PhD.“, byť by se dle obecných typografických zásad jednalo o správný zápis.\n\nPři formálním oslovování se používá vždy nejvyšší dosažený titul/hodnost, vhodné bývá upřednostnit funkci. Nositele doktorátu Ph.D., tedy titulu doktorské úrovně (8 v ISCED), ve světě (včetně ČR) oslovujeme „pane doktore“ („paní doktorko“), nikoliv nižším titulem magisterské úrovně (7 v ISCED), „pane inženýre/magistře\", nebo snad ještě nižším titulem bakalářské úrovně (6 v ISCED), „pane bakaláři“ apod. Některá dřívější doporučení pro to, že je vhodné používat k formálnímu oslovování jen titul před jménem již nejsou aktuální, protože původně se totiž do Boloňského procesu uděloval v některých zemích (především bývalého tzv. Východního bloku) místo doktora (Dr./Ph.D.) kandidát věd (CSc.), přičemž oslovení „pane kandidáte“ („paní kandidátko“) se neužívalo, resp. neužívá.\n\nLatinsky \"Philosophiæ doctor\" v doslovném překladu znamená \"doktor filozofie\", původně však toto označení vychází ze starořeckého Διδάκτωρ Φιλοσοφίας, tj. \"učitel filosofie\", \"doctor\" lze také volně přeložit jako \"učený\", resp. \"učitel\". Tento titul je dnes udělován osobám, které v rámci svého vysokoškolského doktorského studia dokončily dostatečně komplexní výzkumnou práci o předmětu svého studia a případně završily některé další podmínky přesněji definované studijními zvyklostmi dané země a univerzity, přičemž už za starého Říma však byli jako \"doktoři\" označováni ti, kteří konali veřejné přednášky.\n\nAsi od 12. století se \"doktor\" stalo čestné označení učenců, k němuž byl připojován výstižný přívlastek. Např. Tomáš Akvinský byl \"doctor angelicus\", Jan Duns Scotus \"doctor subtilis\" nebo Roger Bacon \"doctor mirabilis\". Církevní otcové byli nazývání \"doctores ecclesiae\" a jako \"doctores thalmudiaci\" vystupovali židovští učenci, znalci talmudu.\n\nNa středověké univerzitě mohl nejprve student získat akademický gradus bakalářský – \"Baccalaureatus\" (\"vavřínem ověnčený\") po úspěšném absolvování trivia, které tvořila gramatika, dialektika a rétorika. Poté absolvent vypomáhal s učením a následně se věnoval kvadriviu (aritmetika, geometrie, astronomie a hudba; dohromady tzv. sedm svobodných umění). Později se bakalářský gradus získával po absolvování artistické fakulty a umožňoval vstup na ostatní fakulty univerzity. Bakalář následně po dalším studiu a obhajobě samostatné odborné práce (\"these\") mohl získat gradus \"Magister\" (\"mistra\", původně \"učitel\" či \"představený\") na artistické fakultě (fakultě svobodných umění, odtud jeho celý název \"magistr svobodných umění\"). Magistr značil na středověké univerzitě původně učitele, už ve středověku se však stal akademickým titulem a byl nezbytným předpokladem pro získání učitelského oprávnění (tzv. \"licentia docendi\"). Oprávněným, tj. zpravidla jmenovaným učitelům, se někdy říkalo též magister regens.\n\nNa boloňské univerzitě se nicméně postupně v okruhu učitelů římského práva (\"doctores legum\") z čestného titulu stala zvláštní akademická hodnost, která se rozšířila do celé Evropy. Učitelé kanonického práva byli zváni \"doctores canonum et decretalium\" a v okamžiku, kdy se sloučilo studium světského a církevního práva, vznikl dodnes užívaný titul \"iuris utriusque doctor\". Vedle něj pak na pařížské univerzitě vznikl \"theologiae doctor\" a pak také doktorát lékařství, fyziky, gramatiky, logiky apod. Povinným předstupněm k získání doktorátu bylo ale nutně bakalářské studium na artistické fakultě, následované ziskem licenciátu. Kromě titulu doktora bylo též dříve používáno označení \"mistr\", nejen na pražské univerzitě, ale i na řadě dalších evropských univerzit získávali doktorát právníci a lékaři, zatímco na bohoslovecké a artistické fakultě byl nejvyšším titulem Magister (\"mistr\").\n\nNa odborných fakultách (ve středověku teologické, právnické a lékařské) se uděloval titul doktor, který až v 18. století v Rakousku titul magistra nahradil a ten zůstal pouze titulem farmaceutů (PhMr.). Později tedy magisterský titul vyšel z užívání a až do moderní doby zůstaly již jen různé obdoby doktorátů. V Praze a Vídni tvořili absolventi univerzit s doktorátem tzv. doktorské sbory, které se až do roku 1873 mj. podílely na správě univerzity a příslušných fakult a na doktorských zkouškách. Magisterský titul byl pak znovu zaváděn v důsledku Boloňského procesu, aby nahradil tzv. \"malé doktoráty\" a aby též vysokoškolský systém v Evropě (rovněž v Česku), včetně titulů, lépe odpovídal titulům \"anglosaského světa\", kde jsou podmínky pro získání doktorátu obtížnější.\n\nV Německu se v 19. století odehrávaly významné změny ve vysokoškolském vzdělávání. Artistická fakulta, která zde byla označena jako filozofická fakulta, začala pro získání finální, závěrečné, kvalifikace požadovat též určité příspěvky ve výzkumu osvědčené disertací, což bylo označeno jako doktorát filozofie (ve zkratce Ph.D.). Prakticky veškeré s tímto spjaté financování zde bylo zajišťováno centrální vládou.\n\nReformy zde se staly mimořádně úspěšné a poměrně rychle začaly německé univerzity přitahovat zahraniční studenty, a to zejména ze Spojených států amerických. Tato praxe měla natolik značný vliv, že byla dovezena do USA, kde v roce 1861 začala Yale University udělovat Ph.D. těm studentům, kteří již měli ukončený bakalářský program na americké vysoké škole, úspěšně ukončili předepsaný kurz a úspěšně obhájili svou práci, resp. disertaci, obsahující původní výzkum v přírodních či humanitních vědách. Tato kvalifikace určená pro výzkum byla první takovou, která mohla být v Severní Americe udělena. Poté co se v Německu začaly filozofické fakulty rozdělovat, byl název doktorátu upravován – např. \"Dr. rer. nat.\" pro doktoráty na fakultách přírodních věd – nicméně ve většině anglicky mluvících zemích byl ponechán \"doktorát filosofie\" jako doktorát pro výzkum ve všech disciplínách.\n\nVysokoškolské kvalifikace určené pro výzkum se poprvé ve Spojeném království objevily na konci 19. století v podobě doktora věd (\"Doctor of Science\", ve zkratce DSc, nebo ScD) a ostatních \"vyšších doktorátů\". University of London představila DSc v roce 1860, nicméně jako pokročilý studijní kurz, který přímo následoval na předchozí bakalářské studium (BSc), spíše než jako kvalifikaci pro výzkum.\n\nPrvní tzv. vyšší doktorát v moderním smyslu byl DSc z Durham University, který byl představen roku 1882. Uvedené bylo brzy následováno dalšími univerzitami, včetně Cambridge University, která zřizuje vlastní ScD ve stejném roce a University of London transformuje svůj DSc do programu určeného pro výzkum roku 1885. Ačkoliv se jednalo o velmi vysoké kvalifikace, tak spíše než programy určené pro výcvik ve výzkumu na úrovni PhD, uvádí Harold Jeffreys, že získání doktorátu věd (ScD) z Cambridge bylo „více či méně ekvivalentní k tomu, být navržen pro Royal Society“ (akademii věd).\n\nKonečně roku 1917 byl pak představen i program zaměřený na výcvik ve výzkumu, tedy současný Ph.D. program (Doctor of Philosophy), po vzoru amerického a německého modelu – ten se stal rychle oblíbeným mezi britskými i zahraničními studenty. Mírně starší DSc programy (Doctor of Science) nicméně stále na britských univerzitách existují, společně s mnoha staršími tzv. vyššími doktoráty.\n\nAž do poloviny 19. století nebyly uvedené pokročilé programy kritériem pro profesuru, a to na většině vysokých škol. Situace se začala postupně měnit, protože ambicióznější badatelé na velkých školách odjížděli do Německa na 1 až 3 roky získat Ph.D. v oblasti přírodních či humanitních věd. Postupně se tak i v USA začaly objevovat školy nabízející vyšší kvalifikace. Roku 1861 Yale University udělovala první tři doktoráty Ph.D. v Severní Americe, získali je Eugene Schuyler, Arthur Williams Wright a James Morris Whiton. V následujících dvaceti letech též další univerzity v USA začaly nabízet doktorský program (Ph.D.), např. Harvard University či Princeton University. Další univerzity zaměřené na tento program následovaly, např. Johns Hopkins University. Od roku 1900 bylo v USA udíleno zhruba 300 Ph.D. ročně, přičemž většina z nich šesti univerzitami (Yale University, Johns Hopkins University, Harvard University, Princeton University a dalšími). Nebylo tak již nutné studovat v Německu.\n\nV Německu národní vláda financovala univerzity a výzkumné programy předních profesorů. Bylo nemožné, aby profesoři, kteří nebyli schváleni Berlínem, vzdělávali studenty vyšších kvalifikací. Oproti tomu ve Spojených státech amerických soukromé univerzity, obdobně jako státní univerzity, byly nezávislé na federální vládě. Nezávislost byla vysoká, nicméně prostředky pro financování byly nízké. Průlom přišel ze strany soukromých nadací, které začaly pravidelně podporovat přírodní vědy a historii, velké korporace pak někdy podporovaly inženýrské programy. Roku 1919 pak \"Rockefeller Foundation\" založila pro tzv. postdoktorandy \"postdoctoral fellowship\". Mezitím přední univerzity ve spolupráci s učenými společnostmi zřídily síť vědeckých časopisů. Pro pokrok ve výzkumu na univerzitách se tak stala základem známá formule „Publish or perish“ (česky přibližně: \"Publikuj, nebo zahyň\"). Po druhé světové válce státní univerzity po celé zemi značně expandovaly ve vysokoškolském pregraduálním vzdělávání (bakalářské programy) a též značně přidaly programy magisterské, či doktorské, orientované na výzkum (graduální, či postgraduální). Absolventi uvedených fakult musí mít vhodný záznam o publikační činnosti a výzkumných grantech. Na konci 20. století se zásada „Publish or perish“ stala čím dál tím více důležitější na vysokých školách a menších univerzitách.\nOvšem platy Ph.D. pracovníků pak mohou být v jistých oborech menší.\n\nPodrobné požadavky pro udělování Ph.D. se liší po celém světě a dokonce i mezi jednotlivými školami. Obvykle je pro studenta nutné, pokud chce absolvovat Ph.D. program (doktorský studijní program), aby měl kvalifikaci ekvivalentní té magisterské, tedy kvalifikaci úrovně \"Master's degree\" (magisterského stupně, 7 v ISCED), či případně \"Honours degree\". \"Master's degree\" lze zpravidla získat v příslušném magisterském studijním programu. \"Honours degree\" („honorovaný bakalář“) lze zpravidla získat po ukončení klasického bakalářského studijního programu (\"Bachelor's degree\"), většinou tříletého, následovaného roční nástavbou, přičemž součástí tohoto ročního „honorovaného“ studia je často výzkum v konkrétním oboru a závěrečná práce, která mívá většinou požadován větší rozsah než bakalářská práce. Úspěšnému přijetí k Ph.D. studiu může často předcházet předložení kopií důležitých akademických listin, doporučujících dopisů, často jsou také požadovány zformulovaný záměr výzkumu a osobní stanovisko. Většina univerzit také před přijetím do tohoto programu zve uchazeče na zvláštní pohovor.\n\nKandidát musí předložit určitý projekt, resp. disertaci, často se skládající z původního akademického výzkumu, který je v zásadě hoden k tomu, aby mohl být publikován v recenzovaném časopise. V mnoha zemích musí kandidát obhájit tuto práci před komisí, která je složena z odborníků jmenovaných univerzitou. V jiných zemích je disertace zkoumána komisí odborníků, kteří stanovují, zda je disertace v principu na odpovídající úrovni a oznamují případné problémy, které je třeba vyřešit před tím, než je možné disertaci nechat projít, resp. ji schválit.\n\nNěkteré univerzity v anglicky nemluvících zemích začaly přijímat podobné standardy anglofonním Ph.D. programům pro své doktoráty orientované na výzkum (blíže Boloňský proces). Ph.D. student či kandidát obvykle studuje na akademické půdě pod úzkým dohledem, supervizí.\n\nS popularitou distančního vzdělávání a technologií e-learningu některé univerzity nyní akceptují studenty zapsané do distančního vzdělávání, resp. kombinovaného studia, které vhodně kombinuje částečně prezenční studium a částečně distanční studium (částečný úvazek).\n\nPh.D. programy označované jako „sendvičové“ (\"sandwich Ph.D.\") značí, že Ph.D. studenti netráví celou dobu studia na stejné univerzitě. Místo toto stráví první a poslední období doktorského studia na svých domovských univerzitách a mezi tím provádí výzkum jinde.\n\nPotvrzení PhD (pojednání k disertační práci, angl. \"PhD confirmation\") je předběžná prezentace či přednáška, kterou kandidát na PhD prezentuje fakultě, respektive dalším zainteresovaným členům. Přednáška následuje poté, co bylo oznámeno vhodné téma a může zahrnovat takové náležitosti jako účel výzkumu, použitou metodologii, předběžné výsledky a očekávání, plánované nebo hotové publikace atp.\n\nPotvrzení přednášky může být shledáno jako předběžná zkušební veřejná obhajoba, ačkoli členové fakulty v této fázi ještě stále mohou do značné míry ovlivnit směr výzkumu. Na konci přednášky PhD kandidát může být shledán jako \"potvrzený\", což znamená, že členové fakulty uvedené schvalují a věří, že studie je dobře řízena a bude s vysokou pravděpodobností končit u kandidáta úspěchem.\nPráce v univerzitním prostředí, resp. na akademické půdě obvykle vyžaduje doktorát (PhD), nicméně v některých zemích je možné získat relativně vysokou pozici i bez doktorátu. Pro Severní Ameriku lze obecně říci, že profesoři doktorát (PhD) mají, nebo přesněji řečeno, jsou stále více povinni jej mít – uvedené je užíváno jakožto určité měřítko pro hodnocení.\n\nMotivace pro dosažení PhD může též zahrnovat budoucí zvýšení příjmu, nicméně v mnoha případech toto není výsledkem. Bernard H. Casey z Univesity of Warwick (Spojené království) výzkumem naznačuje to, že napříč všemi předměty, PhD poskytuje navýšení příjmu o 26 % (napříč všemi obory) – doktorské vzdělání (PhD) tedy poskytuje uvedené, přičemž z tohoto magisterské poskytuje 23 % a bakalářské 14 %; dále též uvádí, že jsou důležité benefity pro společnost z tohoto dalšího vzdělávání či výcviku pro výzkum, tedy z PhD, a to ačkoli některé výzkumy naznačují, že překvalifikovaní pracovníci jsou často méně spokojení a méně produktivní ve své práci. Tyto obtíže jsou stále více pociťovány při hledání zaměstnání absolventy kupř. práva. Ph.D. studenti se často musejí zadlužit, aby mohli uvedené zdárně dokončit.\n\nŘádný doktorát v oboru (PhD) je také vyžadován na některých pozicích mimo akademickou půdu, typicky ve výzkumu (př. farmacie) v nadnárodních korporacích atp.\n\nSystém vzdělávání v USA často nabízí malou pobídku k přesunu studentů v PhD programech.\n\nCílem ekvivaletního Doctor of Arts bylo zkrátit čas potřebný ke zdárnému dokončení programu, a to zaměřením se na pedagogickou činnost, místo na výzkum, nicméně Doctor of Arts programy stále též obsahují určitou signifikantní výzkumovou složku.\n\nKlást si ale otázku, „zda má titul Ph.D. smysl,“ je podle některých akademických pracovníků srovnatelné s tím, kdybyste se ptali, zda je na světě příliš mnoho umění nebo kultury. Akademičtí pracovníci věří, že znalosti se z vysokých škol šíří do společnosti, která se díky tomu stává produktivnější a zdravější.\n\nV některých zemích (např. Česko) bývá u Ph.D. často kritizován a uváděn jako problém též tzv. inbreeding, což lze charakterizovat například tak, že student něco vystuduje, udělá si pak i doktorát (Ph.D.) v oboru, nicméně už na té samé škole, popř. v tom samém oboru, a pak kupříkladu i časem nahradí tohoto svého profesora, u kterého doktorát dělal, rovněž v tom samém oboru, což má vést k tomu, že: se tímto způsobem „vytvářejí uzavřené skupinky, které si o sobě velmi často myslí, že jsou na světové špici, byť nejsou ani na té regionální.“ (blíže: Akademický inbreeding)\nV Německu, resp. v německy mluvících zemích, či ve většině východní Evropy, v nástupnických státech bývalého Sovětského svazu, ve většině částí Afriky, Asie, či v mnoha španělsky mluvících zemích, je odpovídající stupeň Ph.D. (Doctor of Philosophy) nazýván zjednodušeně jen „Doctor“ (doktor).\n\nDoktorát, titul Ph.D., tedy označení pro doktora (Dr.), se dnes užívá de facto po celém světě v různých obdobách, přičemž charakter studia je, též díky Boloňskému procesu, do určité míry více či méně podobný.\n\nDoktorské studium vedoucí k doktorátu (Ph.D.) bývá obvykle orientováno akademicky a velmi individuálně (na rozdíl například od magisterského studia), přičemž na doktorát se často chodí tzv. „za osobností.“\n\nV Evropě lze získat nadnárodní verzi, tzv. Evropský doktorát (\"Doctor Europaeus\").\nV České republice je nutností pro udělení tohoto titulu vysokoškolské doktorské studium v příslušném doktorském studijním programu (hovorově také často \"PhD studium\" nebo \"doktorandské studium\", dříve \"aspirantské studium\", \"vědecká (umělecká) aspirantura\", \"vědecká výchova\", případně \"postgraduál\", nebo dnes \"velký doktorát\") v trvání 3-4 let podle individuálního studijního plánu (ISP) pod vedením školitele, dříve (1990–1998) nazývané jako „postgraduální studium“. Toto studium je zde zaměřeno na vědecké bádání a samostatnou tvůrčí činnost v oblasti výzkumu nebo vývoje nebo na samostatnou teoretickou a tvůrčí činnost v oblasti umění. Tomuto studiu předchází vždy studium magisterské, to bývá většinou pětileté, avšak např. pro některé lékařské obory se jedná o souvislé šestileté magisterské studium (MUDr.), v některých např. uměleckých oborech jde zase o souvislé čtyřleté magisterské studium (MgA.) atd. PhD případně může být možné získat i na vysokých školách ve světě a v Česku jej pak i uznat, tzv. nostrifikace.\n\nAbsolvovaný poslední cyklus vysokoškolského studia může být požadován pro činnost ve výzkumu (např. v nadnárodních korporacích), také bývá často předpokladem pro vědce (např. v AV ČR) – v ČR se jedná též o nezbytný požadavek pro případné pozdější získaní doktorátu věd. Rovněž bývá klíčovým předpokladem pro vysokoškolského učitele, tedy pro působení jakožto odborný asistent, či následně jako docent (na základě habilitačního řízení, ve světě pozice \"associate professor\"), případně později jako profesor (na základě řízení ke jmenování profesorem, ve světě pozice \"professor\"); pro působení v pozici lektora nebo asistenta není potřeba. Nicméně v některých odůvodněných případech, většinou výjimečně, nemusí být pro pozdější jmenování docentem, či později profesorem, Ph.D. vyžadováno. Pro umělecké obory pak zákon připouští výjimku a pro jmenování docentem, či později profesorem, nemusí být vůbec absolvování vysoké škole nezbytně nutné. Docent a profesor jsou pak v Česku vědecko-pedagogické (či umělecko-pedagogické) hodnosti, pro které je třeba splnit určité podmínky, typicky jde o pedagogickou činnost, publikační činnost, činnost ve výzkumu, příp. uměleckou činnost atp. (nejedná se o další studium/vzdělání).\n\nNáplní doktorského studia je v ČR především výzkum předem stanoveného vědeckého (nebo uměleckého) úkolu pod individuálním vedením školitele a pod dozorem oborové rady. Studovat lze dnes zpravidla v prezenční či kombinované formě studia, přičemž formy studia jsou v rámci Boloňského procesu rovnocenné (dosažené tituly jsou stejné). Studium je pak řádně zakončeno složením státní doktorské zkoušky a obhájením disertační práce, při níž student doktorského programu obhajuje kvalitu svého výzkumu nebo umělecké činnosti; obhajobou se také prokazuje schopnost a připravenost k samostatné činnosti v oblasti výzkumu nebo vývoje nebo k samostatné teoretické a tvůrčí umělecké činnosti. Disertační práce musí dle českého vysokoškolského zákona obsahovat „původní a uveřejněné výsledky nebo výsledky přijaté k uveřejnění“.\n\nŠkolitel není pouhým vedoucím závěrečné kvalifikační práce doktoranda (disertační práce), ale dozoruje a vede celé jeho studium, odbornou a vědeckou přípravu doktoranda, sestavuje se studentem jeho ISP, předkládá předsedovi oborové rady roční hodnocení doktoranda, navrhuje děkanovi např. zahraniční stáže doktoranda atd. Školitelem bývá zpravidla docent, nebo profesor, případně to může být též uznávaný odborník, například doktor věd. V rámci doktorského studia zde bývá často jako základ vyučována metodologie vědy, zásady vědecké činnosti a další odborné předměty dle specializace. Kredity se dále udílejí za pedagogickou činnost, absolvované předměty, výstupy na vědeckých konferencích, absolvované zahraniční stáže, publikované články atd. Doktorand má často předepsán určitý počet hodin pro pedagogickou činnost (přímou výuku, semináře, resp. cvičení, případně konzultace atd.). Studium v doktorském programu sleduje a hodnotí oborová rada ustavená podle vnitřního předpisu vysoké školy nebo její součásti, která má akreditovaný příslušný doktorský studijní program. Pro studijní programy ze stejné oblasti studia mohou vysoké školy nebo jejich součásti na základě dohody vytvořit společnou oborovou radu. Předsedu oborové rady volí ze svého středu její členové, přičemž předsedou oborové rady je garant doktorského studijního programu.\n\nDoktorand by měl pod vedením svého školitele veřejně publikovat své odborné články, studie, navštěvovat vědecké konference, vést či oponovat bakalářské práce, ve vyšších ročnících případně někdy též magisterské (diplomové) práce apod. Po absolutoriu se v akademickém prostředí často hovorově označuje jako tzv. postdoktorand (\"postdoc\") – dotyčný je způsobilý pro vykonávání činnosti odborného asistenta na vysoké škole (pracovně někdy zkracováno \"odb. as.\", ve světě pozice \"assistant professor\"), příp. vědeckého pracovníka.\n\nTitul „doktor“ (Ph.D.) byl pro absolventy doktorských studijních programů v ČR zaveden roku 1998 zákonem č. 111/1998 Sb. (zákon o vysokých školách) po vzoru \"anglosaského světa\". V předchozím období, v letech 1990–1998, byl jeho obdobou stejný doktorský titul, tedy „doktor“ (ve zkratce Dr.), v tomto období se jednalo dle zákona o standardně tříleté „postgraduální studium“, nikoliv o standardně 3-4letý „doktorský studijní program“. V předcházejícím období, v letech 1953–1998, jim po vzoru SSSR předcházel titul, přesněji vědecká hodnost, „kandidát věd“ (CSc.), jedná se tedy de facto o ekvivalenty. CSc. byla přesněji dříve „nižší vědecká hodnost“, udělovala se ještě též „vyšší vědecká hodnost“ DrSc. („doktor věd“), jehož variantu dnes právní řád ČR (vysokoškolský zákon) nezná, pouze Akademie věd České republiky (AV ČR) dnes uděluje DSc. („doktor věd“), tedy jeho určitou obdobu na základě vlastních stanov. Doktorský studijní program může mít akreditována pouze vysoká škola univerzitního typu, tedy Ph.D. dnes mohou udělovat pouze tyto školy, případně instituce ve spolupráci s vysokou školou univerzitního typu (v ČR typicky AV ČR).\n\nTitul Ph.D. bývá někdy v ČR hovorově označován jako tzv. velký doktorát, aby se odlišil od tzv. malého doktorátu, který se uděluje po úspěšném absolvování rigorózní zkoušky (PhDr., ThDr., JUDr. atd.). Doktorský titul Ph.D., „doktor“ (8 v ISCED), tedy není ekvivalentem titulu PhDr., což je titul magisterského stupně (7 v ISCED) „doktor filozofie“, který značí de facto stejnou kvalifikaci jako „magistr“ (Mgr.). \"Malé doktoráty\" (rigorózum) bývají často v současnosti označovány jako historická záležitost či specifikum Česka či Slovenska z minulosti a zpravidla nemají ve světě obdobu (jejich udělování, nikoliv jejich existence, kupř. srov. J.D. a JUDr.); v těchto zemích se totiž v tomto nejedná o žádný další stupeň studia, získaného vzdělání, resp. kvalifikace, navíc – Boloňský proces chápe pouze tři klasické stupně vysokoškolského vzdělání: bakalářské – magisterské – doktorské (blíže ISCED).\n\nSamotný doktorand je studentem v doktorském studijním programu, primárně se tedy nejedná o zaměstnance dané univerzity, ale o studenta, přičemž dle formy studia se pak vnitřně (pracovně) rozdělují na interní a externí doktorandy. Postavení doktorandů je do určité míry podobné asistentům (pracovně někdy zkracováno \"as.\"), ti jsou však zaměstnanci a pobírají plat (resp. mzdu). Doktorand v prezenční formě studia (interní doktorand) většinou pobírá stipendium, v ČR se jedná většinou o několik tisíc Kč (kupř. šest tisíc Kč). Doktorandi také v některých případech mohou získat pracovní úvazek na pozici asistenta. Rovněž mohou být k tomuto financováni z příslušného grantu. Interní doktorandy pak stát také většinou různě zvýhodňuje či podporuje – v ČR stát považuje doktoranda za studenta nikoliv max. pouze do 26 let (standardně), ale pro některé, zejména daňové, účely až do dovršení 28 let.\n\nV Česku je v současnosti (2014) struktura studentů vysokých škol následující: kolem 60 % studentů studuje první cyklus vysokoškolského studia (bakalářský studijní program), zhruba třetina studentů studuje ve druhém cyklu studia (magisterský studijní program) a právě třetí cyklus (doktorský studijní program) zde studuje stabilně kolem 6-8 % všech studentů vysokých škol, přičemž tento cyklus v ČR nedokončí více než polovina zapsaných studentů, což je ještě vyšší neúspěšnost než u studentů cyklu prvního; uvedené pak může do jisté míry souviset též s tím, že v ČR mají zpravidla studenti třetího cyklu od svého zápisu ke studiu nárok na měsíční doktorské stipendium, pro studenty magisterského studia tak může být v některých případech výhodné se přihlásit ke studiu doktorskému, a to ať už jej skutečně studovat hodlají, či nikoliv. Druhou příčinou může být ekonomická situace těchto studentů, protože stipendium do 10 000 Kč nepokryje životními náklady již dospělých lidí, kteří mívají často rodinu, či vlastní bydlení apod..\n\nNa některých univerzitách může existovat školení pro ty, kteří chtějí dohlížet na Ph.D. studia. V současné době existuje velké množství literatury pro akademiky, kteří toto chtějí. Dinham a Scott (2001) argumentovali, že celosvětový růst v oblasti studentů ve výzkumu byl doprovázen zvýšením řady návodů/manuálů, jak pro studenty, tak pro školitele, citují přitom příklady jako je Pugh a Phillips (1987). Tito autoři publikovali empirická data o přínosech toho, že Ph.D. kandidát může získat, pokud publikuje svou práci, a poznamenávají, že Ph.D. studenti jsou tomu spíše nakloněni s adekvátní podporou svých školitelů.\n\nWisker (2005) uvádí, jak se výzkum v uvedených oblastech rozlišuje mezi dvěma modely dohledu (supervize): první model supervize (\"technical-rationality model\") zdůrazňuje techniku, druhý model (\"negotiated order model\") je méně mechanistický a zdůrazňuje plynulou a dynamickou změnu v Ph.D. procesu. Existuje značné množství literatury ohledně očekávání toho, že školitelé mohou mít své studenty, několik doktorandů, a že studenti mohou mít své školitele, tedy nikoli jednoho, ale školitele pro každý kurs zvlášť.\nNěkteré zajímavosti pouze z ČR uvádí například pramen \"Učitelské noviny (2013)\":\n\nNěkteré zajímavosti ze světa uvádí například pramen \"The Economist (2011)\":\n\n\n"}
{"id": "1216720", "url": "https://cs.wikipedia.org/wiki?curid=1216720", "title": "Peter Varga", "text": "Peter Varga\n\nPeter Varga (* 1971, Komárno) je český herec a divadelník.\n\nNarodil se v Komárně a od dětství byl fascinován divadlem. Po maturitě na hotelové škole byl přijat na loutkářskou katedru Divadelní fakulty Akademie múzických umění v Praze. Po absolvování fakulty v rice 1993 přešel se s vými spolužáky do Dejvického divadla a v roce 1996 do Divadla v Dlouhé, kde působí dodnes (2016).\n\n"}
{"id": "1216722", "url": "https://cs.wikipedia.org/wiki?curid=1216722", "title": "Anton Zoebl", "text": "Anton Zoebl\n\nAnton Zoebl (6. ledna 1852 Brno – 25. června 1902 Vídeň) byl rakouský agronom, vysokoškolský pedagog a politik německé národnosti z Moravy; poslanec Moravského zemského sněmu.\n\nNarodil se v Brně. Vystudoval 1. německé gymnázium v Brně a Vysokou školu zemědělskou ve Vídni. V roce 1876 složil učitelské zkoušky pro výuku na středních zemědělských školách. Téhož roku získal titul doktora filozofie. Díky stipendiu podnikl studijní cesty po zemědělských školách. Na podzim 1876 byl jmenován řádným učitelem a roku 1877 profesorem. Vyučoval v Novém Jičíně. Po deseti letech přešel počátkem roku 1887 na Vysokou školu technickou v Brně, kde působil jako pedagog až do své smrti. Publikoval řadu studií v oboru agronomie. Podílel se na organizování rolnických úvěrových spolků.\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii venkovských obcí, obvod Šumperk, Vízenberk, Staré Město, Šilperk. Poslancem byl do své smrti roku 1902. V roce 1896 se uvádí jako německý nacionální kandidát (Německá lidová strana). Porazil tehdy Johanna Rottera, kandidujícího za německé liberály (Německá pokroková strana). Ve volbách získal Zoebl i podporu rodícího se německého agrárního hnutí (Deutsche Bauernpartei Mährens, pozdější Německá agrární strana), ale nebyl přímo jejím kandidátem. \"Národní politika\" ho označuje za německého rolnického kandidáta. Byl členem zemského výboru, kde nahradil poslance Ludwiga Merorese. Od roku 1898 byl prezidentem německé sekce zemské zemědělské rady.\n\nZemřel v červnu 1902. Odcestoval tehdy vlakem z Brna do Vídně, kde ho krátce po příjezdu postihla mozková mrtvice na levé straně. Ztratil vědomí a jeho stav se během noci zhoršoval, načež zemřel.\n"}
{"id": "1216725", "url": "https://cs.wikipedia.org/wiki?curid=1216725", "title": "Juliana Nasavsko-Dillenburská", "text": "Juliana Nasavsko-Dillenburská\n\nNositelek jména Juliana Nasavsko-Dillenburská je více:\n"}
{"id": "1216731", "url": "https://cs.wikipedia.org/wiki?curid=1216731", "title": "Bedřichovská vrchovina", "text": "Bedřichovská vrchovina\n\nBedřichovská vrchovina je geomorfologický okrsek v Jizerských horách, zabírající jižní části Jizerské hornatiny. Rozkládá se na ploše 53,58 km². Tvořena je výrazně porfyrickou žulou až granodioritem. Nejvyšším vrcholem je Mariánská hora (873,9 m n. m.) a mezi další vrcholy patří Buková (836,3 m n. m.), Slovanka (820,0 m n. m.), Krásný (797,0 m n. m.), Bramberk (787,0 m n. m.) či Žulový vrch (742,8 m n. m.).\n\nS výjimkou středních partií je zalesněná, když převažují smrčiny s příměsí jedlí, buků, bříz či modřínů. Ve střední části se naopak rozkládají louky a rekreační objekty. Vrchovina je součástí chráněné krajinné oblasti Jizerské hory. Zasahuje také do přírodních rezervací Jedlový důl, Jindřichovský mokřad a Malá Strana.\n"}
{"id": "1216732", "url": "https://cs.wikipedia.org/wiki?curid=1216732", "title": "Heřman II. Bádenský", "text": "Heřman II. Bádenský\n\nHeřman II. Bádenský (asi 1060 – 7. října 1130) byl držitel titulu markraběte bádenského.\n\nNarodil se asi roku 1060 jako syn Heřmana I. Bádenského a Judity z Backnangu-Sulichgau. V letech 1112-1130 byl veronským markrabětem.\n\nJeho celý titul zněl: \"Pán z Bádenska, hrabě z Breisgau a markrabě z Verony\".\n\nNa markraběcí stolici nastoupil roku 1074.\n\nOženil se s Juditou Hohenberskou. Spolu měli dvě děti:\n\nZasloužil se o přestavu augustiniánského kláštera v Backnangu, který nechal postavit jeho otec.\n\nZemřel 7. října 1130. Pohřben je v Angustiniánském klášteře v Backnangu.\n"}
{"id": "1216733", "url": "https://cs.wikipedia.org/wiki?curid=1216733", "title": "Mikuláš Alexander", "text": "Mikuláš Alexander\n\nMikuláš Alexander nebo rum. Nicolae Alexandru († 16. října 1364, Câmpulung) bylo kníže Valašského knížectví a v posledním roce vlády svého otce Basaraba I. i spoluvládce.\n\nZa jeho vlády nastávala postupná centralizace moci v knížectví. Za své sídlo si vybral město Câmpulung, ve kterém později vybudoval klášter Negru Vodă, kde je podle své poslední vůle pohřben. Po svatbě s druhou manželkou Clarou Dobokay uznal svrchovanost sedmihradského biskupa nad katolíky, žijícími ve Valašském knížectví. V roce 1359 ve městě Curtea de Argeş (podle některých historiků ve městě Câmpulung) založil Uhersko-valašské římskokatolické biskupství, které se později stalo pravoslavným. Mimo jiné osvobodil od platby daní saské obchodníky z Braşova, kteří do Valašska přicházeli.\n\n"}
{"id": "1216737", "url": "https://cs.wikipedia.org/wiki?curid=1216737", "title": "Černostudnická hornatina", "text": "Černostudnická hornatina\n\nČernostudnická hornatina je geomorfologický okrsek v Jizerských horách, který zahrnuje jižní okraj Jizerské hornatiny. Rozkládá se na ploše o výměře 28,88 km². Tvořen je středně zrnitým muskovit-biotitickým granitem a část je fylitového složení. Nejvyšším vrcholem je Černá studnice (869,2 m n. m.) a k dalším vrcholům se řadí Pustina (831,2 m n. m.) a Muchov (786,7 m n. m.). Ve středních partiích je převážně, jinde středně až málo zalesněná s převažujícím smrkovým či smíšeným porostem a buky. V okrajových částech se vyskytuje také zástavba. Lokalita je využívána příznivci turistiky a slouží též jako středisko zimních sportů.\n"}
{"id": "1216738", "url": "https://cs.wikipedia.org/wiki?curid=1216738", "title": "Štítarská kultura", "text": "Štítarská kultura\n\nŠtítarská kultura je archeologická kultura z pozdní doby bronzové, zhruba z let 950–800 př. n. l. Navazuje na knovízskou kulturu. Někdy je štítarská kultura považována za vývojové období knovízské kultury, od které se však v některých rysech liší. Štítarská kultura byla patrně sociálně diferencovanější než knovízská, navíc se změnil způsob pohřbívání: od žárového se přešlo k pohřbům těl vybavených zbraněmi či náčelnickými atributy. Ze štítarské kultury se vyvinula kultura bylanská. Své jméno získala podle vesnice Štítary u Kolína, kde byl okolo roku 1895 objeven kostrový dvojhrob z pozdní doby bronzové. Pochování dvou osob v jednom hrobě bylo v době bronzové neobvyklé, navíc v hrobě bylo nalezeno i šestnáct keramických nádob, takže byla dle Štítar pojmenována celá kultura.\n"}
{"id": "1216739", "url": "https://cs.wikipedia.org/wiki?curid=1216739", "title": "Heřman IV. Bádenský", "text": "Heřman IV. Bádenský\n\nHeřman IV. Bádenský (1135 – 13. září 1190, nedaleko Antiochie) byl markrabě veronský a bádenský z dynastie Zähringenů.\n\nNarodil se rjako syn Heřmana III. Bádenského a Berty, dcery Šimona I. Lotrinského. Okolo roku 1162 se oženil s Bertou, dcerou hraběte Ludvíka Tübingenského.\nSpolu s císařem Fridrichem I. Barbarossou se zúčastnil obléhání Milána a bitvy u Legnana.\n\nByl také účastníkem třetí křížové výpravy a zemřel ve Svaté zemi nedaleko Antiochie.\n"}
{"id": "1216740", "url": "https://cs.wikipedia.org/wiki?curid=1216740", "title": "Alois Zöllner", "text": "Alois Zöllner\n\nAlois Zöllner (\"cca 1851\" – 3. listopadu 1905 Dolní Moravice) byl rakouský politik německé národnosti z Moravy; poslanec Moravského zemského sněmu.\n\nByl dědičným rychtářem v Dolní Moravici (Nieder Mohrau).\n\nKoncem 19. století se zapojil i do vysoké politiky. V zemských volbách roku 1896 byl zvolen na Moravský zemský sněm, za kurii venkovských obcí, obvod Šternberk, Rýmařov. Mandát zde obhájil v zemských volbách roku 1902. V roce 1896 se uvádí jako kandidát Německé lidové strany. V roce 1902 se na sněm dostal jako všeněmec. Po rozkolu ve všeněmeckém hnutí roku 1902 přešel do Freialldeutsche Partei (Svobodná všeněmecká strana, později oficiálně Deutschradikale Partei neboli Německá radikální strana). Byl prvním všeněmeckým kandidátem, který pronikl na zemský sněm na Moravě. Patřil mezi nejaktivnější poslance. Zabýval se zejména zemědělskou tematikou. Na mandát rezignoval v srpnu 1905. Rezignoval se zdravotních důvodů. Na sněmu ho nahradil Otto Kindermann.\n\nZemřel v listopadu 1905 ve věku 54 let.\n"}
{"id": "1216741", "url": "https://cs.wikipedia.org/wiki?curid=1216741", "title": "Putridarium", "text": "Putridarium\n\nPutridarium (z lat. \"putrefieri\", tj. hnijící, rozpouštějící se) je dočasné pohřebiště určené pro depozici mrtvol během jejich rozkladu před přesunem kosterních pozůstatků na definitivní pohřebiště. Obvykle má podobu krypty umístěné pod podlahou kostela. Běžný je jejich výskyt především v klášterech na jihu Itálie, ovšem z hygienických důvodů tam přestaly být na počátku 20. století využívány.\n\nPo pohřebních obřadech byli mrtví v putridariu vsazeni do kamenných lavic, aby se v nich jejich těla postupně dehydratovala a rozkládala. V lavicích byl velký otvor s nádobou, do níž během rozkladu stékaly tělesné tekutiny. Po patřičné době (obvykle se jednalo tak o rok) byly tyto očištěny a přemístěny k druhému pohřbu na definitivní pohřebiště, zpravidla do kostnice.\n\n"}
{"id": "1216742", "url": "https://cs.wikipedia.org/wiki?curid=1216742", "title": "Tanvaldská vrchovina", "text": "Tanvaldská vrchovina\n\nTanvaldská vrchovina je geomorfologický okrsek v Jizerských horách, do něhož spadá území jižních a jihovýchodních partií Jizerské hornatiny. Rozkládá se na ploše o rozloze 62,70 km². Tvořena je výrazně porfyrickou žulou až granodioritem. Významnými body jsou Špičák (803,2 m n. m.), Vyhlídka (678,3 m n. m.) či Dračí vrch (675,5 m n. m.). Střední části vrchoviny jsou málo, ostatní středně a více zalesněné, a to smrkovými porosty, v nichž se vyskytují také buky. V oblastech, kde nejsou lesy, se vyskytují louky a zástavba. Lokalita je využívána příznivci zimních sportů, pro něž jsou zde zbudovány lyžařské areály. Část Tanvaldské vrchoviny je součástí chráněné krajinné oblasti Jizerské hory. Zasahují sem ale také přírodní památky Pod Dračí skálou a Jindřichovský mokřad.\n"}
{"id": "1216743", "url": "https://cs.wikipedia.org/wiki?curid=1216743", "title": "Heřman V. Bádenský", "text": "Heřman V. Bádenský\n\nHeřman V. Bádenský (asi 1180 – 16. ledna 1243) byl markrabě bádenský a veronský.\n\nNarodil se asi roku 1180 jako syn Heřmana IV. Bádenského a Berty z Tübingenu.\n\nRoku 1217 se oženil s hraběnkou Irmengardou Brunšvickou.\n\nV Německém trůnním sporu byl Heřman na straně krále Filipa a v letech 1208–1211 na straně císaře Oty IV. Brunšvického. Byl také oddaným stoupencem císaře Fridricha II. Štaufského.\n\nByl zakladatel několika měst jako byla např. Backnang, Pforzheim či Stuttgart.\n\nPodporoval mnoho klášterů jako např. Maulbronn, Tennenbach, Herrenalb nebo Salem.\n\nSe svou manželkou měl čtyři děti:\n\nZemřel 16. ledna 1243. Pohřben byl v klášteře v Backnangu, ale poté byly pozůstatky přeneseny do kláštera v Lichtenthalu.\n"}
{"id": "1216744", "url": "https://cs.wikipedia.org/wiki?curid=1216744", "title": "Vyhlídka (Jizerské hory)", "text": "Vyhlídka (Jizerské hory)\n\nVyhlídka (678,3 m n. m.) je vrchol v Jizerských horách, součást Tanvaldské vrchoviny. Nachází se ve vzdálenosti půl kilometru severozápadním směrem od náměstí ve Smržovce. Skalnatý vrchol je tvořen výrazně porfyrickou žulou až granodioritem. Pod vrcholem se na stupni nacházejí výrazné skalní mísy, z nichž největší, zvaná Čertova, má délku 150 centimetrů a je naplněna vodou. Kopec je zalesněný smrkovým porostem. Z vrcholu je možné pozorovat krajinu jižním a východním směrem.\n"}
{"id": "1216746", "url": "https://cs.wikipedia.org/wiki?curid=1216746", "title": "Santa Maria della Scala", "text": "Santa Maria della Scala\n\nSanta Maria della Scala je barokní kostel Panny Marie v Trastevere v Římě.\nKostel byl postaven mezi lety 1593–1610 pro ikonu Madony, která měla – umístěná na schodiště (italsky \"scala\") sousedního domu – zázračně uzdravit dítě. V roce 1597 byl rozestavěný kostel přidělen řádu karmelitánům. Fasáda kostela byla dokončena 1624.\n\nKostel je postaven na půdorysu řeckého kříže se třemi postranními kaplemi. Uvnitř se nachází baldachýn od architekta Carla Rainaldiho a obraz \"Stětí Jana Křtitele\" od nizozemského malíře Gerarda van Honthorsta.\n\nKostel Santa Maria della Scalla, vycházející z della Portova jezuitského chrámu Il Gesù, se stal spolu s Madernovým Santa Maria della Vittoria vzorem pro barokní karmelitánské kostely.. Průčelí kostela se promítlo taktéž do vzhledu pražského kostela P. Marie Vítězné.\n"}
{"id": "1216747", "url": "https://cs.wikipedia.org/wiki?curid=1216747", "title": "A-104 (rozcestník)", "text": "A-104 (rozcestník)\n\nA-104 může být:\n"}
{"id": "1216748", "url": "https://cs.wikipedia.org/wiki?curid=1216748", "title": "Milo Yiannopoulos", "text": "Milo Yiannopoulos\n\nMilo Yiannopoulos (* 18. října 1984, Athény) je britský novinář a podnikatel. Yiannoupoulos založil v roce 2011 bulvární online magazín \"The Kernel\", zaměřený na moderní technologie. Prodal jej roku 2014 společnosti Daily Dot Media. Do širšího povědomí se dostal koncem roku 2015, kdy se začal ve svých komentářích zabývat kontroverzí ohledně kauzy Gamergate, kterou také pomohl zmedializovat. V současnosti působí jako redaktor technologické rubriky pro americký konzervativní server Breitbart.com. V roce 2016 na sebe upoutal pozornost také svým přednáškovým turné po amerických univerzitách, nazvaným „The Dangerous Faggot Tour.“ Otevřeně se přiznává ke své homosexuální orientaci. Zásadně však vyvolal odpor poté, co se vyjádřil pozitivně na adresu potencionality pedofilních svazků.\n\nMilo Yiannopoulos se narodil v Athénách pod rodným jménem Milo Hanrahan, ale vyrostl v Anglii. Po svém řeckém otci zdědil katolickou víru, jeho matka je židovka. Navštěvoval Univerzitu v Manchesteru, kterou však nedostudoval. Poté dva roky studoval anglickou literaturu na univerzitě v Cambridge, studia opět nedokončil.\n\nYiannopoulos se původně hodlal věnovat divadelní kritice, ale během práce pro The Daily Telegraph, zkoumající vztah žen a IT, se v roce 2009 se začal zajímat o moderní technologie a jejich sociální aspekty. V roce 2011 spolu s několika přáteli založili online magazín \"The Kernel\", ve kterém zastával post šéfredaktora, do té doby lze datovat i jeho přihlášení se k hnutí alt-right. Po finančních problémech a tahanících v roce 2014 z této pozice odstoupil a magazín převzala společnost Daily Dot Media. Z pozice homosexuála často mluví o hrozbě islámu. Tvrdí že islamizace Evropy je jedním z důvodů, proč tráví čas v Americe, proto také horlivě podporoval republikánského kandidáta na prezidenta Spojených států amerických Donalda Trumpa.\n\nYiannopoulos byl mezi prvními novináři, reflektujícími kauzu GamerGate, která začala v srpnu 2014. Kritizoval politizaci videoherní kultury ze strany feministických programátorů, aktivistů a blogerů. Od října 2015 působí jako vedoucí technologické sekce serveru Breitbart.com.\n\nV první polovině roku 2016 navštívil v rámci turné ke své chystané knize „The Dangerous Faggot Tour“ (volně přeloženo „turné nebezpečného buzíka“) několik severoamerických univerzit, kde pronášel proslovy týkající se aktuálních společenských otázek, feminismu nebo imigrace. Během jeho návštěvy na DePaul University došlo k incidentu, při kterém bylo jeho vystoupení přerušeno aktivisty z hnutí Black Lives Matter, kvůli čemuž skončilo po dvaceti minutách. Vedení univerzity celou událost odsoudilo.\n\n1. února 2017 došlo na Kalifornské univerzitě v Berkeley k protestům proti Milově přednášce, které přerostly v nepokoje vedoucí k uzavření kampusu a zrušení jeho přednášky. Prezident Donald Trump pohrozil univerzitě odebráním federálních dotací. Po tomto incidentu bylo rozhodnuto o jeho pozvání na Konzervativní politickou akční konferenci (CPAC), kde měl přednést řeč chystanou původně pro univerzitu v Berkeley. Týden před chystanou konferencí však prosáklo na veřejnost video, kde obhajoval sex mužů s třináctiletými mladíky. I přesto, že vzal později svá slova zpět s tím, že dotyčné tvrzení měl na mysli jen v žertu, CPAC zrušila jeho pozvání, nakladatelství Simon & Schuster s ním zrušilo smlouvu na knihu Dangerous a on sám byl přinucen opustit redakci Breitbart.com.\n\nV červenci roku 2016 Milo napsal kritický článek o novém feministickém rebootu Ghostbusters, následně na Twitteru zkritizoval herečku Leslie Jones, která se ve zmíněném filmu hraje jednu z hlavních rolí. Leslie Jonesová ho okamžitě zablokovala, Milo pak ihned Tweetnul „blocked by another black dude.“ Také později uvedl, že Jonesová vypadá jako jeho bývalý sexuální partner. Twitter toto považoval za „hate speech“ a i přes to že Milův účet na Twitteru byl už v minulosti dočasně pozastaven, tentokrát jeho Twitter účet @Nero dostal permanentní ban. Na Twitteru ihned začal trendovat hashtag #FreeMilo. Milovi příznivci tento čin totiž viděli jako útok na svobodu slova. Yiannopoulos se objevil v mnoha rozhovorech nejen pro televizi ale také pro The Right Side Broadcasting nebo InfoWars které moderuje Alex Jones.\n"}
{"id": "1216749", "url": "https://cs.wikipedia.org/wiki?curid=1216749", "title": "Josef Goebl", "text": "Josef Goebl\n\nJosef Goebl (24. září 1846 Libina – 24. září 1912 Olomouc) byl rakouský politik německé národnosti z Moravy; poslanec Moravského zemského sněmu a starosta Uničova.\n\nVystudoval a profesně působil jako kupec. Od roku 1897 působil jako starosta Uničova. Do funkce byl potvrzen opět roku 1904. Starostou byl až do své smrti. Zastával též funkci člena okresní školní rady a předsedy okresního silničního výboru v Uničově. Roku 1908 získal Řád Františka Josefa (rytířský kříž).\n\nPočátkem 20. století se zapojil i do vysoké politiky. V zemských volbách roku 1902 byl zvolen na Moravský zemský sněm, za kurii městskou, obvod Uničov, Rýmařov. Mandát zde obhájil v zemských volbách roku 1906. Po volební reformě šlo nyní o německý obvod Uničov, Litovel, Něm. Libavá atd. Poslancem byl do své smrti roku 1912. V roce 1902 se uvádí jako kandidát národovecké Německé lidové strany. Stejně tak ve volbách roku 1906.\n\nZemřel v září 1912 v olomoucké zemské nemocnici.\n"}
{"id": "1216751", "url": "https://cs.wikipedia.org/wiki?curid=1216751", "title": "Věznice Sing Sing", "text": "Věznice Sing Sing\n\nSing Sing Correctional Facility je věznice s nejvyšším stupněm ostrahy, která se nachází v americkém městě Ossining 50 km severně od New Yorku a je provozována státem New York. Je v ní vězněno okolo 1700 osob a má asi tisíc zaměstnanců.\n\nJe třetí nejstarší věznicí ve státě New York, byla založena roku 1826 a byl v ní zaveden tzv. Auburnský systém, podle něhož měli vězni přísně zakázáno mezi sebou mluvit. Název věznice pochází z jazyka domorodého kmene Wappingerů a znamená „kámen na kameni“.\n\nVe věznici byly prováděny popravy na elektrickém křesle, poslední proběhla v roce 1963 a trest smrti byl ve státě New York zrušen roku 1972. Nejznámějšími popravenými v Sing Singu byli 19. června 1953 Julius a Ethel Rosenbergovi, obvinění ze špionáže ve prospěch Sovětského svazu.\n\nMezi vězni Sing Singu byli Lucky Luciano, Paul Geidel nebo Dewey Bozella. Věznice je zmíněna ve filmech \"Producenti\", \"Maniac Cop\", \"Hudson Hawk\" nebo \"Loupež na úrovni\". V hovorové americké angličtině se vžil pro vězení termín „up the river“ (nahoře na řece), narážející na umístění Sing Singu na horním toku řeky Hudson.\n\nV Sing Singu vystupoval operní pěvec Fjodor Šaljapin.\n\nV roce 2014 byl představen návrh, aby byla budova bývalé elektrárny proměněna na muzeum vězeňství.\n\n"}
{"id": "1216753", "url": "https://cs.wikipedia.org/wiki?curid=1216753", "title": "Zlatý muž", "text": "Zlatý muž\n\nZlatý muž (1980, The Golden Man) je sbírka patnácti sci-fi povídek amerického spisovatele Philipa K. Dicka z let 1953-1974.\n\nSbírka se námětově pohybuje od klasické sci-fi přes antiutopie a postkatastrofickou vizi až k povídce, která by se dala zařadit do žánru fantasy. Obsahuje následující povídky:\n\n\n"}
{"id": "1216754", "url": "https://cs.wikipedia.org/wiki?curid=1216754", "title": "Eduardo Mendoza", "text": "Eduardo Mendoza\n\nEduardo Mendoza (pseudonym Ricardo Medina, * 11. ledna 1943, Barcelona) je katalánský spisovatel, píšící španělsky, který se stal v roce 2015 laureátem Ceny Franze Kafky.\n\nJeho rodiči byli Eduardo Mendoza Arias-Carvajal a Cristina Garriga Alemana. Jako vystudovaný právník (1966) pracoval v letech 1973–1982 jako tlumočník pro OSN v New Yorku.\n\nRoku 2013 mu byla udělena Evropská knižní cena (šp. Premio del Libro Europeo) za knihu \"Riña de gatos: Madrid 1936\". O tři roky později se stal laureátem prestižní Cervantesovy ceny.\n\n\n\n"}
{"id": "1216765", "url": "https://cs.wikipedia.org/wiki?curid=1216765", "title": "Casiano Delvalle", "text": "Casiano Delvalle\n\nCasiano Delvalle (* 13. srpen 1970) je bývalý paraguayský fotbalista a reprezentant. Mimo Paraguay působil na klubové úrovni v Chile, Číně a Japonsku.\n\nCasiano Delvalle odehrál za paraguayský národní tým v roce 1995 celkem 3 reprezentační utkání.\n\n"}
{"id": "1216766", "url": "https://cs.wikipedia.org/wiki?curid=1216766", "title": "A-104 (dálnice v Rusku)", "text": "A-104 (dálnice v Rusku)\n\nA-104 je federální dálnice v Ruské federaci, která leží v Moskevské oblasti a vede z Moskvy přes Dolgoprudnyj, Jachromu a Dmitrov do Dubny. Její celková délka je 125 kilometrů a většinu cesty vede podél Moskevského průplavu. V Moskvě má křížení s Moskevským dálničním okruhem, mezi 28. a 35. kilometrem od Moskvy má společné vedení s A-107 ze Zvenigorodu do Noginsku a u Dmitrova má krátký společný úsek s A-108 vedoucí od Ruzy do Orechova-Zujeva.\n"}
{"id": "1216767", "url": "https://cs.wikipedia.org/wiki?curid=1216767", "title": "FA Amateur Cup", "text": "FA Amateur Cup\n\nFootball Association Amateur Cup byl amatérský fotbalový turnaj, který se pořádal v letech 1893–1974. Poté co byl FA Cup určen pouze pro profesionální týmy, bylo v roce 1892 rozhodnuto o založení čistě amatérského turnaje. Prvním vítězem se stal v sezóně 1893/94 univerzitní klub Old Carthusians FC. Soutěž zanikla v roce 1974 a byla následně nahrazena asociační soutěží FA Vase.\n\nNejúspěšnějším týmem byl s deseti prvenstvími klub Bishop Auckland.\n\nSoutěž nebyla odehrána v průběhu první a druhé světové války, s výjimkou sezón 1914/15, kdy byla odehraná celá, a 1939/40, kdy byla soutěž přerušena po odehrání předkol.\n\nZdroj: \n\nZdroj: \n\n\n"}
{"id": "1216768", "url": "https://cs.wikipedia.org/wiki?curid=1216768", "title": "Moskevský průplav", "text": "Moskevský průplav\n\nMoskevský průplav ( – \"Kanal imeni Moskvy\"), do roku 1947 nazývaný průplav Moskva-Volha ( – \"Kanal Moskva-Volga\"), je průplav v Rusku v Moskevské a v Tverské oblasti spojující řeky Volhu a Moskvu. Jeho celková délka je 128 kilometrů.\n\nMoskevský průplav začíná na Volžské přehradě u Dubny a vede převážně v jižním směru. Do Moskvy se vlévá v moskevském předměstí Tušinu. Hloubka kanálu je 5,5 m a u hladiny má šířku 85 m a na dně 45 m.\n\nO propojení Volhy s Moskvou uvažoval již Petr Veliký a v letech 1825–1844 byla dokonce zahájena výstavba. Úspěšný byl ale až projekt, o kterém 15. června 1931 rozhodl ústřední výbor Komunistické strany sovětského svazu. Jednalo se o jeden z největších projektů druhé pětiletky (1932–1937). Stavba byla prováděna otrokářským stylem pomocí vězňů, pro které byl zřízen v letech 1932–1938 tábor Gulagu u Dmitrova nazývaný nejprve \"Dmitrovlag\" a později \"Dmitlag\". V roce 1936 zde pracovalo 192 034 vězňů. Celkem jich za dobu prací zemřelo bezmála třiadvacet tisíc a padesát tisíc jich po dokončení prací dostalo amnestii.\n\nV roce 1947 byl průplav přejmenován na \"Moskevský\".\n\n"}
{"id": "1216772", "url": "https://cs.wikipedia.org/wiki?curid=1216772", "title": "Katharine Cook Briggsová", "text": "Katharine Cook Briggsová\n\nKatharine Cook Briggsová (3. ledna 1875 – 1968) byla společně se svou dcerou Isabel Briggsovou Myersovou spolutvůrkyní soupisu osobnostních typů známého jako Myers-Briggs Type Indicator (MBTI).\n\nKatharine Cook Briggsová se v roce 1875 narodila do rodiny, jež podporovala rovnoprávnost žen ve vzdělávání. Její otec byl na fakultě v Michigan State University, tehdy známé jako \"Michigan Agricultural College\". Poté, co Katharine absolvovala vysokou školu, vzala si Lymana Briggse, fyzika a ředitele \"Bureau of Standards\" ve Washingtonu, D.C.\n\nDne 18. října 1897 se Katharine a Lymanovi narodilo jediné dítě, které přežilo své dětstvíː Isabel Briggsová Myersová. Mezitím co Isabel vyrůstala, Briggsová vyvinula mnoho teorií o správném způsobu, jak vychovávat dítě. Katharine odebrala Isabel z tradičního vzdělání, vzala ji domů a vyzvala, aby četla a psala na jakékoli téma zájmu. \n\nKatharinin zájem o osobnostní typy vzrostl, když se její dcera setkala s mužem, kterého si později také vzala, tedy s Clarencem Myersem. Katharine totiž v Myersovi cítila odlišnost od zbytku rodiny. Aby si zachovala svůj vztah k dceři, snažila se Myerse pochopit prostřednictvím svých vědomostí o osobnostních typech.\n\nKatharine Cook Briggsová byla učena doma vlastním otcem. Tvrdila, že si nemůže vybavit, kdo ji naučil psát, ale že ať to byl kdokoli, psaní ovládal jen slabě. Nikdy se nezúčastnila formální školy, teprve když ve čtrnácti odešla na vysokou školu. Získala vysokoškolský titul v zemědělství a stala se známou akademičkou v době, kdy se mylně věřilo, že příliš mnoho vzdělání u žen poškozuje jejich reprodukční schopnosti. \n\nPo škole pracovala jako učitelka. Po celý život byla nadšenou čtenářkou a spisovatelkou.\n\nK. C. Briggsová sledovala údaje ze studií tehdejšího dětského vzdělávání a společenských vývojových teorií. Vytvořila dovednostní test pro děti. Viděla to jako klíč ke šťastné budoucnosti a dobrého žití dítěte. Její nejstarší výzkum ji v roce 1917 dovedl k určování čtyř hlavních osobnostních typů: rozjímavý typ, spontánní typ, vedoucí typ a společenský typ, které později vyvinula do termínů používaných v pozdějším MBTI, tzn. Ixxx\", ExxP, Ex\"TJ a ExFJ (viz. MBTI). Nicméně, i když zkoumala díla různých filozofů, vědců a psychologů, nebyla schopna určit definitivní teorii typu, který měl zahrnovat všechny aspekty. Kvůli nedostatku poznatků se rozhodla začít rozlišovat typy dle vlastní teorie. \n\nPsala eseje o výchově a vzdělávání dětí, věříc, že děti mají vrozenou zvědavost a že vzdělání je to, co tento přirozený instinkt pohání. Katharinin prvý zájem o osobnostní typy rozkvétal z jejích pokusů o psaní beletrií. Pro vytvoření bohatšího charakteru svých postav v beletriích se totiž pokoušela chápat podrobnosti o lidské osobnosti a chování. Její první dva články byly publikovány v časopisu \"New Republic\". Oba pojednávaly o Jungově teorii. První byl publikován v roce 1926 (\"\"Meet Yourself Using the Personality Paint Box\"\") a druhý v roce 1928 (\"\"Up From Barbarism\"\"). \n\nV roce 1923 Katharine narazila na práci Dr. Carla Junga a představila ji své dceři. Jeho teorie se zaměřovala na vrozené rozdíly mezi lidmi v ohledech na jejich rozhodování a příjem informací. Po přečtení knihy Dr. Junga, \"Psychological Types\", Katharine upustila od tvorby své vlastní osobnostní teorie a začala se hlouběji soustředit na Jungovy myšlenky. Isabel, zpočátku nezaujatá typem výzkumu, změnila názor, když narazila na práci, která měla určovat vhodný typ povolání pro určité charaktery. Rozhodla se tedy vynaložit své úsilí společně s matkou. Katharine a Isabel byly silně ovlivněny Jungem a shodly se, že jeho myšlenky by mohly pomoci lidem lépe se rozhodovat v životě a vidět individuální rozdíly v pozitivním světle. S tímto začaly dvacetileté období pozorování osobnostních typů. Roku 1945 Katharine a Isabel, s pomocí Lymana Briggse, utvořili první posuzování studentů na \"George Washington Medical School\". Udržujíc v paměti matčino rané dílo, Isabel během druhé světové války vytvořila test, který měl pomoci lidem určit vhodnou války týkající se práci. \n\nPo zbytek svého života byla Katharine Cook Briggsová oddaná pohánění myšlenek Dr. Junga kupředu a jejich uplatňování způsoby, které mohou dělat lidské životy lepšími. Isabel ukončila studie a se svými, matčinými i Jungovými postřehy byla schopná započít vytváření dotazníku k posouzení typu. Isabel strávila druhou polovinu svého života snahou splnit matčinu vizi. Katharine C. Briggsová byla především poháněcí silou a inspirací pro vytvoření MBTI a Isabel zase pracovní silou, která samotný fyzický test dokončila. \n\nKatharine a její raný výzkum osobnostních typů byl pomůckou k vytvoření jednoho z nejznámějšího a nejpoužívanějšího osobnostního nástroje, tedy Myers-Briggs Type Indicator neboli MBTI. V současné době je využíván v oblastech jak ve všeobecném tak výkonném vývoji a rodinném poradenství. Odhaduje se, že od doby, kdy byl v roce 1962 zařazen mezi \"Kolekci testů Educational Testing Service\", MBTI využívá přes 50 milionů lidí. \n\nPodle MBTI se každý osobnostní typ skládá ze čtyř kategorií, z toho každá kategorie je jeden pár schopností. Katharine a Isabel tvrdí, že každý člověk zapadá do jedné z šestnácti možných kombinací osobnostních typů, se svou dominantní schopností z každého páru vpředu v každé ze čtyř kategorií. \n\nRámec testu se jen zřídka změnil od doby, kdy jej Briggsová s Myersovou poprvé vyvinuly. MBTI je některými kritizován za skutečnost, že jej Katharine Cook Briggsová vyvinula ve svém domě před provedením rozsáhlejšího vědeckého výzkumu, namísto toho, aby tomu bylo naopak.\n"}
{"id": "1216775", "url": "https://cs.wikipedia.org/wiki?curid=1216775", "title": "David Woodard", "text": "David Woodard\n\nDavid Woodard (; * 6. dubna 1964, Santa Barbara, Kalifornie) je americký dirigent, spisovatel a potomek prominentní koloniální rodiny. V roce 1990 přišel s novým slovem prekviem (zkratka pro preemptivní requiem), kontaminací, který popisuje jeho buddhistický postoj skládání hudebních děl, která mají být předváděna v průběhu nebo těsně před úmrtím daného subjektu.\n\nVzpomínkové bohoslužby v Los Angeles, kde mimo jiné Woodard uvedl svá hudební díla, zahrnuje v roce 2001 občanský obřad, který se konal na dnes již zaniklé lanové dráze Angels Flight, kde se ctila vzpomínka zesnulého Leona Praporta a jeho zraněné vdovy Loly, pro tuto příležitost byla celá Hill Street uzavřena. Dirigoval také divoké zádušní mše, mimo jiné pro pelikána kalifornského na bermě, části pláže, kde zvíře zemřelo. Při přípravě hudebních partitur používá pestrobarevné inkousty.\n\nTimothy McVeigh se obrátil s prosbou na Woodarda. Žádal, aby v předvečer jeho popravy oddirigoval mši prequiem. Ačkoli Woodard připomněl, jakého „hrozného činu“ se McVeigh dopustil, chtěl mu poskytnout útěchu. Woodard souhlasil s tím, aby proběhla premiéra jeho cody ze skladby \"Ave Atque Vale\" s místním lokálním dechovým sborem v kostele Svaté Máří Magdaleny, poblíž federálního vězení v Terre Haute v Indianě, před posluchači, mezi kterými byli svědci následujícího rána. Arcibiskup Daniel M. Buechlein a později i kardinál Roger Mahony požádali papeže Jana Pavla II., aby Woodardovu hudbu požehnal.\n\nWoodard je známý pro jeho kopie přístrojů Dreamachine, které byly vystaveny v uměleckých muzeích po celém světě. V Německu je známý příspěvky pro literární časopis \"Der Freund\", včetně spisů o mezidruhové karmě, rostlinného vědomí a paraguayské usedlosti Nueva Germania.\n\nZ otcovy strany je Woodardovou 9. prababičkou Frances Lathamová, které se dnes také říká „matka guvernérů“. Ta se v roce 1638 usadila na ostrově Aquidneck Island (Portsmouth), který se brzy stal součástí kolonie nesoucí oficiální název „State of Rhode Island and Providence Plantations“. Prostřednictvím Lathamové je Woodard také přímým potomkem evropských předků, Boleslava I., Haralda Modrozuba a Alfréda Velikého.\n\nWoodard získal své vzdělání na Kalifornské univerzitě v Santa Barbaře, The New School a Kolumbijské univerzitě.\n\nV roce 2003 byl Woodard zvolen jako radní města Juniper Hills (Los Angeles County) v Kalifornii. V rámci této funkce navrhl sesterský vztah s kolonií Nueva Germania. Aby mohl postoupit svůj plán, Woodard cestoval do vegetariánské utopie a setkal se s jejím vedením obce. Po první návštěvě se ale rozhodl nepokračovat v pracích na sesterských vztazích, našel ale v komunitě předmět pro svá studia pro pozdější spisy. Co Woodarda zvláště zajímá, jsou proto-transhumanistické pilíře (např. sebe-vyhnanství) spekulativního plánovače Richarda Wagnera a Elisabeth Förster-Nietzscheové, která spolu se svým manželem Bernhardem Försterem založila a žila v kolonii v letech 1886 až 1889. V uznání zakládajících ideálů kolonie, Woodard složil sborovou hymnu, „Our Jungle Holy Land“. \n\nOd roku 2004 do roku 2006 Woodard vedl četné výpravy do Nueva Germania, s podporou tehdejšího amerického viceprezidenta Dicka Cheneyho. V roce 2011 Woodard udělil švýcarskému spisovateli Christianovi Krachtovi povolení k uveřejnění jejich značné osobní korespondence, a to především o kolonií Nueva Germania, vyšla ve dvou svazcích v rámci univerzity v Hannoveru ve vydavatelství Wehrhahn Verlag. Tomáš Dimter popisuje práci jako „hravý text, ve kterém se oba aktéři baví s notnou dávkou ironie o vzkříšení projektu Nueva Germania, rasově čisté vesnice v Paraguayi.“ \"Frankfurter Allgemeine Zeitung\" poznamenal korespondence „inscenace patří k životu jako gin s tonikem“ \"Der Spiegel\" předpokládal, že první díl \"Five Years, sv. 1\", „je duchovní přípravnou prací“ k následnému románu Krachta \"Impérium\".\n\nPodle Andrewa McCanna se Woodard vypravil „na cestu za tím, co z tohoto místa zbývá a kde potomci původních osídlenců žijí v drasticky zhoršených podmínkách.“ Nabyté dojmy ho vedly k „propagaci kulturního profilu této komunity a k vybudování miniaturní kopie Bayeruthského operního domu na místě, kde dříve stávala rezidence rodiny Elisabeth Förster-Nietzcheové.“ Z obce Nueva Germania se během posledních několika let stala mírnější, přívětivější destinace, kde se nachází hotely poskytující nocleh a snídani a provizorní muzeum historie.\n\nSouběžně od roku 1989 do roku 2007, Woodard stavěl kopie Dreamachine, stroboskopického mechanizmu navrženého Brionem Gysinem a Ianem Sommervillem, který se skládá z plochého válce, vyrobeného z mědi nebo papíru, a otáčí se kolem elektrické lampy - když jej pozorujete se zavřenýma očima, stroj může vyvolat duševní aberace srovnatelné s intoxikací drog nebo sněním. Poté, co přispěl přístrojem Dreamachine k vizuální retrospektívě \"Ports of Entry\" Williama Sewarda Burroughse v roce 1996 v LACMA, Woodard se spřátelil s autorem a obdaroval ho „bohémským modelem“ (papír) Dreamachine k jeho 83. a posledním narozeninám. Sotheby's vydražil první stroj do soukromé sbírky v roce 2002, druhý zůstává v dlouhodobém zapůjčení od Burroughs estate v Spencer Museum of Art v Lawrence, Kansas.\n\n<br>\n"}
{"id": "1216778", "url": "https://cs.wikipedia.org/wiki?curid=1216778", "title": "Andrej Danko", "text": "Andrej Danko\n\nAndrej Danko (* 12. srpna 1974 Revúca) je slovenský právník a politik, předseda Slovenské národní strany a předseda Národní rady Slovenské republiky. Jeho politické působení je spojeno s několika kontroverzemi – v rozporu s běžnými pravidly byl například povýšen do hodnosti kapitána a svůj akademický titul JUDr. získal za rigorózní práci, která se ukázala být plagiátem.\n\nAndrej Danko se narodil v Revúci, kde také v letech 1988–1992 navštěvoval gymnázium Martina Kukučína, v letech 1992–1998 studoval na Právnické fakultě UK v Bratislavě. Souběžně s výkonem právnické praxe začal s podnikáním a založil několik obchodních společností se zaměřením na nemovitosti a ekonomické služby.\n\nV roce 2003 složil advokátní zkoušku a byl zapsán do seznamu advokátů Slovenské advokátní komory. Založil vlastní advokátní kancelář se zaměřením na občanské a obchodní právo; ve výkonu advokátní praxe pokračoval až do roku 2012, v roce 2016 ohlásil úmysl skončit s podnikáním i s advokátní činností.\n\nV roce 2006 se stal asistentem poslanců Slovenské národní strany (SNS) v slovenském parlamentu a byl nominantem strany ve volebních komisích při tehdejších parlamentních volbách. V roce 2010 se stal prvním místopředsedou strany, v roce 2012 pak jejím předsedou a nahradil tak dlouholetého kontroverzního předsedu strany Jána Slotu.\n\nVolební preference SNS se v té době pohybovaly dlouhodobě kolem hodnoty 5 %, což je hranice volitelnosti do slovenského parlamentu. Danko začal často vystupovat v médiích a opakovaně se vyjádřil, že strana je od jeho nástupu úplně „novým“ subjektem s novými lidmi, bez vazeb na kontroverzní minulost pod vedením předchozích předsedů. Pod jeho vedením preference strany prakticky soustavně rostly a ve volbách v roce 2016 se stala se ziskem 8,6 procenta hlasů čtvrtou nejsilnější slovenskou politickou stranou.\n\nVe složité povolební situaci, kdy v zásadě existovaly dvě možnosti dalšího vývoje (vznik široké pravicové koalice nebo sestavení vlády stávajícím premiérem Robertem Ficem), se ukázalo jako klíčové právě rozhodnutí Danka, který nakonec upřednostnil vznik třetí vlády Roberta Fica. Jako předseda druhé nejsilnější koaliční strany byl v březnu 2016 jmenován předsedou Národní rady SR.\n\nKdyž se v roce 2015 (několik měsíců před parlamentními volbami) začal objevovat neúměrně často v pořadech a diskusích televize TA3, začalo se spekulovat o jeho propojení na slovenského podnikatele Ivana Kmotríka. Oba existenci tohoto propojení odmítají.\n\nVe stejném roce vzbudilo širší mediální pozornost zbohatnutí jeho rodiny na privatizaci za třetí vlády Vladimíra Mečiara, kdy Dankův otec zprivatizoval místní lesnický podnik (Lesostav Revúca) za zlomek jeho účetní hodnoty. Danko tato obvinění odmítá.\n\nV roce 2016 vyšlo několik komentářů jeho kritiků, podle nichž trpí skrytou touhou po moci, což představuje jisté nebezpečí pro další vnitropolitický vývoj v zemi.\n\nNa Den ozbrojených sil byl v září 2016 ministrem obrany Petrem Gajdošem (SNS) mimořádně povýšen do hodnosti kapitán v záloze; před povýšením měl Danko hodnost desátník v záloze, polepšil si tak o osm hodností. Jedním z prezentovaných důvodů povýšení bylo i to, že se Andrej Danko údajně přimlouval pro navýšení rozpočtu pro slovenskou armádu. Kvůli tomuto případu získal posměšnou přezdívku \"kapitán Danko\".\n\nV září 2018 vyšel ve slovenském listu \"Denník N\" článek, podle kterého není jasné, jakým způsobem Andrej Danko titul JUDr. získal. Vývojem kauzy se ukázalo, že titul mu byl udělen za práci kompletně opsanou z pěti různych knih, práce neměla ani seznam použité literatury, i když byl podle tehdy platných norem univerzity povinný, a nesplňovala citační normy.\n\nV roce 2000 se oženil se Silviou, se kterou má dva syny, Andreje a Adama. Žili v rodinném domě v Miloslavově, v roce 2015 se rozvedli.\n"}
{"id": "1216779", "url": "https://cs.wikipedia.org/wiki?curid=1216779", "title": "Seznam starostů Uničova", "text": "Seznam starostů Uničova\n\nToto je seznam starostů města Uničova (včetně nejvyšších představitelů tohoto města v jiných historických obdobích jako předsedové MNV a MěNV).\n\n\n\n\n\n\n"}
{"id": "1216780", "url": "https://cs.wikipedia.org/wiki?curid=1216780", "title": "Seznam dílů seriálu Vražedná práva", "text": "Seznam dílů seriálu Vražedná práva\n\nToto je seznam dílů seriálu \"Vražedná práva\". Americký kriminálně-soudní televizní seriál \"Vražedná práva\" vysílá televize ABC od 25. září 2014. Do jara 2019 byly odvysíláno pět řad po 15 dílech. Tvůrci oznámili, že seriál dostane také šestou řadu, která bude zároveň poslední. Její premiéra byla ohlášena na 26. září 2019. V českém znění uvedla první tři řady seriálu televize AXN a první řadu i Nova Cinema.\n\n<onlyinclude></onlyinclude>\n\n"}
