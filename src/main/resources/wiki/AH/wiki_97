{"id": "1385115", "url": "https://cs.wikipedia.org/wiki?curid=1385115", "title": "Mycobacterium avium subspecies paratuberculosis", "text": "Mycobacterium avium subspecies paratuberculosis\n\nMycobacterium avium\" subspecies \"paratuberculosis (MAP) je intracelulární patogen. Napadá v první řadě buňky imunitního systému. Vyskytuje se u všech savců včetně lidí, způsobuje fatální onemocnění, které lze draze a dlouhodobě léčit, ale nelze je zcela vyléčit. Paratuberkulóza má dlouhou inkubační dobu (3 roky), po kterou ho nelze u nakažených spolehlivě detekovat. Endemický charakter (endemie) MAP znamená, že se vyskytuje trvale (po staletí) na rozsáhlých územích jako je střední a jižní Evropa či velká část Ameriky. Jediný obydlený kontinent, jehož území je téměř MAP prosté, je Austrálie.\n\nPrvní případ nákazy MAP byl popsán u skotu. Šíření a výskyt MAP je s hovězím dobytkem úzce svázán i dnes.\n23. října 1894 v Olenburgu, což je region Německa, koupil farmář krávu. Ztrácela mléko, chudla, proto se domníval, že ho prodejce okradl, rozhodl se zavolat veterináře. Místní veterinář pan Frederick Harmes prohlédl krávu, konstatoval průjem a vyhublost, předpokládal, že má střevní tuberkulózu (viz Tuberkulóza. Provedl kožní alergický test bovinním tuberkulinem, ale ten vyšel negativně. Kráva uhynula následujícího jara a Dr. Harmes poslal střevo, žaludek a omentum na prohlídku do Společnosti veterinárních patologů v Drážďanech.\nZde tkáně prohlédnul Dr. H. A. Johne a lékaři z Patologické společnosti z Bostnu z Massachusetts, konkrétně Dr. L. Frothingham.\nPopis nemoci v odborné literatuře vyvolal vlnu ohlasů, které ukázaly, jak široce je rozšířena. Na počest objevitele se paratuberkulóze říká v anglicky mluvících zemích Johne's disease.\nRoku 1913 vědec jménem Dalziel poprvé napsal, že Crohnova nemoc u lidí je natolik klinicky podobná PTB u zvířat, že budou mít společného původce.\n\nV roce 1939 došlo k fatální chybě, která zkoumání PTB na 30 let zkomplikovala. Nezávislá laboratoř na výzkum mykobakterií izolovala původce nemoci a nechala si ho zaregistrovat jako ATCC 12227, nazývaný také kmen 18 (K18). Tento kmen se stal základem mnoha dalších studií, byl považován za původce nemoci až do roku 1968, kdy bylo dokázáno, že se jedná o kontaminaci, ve skutečnosti je K18 M. avium serovar 2. Tato chyba zmařila podstatnou část výzkumů PTB.\n\nProblémy s diagnostikou přetrvávaly i v 70. letech minulého století. Teprve ve chvíli, kdy se začalo po laboratořích striktně vyžadovat, aby zveřejnily specificitu a senzitivitu testů (validita laboratorního testu), se diagnostika zpřesnila.\n\nV roce 1983 bylo uspořádáno první setkání specialistů na PTB (The International Colloquium on Research in Paratuberculosis), které pomohlo sjednotit postupy proti této nemoci.\nRoku 1989 byla objevena vložená sekvence DNA, která je pro původce nemoci typická, nazvala se IS 900 (insert sequence). To umožnilo zlepšit diagnostiku, zavést nové metody přímého průkazu původce.\nRoku 1990 práce Dr. Marie -Francois Thorelové a jejich kolegů, kteří popsali biochemické testy a numerickou taxonomii jako diferenciální diagnostiku subtypů mycobacterium avium, vedly k označení původce nemoci za \"Mycobacterium avium subspecies paratuberculosis\".\nVědecké kruhy převzaly nové názvosloví, název MAP je od té doby jediný správný.\n\nMycobacterium avium subspecies paratuberculosis patří mezi mycobacterie, konkrétně do (MAC). Jedná se o nepočetnou skupinu netuberkulózních mykobakterií.\nMycobacterium avium se dělí na poddruhy (subspecies), které vyvolávají onemocnění převážně dýchacích cest a zažívacího traktu. \n\n1. Mycobacterium avium subspecies avium. Trvalým zdrojem infekce jsou volně žijící ptáci, u některých hejn se vyskytuje ve vysokém procentu. U domácí drůbeže se vyskytuje pouze u hejn s výběhem (velkochovy v halách nakazit nelze), nejčastěji starších dvou let, u kterých neprobíhá turnusové naskladňování a vyskladňování (mají kontinuální provoz). Od drůbeže se nejčastěji infikují domácí prasata (u velkochovů je infekce vyloučena), od prasat se nakazí člověk. Tuberkulóza lidí způsobená touto bakterií napadá často kosti, probíhá velice dlouho, úporně, po vyléčení zanechá celoživotní následky na skeletu pacienta. Tento způsob přenosu je typický pro ekofarmáře, kteří na dvoře chovají slepice i prasata, vejce a maso prodávají na trzích.\nSamotné nakažení člověka přímo z vajec nakažených nosnic (chovaných mimo haly s výběhem) je také možné, ovšem méně časté. \nNakažení člověka od volně žijících ptáků je zcela okrajové.\n\n2. Mycobacterium avium subspecies hominisuis. Způsobuje onemocnění člověka i prasat, je v prostředí trvale přítomna. Značné komplikace způsobuje u lidí s imunosupresí, konkrétně u pacientů AIDS, kde se vyskytuje jako jedna z prvních komplikací v podobě diseminových ložisek nemoci jako atypická pneumonie.\nVýskyt atypických pneumonií v populaci stoupá, jsou typické pro pacienty v pokročilém věku či pacienty oslabené jinými nemocemi.\n\n3. Mycobacterium avium subspecies paratuberculosis. Způsobuje paratuberkulózu. Trvalým zdrojem infekce je lesní zvěř a pasoucí se dobytek, v prostředí přežívá dále než dva roky, zdroji infekce bývají mokřady či napajedla se stojatou vodou. Lidé se nejčastěji nakazí pitím čerstvého mléka, pojídáním nepasterovaných sýrů či tepelně neopracovaným masem. V první řadě je poškozen imunitní systém, až poté zažívací orgány a to hltanem počínaje a konečníkem konče.\n\n4. Mycobacterium avium-intracellulare. Způsobuje chronické plicní onemocnění u lidí, patřící mezi atypické pneumonie. Léčba je zdlouhavá, nejistá, u pacientů s poruchami imunity často neúspěšná.\n\nMAP je grampozitivní bakterie tyčinkovitého tvaru. Gram pozitivní znamená, že se barví dle Grama modře. Bakteriální stěna je složena z tlusté voskovité vrstvy lipidů a polysacharidů. Zatímco mnoho mykobacterií produkuje glykolipidy, které umožňují jejich serotypizaci (sérotyp), MAP to nedělá. Voskovitá charakteristika stěny ztěžuje imunitnímu systému patogen rozeznat, po dlouhé období se pro něj stává „neviditelným“. Stejně tak je neviditelná po základním obarvení dle Grama (stěna odpuzuje činidla).\nChceme-li ji v mikroskopu zachytit, musí se obarvit acidoresistentním barvivem například dle Ziehl-Neelsena, zde se barví červeně stejně jako všechny mykobakterie. Nejčastější obrázek MAP je poroto červený, ačkoli se jedná o g+ bakterii.\nTyčinka má shodnou velikost s nejčastějším saprofytem střev, bakterií Escherichia coli.\nVyjádřeno v mikrometrech je to 0,5x1,5 mikronů.\n\nPři průkazu MAP pomocí kultivace (živná půda) je třeba vědět, že trvá dlouho, většinou déle než 3 měsíce.\nIdeální médium, které zamezí růstu jiných bakterií kromě MAP, je kultura z vaječných žloutků dle Harolda (Harold’s egg yolk medium = HEYM), musí obsahovat Mycobactin mycobactin.\nDaší z používaných agarů je Lowenstein-Jensen (LJ), do něj se přidává kromě mycobactinu i koktejl antibiotik jako je polymyxin B, amphotericin B, carbenicilin, plus sulfonamid trimetoprim na potlačení růstu kontaminačních kultur.\nPoužívají se i média typická pro izoloci mycobacterium tuberculosis jako je MB7H11, s přídavkem mykobaktinu a antibiotik.\n\nCelý genom MAP byl přečten na kmenu K10 (izolován v polovině 70. let). Má 4 829 781 bp (páry nukleotidů = base pairs) .\nMAP má v genomu vysoké procento guaninu a cytosinu (69%). \nPřečtením celého genomu bylo odhaleno dalších 362 sekvencí, které lze použít při diagnostice bakterie. \n\nKompletní sekvence genomu MAP kmen K10 je zveřejněna národním centrem pro biotechnologické informace (National Center for Biotechnology Information = NCBI) na GenBank pod číslem (accession number) AE016958. To umožňuje laboratořím po celém světě napojit se na databázi, načíst ji a pomocí ní identifikovat MAP.\nInstituce NCBI je součástí americké národní knihovny pro medicínu (United States National Library of Medicine), která je složkou nádorního institutu zdraví (National Institutes of Health), který spravuje federální ministerstvo zdravotnictví (United States Department of Health and Human Services). Vědecká databáze je tak uložena v těch nejlepších rukou. \n\nPro průkaz MAP ve vzorcích se používají sekvence DNA typické pro tuto bakterii, nikdy se nečte větší část genomu. Ze stovek specifických sekvencí je dobré vyjmenovat alespoň 3, které se nejčastěji používají pro diagnostiku v laboratořích.\n\nSekvence F 57, která obsahuje 620bp, 59%CG a je to jediná kopie v MAP genomu.\nISMAP02 patří mezi vložené sekvence (IS), je jí v genomu 6 kopií, má 1674bp. Velká část sekvence (80%) je podobná s jinými mycobacteriemi, což může způsobovat nespecifické reakce.\nIS900 má 1451bp, má specifické umístění (open reading frame), což ji činí nezaměnitelnou. Laboratorní testy nikdy neprokazují celou IS 900, ale jen její malou část (například sekvenci IS1, která má jen 155 nukleotidů), dochází k chybám při průkazu (testy nemají specificitu 100%, ale jen 98-99%).\n\nZa přímý průkaz MAP se dnes považuje jakýkoli průkaz DNA pomocí PCR (Polymerase chain reaction). MAPDT (MAP detection tests) se provádí z trusu, mléka, tkání, krve či kultivačních kultur. Lze testovat i potraviny jako je mléko a výrobky z něj jako jsou sýry, smetana atd., maso a jeho výrobky. U tohoto průkazu však nezjistíme, zda se jedná o infekční materiál, tedy o živé MAP či o inaktivované například pasterací. Nikdy se neprokazuje celá DNA, dokonce ani celá vložená sekvence se neprokazuje, většinou se dokazují jen malé útržky DNA. Takovýto průkaz je zcela automatizovaný, počítačově zpracovaný.\nPCR IS900 PCR testy pracující s původními sekvencemi IS900 se dnes používají zřídka, mají velice nízkou specificitu (hodně výsledku vyjde falešně pozitivních).Je to způsobeno značnou podobností s dalšími mycobacteriemi MAC .\n\nTestování dvou sekvencí v reálném čase se poavažuje za zesílenou kontrolu (internal amplification control = IAC) a ve světových laboratořích se běžně používá. Patří sem Real time PCR (RT-PCR) kde se současně prokazuje sekvence MAP F57 (specifická) a sekvence ISMav2 (nespecifická). Přítomny musí být obě, jinak je reakce negativní (MAP se neprokáže).\n\nU průkazu MAP se používají tyto přímé průkazy částí DNA:\n\nRestriction fragment length polymorphism (RFLP) je levná a široce používaná. Jedná se o první metodu k určování detekce MAP, kterou si mohly dovolit běžné laboratoře. \nK určení sekvence nukleotidů se použije restriction enzym, který rozezná patřičný úsek DNA a rozdělí ho (restriction digest). Vzniknou fragmenty DNA (restriction fragment), které se následně rozdělí podle délky v gelové elektroforéze. Fragmenty se čtou pomocí fluorescenčního barviva a vytváří se mapa genů, respektive se hledá specifická sekvence genů. Pokud zkoumáme například sekvenci IS900 touto metodou, pak se test jmenuje IS900-RFLP. \nK jejímu provedení je potřeba velké množství DNA, tím se liší od novějších metod, kde je zapotřebí třeba i jediné molekuly DNA. Jinými slovy pro tuto metodu je třeba předchozí kultivace MAP (trvá 3 měsíce i déle), kdežto novější metody se provádí přímo z infikovaného materiálu (výsledek je znám ihned).\n\nVariable Number Tandem Repeat (VNTR) je název pro úseky genomu, kde se opakuje stejná sekvence krátkých nukleotidů za sebou a to v neměnném pořadí (tandem). Při čtení úseků DNA získaných z terénní vzorků se zjišťuje, zda mají VNTR typickou pro MAP. \nSekvenci krátkých nukleotidů (9-100 bp.) se říká minisatelity. Minisatelity jsou v jednotlivých fragmentech DNA nalezeny v různém počtu, například tři za sebou, pět za sebou atd. Opakující se DNA tvoří značné procento DNA (u lidí 40%). Opakující se tandemy jsou pro průkaz MAP typické. \n\nMycobacterial Interspersed Repetitive Unit (MIRU) je metoda, která zkoumá opakující se fragmenty řetězce DNA o počtu 40-100bp. (minisatelity). Opakující se minisatelity, které však nejsou za sebou, ale v různých částech řetězce, jsou typické pro MAP. Je zdokumentováno 18 míst na DNA, kde se minisatelity vyskytují. Shoda mezi genotypem K10 a vyšetřovaným vzorkem se považuje za přímý průkaz MAP. \nExistuje kombinovaná metoda VNTR-MIRU, kdy se zkoumají všechny minisatelity, jak ty tandemové tak ty rozprostřené po celé DNA, vzájemnou kombinací se upřesní výsledek (zvýší se specificita testu).\n\nMultilocus Short Sequence Repeats (MLSSR) je metoda, která zkoumá opakující se fragmenty řetězce DNA o počtu 2-5bp. (mikrosatelity), které jsou umístěny na více místech. Mikrosatelity jsou mnohem kratší než minisatelity, zato se opakují častěji, tedy 2 až 50 krát v jednom lokusu (útržku DNA). Pokud bychom měli k dispozici celý genom, opakovali by se v něm řádově v tisícovkách lokusů. \nU MAP bylo identifikováno 185 mono, di a trinukleotidových mikrosatelitů, které se opakují na různých částech genomu, z toho 78 je považováno za zcela specifických a pro MAP nezaměnitelných.\n\n"}
{"id": "1385117", "url": "https://cs.wikipedia.org/wiki?curid=1385117", "title": "451 stupňů Fahrenheita (film)", "text": "451 stupňů Fahrenheita (film)\n\n451 stupňů Fahrenheita (v originále \"Fahrenheit 451\") je americký televizní dramatický film, který natočil režisér Ramin Bahrani podle stejnojmenného románu spisovatele Raye Bradburyho. Režisér svůj záměr natočit adaptaci zmínil již v roce 2016. Hlavní roli požárníka Guye Montaga ve filmu ztvárnil Michael B. Jordan a kapitána jeho jednotky pak Michael Shannon. Snímek byl premiérově uveden na Filmovém festivalu v Cannes a do televize byl poprvé uveden 19. května 2018.\n\n"}
{"id": "1385118", "url": "https://cs.wikipedia.org/wiki?curid=1385118", "title": "451° Fahrenheita (film)", "text": "451° Fahrenheita (film)\n\nFahrenheit 451 (v originále \"Fahrenheit 451\") je britské filmové drama, které natočil režisér François Truffaut podle stejnojmenného románu amerického spisovatele Raye Bradburyho. Hlavní postavou je požárník Guy Montag, který se svou jednotkou č. 451 podle zákona na místo hašení požárů pálí knihy. Po čase však sám knihy začne číst a spolu s požárníky musí jet spálit i knihy ve svém domě. Jeho postavu ve snímku ztvárnil rakouský herec Oskar Werner. Jeho manželku hrála Julie Christie a kapitána požárníků Cyril Cusack. Autorem hudby k filmu je Bernard Herrmann.\n\n"}
{"id": "1385129", "url": "https://cs.wikipedia.org/wiki?curid=1385129", "title": "Beesové z Chrostiny", "text": "Beesové z Chrostiny\n\nŠlechtický rod Beesů z Chrostiny byl spojen s Těšínským Slezskem po více než 500 let. Rod je psán s příjmením: Beeß, Befs, Bes, Bez, Bees, Beess a také z Krostiny, Kronsteinu, nebo von Beeß und Chrostin.\n\nDoposud neexistuje solidně zpracovaná genealogie jednotlivých rodových větví, které se píšou podle sídel tedy: z Kolna (Cöllnu, také Cölle) a Katovic, z Mišovic, z Maléřovic, z Tlustorobu, z Vrchlesu. Rod, který změnil svou původní slovanskou podobu rodového jména za jeho německou variantu.\n\nMezi přední badatele o tomto rodu patřil např. Josef Pilnáček , nebo Konrád Blažek . Také je možnost čerpat z Gothajských almanachů baronských rodů .\n\nNejstarší předkové tohoto slezského šlechtického rodinu pocházejí z Chorvatska, kdy se usadili okolo roku 644 ve Slezském vojvodství. Písemný doložený původ je od Adama I. Bysse (okolo roku 1311–1321), rádce slezského vévody Boleslava II. Opolského. Počátky rodu jsou spojeny s městem Hlohov (\"Głogów, město v Polsku\").\n\nVes Chrostina nebo také Hruština, psána i jako Chroszczyna, Krostina, ležící v Opolsku, nedaleko Niemodlina (německy \"Falkenberk, Opolské vojvodství, Polsko)\", byla od 15. století sídlem početné rodové větve, která byla často zmiňována v zemských knihách pro knížectví Opolské a Ratibořské.\n\nSyn Adama Bysse Adam II. (†1392), měl dva syny: Adama III., který v letech 1399–1423 spoluvlastnil Kujavy (\"obec Kujawy, Polsko\"), v letech 1405–1407 vlastnil dvůr v Předmostí (dnes část města Přerov), v roce 1406 byl hejtmanem Přerova. Jeho manželkou je Markéta Karlovcová z Krumsína. Druhým je Otto, který v 1423 vlastnil Rohov (německy \"Rogau\", polsky \"Rogów Opolski, Polsko\") v Opolském knížectví, se svým bratrem Adamem spoluvlastnil Kujavy. Je doloženo, že oba bratři Adam III. a Otto Bees kupují dne 30. září 1353 ves Chrostinu, tuto listinu vydal a potvrdil vévoda z Falkenbergu\n\nDalší z jeho potomků – Adam vlastnil do roku 1544 Pstružnou \"(Pstrążna, obec v Polsku)\". V této linii je ještě doložen Baltazar (okolo roku 1603).\n\nAdam se svou ženou Markétou Karlovcovou měl syna Beneše Bysse († před 1430). Ten měl dvě dcery. Martu (1430–1451), jejím manželem byl Jan Hanuš měšťan z Olomouce. Druhá dcera Kunhuta (1430) měla za manžela Karla Rudla, měšťana z Opavy. V manželství se jim narodila dcera Kateřina (1430–1451) provdána Smolkovská ze Smolkova.\n\nV historických zápisech lze nalézt záznam, kdy: v roce 1493 tři bratři Adam, Hans (\"Jan\") a Niklas (\"Nikolas\"), kteří si rozdělili majetek po otci (otcovské zboží) a založili samostatné větvě tohoto rodu, které se psaly z Chrostiny s přídomkem místa pobytu.\n\nV letech 1450–1534 měli v držení Zámek Kopice (Pałac w Kopicach, obec Kopice, Polsko). Poté přešel do vlastnictví kanovníka katedrály ve Vratislavi Baltzara Neckerna.\n\nV 17. a 18. století vlastnili zámek Lindenberg (město Tauche, Německo), který byl postaven na pozůstatcích pozdně středověkého paláce.\n\nDoložený Adam Bees z Chrostiny a na Cöllnu, byl 17. října 1508 císařem Maximilianem I. Habsburským jmenován baronem s titulem Urozený pán (\"Schönhofen\").\n\nV roce 1607 se Jan svobodný pán Bees na Cölln, Löwen, Ketzendorf a Katowitz stal nejvyšším sudím Opolského knížectví a Ratibořského knížectví. Po roce 1600 získal úmrtím Kaspera Wiskoty von Wodnik zámek v Tvorkově (\"Tworków, Polsko\"). Kasper Wiskota byl rovněž nejvyšším sudím, Bees je jeho nástupce ve funkci. V roce 1612 jmenoval svým dědicem svého synovce Kašpara Jindřicha (\"Caspar Heinrich\"), jehož pravnuk Otto Leopold Bees (18. listopadu 1690 – 16. ledna 1761) byl vojenský důstojník, poslanec v Drážďanech a Vídni, dne 19. října 1721 byl povýšen do hraběcího stavu a užíval přídomku \"na Cöllnu\". Jeho manželkou byla Erdmuthe Sofie Eleonora Skrbenská z Hřiště (15. listopadu 1700 – 8. duben 1756). Měli potomka Jana Gottlieba Otta (1705 – 1778), jeho manželkou byla hraběnka Josefa von Sinzendorf.\n\nDne 4.října 1638 byl Kašpar Frydrych Bees svobodný pán z Cöllnu a Katovic, na Pšově, jako ručitel půjčky Jiříka Vranínského z Vranína na Oldřišově a Gaňovicích (\"Janowice, Polsko\"), od nyní již zemřelého Jindřicha Šípa z Branice, slibují na dluh Jindřicha Vranínského vystaviti do sv. Jiří (24. únor) příštího roku sirotkům po Jindřichovi Šípovi z Branice nový dlužní úpis, na něho znějící. \n\nDědičkou majetku byla Maria Johanna Karolína Bees z Chrostiny a Löwen (30. říjen 1770 – 3. červen 1821), která se v roce 1787 provdala za Josefa Maria Johanna Nostic-Rokytnic (3. září 1764 – 3. červenec 1849). Svým dětem (Janu Václavu, Josefu Ditmarovi a Marie Rozině) zanechala titul – \"und zu Löwen\" (\"Löwen\" měst\"o v Belgii,\" zámek \"Schloss Arenberg\").\n\nV roce 1622 koupil Adam Jan Bees (* 1601) svobodný pán z Vrchlesu a Olešné (německy \"Adam Freiherr Bees of Werchels a Rosenberg\") za 40000 moravských zlatých Chudobín (obec na Olomoucku), a spolu se svou manželkou Ester von Rottmannsdorf (*1605), která v roce 1629 získala Vilémov u Litovle. V témže roce došlo ke spojení majetků. Následní majitelé byly od roku 1636 jejich dcery Kateřina von Dönhoff a Anna Zuzana († 1697) svobodná paní Bees, provdána za Franze Eusebiuse z Oppersdorffu (10. únor 1623, \"Kazimierz, Polsko\"). Ty pak prodaly společný majetek na den sv. Václava, tedy 28. září 1652, spolu s domem v Olomouci, za 31615 moravských zlatých okresnímu hejtmanovi Olomouce Janu Baltazarovi Vetterovi z Lilie.\n\nMikuláš Bees z Mišovic (Mansdorfu) byl v roce 1563 úředníkem v Těšíně (\"Cieszyn, Polsko\") a již kolem roku 1560 si koupil ve městě dům.\n\nValentin Bees obdržel roku 1573 Tisůvku u Vladislavi (\"Włódzislaw, Polsko\").\n\nZa vlády českého krále a císaře Ferdinanda III. (1608–1657), vytvořilo 27 Slezských zchudlých šlechticů, zvaných „sedmadvacátníci\", lupičský spolek a byli postrachem všeho okolí. Dle zámeckého archívu (Cieszyn) jistý Joachim Bees z Chrostiny zavraždil Jindřicha Grodčckého. \nTato větev pochází z Opolska, kdy se v 16. století přesunul do Těšínského knížectví. V historických záznamech je zápis o Nikolasovi von Bees (mladší bratr Adama a Jana Beese), který je zakladatelem této linie na Stéblové.\n\nJeden z potomků – Václav Bees na Stéblově vlastní v roce 1572 Horní Suchou, jeho manželkou byla Barbora Beřkovská z Šebířova (okolo 1600). Měli syna Adama Konstantina, který je kolem roku 1639 zapsán jako držitel obce, jeho manželkou byla Ludmila Ptáková z Čejkova. Z manželství je doložená dcera Barbora Kateřina (†1677), manželem jí byl Jindřich Václav Šíp z Bránice. Což potvrzuje tato informace: Dne 23.dubna 1572 Kašpar Čelo z Čechovic a na Malých Kunčicích spolu se svými ručiteli Kašparem Vlčkem z Dobré Zemice a z Hlučína, Janem ml. Sedlnickým z Choltic a na Heřmanicích, Matějem Pilarem z Pilhu a na Otrubově, Zikmundem Rudským z Rudz a na Řepišti, Bernardem Barským z Baště a na Orlové, Václavem Beesem z Chrostiny a na Horní Suché vyznává, že dluží 10 000 zlatých Janu Stošovi z Kounic a na Štundorfě a jeho věřitelům Otíkovi Stošovi (z Kounic ...), zastavuje mu na dva roky tvrz, dvůr a městečko Paskov s pěti vesnicemi (Žabeň, Krmelín, Nová Bělá, Hrabůvka, Hrabová) a stanoví podmínky a sankce pro splácení dluhu. \n\nJsou doloženi dva mužští pokračovatelé rodu (nejsou úplné zápisy rodičů):\n\n\nV zemských knihách je zapsán Augustin Bees (* před rokem 1635 †1659), který byl kancléřem Těšínského knížectví a v létech 1625–1659 vlastnil Dolní Líštnou, Horní Suchou, Třinec, Lyžbici. Jeho manželkou byla Žofie. Tento člen rodu je zakladatelem silné rodové linie. Zde byli doložení jeho dva synové.\n\n\n\nPotomek jednoho z výše uvedených, písemně doložený Jiří Leopold († 17. září 1715) byl povýšen do stavu českých svobodných pánů 16. května 1705, kdy mu byla udělena nobilitační listina a inkolát a přídomek Wohlgeboren. Panovník – Josef I. Habsburský jej rovněž jmenoval zemským kancléřem Těšínského knížectví a nejvyšším zemským sudím. Nepochybně na to měl vliv i jeho přestup na katolickou víru. V letech 1692–1767 došla řada stížností od jeho poddaných z Hnojník a Nebory, zápisy o tomto jsou v opisech českého urbáře statku Hnojník z roku 1692 (obce Hnojník a Rakovec) a českého urbáře statku Nebory z roku 1749.\n\nDo roku 1707 vlastnil mlýn v Dolní Líštné, do roku 1715 vlastnil celou obec Dolní Líštnou. Dne 1.prosince 1712 je jeho pečeť pod listinou, kterou Adam Václav z Tenčína, zemský hejtman knížectví těšínského, dává těšínským jesuitům fundaci 9600 zl. na udržování 8 osob šlechtického původu v semináři v Těšíně. Na dokumentu jsou přivěšeny 4 pečeti: 1. vydavatel, 2. Jindřich Ferdinand svob. pán Laryš, 3. Jiří Leopold svob. pán Bees, 4. Rudolf Sobek svob. pán z Kornic. \n\nJeho manželkou je Žofie Esslingerová von Lohe (původem ze vsi \"Zopovy, německy Soppau, Polsko\"). Rodiče Žofie byli Adam a Helena Lindeiner und Rose. Adam Esslinger byl majitelem statku Zopov a měl pohledávky v obci Loděnice. V manželství se narodí:\n\n\nZde se rod dělí na další větve.\n\nRytíř Maxmilián Bees z Chrostiny (* okolo roku 1650 – 1731) na léně v Německých Pavlovicích (dnes Slezské Pavlovice). Od kdy přesně vlastnil tuto obec, zatím nelze doložit. Doloženo je, že:\n\nDne 28. února 1698, v Německých Pavlovicích uzavřel trhovou smlouvu s mlynářem Adamem Heinischem, synem mlynáře Jindřicha Heinische z Kreschendorfu, který od něj koupil dědičný mlýn, polnosti a zahradu v ceně 450 zlatých rýnských. Současně se zavazuje o sv. Jiří platiti činži 23 tolarů slezských (27 zl. rýnských 48 krejcarů) a odvádět různé druhy mouky. Mlynář Heinisch, který neuměl psát, byl podepsán v zastoupení svým strýcem Janem Thienelem.\n\nDne 15. listopadu 1696, v Olomouci, Karel III. Lotrinský, kníže lotrinský, biskup olomoucký, povoluje prostřednictvím Karla Julia Orlíka svob. pána z Laziska (\"Łaziska, Polsko\"), kapitulního děkana, na žádost rytíře Maxmiliána Beese z Chrostiny, podobně jak učinil předešlý olomoucký biskup Karel II. z Lichtenštejna-Kastelkornu u první manželky pana Beese, připsat i jeho druhé manželce Marii Kateřině rozené Kaltschmidtové z Eisenberka věnem 2 tisíce zl. rýnských na uvedeném léně s podmínkou souhlasu olomoucké kapituly.\n\nDne 22. května 1703 je svědkem, resp. jeho pečeť je pod dokumentem, kterým Karel Josef z Hodic přijímá ručícím listem podle lenního práva poručenství nad pozůstalými sirotky po zemřelém Bernardu Antonínu Lvu z Rožmitálu a Blatné, držiteli lenních statků Hrozová a Pelhřimovy, a jako poručník se zavazuje na zmíněných statcích řádně hospodařit.\n\nTaké byl ve dvacátých a třicátých létech 18. století přísedícím biskupského soudu v Olomouci.\n\nV létech 1778-1786 jeden z jeho potomků, jistý Heřman Bees, vlastní majetek v Osoblaze.\n\nKarel Václav Bees z Chrostiny (†1754) kupuje v roce 1736 tvrz (\"renesanční\") v obci Hnojník a přestavuje ji na jako jednoposchoďový barokní zámek (Zámek Hnojník). Jeho manželkou je Karolína Ludmila († 18.7.1776) z Rejzvicova a Kadeřína (německy von \"Reisswiz und Katerzin,\" nebo von \"Reißwitz und Kadersin\"), ta osobně vlastnila podíl v Dolním Těrlicku. Po smrti manžela nějakou dobu vlastnila Hnojník, Nebory, Horní Suchou a Rakovec, a to do roku 1757. V manželství se narodily tito potomci:\n\n\nPodle závěti z 30. července 1753, sepsané na Hnojníku, byla určena pro pro jeho pět synů a dvě dcery. Karel Václav Bees byl tou dobou těžce nemocný.\n\nStatek převzal syn Jiří I. (1721–1785), rada zemského soudu knížecí těšínského dvora. Byl majitelem rozsáhlého panství, mimo podílu v Dolní Suché, získal v letech 1744–1753 Dolní Třanovice, 1740–1790 Horní Třanovice, 1761–1790 Hnojník a Rakovec, 1762 Nebory, 1766–1790 Dolní Líštnou, od roku 1790 Konskou. Byl dvakrát ženat. První manželkou byla Anna Marie Niewiadomská z Niewiadomi (obec \"Niewiadom, poblíž města Rybnik, Polsko\") a na Rydultovech (město \"Rydułtowy, Polsko\"), druhou Helena Maximiliána svobodná paní ze Saint Genois (svatba 1755, † 31. března 1798), která se narodila na zámku v Ropici. Zde jsou doloženi dva potomci:\n\n\nPo jeho smrti přebírá majetek syn z prvního manželství – Jiří II. Otto Frydrych Johann Franz (1750–1819) . Ten od roku 1790 vlastnil Hnojník, Konskou, Dolní Líštnou, od roku 1792 pak Ráj u Fryštátu a Nebory. V roce 1796 se stává viceprezidentem zemského soudu v knížectví těšínském a zemským maršálem (\"někdy je uváděn jako zemský hejtman\") v letech 1799–1819. Jemu náleží tzv. malý znak, datovaný 15. březen 1813, zaujímající 35. místo ve znakové galerii těšínské šlechty. Erby byly původně umístěny v těšínské sněmovně, nyní jsou na frýdeckém zámku v Rytířském sále. Jeho manželkou je dcera zemřelého Karla Františka Wiplara z Ušic († 20. října 1772) na Martinově a Šumbarku Marie Anna (*18. ledna 1752, svatba 1772, † 15. květen 1819). Doložení potomci byli:\n\n\nJosef Jan Nepomuk (1787–1861) byl c.k.komořím. Za svého života finančně podporoval katolické gymnázium v Těšíně, výstavbu vídeňského Votivkirche a přispíval na misijní účely v Americe a Asii. Jan Nepomuk zemřel bezdětný a svůj majetek odkázal synovci Jiřímu IV.\n\nMajetek přebírá prvorozený syn syn Jiří III. Friedrich (1779–1836). Dle závěti získal: Hnojník, dům v Těšíně, Rakovec a Horní Třanovice. Jeho manželkou je Anna baronka Mattencloit (17. říjen 1784 – 29. prosinec 1858). S touto rodinou měli Beesové četné příbuzenské vztahy. Jsou doložen tito:\n\n\nPo něm jeho syn Jiří IV. (1824–1905), majetek získal ve věku 12t let (v roce 1836) po svém zesnulém otci. Majetek spravovala jeho matka voda Anna Mattencloit. Jiří IV. byl vychováván na panství Lešná (zámek Lešná, německy \"Loschna\"), které mu v roce 1839 odkázala jeho kmotra Leopoldina von Bees († 19. únor 1839, Opava), manželka Josefa Beese (1756–1826) za podmínky, že se nestane dědicem Jana Nepomuka (1787–1861). Pokud by tomu tak bylo, odkazuje Lešnou Karlovi Beesovi (1781–1850). Jiří IV. se skutečně stal dědicem obou příbuzných. Tyto dědičné nároky si vymezuje ve smlouvě o rozdělení dědictví s bratranci Karlem a Otou. Oba je vyplácí, aby se vzdali svého dědictví. Výdaje kryly příjmy ze statků Lešná a Hnojník. Koncem 19. století byl držitelem všech rodových sídel. V historických záznamech z pozdějších dob vystupuje jako pán na Lešné. V roce 1871 byl majitelem statků Hnojník, Rakovec, Horní Třanovice, Ráj a Darkov (zde zřídil jódové lázně), Otrubkov, Horní a Dolní Kačice. Po roce 1897 se do Hnojníku natrvalo vrací a prodává všechny zámky, které byly do té doby v držení Beesů, tedy Lešnou, Konskou i Ráj.\n\nNechal přestavět původní barokní zámek na nový, v tzv. slezský empír. Také byl pověřen předsednictvím Kuratoria zemské zemědělské školy v Chotěbuzi. V letech 1865–1892 byl poslancem Slezského zemského sněmu za Vereinigte deutsche Linke \"(Spojená německá levice)\", v létech 1872–1897 byl členem říšské rady (c.k. komoří). V roce 1880 začal podílet na popolštění (polonizaci) obce Hnojník, spolu s českým katolickým knězem Aloisem Orlem a evangelickým učitelem Janem Kubiszem. \nOženil se 25. června 1847 s Stefanii roz. Wachtler (12. června 1830 – 26.duben 1921). V tomto manželství se narodili tito potomci:\n\n\nSestra Jiřího IV. byla Anna (16. srpen 1814), provdána za Josefa hraběte Ferriho, c. a k. komořího.\n\nJeho syn Jiří V. (1848–1930) byl sběratelem uměleckých předmětů a podporovatelem Zemského muzea v Opavě, dnes Slezské zemské muzeum. Zemřel svobodný a bezdětný.\n\nPo něm přebírá majetek jeho synovec Jiří VI. (15. prosinec 1880 – 1955, Německo), syn jeho bratra Jana Nepomuka (1853–1930). Jiří VI. měl sourozence:\n\n\nV roce 1897 vede s spor o výhradní kutiště na Ostravsku s hrabětem Larisch-Mönnich.\n\nV roce 1930, ve dnech 5. a 6. července, jej v Hnojníku navštívil první prezident Československé republiky Tomáš Garigue Masaryk. První a jedinou manželkou Jiřího VI. byla doktorka stomatologie Marie Štorchová (* 18. květen 1891, Česká Lípa), svatbu měli 6. května 1945. V tomto roce mu byl rovněž konfiskován majetek na základě Benešových dekretů, a 29.srpna 1946 byl v rámci transportu Sudetských Němců odsunut do Německa.\n\nKarel I. František (1781–1850), si dne 5. ledna 1817 vzal za manželku Karolínu (2. listopad 1797 – kolem roku 1853), dceru Johana Baptisty von Forgatsch a Anny svobodné paní Kaltschmidt von Eisenberg († 2. listopadu 1797).\n\nZ dědictví po otci Jiřím II. získal Zámek Konská a statek Nebory, a to od roku 1790. V manželství se jim narodily tyto děti:\n\n\nLibor Josef Antonín (* 27. květen 1687) vlastní obce Loděnice a Koňskou. Byl nejvyšším zemským výběrčím daní Těšínského knížectví. Jeho manželkou byla Anna Chorynská z Ledské.\n\nJosef svobodný pán Bees z Chrostiny (1756–1826) byl c.k. komoří. Od roku 1793 vlastnil zámek Lešná. Manželkou mu byla Leopoldina rozena Spens von Booden (1778–1831).\n\nZ manželství se jim narodili tři potomci:\n\n\nRoku 1831 Leopoldina Spens von Booden odkázala tento majetek synovci Jiřímu III., ale majetku se ujal až jeho syn Jiří IV. Panství Lešná byla aloidním majetkem barona Beese s nímž mohl svobodně nakládat.\n\nDne 28. listopadu 1862 Okresní soud města Vídně povoluje Jiřímu Jiří VI. svob. p. Bees, majiteli statku Lešná (Loschna), připojení dědictví po Františce Harrasovské, roz. svob. paní von Spens-Baaden, k jeho statku Lešná (Loschna).\n\n\nČervený štít je rozdělen na poloviny, v levé je část stříbrného kmene, který má vlevo list, pod ním suk, vpravo z kmenu vychází suk a pod ním je srdcovitý list. V pravé polovině je stojící lev. V klenotu je vysoký chochol z černých kohoutích pér. Přikryvadla jsou červeno–stříbrná.\n\nErb se vyskytuje jen v jednom provedení: V červeném štítu je kosmo položený lipový okleštěk, nahoře uřezaný, dole s kořeny. Vpravo z kmene vychází suk a pod ním je srdcovitý list (lípa srdčitá). Vlevo nahoře vyrůstá srdcový list a pod ním je suk. V klenotu je přilbice s korunou, s vysokým chocholem z černých kohoutích pér. Přikrývadla jsou červeno–stříbrná.\n\nErb je k vidění:\n\n\nMimo erbů byla doložena pečeť Jana Biesa z Chrostiny na Ketzendorfu, který v roce 1453 užívá pečeti, kde v klenotu téhož znaku jsou kohoutí pera.\n\nBěhem 19. století vlastnil tento šlechtický rod rozsáhlý majetek a statky v obcích (\"řazeno abecedně\"):\n\n\nMlýn v Dolní Líštné, do roku 1707.\n\nVodní mlýn v obci Hnojník, dnes dům č.p. 15.\n\nVelkostatek v obci Hnojník. V roce 1925 měl 340 ha.\n\nVelkostatek Velichovky. V roce 1907 vyšlo v novinách Ostrauer Tagblatt (17. dubna 1907) ohlášení: Pan Karl Seiffer koupil od baronky Berthy Bees-Chrostin a baronky Jelly Spens-Booden volný statek (bez lenního závazku) Velichovky. Zde se jedná o baronku Marii Adalbertu Zoe Karolínu Janu Hedviku Gabrielu (*1854), dceru Karla II. \n\nLihovar v obci Hnojník.\n\nV roce 1862, Jiří IV. baron Bees z Chrostiny při průzkumných vrtech, kdy hledal ložiska černého uhlí, narazil na silný proud slané vody. Tento omyl byl proměněn v dnes známé Lázně Darkov.\n\n\"(řazeno abecedně)\"\n\nRezidenční síť v 19. století tvořily zámky: v Hnojníku, v Konské s letohrádkem Sanssouci, Lešné a v Ráji u Karviné .\n\nNěkteří členové rodu Beesů žili na Zámku Chotěbuz.\n\nRod vlastnil palác ve Vídni.\n\nV obci Hnojník se nachází rodová hrobka. Jedná se o empírová stavbu, obdélníkového půdorysu. Je postavená podle vzoru hrobky rodu Saint Genois v Ropici (okolo roku 1740). Nachází se na římskokatolickém hřbitově v Hnojníku, vedle farního kostela Nanebevzetí Panny Marie.\n\nV této hrobce Beessů jsou pohřbení:\n\n\n\nDalší pohřební stavbou je Beesova kaple nebo též kaple Vzkříšení Páně, nacházející se v obci Lešná. Kaple byla nejspíš postavena roku 1827. Jedná se o nevelkou stavbu obdélného půdorysu s vystupujícím štítem.Nad portálem je nápis upomínající na zakladatele Josefa Beese, který je zde i se svou manželkou Leopoldinou pohřben. De facto jsou zde pohřbeni tři členové rodu.\n\nFrantišek Eusebius z Oppersdorfu, jeho bratr Matyáš Rudolf von Oppersdorf († 17. března 1691) a jeho žena Anna Zuzana Terezie Bees z Vrchles se podíleli na financování stavby několika kostelů – kostel na Prašivé zasvěcený sv. Antonínu z Padovy (1. ledna 1673), kostel v Bruzovicích zasvěcený sv. Stanislavu, kostel v Dobré zasvěcený sv. Jiří.\n\nV roce 24. ledna 1701 se Jiří Leopold svobodný pán Bees spolupodílel na financování sochy s názvem \"Úpadek\". Spolu s ním na sochu přispěli Jan Adam Palka s.p. z Nového Města, Adam Wentzl hrabě z Tenczyna. Na průčelí je vytesáno srdce s nápisem: \"O, NEJSLADŠÍ JEŽÍŠOVO SRDCE, DEJ, AŤ TĚ  MILUJI VŽDYCKY VÍCE!\", zadní stranu zdobí jména fundátorů a slova \"Na památku postavil Jan Slíva (1804–1881), Antonín Bernatík (1844–1903), Jindřich Bernatík (*1871).\n\n"}
{"id": "1385135", "url": "https://cs.wikipedia.org/wiki?curid=1385135", "title": "František Erben", "text": "František Erben\n\nFrantišek Erben (27. listopadu 1874 Žižkov – 9. června 1942 Praha) byl český gymnasta. Absolvoval obchodní školu a byl sokolským cvičitelem. Byl při první české účasti na Letních olympijských hrách 1900, kde v gymnastickém víceboji obsadil 34. místo (vyhrál cvičení na koni našíř, ale za umístění na jednotlivých nářadích se tehdy medaile neudělovaly). Na mistrovství světa ve sportovní gymnastice v Praze v roce 1907 vyhrál v soutěži družstev, v koni našíř a na hrazdě (ex aequo s Francouzem Georgesem Charmoillem) a byl třetí ve víceboji jednotlivců a na bradlech. Na MS 1909 získal stříbrnou medaili v týmové soutěži a v roce 1911 byl opět členem vítězného družstva. Působil jako učitel tělocviku na důstojnické škole v Petrohradě, na konci první světové války se přidal k legionářům a vrátil se s nimi do Československa. Byl náčelníkem karlínského Sokola a vydavatelem časopisu \"Tělocvik\", pro své vlastenecké přesvědčení byl za heydrichiády popraven na Kobyliské střelnici.\n"}
{"id": "1385137", "url": "https://cs.wikipedia.org/wiki?curid=1385137", "title": "Karl Thun-Hohenstein", "text": "Karl Thun-Hohenstein\n\nKarl hrabě Thun-Hohenstein (24. ledna 1803 Vídeň – 16. ledna 1876 Terst) byl c. k. tajným radou a polním zbrojmistrem.\n\nJeho otec byl Josef Johann hrabě Thun-Hohenstein (1766–1809), který se v roce 1798 oženil v Praze s Eleonore Fritsch. Karl Thun-Hohenstein se v roce 1833 oženil v Bříství s Johannou von Koller.\n\nVstoupil do rakouské armády a v letech 1848–1849 byl povýšen na generálmajora. V roce 1859 byl polním podmaršálem. V roce 1866 v bitvě u Hradce Králové velel II. sboru. V bitvě u Lamače kladl úspěšně odpor. V roce 1867 byl poslán do výslužby. Zemřel v Terstu.\n\n\n"}
{"id": "1385140", "url": "https://cs.wikipedia.org/wiki?curid=1385140", "title": "Palazzo Pubblico (San Marino)", "text": "Palazzo Pubblico (San Marino)\n\nPalazzo Pubblico (italsky doslova \"Veřejný palác\") je radnice města San Marina a zároveň oficiální vládní budova. Budova, v níž se konají oficiální státní ceremonie, je také sídlem hlavních sanmarinských vládních a administrativních úřadů: sídlí zde sanmarinští kapitáni-regenti, Velká rada, Rada dvanácti a Státní rada.\n\nNejvyšší část hlavní budovy a hodinová věž jsou zdobené cimbuřím na předsunuté řadě konzol. Celkové vzezření budovy připomíná Palazzo Vecchio ve Florencii, ovšem v daleko měnším měřítku.\n\nNa místě původní starší zvané \"Domus Magna Comunis\", stojí současná budova, navržená římským architektem Francescem Azzurrim a postavená v letech 1884 až 1894. Po stu let své existence přestala odpovídat současným bezpečnostním požadavkům, proto byla provedena celková rekonstrukce, kterou v roce 1996 provedla mezinárodně uznávaná architektka Gae Aulentiová.\n"}
{"id": "1385141", "url": "https://cs.wikipedia.org/wiki?curid=1385141", "title": "Sugar Land", "text": "Sugar Land\n\nSugar Land je město v americkém státě Texas a součást metropolitní oblasti Greater Houston. Má rozlohu 88,1 km2 a v roce 2010 zde žilo žilo zde 78 817 obyvatel. Po připojení oblastí Greatwood/New Territory 12. prosince 2017 je odhad obyvatel k lednu 2018 117 869. Je to nejrychleji rostoucí město v Texasu - v období let 1990 až 2000 narostlo o více než 158 procent.\n\nPůvodně bylo založeno počátkem 19. století jako cukrová plantáž, začleněno bylo v roce 1959. Je to největší město a ekonomické centrum okresu Fort Bend County. Je to třetí největší město podle počtu obyvatel a druhé největší v ekonomické aktivitě v aglomeraci Greater Houston.\n\n"}
{"id": "1385146", "url": "https://cs.wikipedia.org/wiki?curid=1385146", "title": "Jan Bartoš (herec, 1932)", "text": "Jan Bartoš (herec, 1932)\n\nJan Bartoš (* 10. října 1932, Černoholov u Velké Berezné, Podkarpatská Rus - 11. října 2014, Praha) byl český divadelní a filmový herec a režisér.\n\nMládí prožil v Brušperku. V roce 1956 absolvoval katedru režie na DAMU v Praze u profesora Salzera, pak nastoupil do Divadla V. Nezvala v Karlových Varech (1956–1959), poté do Divadla Josefa Kajetána Tyla v Plzni (1959–1963) a od roku 1963 do roku 1991 působil v divadle E. F. Buriana v Praze.\n\nByl třikrát ženat a je otcem syna Ondřeje, Tomáše (* 1957) a Petra (* 1960) z druhého manželství s Renatou Olárovou. Spolupracoval s Českým rozhlasem a Rádiem Proglas.\n\n"}
{"id": "1385150", "url": "https://cs.wikipedia.org/wiki?curid=1385150", "title": "Vladimír Šimůnek (lyžař)", "text": "Vladimír Šimůnek (lyžař)\n\nVladimír Šimůnek (10. ledna 1928 – 30. listopadu 2008) byl československý lyžař, běžec na lyžích.\n\nNa VI. ZOH v Oslo 1952 skončil na 47. místě v běhu na lyžích na 18 km a ve štafetě na 4x10 km na 8. místě.\n\n"}
{"id": "1385156", "url": "https://cs.wikipedia.org/wiki?curid=1385156", "title": "American Academy in Prague", "text": "American Academy in Prague\n\nAmerican Academy je soukromá mezinárodní škola se sídlem v Praze pro studenty od 6 do 19 let. Založili ji podnikatelé Ondřej Kania a Tomáš Jízdný v roce 2017. Jejím garantem je Foxcroft Academy, internátní a denní škola v Maine, USA. Absolvent American Academy získá high school diploma, ekvivalent české maturity, se kterým je možné ucházet se o studium na zahraničních univerzitách. V kontextu studia na vysokých školách, American Academy nabízí svým studentům přípravu na SAT testy a AP zkoušky, jazykové kurzy, pomoc s výběrem vhodné vysoké školy a přípravu na interview se zástupci univerzit. Ředitelkou American Academy in Prague je Yvonne Crawford, která pochází z USA.<br>\n\nV roce 2018 otevřela škola pobočku v Brně – American Academy in Brno, a v roce 2019 pobočku v Bratislavě – American Academy in Bratislava. V roce 2020 otevře American Academy in Prague svou první základní školu. \n\nAmerican Academy čerpá z amerického vzdělávacího systému, ve kterém je školní rok rozdělený na tři trimestry. Každý trimestr si student volí pět předmětů, kterým se chce věnovat. Za každý předmět dostane na konci trimestru jeden kredit. Za čtyři roky je potřebné nasbírat dohromady 60 akademických kreditů. Každý student má k dispozici svého studijního poradce, který mu s výběrem předmětů pomáhá. Mimo to mají možnost využít osobní konzultace, vybrat si specializované předměty a workshopy. Maximální počet studentů v jedné třídě je patnáct. Učitelé pochází z celého světa. Jedná vyučovací hodina trvá 70 minut.<br>\n\nKaždý trimestr na American Academy je zakončený tematickou výukou, během které studenti aplikují v praxi teoretické znalosti získané během studia. Téma tematické výuky je vždy inspirované aktuálními událostmi – například uprchlická krize anebo kolonizace Marsu. Studenti si tak vyzkoušejí zakládání byznysu, marketingovou kampaň a jiné praktické zkušenosti.<br>\nAmerican Academy je institucionálním partnerem Foxcroft Academy, internátní a denní školy v Maine. Toto partnerství zahrnuje výměnné programy pro studenty a specializované programy na American Academy, které vedou učitelé z Foxcroft Academy. Mimo to takováto spolupráce nabízí American Academy výměnu zkušeností se školou, která má téměř dvě stě let tradice.\n"}
{"id": "1385158", "url": "https://cs.wikipedia.org/wiki?curid=1385158", "title": "Tordesillas", "text": "Tordesillas\n\nTordesillas je historické město ve španělské provincii Valladolid, žije v něm 8 858 obyvatel. Nachází se 180 km severozápadně od Madridu na Mesetě v nadmořské výšce 700 metrů, protéká jím řeka Douro.\n\nPůvodními obyvateli byl keltští Vaccaei. Později se zde usadili Římané, název města je odvozován od výrazu \"Turris Syllae\" (Sullova pevnost). Po nadvládě Vizigótů a Maurů se v desátém století stalo součástí království León a od roku 1230 náleželo Kastilské koruně. Zasedaly zde generální kortesy, v roce 1494 byla ve městě uzavřena Tordesillaská smlouva o rozdělení nově objevených zemí mezi Španělsko a Portugalsko. Od roku 1509 až do své smrti v roce 1555 byla v místním klášteře klarisek vězněna královna Jana I. Kastilská.\n\nMěsto je zařazeno na seznam španělských památek Conjunto histórico a žije převážně z turistického ruchu. Město nabízí návštěvníkům historické centrum s chrámy a kláštery, náměstí s kolonádou, kamenný most a muzeum církevního umění, ubytování slouží luxusní parador. Významnou atrakcí je zápas s býky Toro de la Vega, který se koná začátkem září jako součást mariánských oslav.\n\n\n"}
{"id": "1385159", "url": "https://cs.wikipedia.org/wiki?curid=1385159", "title": "Východočeský krajský přebor 1973/74", "text": "Východočeský krajský přebor 1973/74\n\nV soubojích Východočeského krajského přeboru 1973/74 se utkalo 14 týmů dvoukolovým systémem podzim - jaro. Tento ročník skončil v červnu 1974.\n\nZdroj: \n\nPoznámky:\n\n"}
{"id": "1385160", "url": "https://cs.wikipedia.org/wiki?curid=1385160", "title": "Václava Jandečková", "text": "Václava Jandečková\n\nVáclava Jandečková (* 28. ledna 1974 Klatovy) je spisovatelka, publicistka a soukromá badatelka.\n\nJe vnučkou vedoucího úředníka Kdyňských přádelen Oty Tulačky, který po únoru 1948 a nástupu komunistů k moci zorganizoval významnou převaděčskou síť. V roce 1949 byl zatčen, odsouzen na doživotí a amnestován až roku 1964. Jeho potomci obdrželi osvědčení Účastníka 3. odboje, udělené Ministrem obrany ČR. Pradědeček Václavy Jandečkové Ing. František Kohl, který byl ředitelem Kdyňských přádelen, koncem války ukryl dva americké vojáky, kteří se ocitli v Kdyni a po válce obdržel písemné poděkování vrchního velitele armády Dwighta D. Eisenhowera, z pověření prezidenta USA. Její rodiče mají středoškolské vzdělání a byli zaměstnáni ve Kdyni. Václava Jandečková má bratra Otakara (* 1970) a sestru Brigitu (* 1976).\n\nAbsolvovala Gymnázium Jindřicha Šimona Baara v Domažlicích a nástavbové studium cestovního ruchu v Praze, rovněž ukončené maturitou. Poté vystudovala obory Mezinárodní obchod a Komerční jazyky na Fakultě mezinárodních vztahů Vysoké školy ekonomické v Praze. Během studia na VŠE absolvovala roční kurz na Právnické fakultě UK pro soudní tlumočníky a rok souběžně studovala na provozně-ekonomické fakultě na Zemědělské univerzitě v Praze Suchdole. Věnovala se závodně lehké atletice a dalším sportům a osm let studovala hru na klavír.\n\nZabývá se výzkumem a dokumentací zločinů komunismu jako soukromá badatelka. Je členkou Českého centra Mezinárodního PEN klubu. Za svoji třetí knihu \"Kauza Jan Masaryk (nový pohled). Doznání k vraždě a tajný přešetřovací proces StB z let 1950–1951\" (2015) obdržela Mezinárodní zvláštní cenu Egona Erwina Kische.\n\nPůsobila jako soudní tlumočnice a překladatelka. Byla jednatelkou a projektovou manažerkou vlastní firmy Deutsch-Tschechische Unternehmensbegleitung s.r.o., zaměřené na podporu zahraničních podnikatelů vstupujících na český trh. Je členkou Komise pro partnerské regiony a evropské záležitosti Rady Plzeňského kraje a Školské rady Gymnázia Jindřicha Šimona Baara v Domažlicích. Roku 2018 založila spolek \"Společnost pro výzkum zločinů komunismu\" a stala se jeho místopředsedkyní. V roce 2018 se \"Společnost pro výzkum zločinů komunismu\" zasadila o instalaci dvou naučných tabulí, které připomínají \"akci Kámen\" na Všerubsku.\n\nV komunálních volbách v roce 2018 kandidovala jako nestraník za ODS do Zastupitelstva města Kdyně, ale neuspěla. Ve volbách do Evropského parlamentu v květnu 2019 kandidovala jako nestraník na 25. místě kandidátky ODS, ale nebyla zvolena.\n\nRodinná historie byla pro Václavu Jandečkovou podnětem, aby se jako soukromá badatelka začala zajímat o zločiny komunismu a témata, která historikové nedostatečně zpracovali nebo opustili. Její první kniha \"Kámen. Svědectví hlavního aktéra akce \"Falešné hranice\" u Všerub na Domažlicku\" (2013) popisuje nezákonné provokační akce Státní bezpečnosti po únoru 1948, kterými byli potenciální exulanti pouze vylákáni do blízkosti hranic a bylo jim sděleno, že jsou již v americkém sektoru na německé straně. Byli podrobně vyslechnuti ve falešné úřadovně CIC českými spolupracovníky StB a poté zatčeni a uvězněni. Kniha je literaturou faktu, která se čte jako detektivka. Mohla by posloužit jako důkaz pro stíhání pachatelů této nezákonné akce StB. Autorka zúročila svůj výzkum v práci naplněné mnohdy zcela novými údaji a množstvím archivních fotografií. Rozplétá složité předivo vztahů a událostí spojených s \"akcí Kámen\", identifikuje některé agenty StB. Kniha je v tomto ohledu považována za průlomovou, neboť využívá a kombinuje pestrou paletu pramenů, a to jak úřední, tak neúřední povahy. Způsob verifikace informací, nekompromisní hledání odpovědí, které si musely vyžádat nesmírné úsilí a znamenaly značné časové náklady, ji vynesly mimo obvyklý badatelský orbit a přinesly nečekané plody v podobě zcela unikátních dokumentů. Jandečková shromáždila dosud nejrozsáhlejší materiál a k tématu přistoupila s dokonalou znalostí prostředí, konkrétního terénu, místních pamětníků, osobních vazeb a lokálních dobových reálií. Při svém bádání objevila zcela unikátní pramen – rukopis obsáhlé zprávy Stanislava Lišky, jednoho z aktérů a pozdějšího exulanta, který ležel od roku 1959 nepovšimnut v Liškově pozůstalosti v Kanadě.\nKniha \"Tři muži proti totalitě. Odbojář Ota Tulačka, pilot RAF Josef Hýbler a americký diplomat Walter Birge v boji s StB\" (2014), je pro Václavu Jandečkovou silné osobní téma, protože Ota Tulačka byl její dědeček. Skupina Josefa Hýblera a Oty Tulačky, s krycím názvem \"Cyril\", převedla přes hranice přibližně 113 Čechoslováků, mimo jiné bývalé piloty RAF, plk. Alexandra Hesse a Jaromíra Střihavku, Elišku Haškovou-Coolidge, manželku Pavla Tigrida a jejího bratra Jiřího Myšku, nebo rodinu Jaromíra Smutného, kancléře bývalého prezidenta Edvarda Beneše. Skupina \"Cyril\" byla zapojena i do přípravy ozbrojeného převratu, který byl předčasně prozrazen a jeho účastníci pozatýkáni v průběhu roku 1949.\n\nVe věci nevyjasněného úmrtí Jana Masaryka podala podnět k novému vyšetření některých okolností. Odkazuje na detailní a vlastnoručně psané výpovědi Jana Bydžovského, který se k vraždě Jana Masaryka počátkem 50. let spontánně doznal, ale byl odsouzen za jiné zločiny a po šesti letech amnestován. V knize pracuje s dosud neuvažovanou hypotézou. Sám Jan Bydžovský se mohl stát obětí zpravodajské hry, takzvané operace pod falešnou vlajkou. Jelikož dozorující Městské státní zastupitelství v červnu 2017 sdělilo, že se policie případem po tak dlouhé době nemá zabývat, iniciovala hromadný podnět, který byl odeslán koncem února 2018. (Podnět k výkonu dohledu nad postupem městského státního zastupitelství v Praze). Její aktivitu podporuje i \"Společnost Jana Masaryka\", na jejíž žádost pronesla projev v Černínském paláci k 70. výročí úmrtí Jana Masaryka.\n\nV poslední knize \"Falešné hranice. Akce „Kámen“. Oběti a strůjci nejutajovanějších zločinů StB 1948–1951\" (2018) autorka pečlivě sbírá jednotlivé části příběhu a sestavuje neradostný obraz Československa přelomu čtyřicátých a padesátých let. Kniha je volným pokračováním její prvotiny a podrobně mapuje další místa v oblasti západních hranic Československa, kde tyto provokační akce prováděla velitelství StB Klatovy, Plzeň, České Budějovice, Mariánské Lázně, Aš, Cheb a Karlovy Vary. V Archivu bezpečnostních složek se jí podařilo objevit velké množství dokumentů, které pocházejí z fingovaných výslechů na \"falešné hranici\" a podrobně představit pachatele těchto nezákonných akcí i osudy desítek jejich obětí. Podle Radka Schovánka, který komentoval již její předchozí knihu, je pro současnou dobu příznačné, že jedna z nejlepších prací o Státní bezpečnosti vznikla mimo Ústav pro studium totalitních režimů i Ústav soudobých dějin. Dokonce nebyla podpořena ani žádným grantem. Pro svůj osobní zájem, píli a nadšení pro věc se autorce podařilo napsat mimořádně zajímavé dílo.\n\nTři z jejích knih se staly součástí vyšetřovacích spisů na Úřadu dokumentace a vyšetřování zločinů komunismu kriminální policie a vyšetřování a její práci ocenil osobním dopisem JUDr Pavel Bret z Policejního presidia České republiky. Její zjištění pomohla k obnovení trestního stíhání z roku 2011 (zahájeno 2011 na podnět Igora Lukeše) v případu vysokého důstojníka StB Evžena Abrahamoviče, který řídil \"akce Kámen\" (zemřel nepotrestán v roce 2014) a jeho komplice Emila Orovana, kterého hledal Interpol. Trestní oznámení na několik desítek pachatelů v souvislosti s nezákonnými provokacemi typu „Kámen“ podala na podzim roku 2016.\n\n\n\n"}
{"id": "1385164", "url": "https://cs.wikipedia.org/wiki?curid=1385164", "title": "Statistiky slovenských hráčů v NHL", "text": "Statistiky slovenských hráčů v NHL\n\n\n"}
{"id": "1385167", "url": "https://cs.wikipedia.org/wiki?curid=1385167", "title": "Jan Bidlas", "text": "Jan Bidlas\n\nJan Bidlas (* 7. července 1972, Praha) je český herec.\n\nV letech 1991 až 1995 studoval na Janáčkově akademii múzických umění v Brně.\n\nPo absolvování JAMU působil v letech 1995–7 v Divadle 7 a půl a současně hostoval v HaDivadle a v Národním divadle v Brně. V letech 1997–2005 byl v angažmá v Činoherním studiu v Ústí nad Labem. V letech 2004–6 byl členem souboru pražského Divadla Rokoko. \n\nOd sezony 2006/2007 se stal členem Činohry Národního divadla. \n\nOd roku 1986 vystupuje ve filmech a od roku 1994 natáčí také pro televizi. Příležitostně pracuje v rozhlase a v dabingu.\n\nJeho manželkou je Markéta Bidlasová (* 1970), dramaturgyně, spolu mají syna Františka a dceru Marianu. \n\n\n\n"}
{"id": "1385168", "url": "https://cs.wikipedia.org/wiki?curid=1385168", "title": "Orera", "text": "Orera\n\nOrera někdy VIA Orera je bývalá sovětská a gruzínská populární hudební skupina vytvořená v roce 1958 původně jako pěvecký kvartet, od roku 1964 jako vokální a instrumentální ansámbl (VIA). VIA Orera působí v obměněném složení do současné doby.\n\nPěveckou skupinu Orera založili v roce 1958 studenti vysoké školy pedagogické Robert Bardzimašvili, Teimuraz Davitaija a Zurab Ijašvili v Tbilisi. Skupina zpívala folklórní a tehdy populární zahraniční písně. Počátkem šedesátých let se trio rozrostlo o čtvrtého člena Tamaze Pančvidzeho. V roce 1962 si skupina zahrála v hudební komedii \"Smějící se panenky (თოჯინები იცინიან)\" V polovině šedesátých let se skupina rozšířila o další členy a utvořila jeden z prvních vokálních a instrumentální ansámblů v bývalém Sovětském svazu. Mezi známější stabilní nové členy patřily Vachtang Kikabidze, Nani Bregvadzeová nebo Geno Nadirašvili. V roce 1975 ansámbl opustil její vedoucí a spoluzakladatel Robert Bardzimašvili a tím prakticky zanikl původní ráz skupiny. Ansámbl (VIA) Orera však pokračoval dál. V průběhu let si vytvořil statut registrované značky jenž dávala novým členům vstupenku do světa populární hudby a showbyznysu (kinematografie). Novým uměleckým ředitelem se stal od roku 1975 Vachtang Kikabidze a po něm Geno Nadirašvili. Ansámbl působí do současnosti v různém složení.\n\n\n\nAnsámbl (VIA) Orera popularizovala známé gruzínské folklórní písně a coverovala tehdy populární zahraniční šlágry. Členové ansámblu byly jazykově nadaní a schopni zpívat v několika světovýh jazycích. V jejich repertoáru se objevovali vedla gruzínských písní, písně zpívané v ruštině, angličtině, španělštině, italštině nebo řečtině.\n\n\n"}
{"id": "1385170", "url": "https://cs.wikipedia.org/wiki?curid=1385170", "title": "Ledovec (spolek)", "text": "Ledovec (spolek)\n\nObčanské sdružení Ledovec je nestátní a neziskovou organizací a součástí sociálních služeb města Plzně. Byla zaregistrována 22. 1. 2001. Zakladatelem a ředitelem je Mgr. et Mgr. Martin Fojtíček. Hlavní náplní sdružení je vracet lidi s duševním onemocněním a mentálním handicapem do běžného života. Sídlem se stala bývalá fara v Ledcích u Plzně, kde je prostor pro volnočasové aktivity, vzdělávací kurzy a terapeutické dílny. Zde se ručně přede, šijí oděvy, vyrábí šperky z ovčí vlny, ozdobné svíčky a provozují další rukodělné činnosti. Duševně nemocní se tímto způsobem zdokonalují v motorice a práce jim pomáhá zvyšovat sebevědomí. Tyto výrobky z chráněných dílen jsou nabízeny k prodeji v krámku v Tovární ulici 3 v Plzni.\n\nLedovec dále provozuje denní stacionář, chráněné bydlení, poradenské centrum, krizovou linku, poskytuje sociální služby a rehabilitace a umožňuje dostudovat mladým lidem, kteří duševně onemocní. Podobné projekty existují v několika dalších zemích západní Evropy a v USA. Ledovec, jako první u nás, je uvedl do praxe. Výčet aktivit Ledovce nekončí, aktivně podporuje zaměstnávání lidí s různým postižením. Pořádá společenské, kulturní a řemeslné akce, výstavy, Dny Světlé, jízdu zvláštním parním vlakem z Plzně do Dobřan a také organizoval 1. českou mezinárodní konferenci o Recovery ( zotavení - způsob, jak žít plnohodnotný život navzdory duševní nemoci). Že lze stále vymýšlet nové přístupy a nápady, dokázal Ledovec na výstavě k 15. výročí svého vzniku, kde instaloval psychobudku, ve které měli návštěvníci možnost zakusit pocity duševně nemocného člověka. Ke stejné příležitosti založil Pomocnou školu, pro ty z nás, kteří chceme pomáhat ještě více a lépe. Specialitou Ledovce se stal Cirkus Paciento, šířící dobrou náladu v psychiatrických léčebnách, nejen v Dobřanech, ale také v Písku, Kroměříži, Praze - Bohnicích a dalších městech. Jeho předností je, že se věnuje všem věkovým skupinám. V létě 2017 otevřel Ledovec v prostorách Frišovy vily v Plzni clubhaus, kterému říká CHRC. Je to vlastně příjemná kavárna ve které se můžete setkat s přáteli a věnovat svým zálibám. Výběr a nabídka je široká - od šachového kroužku, deskových her, k malování, zpívání, až po sportovní aktivity.\n\nLedovec je respektovaná a důležitá organizace v pomoci lidem, kteří duševně onemocní. Její plány do budoucna jsou velkorysé a nevyčerpatelné. Mlýn v Ledcích, který si pronajal v roce 2015 a opravuje v rámci pracovních aktivit svých klientů, má v úmyslu zpřístupnit jako technickou památku a turistický cíl pro širokou veřejnost. K nejbližším úkolům Ledovce patří založení Centra duševního zdraví - psychiatrická záchranka Plzeň.\n"}
{"id": "1385171", "url": "https://cs.wikipedia.org/wiki?curid=1385171", "title": "Antoaneta Stefanovová", "text": "Antoaneta Stefanovová\n\nAntoaneta Stefanovová (, * 19. dubna 1979, Sofie, Bulharsko) je bulharská šachistka, mistryně světa v šachu z let 2004 až 2006.\n\nV roce 1997 získala rovnou mužský titul IM. V roce 2002 získala i titul GM. V roce 2015 ji byl udělen titul FIDE Senior trenér.\n\nŠachy začala hrát ve čtyřech letech. V sedmi letech vyhrála první turnaj. V roce 1989 se stala mistryní světa do 10 let.\n\nV roce 2002 se stala mistryní Evropy při bilanci 7 vítězství a 4 remíz bez prohry.\n\nVyhrála Mistrovství světa v šachu žen v roce 2004. Titul na Mistrovství světa v roce 2006 neobhájila, když na Mistrovství světa, které se hrálo vyřazovacím způsobem vypadla ve druhém kole s Iwetou Radziewiczovou z Polska.\n\nV roce 2012 vyhrála ženské mistrovství světa v rapid šachu.\n\nNa dvanácti šachových olympiádách žen získala celkem 78 bodů ze 121 partií, když ani jednou neprohrála.\n\n"}
{"id": "1385173", "url": "https://cs.wikipedia.org/wiki?curid=1385173", "title": "Filémón (básník)", "text": "Filémón (básník)\n\nFilémón (řecky Φιλήμων, asi 365/360 př. n. l. – 264/263 př. n. l.) byl starořecký básník a dramatik, skladatel komedií.\nNarodil se pravděpodobně v letech 365/360 př. n. l. Údaje o jeho původu nejsou jednotné. Většinou se soudí, že pocházel ze Syrákús na Sicílii, ale jiný starověký zdroj uvádí jako jeho rodiště Soloi v Kilíkii. \n\nNa athénském jevišti působil od roku 330 př. n. l. Po Menandrovi byl nejvýzamnějším představitelem tzv. nové atické komedie; v roce 327 př. n. l. zvítězil o Dionýsiích, třikrát vyhrál o Lénajích. V roce 307/306 př. n. l. se stal athénským občanem.\n\nNějakou dobu údajně pobýval na dvoře Ptolemaiovců v Alexandrii. Zemřel ve vysokém věku, bylo mu téměř sto let (264/263 př. n. l.).\nSložil 97 komedií, z nichž se žádná nedochovala. Částečně se zachovaly názvy (známe 64 titulů) a více než 200 zlomků. Některé z nich ale mohou být dílem Filémóna Mladšího, jeho syna, který byl též dramatikem a složil 54 komedií.\n\nFilémónovy hry oplývaly jadrným vtipem a byly velmi oblíbené. Drsný humor jeho komedií byl často příčinou Filémónova vítězství nad jemnějším Menandrem.\n\nŘímský dramatik Plautus užil několika jeho her jako předlohy pro své komedie. Zpracováním Filémónových komedií jsou Plautovy hry \"Mercator\", \"Trinummus\" [Trojgroš] a \"Mostellaria\" [Komedie o strašidle].\n\n \n"}
{"id": "1385178", "url": "https://cs.wikipedia.org/wiki?curid=1385178", "title": "Highlife", "text": "Highlife\n\nHighlife je hudební styl typický pro západní Afriku. Vznikl na počátku dvacátého století v Ghaně spojením tradičního akanského folklóru zvaného palm-wine music s importovanými žánry jako jazz a rumba, významnými představiteli byli Cape Coast Sugar Babies, E. T. Mensah se skupinou Tempos a později Koo Nimo. Název znamená „život na vysoké noze“, protože v koloniálním období byla tato hudba spojena s luxusními nočními kluby. Po získání nezávislosti podporoval highlife jako národní hudbu ghanský prezident Kwame Nkrumah. Postupně highlife vstřebával i vlivy dalších stylů, jako je soul, kalypso, rock nebo reggae. Skupina afrických a karibských imigrantů žijících v Londýně Osibisa zpopularizovala počátkem sedmdesátých let highlife mezi západním publikem a tento styl zpětně ovlivnil řadu hudebníků jako byl např. Randy Weston, vznikla také zmodernizovaná verze nazývaná afrobeat, která se blíží spíše funku. V obsazení skupin hrajících highlife se objevují kytary nebo domorodý strunný nástroj seperewa spolu s početnou dechovou sekcí, perkuse a Hammondovy varhany.\n\n"}
{"id": "1385183", "url": "https://cs.wikipedia.org/wiki?curid=1385183", "title": "Joon", "text": "Joon\n\nJoon je francouzská letecká společnost vlastněná aerolinií Air France. Jejím hlavním leteckým uzlem je letiště Charlese de Gaulla u Paříže. Společnost zahájila lety dne 1. prosince 2017, cílí především na mladší generaci (joon zní podobně jako francouzské \"jeune\", v češtině mladý). V roce 2019 bylo oznámeno, že společnost ukončí provoz a všechny operace budou opět spadat pod Air France. Značka totiž pouze oslabila značku Air France.\n\nOd 31. března 2019 tato měla začít létat do Prahy, k tomu ale nakonec nedošlo kvůli rušení této značky.\n\nV březnu 2018 se flotila Joon skládala s následujících letounů. Ty společnosti převzala od mateřské Air France.\n\n"}
{"id": "1385186", "url": "https://cs.wikipedia.org/wiki?curid=1385186", "title": "Filipovićeva kasárna", "text": "Filipovićeva kasárna\n\nFilipovićeva kasárna se nachází v centru bosenské metropole Sarajevo, na břehu řeky Miljacky, u parku At Mejdan a Hudebního pavilonu. Vznikla podle návrhu českých architektů Karla Pánka a Františka Blažka. Jmenuje se podle barona Filipoviće, který se v roce 1878 podílel na obsazení Bosny a Hercegoviny Rakousko-uherskou armádou. \n\nV budově v současné době sídlí Ministerstvo obrany Bosny a Hercegoviny. Dvoupatrová budova má čtvercový půdorys s jedním velkým dvorem v centrální části.\n\nKasárna byla zbudována na místě staré osmanské kasárny, která se na stejném místě nacházela od roku 1851. Ve své době se jednalo o jednu z největších staveb ve městě. Po obsazení Bosny a Hercegoviny Rakousko-Uherskem sem bylo umístěno rakouské vojsko. Stavba měla oproti novější kasárně jen poloviční velikost.\n\nNávrh nechali vypracovat oba architekti najednou; František Blažek připravil podobu severní a východní strany budovy. Hlavní vstup zůstal na východní straně, stejně jako v případě starší turecké kasárny. Do jisté míry se na projektech kromě Františka Blažka pak také podílel i Karel Pařík, který na přelomu 19. a 20. století navrhl řadu veřejných budov v centru bosenské metropole. \n\nPříprava stavby byla zahájena v roce 1897. Výstavba objektu, jehož fasáda vznikla pod vlivem klasicismu s prvky secese byla zahájena v roce 1899 a dokončena roku 1901. Budova byla po jistou dobu známá jako kasárna Františka Josefa (srbochorvatsky \"Kasarna Franc Josef\"). V roce 2003 na ní byly provedeny stavební práce.\n"}
{"id": "1385194", "url": "https://cs.wikipedia.org/wiki?curid=1385194", "title": "Vlečné vozy Graz série 60–71 (Brno)", "text": "Vlečné vozy Graz série 60–71 (Brno)\n\nVlečné vozy série 60–71 jsou typ dvounápravového obousměrného tramvajového vlečného vozu, vyrobeného podnikem Grazer Waggon- & Maschinen-Fabriks-Aktiengesellschaft vorm. Joh. Weitzer ve Štýrském Hradci v roce 1900 pro Společnost brněnských elektrických pouličních drah. Byly dodány se sérií obdobných motorových vozů, s nimiž zahajovaly provoz elektrické tramvaje v Brně.\n\nKonstrukce skříně vycházela z brněnských vozů ev. č. 1–41, byla však o 900 mm kratší. Skříň vozu byla tedy dřevěná a oplechovaná, s rámem z ocelových profilů a otevřenými plošinami. V každé bočnici se nacházela čtyři spouštěcí okna. Střecha s větracím nástřeškem byla zhotovena z dřevěných palubek pokrytých plátnem. V interiéru, který byl od plošin oddělen přepážkami s posuvnými dveřmi, se nacházely podélné laťkové lavice. Osvětlení vozu bylo elektrické. Pojezd vozu byl volnoosý. Nápravy byly vedeny pomocí rozsoch s kluznými nápravovými ložisky. Elektromechanická zdržová brzda byla ovládána buď klikou umístěnou na plošině, nebo elektrickým proudem z hnacího vozidla.\n\nV roce 1920 byla elektromechanická brzda vyměněna za solenoidovou.\n\nV roce 1900 bylo vyrobeno celkem 12 vozů tohoto typu.\nPrvní čtyři vozy absolvovaly technicko-policejní zkoušku 20. června 1900, tedy den před zahájením provozu elektrické tramvaje v Brně, zbytek vozů pak 25. září 1900. Ze začátku jezdily tyto vlečné vozy převážně o nedělích a svátcích na linkách 1 a 3. V roce 1920 byly všechny brněnské vlečné vozy přečíslovány zvýšením o hodnotu 100, série 60–71 tak obdržela čísla 160–171. Po roce 1928 byly vleky přesunuty především na linku 4 a vložené vlaky. První dva vozy byly vyřazeny v roce 1945, neboť byly zničeny při požáru pisárecké vozovny. Zbytek vlečných vozů série 160–171 jezdil po druhé světové válce hlavně na linkách 2 a 8, vložených vlacích a veletržních linkách. K jejich vyřazení došlo v letech 1956–1958.\n\nVůz č. 61 byl v polovině 70. let 20. století nalezen v zahrádkářské kolonii na Zaječí hoře v Sadové. Technickému muzeu v Brně (TMB) se podařilo v roce 1977 dojednat s místní zahrádkářskou organizací směnu vlečného vozu, který byl přestavěn a využíván jako zahradní chatka, za maringotku. O rok později byl vlek převezen do TMB. V roce 1982 byl vůz v Ústředních dílnách Dopravního podniku města Brna zrenovován do původního stavu a následně zařazen do sbírky vozidel MHD Technického muzea.\n\n"}
{"id": "1385196", "url": "https://cs.wikipedia.org/wiki?curid=1385196", "title": "Chi-Wai Lai", "text": "Chi-Wai Lai\n\nChi-Wai Lai (黎志偉; * 1982 Macao) je hongkongský postižený sportovní lezec, bývalý reprezentant, mistr Asie a první čínský vítěz X Games v lezení na rychlost. Mezinárodních závodů se účastnil od roku 2000 do roku 2011. Po ne hodě na motorce v prosinci 2011 skončil na invalidním vozíku, se kterým dále leze.\n\n\n"}
{"id": "1385201", "url": "https://cs.wikipedia.org/wiki?curid=1385201", "title": "Zemská banka (Sarajevo)", "text": "Zemská banka (Sarajevo)\n\nZemská banka (bosensky Zemaljska banka, německy Landesbank), dříve známá též jako Grand Hotel, je historická budova, která se nachází v centru bosenské metropole Sarajeva. Nachází se na východním konci ulice Maršála Tita. \n\nBudova byla budována v letech 1893–1895 podle projektu českého architekta Karla Paříka a jeho chorvatského kolegy Jospia Vancaše. Stavba vznikla s průčelím orientovaným do hlavní třídy, na trojúhelníkovité ploše. Třípatrové stavbě dominuje kopule, umístěná na hlavním průčelím v ose obou rizalitů.\n\nHotel však zůstal v provozu pouhý rok, a poté zde začala sloužit Zemská banka. Po druhé světové válce zde sídlila SDK – Služba društvenog knjigovodstva (Služba pro společenské účetnictví) a ještě později Zavod za platni promet (Ústav pro platební systém). Budova je známá především pro to, že se u ní nachází věčný plamen, připomínající boje partyzánů za druhé světové války. Díky němu získala budova v 1. patře balkón.\n"}
{"id": "1385205", "url": "https://cs.wikipedia.org/wiki?curid=1385205", "title": "Gran Buenos Aires", "text": "Gran Buenos Aires\n\nGran Buenos Aires (GBA, česky \"Velké Buenos Aires\") je městská aglomerace a metropolitní oblast v Argentině, na jihozápadním pobřeží estuáru Río de la Plata. Jejím jádrem je hlavní argentinské město Buenos Aires, které je samostatnou správní jednotkou na úrovni provincií. Součástí metropolitní oblasti je rozsáhlé urbanizované území o rozloze 3830 km², které kromě hlavního města federace zahrnuje 24 přilehlých okresů v provincii Buenos Aires. V celé aglomeraci žilo v roce 2010 celkem 12,8 milionů obyvatel, tedy třetina argentinské populace, která vytváří více než polovinu HDP.\n\nPodle argentinského statistického úřadu INDEC (\"Instituto Nacional de Estadística y Censos\") existují v rámci buenosaireské aglomerace tři skupiny okresů, z nichž první dvě (celkem 24 okresů) vytváří s hlavním městem právě oblast Gran Buenos Aires.\n\nS postupující urbanizací se těchto šest okresů propojilo s aglomerací. Zatím však nejsou součástí metropolitní oblasti.\n"}
{"id": "1385210", "url": "https://cs.wikipedia.org/wiki?curid=1385210", "title": "Metro v Santo Domingu", "text": "Metro v Santo Domingu\n\nMetro v Santo Domingu (španělsky: \"Metro de Santo Domingo\") je systém metra v aglomeraci města Santo Domingo v Dominikánské republice. Má celkem 27,4 kilometrů, 30 stanic a 2 linky. Denně přepraví 173 070 lidí a ročně 61 270 054.\nMetro v Santo Domingu má celkem 2 linky (linku 1 a linku 2), do budoucna se také chystá postavit 4 další linky. Metro má jednu přestupní stanici: \"Centro Olímpico Juan Pablo Duarte\".\n\nByla otevřena v roce 2008, má 14,5 kilometru a 16 stanic.\n\nByla otevřena v roce 2013, má 12,85 kilometru a 14 stanic.\n"}
{"id": "1385211", "url": "https://cs.wikipedia.org/wiki?curid=1385211", "title": "Epigallokatechin-3-gallát", "text": "Epigallokatechin-3-gallát\n\nEpigallokatechin-3-gallát (nebo také jen epigallokatechin gallát, zkratka EGCG) je látka, která se vyskytuje v listech zeleného čaje, polyfenol patřící do skupiny katechinů. Chemicky jde o ester epigallokatechinu a gallové kyseliny.\n"}
{"id": "1385213", "url": "https://cs.wikipedia.org/wiki?curid=1385213", "title": "Jazyky Islandu", "text": "Jazyky Islandu\n\nIsland je jazykově poměrně izolovaný, hlavním jazykem je islandština, která se vyvinula ze staré severštiny a používá se téměř nezměněná od 9.století. Ve školách na Islandu se vyučuje angličtina a dánština. V minulosti se také na Islandu používal baskicko-islandský pidžin, používali ho baskičtí velrybáři. Jednalo se o mix různých evropských jazyků.\n\nJediným úředním jazykem je islandština, na Islandu však tvoří cizinci asi 7%, mezi hlavní jazyky cizinců patří: polština (používá ji 2,71% obyvatel), litevština (0,43%), angličtina (0,32), němčina (0,31%), dánština (0,31%), portugalština (0,28%), filipínština (0,24%), thajština (0,17%) a lotyština (0,14%). Za dob, kdy byl Island součástí Dánska byla dánština uznaným jazykem menšiny, nyní tomu už tak není.\n\nNeslyšící na Islandu používají islandský znakový jazyk.\n"}
{"id": "1385216", "url": "https://cs.wikipedia.org/wiki?curid=1385216", "title": "Kaljaja (Prizren)", "text": "Kaljaja (Prizren)\n\nKaljaja (albánsky Kalaja, v srbské cyrilici Каљала, případně Prizrenski Grad/Призренски Град nebo Dušanov Grad/Душанов Град) je pevnost, která se nachází u historického centra města Prizren v jižním Kosovu. Patří mezi hlavní turistické atrakce Kosova a ročně ji navštíví okolo 200 000 lidí.\n\nNachází se na úpatí hory Cvilen v nadmořské výšce 520 m n. m. Od centra města ji odděluje bývalá srbská čtvrť a řeka Prizrenska Bistrica. Její půdorys má tvar nepravidelné elipsy o rozměrech 150x190 m.\n\nTvoří ji tři celky: Horní pevnost, dolní pevnost a jižní pevnost.\n\nStrategicky významné a dobře bránitelné místo bylo osídlené již v době bronzové a době železné.\n\nPevnost byla zbudována za vlády Byzantské říše a později sloužila jako sídlo středověkých srbských vládců. Město Prizren se rozvinulo později okolo pevnosti. Za vlády Štěpána Dušana byla pevnost rozšířena a v její blízkosti vznikl klášter. Nedaleko jej doplnil ještě hrad Prizrenac. Po rozpadu Dušanovy říše patřil v letech 1362 až 1372 rodu Mrnjavčevićů (Vukašinovi a Markovi), následně jej v roce 1376 obsadili Balšićové. Neustálé změny vládců a později další násilné převzetí Vukem Brankovićem v závěru 14. století, vedly postupně k úpadku významu i pevnosti a samotného města.\n\nV 50. letech 15. století byla pevnost obsazena tureckým vojskem. Během téměř pěti set let turecké nadvlády byla různými způsoby opravována, rozšiřována a dostavována. Byla zde vystavěna mešita, turecké lázně (hamam) a několik vojenských skladišť. Celá jižní pevnost byla zbudována za turecké nadvlády. Pevnost musela být modernizována především kvůli užívání střelného prachu. Opuštěna byla po roce 1912, kdy bylo Kosovo připojeno k Srbskému království. Některé stavby, např. poslední dochovaná mešita z roku 1826 byly rozebrány a stavební materiál byl využit pro výstavbu několika škol v Prizrenu, např. hudebního gymnázia.\n\nOd roku 1948 je pevnost kulturní památkou. V téže době zde byl také uskutečněn rozsáhlý archeologický průzkum. Roku 2008 byly zahájeny některé konzervátorské práce. V druhém desetiletí 21. století byla provedena rekonstrukce pevnosti za přispění finančních prostředků z USA. Kromě parkové úpravy a vzniku amfiteátru zde bylo zřízeno i historické muzeum.\n"}
{"id": "1385217", "url": "https://cs.wikipedia.org/wiki?curid=1385217", "title": "Walter Lord", "text": "Walter Lord\n\nWalter Lord byl osobní automobil továrny Walter, českého výrobce osobních automobilů. Byl představen koncem roku 1932 a jednalo se licenční šestiválec, odvozený z italského typu Fiat 522 L (řada modelů Fiat 522 / 524). Od roku 1931 byl v Itálii dán do výroby Fiat 522 C / L. Současně se objevil těžší model Fiat 524 C / L s výkonem až 40 kW (54 k). Fiat 522 C (corto - krátký) byl vyráběn jako Walter Princ a Fiat 522 L (lungo - dlouhý) jako Walter Lord. Akciová společnost Walter, továrna na automobily a letecké motory“ tak představila poslední automobil, sériově vyráběný v Jinonicích.\n\n„Úsporný (ale ne až tak levný) šestiválec středního obsahu 2,5 litru, s vyšším výkonem, s přepychovou výbavou a vzhled jako u nejdražších vozů. Dokonalé, technicky propracované a moderně vyřešené chassis s pružným a spolehlivým motorem o výkonnosti 55 ks“. Tak byl charakterizován Walter Lord v materiálech výrobce. Výhodou bývala označována skutečnost, že při ekonomicky akceptovatelné spotřebě 15 l/100 km měl poměrně vysoký výkon a přepychovou výbavu značně převyšující standard této objemové třídy, kterou se řadil k úrovni nejdražších automobilů.\n\nTovárna Walter nikdy nepatřila ke špičce v celkových počtech prodaných automobilů. Například v roce 1932 bylo vyrobeno 374 automobilů vč. nákladních (217 osobních). Pouze v letech 1933 a 1934 byla výroba vyšší (především díky modelům Junior) a dosáhla 474 resp. 470 osobních automobilů. Výroba automobilů Walter Lord i tak zůstala velmi omezená, zřejmě se jednalo o několik desítek kusů a v létě 1936 skončila zcela. Ve dnech 19.-21. listopadu 1936 se dokonce konala v pražských Holešovicích, v ulici U měšťanského pivovaru č.p. 799 veřejná dražba (výprodej) asi 60 osobních, nákladních a dodávkových automobilů Walter. V roce 1937 se již pouze doprodávaly dříve vyrobené - v dražbě neprodané - vozy. Takto skončila celá automobilová výroba firmy Walter s výjimkou nákladních automobilů Walter PN, které se vyráběly pro československou armádu až do roku 1939.\n\nMotor vozu byl spojujícím článkem mezi litrovými Juniory, 1,4 litrovým typem Bijou a více než třílitrovými modely Super 6 a Regent. Zážehový, kapalinou chlazený řadový šestiválec (R6) s tlumičem vibrací, rozvod SV, objem 2492 cm³, vrtání 72,0 mm, zdvih 102,0 mm, dva ventily/válec, bez přeplňování. Klikový hřídel byl uložen na sedmi ložiscích a byl vybaven tlumičem torzích kmitů. Podával výkon 55 k/40,5 kW při 3300 ot/min. Od roku 1936 byl výkon zvýšen až na 60 k/44,1 kW. Přívod benzínu ke karburátoru Solex 30 VAFD byl řešen membránovým čerpadlem z nádrže o objemu 51 litrů umístěné za zadní nápravou. Maximální rychlost 110 km/h.\n\nMazání motoru bylo jako obvykle tlakové, oběžné. Vodní chlazení s nuceným oběhem přes vodní čerpadlo a chladič. Zapalování bylo dynamoakumulátorové o napětí 12 V. Motor byl spojen přes suchou, jednolamelovou spojku se čtyřstupňovou převodovkou se synchronizací třetího a čtvrtého stupně. Převodovka měla i volnoběh Walter Maybach, který byl ovládán tlačítkem na palubní desce. Pohon zadních kol snad ani nemusíme zdůrazňovat. Vůz měl kapalinové ovládání bubnových brzd se samostatnými okruhy pro přední a zadní nápravu. Mechanická, ruční brzda působila na zadní kola.\n\nDeklarovaný objem válců 2492 cm³ byl těsně pod tehdejší daňovou hranicí 2,5 l. Fiat přitom u téhož motoru udával zdvih 103 mm a tudíž objem 2516 cm³.\n\nWalter Lord měl ortodoxní, solidní rám s centrální výztuhou ve tvaru X a tuhé nápravy odpružené podélnými listovými pery, která byla zavěšena na \"ložiskách Silentibloc\", doplněnými kapalinovými tlumiči. Větší Lord se mohl pochlubit diskovými koly a pneumatikami rozměru 6,00 x 18. Řízení šnekové, volant umístěn vlevo. Rozměry podvozku: rozvor náprav 3230 mm, rozchod kol 1410/1450 mm, vnější rozměry: délka 4680 mm, šířka 1750 mm, výška 1740 mm, pohotovostní hmotnost 1580 kg. Podvozek Lorda vykazoval hmotnost 1020 kg (tj. o 100 kg více než Princ). Motor měl tichý chod, vůz se snadno ovládal, jen jízdní vlastnosti nebyly právě nejlepší.\n\nProvedení karoserie odpovídalo waltrováckým zvyklostem luxusu s bohatou výpravou celého vozu, byť se jednalo pouze o vůz střední kategorie. Aerodynamická karoserie se 6-7 místy k sezení u limuzíny a 5 sedadlová u kabrioletu s bohatou výpravou a prostorným kufrem. Sedmimístná limuzína Lord měřila do délky 4680 milimetrů, do výšky 1740 mm a navzdory hmotnosti téměř 1600 kilogramů jezdila až 110 km/h. \n\nWalter Lord se během výroby (1932-1936) dočkal inovací karosérie. Téměř každým rokem byla na tradičním pražském autosalonu představena nová verze. Nejprve se změny promítly do tvaru splývavé zádě, později k šikmo vpřed skloněné masce chladiče. Takto postupně přešel Lord od mírně „hranaté“ karoserie k líbivým aerodynamickým profilům z let pozdějších. Lord se dočkal – mimo továrních provedení – i řady karosářských úprav specializovanými firmami, oblibu majetné klientely si získaly zejména kabriolety stavěné firmami Sodomka ve Vysokém Mýtě a Petera a synové ve Vrchlabí.\n\nSbor dobrovolných hasičů z Kamenice nad Lipou vlastní a provozuje unikátní přestavbu tohoto automobilu z roku 1941 na hasičský vůz s čerpadlem Sigmund označený jako Walter Lord AS 15. Automobil byl vyroben v roce 1935 a jako ojetý byl zakoupen za 12 500 Kč od živnostníka z Prahy. Místní všeuměl Čestmír Procházka, člen a strojník hasičského sboru v Kamenici, přestavěl původně limuzínu na automobilovou stříkačku (AS) vybavenou čerpadlem Sigmund o výkonu 1500 l/min. Celkové náklady přestavby činily 55 000 Kč. Další stroj, limuzína z roku 1932 je vystavena v \"nálezovém\" stavu v Muzeu motorismu ve Znojmě. Na veteránských akcích, zvláště na Soutěži elegance historických automobilů v Roztokách u Prahy, kterou každoročně pořádá Veteran Car Club a Praha a Středočeské muzeum, se objevuje velmi zachovalá limuzína Walter Lord z roku 1932.\n\nV roce 1934 byl Lord nabízen za 75 tis. Kč, od té doby cena pouze klesala. Pro sezónu 1935, což byl poslední rok, kdy se továrna Walter zúčastnila pražského autosalónu, byl uzavřená šestisedadlová \"limousina\" Lord nabízen za 59 tisíc Kč, kabriolet s patentním skládáním nepromokavé střechy, se synchronizací a volnoběhem stál 68 tisíc Kč. To byly ceny srovnatelné třeba se šestiválci Praga Alfa nebo Škoda Superb. Pro rok 1936 byly ještě sníženy na 56 tis. Kč u limuzíny a na 62 tis. Kč u kabrioletu.\nTento luxusní vůz nebyl určen pro závodní tratě, ale zúčastňoval se nejrůznějších přehlídek krásy a soutěží elegance. V roce 1935 byl oceněn na Soutěži krásných automobilů, která se konala 20. září 1935 v Poděbradech, za účasti 45 automobilů 16 značek a přítomnosti asi 2000 diváků. Walter Lord získal Velkou cenu lázní se zlatou stuhou. A ještě v dubnu 1936 se jeden Walter Lord z karosárny Sodomka zúčastnil 8. ročníku Concours d´Elegance na zemském výstavišti v Brně. Světlemodrý kabriolet působil velmi úhledně, jak v komentáři zdůraznily Lidové noviny. Paní M. Hrčková s ním získala zvláštní cenu za nejúčelnější mechaniku kabrioletu. Soutěž a výstavu uspořádal Autoklub Moravy a Slezska a jak dodal ilustrovaný magazín Měsíc vycházející v Brně, \"v našich poměrech má dokonce vyšší důležitost než podzimní autosalony\" (v Praze). \n\nMotor a převodovka:\n\nKaroserie a podvozek:\n\n"}
{"id": "1385218", "url": "https://cs.wikipedia.org/wiki?curid=1385218", "title": "Strašilka ďábelská", "text": "Strašilka ďábelská\n\nStrašilka ďábelská (\"Peruphasma schultei\") je jedním z druhů jihoamerických strašilek. Jedná se o relativně nový druh, který byl objeven teprve roku 2004. Tuto strašilku je možné v přírodě najít pouze na jediném místě na světě, v oblasti Cordillera del Condor v Peru, kde se vyskytuje v přírodní rezervaci, která je menší než 5 hektarů a byla zřízena pro ochranu tohoto endemitního druhu. V ohrožení vystřikuje bělavou tekutinu ze svých žláz, která dráždí oči a kůži. \n\nCelé tělo strašilky ďábelské je sametově černé. Má dva páry mikrokřídel, která jsou černá s bílou síťovitou kresbou. Dalším typickým znakem jsou žluté oči a červená ústa. Zadní pár křídel je ze ze spodní strany červený a strašilky ho roztahují zpravidla při rozrušení. Samice dosahují délky okolo 7 cm, samci měří 5 cm a jsou znatelně menší než samice. Samci se velmi často vozí na zádech samice a to i v okamžicích, kdy nedochází k páření.\n\nV přírodě se strašilky ďábelské živí listy pepřovce. V chovech ochotně přijímají jako potravu listy zimolezu, zlatice, šeříku a ptačího zobu.\n\nTyto strašilky se rozmnožují pouze pohlavně (za přítomnosti samce). 2-3 týdny po posledním svleku začínají samice klást černá, oválná vajíčka. Inkubační doba je 4-5 měsíců, po uplynulé době se z vajíček líhnou malé nymfy, které dospějí za 6 měsíců.\n\nStrašilky ďábelské patří k velmi oblíbeným a často chovaným druhům strašilek v České republice. K vůli svlékání strašilek je nutné insektárium o výšce minimálně 20-25 cm. Při malé velikosti terária se strašilka během svlékání může zranit nebo dokonce zahynout. Důležité je v insektáriu udržovat také vlhkost, která by měla být nad 40%. Vlhkost je velmi důležitým aspektem v jejich chovu, nízká vlhkost bývá dalším důvodem špatných svleků těchto strašilek. Potrava by neměla být v žádném případě kupovaná (kvůli případnému ošetření chemickými látkami), také by se neměla sbírat v okolí frekventovaných silnic.\n\n"}
{"id": "1385219", "url": "https://cs.wikipedia.org/wiki?curid=1385219", "title": "Francie na Eurovision Song Contest", "text": "Francie na Eurovision Song Contest\n\nFrancie se soutěže Eurovision Song Contest zúčastnila již dvaašedesátkrát (2019), společně s dalšími sedmi státy se poprvé účastnila již na prvním ročníku v roce 1956. Země soutěž vynechala pouze dvakrát, a to v letech 1974 a 1982, vyhrála celkem pětkrát. Společně s Itálií, Německem, Spojeným královstvím a Španělskem je jedním ze států tzv. „Velké pětky“, skupiny, která nejvíce finančně přispívá Evropské vysílací unii (EVU), která soutěž pořádá. Tyto státy se tak automaticky účastní finále.\n\nFrancie poprvé soutěž vyhrála v roce 1958 s písní „Dors, mon amour“ zpěváka Andrého Claveaua. Na prvním místě se země umístila dále v letech 1960 s písní „Tom Pillibi“ od zpěvačky Jacqueline Boyer, 1962 se skladbou „Un Premier Amour“ od Isabelle Aubret, posledního úspěchu 60. let země dosáhla v roce 1969 se skladbou „Un jour, un enfant“ od zpěvačky Fridy Boccary, kdy se o vítězství dělila s Nizozemskem, Spojeným královstvím a Španělskem. Páté vítězství se dostavilo roku 1977, když zvítězila s písní „L’oiseau et l’enfant“ zpěvačka Marie Myriam. Na druhém místě se pak Francie umístila celkem čtyřikrát, a to v letech 1957, 1976, 1990 a 1991.\n\nMezi 5 nejlepších států se Francie během 20. století dostala celkem čtyřiadvacetkrát, úspěchy se však s příchodem 21. století začaly vytrácet. Do pětice zemí s nejvyšším skóre se Francie probojovala pouze dvakrát, v roce 2014 dokonce skončila na posledním místě.\n\nSoutěž Eurovision Song Contest ve Francii během let představilo hned několik vysílatelů. Mezi ně patří RTF (1956–1964), ORTF (1965–1971) a TF1 (1975–1981). Od roku 1983 byl za organizaci zodpovědná síť televizních stanic France Télévisions, přičemž finále vysílaly dílčí televize France 2 (1983–1998) a France 3 (1999–2014), semifinále potom France 4 (2005–2010, 2016) a France Ô (2011–2015). Semifinále ročníku 2004 vysíláno nebylo, nicméně diváci, kteří se nacházeli v blízkosti Monaka měli možnosti ho mohli sledovat prostřednictvím tamní televize TMC Monte-Carlo. Rádiové vysílání bylo zprostředkováno stanicí France Inter, a to v letech 1971 až 1998, od roku 2001 následně rádio France Bleu.\n\nFrancie často měnila způsob národního výběru reprezentantů, tedy jak národní kola, tak i interní výběry, někdy také kombinace těchto dvou.\n\nJedná se o jednoho z nejúspěšnějších účastníků soutěže, který zvítězil celkem pětkrát, čtyřikrát se umístil na stříbrné příčce, na 3. místě skončil sedmkrát. Mezi lety 1960 a 1993 Francie držela prvenství v počtu vítězství, buď sama či v remíze. Blízko vítězství se stát ocitl i v roce 1991 se skladbou „Le Dernier qui a parlé...“ od zpěvačky Aminy, kdy se společně se Švédskem dělila o první místo, díky tehdejším pravidlům ale vyhrálo právě Švédsko. Předchozí rok pak Francie skončila na děleném druhém místě společně s Irskem.\n\nV posledních letech ovšem byly výsledky víceméně neuspokojivé. Od roku 1998, kdy bylo zavedeno taktéž divácké hlasování, se Francie téměř vždy umístila v nejhorší finálové desítce. Se dvěma body v roce 2014 se Francie poprvé umístila na posledním místě.\n\nMezi lepší výsledky Eurovize 21. století patří reprezentantka kanadského původu Natasaha St-Pier s písní „Je n’ai que mon âme“ z roku 2001, která po vlně nadšení ze strany fanoušků a kladných šancích na vítězství ze strany bookmakerů nakonec skončila čtvrtá. Dobrého výsledku země dosáhla také o rok později, kdy se na pátém místě umístila zpěvačka Sandrine François a píseň „Il faut du temps“ a následně obdržela cenu Marcela Bezençona v kategorii nejlepšího výběru daného ročníku podle tisku. Velký eurovizní boom zažil francouzský show business v roce 2008, kdy v soutěži uspěl zpěvák Sébastien Tellier. To mělo za následek účast interpretky Patricie Kaas v roce 2009 a její následnou slávu. V současnosti se jedná o jednu z nejvýznamnějších francouzsky mluvících hudebnic s více než 16 miliony prodaných desek. Nejvyššího skóre v historii francouzské účasti, 257 bodů, dosáhl v roce 2016 zpěvák Amir, to nicméně zapříčinila především změna pravidel a způsobu bodování.\n\nOd první účasti v roce 1956 Francie nesoutěžila pouze dvakrát, a to v letech 1974 a 1982. V roce 1974 země soutěž vynechala kvůli úmrtí francouzského prezidenta Georgese Pompidou v týden konání soutěže. Jinak by Francii reprezentovala zpěvačka Dani s písní „La vie à vingt-cinq ans“.\n\nV listopadu 1981 se šéf zábavního oddělení vysílatele TF1 řekl, že je znechucen nedostatkem talentu a fádními písněmi, a Eurovizi nazval blbostí. Televize France 2 tak organizaci soutěže v zemi převzala a posléze uspořádala veřejné národní kolo pro ročník 1983.\n\nTzv. „Velká pětka“ vznikla v roce 1999, tehdy označována jako „Velká čtyřka“, která byla složena ze čtyř států, které byly největšími finančními přispěvateli Evropské vysílací unie (EVU). Jednalo se právě o Francii, dále o Německo, Spojené království a Španělsko. V roce 2011 se do soutěže vrátila také Itálie a stala se členem nově vzniklé „Velké pětky“.\n\n Jedná se o formu semifinále po rozpadu Sovětského svazu a Jugoslávie, ve které soutěžily nově vzniklé státy. Francie se tohoto kola neúčastnila a rovnou postoupila do finále.\n\n\n\n\nJedná se o cenu, o níž soutěží účastníci každého ročníku. Je rozdělena do několika kategorií a je udělována od roku 2002. Je pojmenována podle Švýcara Marcela Bezençona, který v roce 1955 poprvé přišel s myšlenkou soutěže Eurovision Song Contest.\n\nV této kategorii vítězí nejlepší píseň podle výsledků hlasování akreditovaných médií a tisku přítomných na soutěži.\n\nVítězem se v této kategorii stává nejlepší interpret podle výsledků hlasování komentátorů soutěže. Do roku 2009 v této kategorii hlasovali bývalí vítězové soutěže.\n\nV této kategorii hlasují účastnící se skladatelé pro nejlepší a nejoriginálnější skladbu.\n\nJedná se o anketu členů oficiálního fanouškovského klubu, který má celkem 45 odnoží ve 43 státech Evropy.\n\n"}
{"id": "1385222", "url": "https://cs.wikipedia.org/wiki?curid=1385222", "title": "Ambrosius Brueghel", "text": "Ambrosius Brueghel\n\nAmbrosius Brueghel (křest 10. srpna 1617, Antverpy – 9. února 1675) byl vlámský barokní malíř ze slavné umělecké rodiny Brueghelů. Byl méně plodný a méně známý než mnozí jeho rodinní příslušníci, jeho dílo není příliš dobře pochopeno a věří se, že zahrnuje i barokní zátiší, obrazy s girlandami a krajinomalby.\n\nAmbrosius Brueghel se narodil v Antverpách jako syn Jana Brueghela staršího a Cathariny van Marienburg. Jeho otec byl jedním z předních malířů v Antverpách a synem slavného renesančního malíře Pietera Brueghela staršího. Jeho starší bratr Jan Brueghel mladší byl také malíř a převzal dílnu svého otce v roce 1625, kdy jeho otec zemřel. Jeho sestra Anna se v roce 1637 provdala za prominentního dvorního malíře Davida Tenierse mladšího. Ambrosius je známý tím, že spolupracoval se svým švagrem na některých krajinách s žánrovými scénami. Jeho sestra Paschasia si vzala malíře Hieronyma van Kessel mladšího. Další sestra Catharina se provdala za za malíře Jana Baptistu Borrekensema. Jeho otec zemřel, když bylo Ambrosiovi pouhých sedm let. Jeho opatrovateli se stali prominentní malíři Hendrick van Balen, Cornelis Schut a Pieter de Jode starší. Jeho umělecké vzdělání podporoval Hendrick van Balen, je možné že se u něho učil spolu se svým bratrem Janem. V době po 10. září 1639 měl Ambrosius v úmyslu odcestovat do zahraničí, neboť sepsal poslední vůli, což v té době bylo pro osoby chystající se na delší cesty obvyklé. Není jasné, zda se vůbec někdy na cestu vydal. Několik měsíců po tomto datu byl jeho pobyt zaznamenán stále v Antverpách a v srpnu 1641 učinil dohodu s bratrem Janem a švagrem Davidem Teniersem, že se stanou jeho novými opatrovníky. V roce 1645 se stal Ambrosius členem antverpského uměleckého sdružení vlámských a nizozemských umělců cechu Sv. Lukáše. V roce 1649 se stal členem dramatické nizozemské společnosti \"Chambers of rhetoric\" De \"Violieren\". Violieren byl jedním ze tří divadelních spolků v Antverpách, který byl úzce spojen s cechem Sv. Lukáše. Dne 21. února téhož roku se oženil s Annou Clarou van Triestovou, která pocházela z blízké rodiny. Pár měl čtyři děti. Umělec byl v komunitě dobře respektován a byl jmenován \"wijkmeester\" (správcem) okresu. V roce 1650 navštívil Ambrosius Brueghel svého bratra Jana v Paříži. \n\nAmbrosius Brueghel navázal na umělecký styl jeho otce. Bylo mu ovšem připsáno jen velmi málo prací a jeho autorství bylo mnohdy napadeno. Pravděpodobně byl autorem některých zátiší, ale jeho autorství není jisté. Zátiší \"vanitas\" objevené v roce 1966 zobrazuje velkou vázu s květinami a je signováno AB. Bylo proto připsáno Ambrosiovi. Nyní je jako autor díla uváděn Adriaen van Nieulandt. Jediným obrazem, který je umělci připisován s poměrnou jistotou je dílo \"Panna Marie a Dítě\" v květinovém věnci, dnes v kostele Sv. Jakuba v Antverpách. Tento obraz spadá do žánru obrazů s girlandami, který vznikl v Antverpách jako zvláštní typ zátiší. O vznik tohoto uměleckého stylu se zasloužil jeho otec Jan Brueghel starší, jeho opatrovatel Hendrick van Balen, Franck Francken mladší, Petr Paul Rubens a Daniel Seghers. Obvykle zobrazují květinový věnec kolem uctívaného idolu nebo portrétu. Tento žánr byl inspirován kultem uctívání a oddanosti k Panně Marii převládající na habsburském dvoře a v Antverpách obecně. \n\nObraz krajiny od Ambrosia Brueghela byl ve vlastnictví rodiny jeho opatrovníka Hendricka van Balena. Obraz krajiny podepsané Ambrosiem Breughelem a datované rokem 1653 byla v roce 1876 v sbírce J. Lenglarta v Lille, zatímco další obraz krajiny údajně s postavami jeho švagra Davida Tenierse mladšího podepsaný A. Brueghelem byl v roce 1894 ve Fahnenburgu blízko Düsseldorfu. Umístění těchto obrazů nyní není známé. \n"}
{"id": "1385239", "url": "https://cs.wikipedia.org/wiki?curid=1385239", "title": "Dita Táborská", "text": "Dita Táborská\n\nDita Táborská (* 22. března 1981) je česká spisovatelka.\n\nVystudovala anglistiku a amerikanistiku na Filozofické fakultě Univerzity Karlovy v Praze. Pracovala pro Českou televizi, Český rozhlas či izraelské velvyslanectví. Od roku 2009 pracovala pro ministerstvo zahraničí.\n\nV roce 2017 jí vyšel debutový román \"Malinka\" o adoptované dívce Malce.\n\n"}
{"id": "1385240", "url": "https://cs.wikipedia.org/wiki?curid=1385240", "title": "Klížska Nemá", "text": "Klížska Nemá\n\nKlížska Nemá () je obec na jihozápadě Slovenska v okrese Komárno, části Nitranského kraje. K 31. prosinci 2017 zde žilo 490 obyvatel. Při sčítání lidu v roce 2011 se z 520 obyvatel přihlásilo k maďarské národnosti 482.\n\nObec se rozkládá v Podunajské nížině, v jihovýchodní části Žitného ostrova. Dunaj, který jižně od obce tvoří slovensko-maďarskou státní hranici, teče za ochrannou hrází. Centrum obce leží v nadmořské výšce 115 m n. m.. Od Veľkého Medera je vzdáleno 18 kilometrů a asi 30 kilometrů od Komárna.\n\nSousedními obcemi jsou Trávnik na západě a severu, Veľké Kosihy na severovýchodě a východě, maďarské obce Nagyszentjános na jihovýchodě a Gönyű na jihu.\n\nKlížska Nemá je poprvé písemně zmiňována v roce 1226 (podle jiných zdrojů v roce 1268) jako \"Nema\", jako majetek hradu Komorn (Komárno).\n\nDalší historické názvy jsou \"Vrnepeniewma\" (1396), \"Kolosnema\" (1460) a \"Kollos-Néma\" (1773). Ve středověku byla část obce ve vlastnictví opatství Pannonhalma. Ves byla v době tureckých válek zničena. V roce 1715 zde byly dva mlýny a 40 domácností, které nacházely obživu v rybářství a košíkářství.\n\nDo přelomu let 1918/1919 patřila obec spadající do Komárňanské župy (\"Komárom vármegye\") k Uhersku a poté k Československu, respektive Slovensku. Na základě První vídeňská arbitráže byla v letech 1938 až 1945 součástí Maďarska.\n\n\n\n"}
{"id": "1385241", "url": "https://cs.wikipedia.org/wiki?curid=1385241", "title": "Mitsuko Uchidaová", "text": "Mitsuko Uchidaová\n\nMitsuko Uchidaová (anglicky Mitsuko Uchida, japonsky 内田光子, [ɯtɕiꜜda miꜜtsɯ̥ko], * 20. prosince 1948) je britsko-japonská klasická pianistka a dirigentka. Má široký repertoár a je ceněna zejména jako interpretka Mozarta a Schuberta. Získala řadu ocenění včetně titulu komandérky Řádu britského impéria, spojeného se šlechtickým titulem Dame (dáma).\n"}
{"id": "1385246", "url": "https://cs.wikipedia.org/wiki?curid=1385246", "title": "Schinderhannes bartelsi", "text": "Schinderhannes bartelsi\n\nSchinderhannes bartelsi je živočich ze skupiny anomalokarid. Je znám pouze jeden exemplář z naleziště devonského stáří Hunsrück v Německu a ten byl nalezen v roce 2009. Jeho objev měl obrovský význam, protože předtím byli anomalokarididy známé pouze z výjimečně dobře zachovaných fosilních ložisek (tzv. Lagerstätten) z kambria. Žádné novější nálezy anomalokarid nebyly od kambria natolik časově posunuty, například nalezené v roce 2011 anomalokaridy z formace Fezouata (Maroko) odpovídají jen spodnímu ordoviku.\n\nAnomalokarididy, jako např. Anomalocaris, byly organismy, které se považují za příbuzné členovcům. Tyto živočichové vypadaly jinak než jakékoliv dnes žijící organismy - měly segmentovanou vnější kostru s bočními laloky pro plavání, velké složené oči, často přisedlé na stopkách a na konci \"hlavy\" dvojici velkých přívěsků podobných ocasům krevet. Těmito přívěsky neboli chapadly si podávaly kořist k ústům, které měly tvar kruhu. \n\nJediný nalezený vzorek (který zároveň je i holotyp) byl najden na lomu Eschenbach-Bocksberg v Bundenbachu a je pojmenován podle Schinderhannese, známého německého zločince a hrdiny místního folkloru. Druhové jméno \"bartelsi\" je dáno podle Kryštofa Bartelse, odborníka na Hunsrücké břídlice. Vzorek se nachází v Naturhistorisches Museum v Mohuči.\n\n\"Schinderhannes\" je asi 10 cm dlouhý. Jako všichni anomalokaridy Schinderhannes nese pár přívěsků (tzv. great appendages) které jsou velice podobné jako měla \"Hurdia\", ústa ve tvaru ananasového kolečka (podobné těm, co měla \"Peytoia\") a velké, složité oči na stopkách. Živočich měl 12 tělních segmentů; velké podobné klapkám struktury vyčnívající z jedenáctého segmentu a větší klapkopodobné struktury na zadní části hlavy.\n\nZachovaný obsah trávicího traktu je typický pro dravé živočichy, a na tento způsob života ukazuje také stavba \"ústních ústrojí\" a velikost a orientace očí Schinderhannes byl schopen plavání, poháněl se klapkopodobnými \"ploutvemi\" na zadní části hlavy a řídil směr svého pohybu pomoci \"ploutviček\" na jedenáctém segmentu.\n\nObjevení organismu bylo mimořádně důležité protože se značně posunula časová hranice vymírání anomalokarid: v době objevení (2009) skupina byla známa pouze z kambria. Další nekambrické anomalokaridy odpovídají spodnímu ordoviku (před 488–472 mil. let) – formace Fezouata na jihovýchodě Maroka, ale ty byly objeveny jen v roce 2011.\n\n"}
{"id": "1385247", "url": "https://cs.wikipedia.org/wiki?curid=1385247", "title": "Tramvaje CMg série 1600–1609", "text": "Tramvaje CMg série 1600–1609\n\nTramvaje CMg série 1600–1609 jsou typ dvounápravové tramvaje, vyrobené v roce 1913 podnikem Staudinger Waggonfabrik ve Studénce pro příměstskou dráhu Vídeň–Bratislava. Z deseti vozů se šest postupně dostalo do Brna, kde je na své tramvajové síti provozovala Společnost brněnských elektrických pouličních drah.\n\nKonstrukce byla podobná brněnským vozům série 50–55 ze Štýrského Hradce. Značně široká vozová skříň (2620 mm) byla tvořena ocelovým roštem a dřevěnou kostrou, pojezd byl dvounápravový volnoosý. Střecha byla valená, tvořená z dřevěných palubek pokrytých plátnem. Okenní sloupky byly oplechované, vnější spodní část bočnic byla obložená dřevěnými peřejkami, čímž se tyto tramvaje výrazně odlišovaly od starších vozů do té doby provozovaných v Brně. V bočnicích byla vždy čtyři velká spouštěcí okna uchycená v hliníkových rámech. Sedadla byla dvojího typu: podél jedné bočnice byla umístěna polstrovaná podélná lavice, na druhé straně se nacházela příčně uspořádaná dvojsedadla potažená kůží. Plošiny byly úzké, uzavírané mřížovým zábradlím. Elektrická výzbroj AEG byla tvořena kontrolérem B6-30, jenž měl sedm jízdních a šest brzdových stupňů. Brzda byla elektrodynamická a ruční. Odpory byly umístěny pod podlahou vozu. Tramvaje byly z výroby vybaveny pantografem.\n\nVzhled těchto tramvají navrhl rakouský architekt Otto Wagner. Od tohoto typu byly odvozeny i shodné vlečné vozy Ch série 1525–1533, které byly přímo určeny pro provoz s tramvajemi CMg 1600–1609.\n\nV roce 1913 bylo vyrobeno celkem 10 motorových vozů tohoto typu.\n\nVozy byly vyrobeny v roce 1913 pro potřeby dopravce Localbahn Wien – Pressburg (LWP), který roku 1914 zahájil provoz na nově postavené meziměstské dráze z Vídně do Bratislavy. Obdržely železniční řadu CMg (C = třetí třída, M = motorový vůz, g = stejnosměrné napájení), sérii čísel 1600–1609 a jezdily na příměstském vídeňském úseku mezi stanicemi Wien-Grossmarkthalle a Gross Schwechat. Řadou CMg byly označeny i tramvaje série 1610–1613, které pocházely z budapešťské vagónky Ganz a které obsluhovaly příměstský úsek této dráhy v Bratislavě.\n\nProtože frekvence cestujících nebyla na vídeňském příměstském úseku tak vysoká, jak bylo předpokládáno, odprodala LWP tři vozy č. 1602–1604 v roce 1915 do Brna. Zbylé tramvaje č. 1600, 1601 a 1605–1609 nadále jezdily ve Vídni, v roce 1921 byly po zestátnění dráhy označeny řadou BBÖ ET 24 (čísla ET 24.01–07), od roku 1938 nesly v rámci Deutsche Reichsbahn řadu ET 187 (čísla ET 187.21–27). V roce 1944 byly kvůli leteckému bombardování tři vozy (původních čísel 1601, 1606 a 1608) odeslány do železniční stanice v Břežanech, kde se dočkaly konce druhé světové války. Tam je zabavily Československé státní dráhy a odprodaly je opět do Brna. Ve Vídni tak zůstaly po roce 1945 pouze tramvaje původních čísel 1600, 1605, 1607 a 1609, které ÖBB označila řadou 4924 (čísla 4924.01, 03, 05 a 07). Vyřazeny z provozu byly v roce 1954. Vůz ev. č. 1607 pak převzalo tramvajové muzeum Mariazell. V roce 1996 byla pro mariazellské muzeum v Ústředních dílnách Dopravního podniku města Brna renovována historická souprava motorového vozu CMg ev. č. 1607 a vlečného vozu Ch ev. č. 1531, která je od té doby příležitostně vypravována na muzejní dráze z Mariazell na Erlaufsee.\n\nV roce 1915 odkoupila Společnost brněnských elektrických pouličních drah od vídeňsko-bratislavské dráhy tři tramvaje původních čísel 1602–1604, které byly kvůli nižší frekvenci cestujících nadbytečné. V Brně byly ještě téhož roku zařazeny do provozu pod čísly 56–58, jejich původní pantografy nahradil v Brně tehdy obvyklý tyčový sběrač. Vzhledem k velmi širokým vozovým skříním (2620 mm oproti přibližně 2000 mm u ostatních brněnských vozů) mohly společně s tramvajemi série 50–55, které byly taky velmi široké, obsluhovat pouze páteřní trať Královo Pole – Pisárky, jež byla dimenzována na nákladní provoz se širokými železničními vagóny. Ve 30. letech 20. století byl tyčový sběrač nahrazen lyrovým, vozy této série však byly v této době využívány kvůli dodávkám nových tramvají méně – obsluhovaly vložené vlaky linek 1 a 6, případně byly nasazovány v době zvýšené frekvence cestujících. Za druhé světové války jezdily se dvěma vlečnými vozy na posilové lince A mezi hlavním nádražím a Královým Polem. V průběhu jejich brněnského provozu také došlo k výměně jejich kontrolérů AEG za kontroléry Škoda BRNO I.\n\nV dubnu 1945 shořel při požáru vozovny Pisárky vůz č. 58, zbylé dvě tramvaje zůstaly v osobním provozu. Roku 1946 koupil brněnský dopravní podnik od Československých státních drah další tři vídeňské tramvaje CMg, které ČSD zabavily jako válečnou kořist, jež se na konci druhé světové války nacházela v železniční stanici v Břežanech (společně s nimi získal DP také dva vlečné vozy Ch ev. č. 1529 a 1531; ty zůstaly odstaveny a sloužily jako zdroje náhradních dílů). Vozy původních čísel 1601, 1606 a 1608 byly v Brně zařazeny do provozu s čísly 153–155, přičemž vůz č. 155 nebyl opraven a sloužil pouze jako záloha. Všechny brněnské tramvaje byly v roce 1950 přečíslovány, přičemž řada CMg získala čísla 14–18. Neopravený vůz č. 18 byl záhy přeřazen mezi služební a získal číslo 515. Tramvaje CMg byly nadále využívány na trati Královo Pole – Pisárky na vložených vlacích a veletržních linkách, obsluhovaly však také linku 10 vedoucí po bývalé železniční trati do Líšně. Roku 1960 došlo k vyřazení vozu č. 17 (jeho číslo převzal vůz č. 515), všechny ostatní tramvaje této série byly vyřazeny v roce 1964 v souvislosti s dodávkami nových tramvají Tatra T3.\n\nMezi služební byl v roce 1964 zařazen pouze vůz č. 15, který získal nové číslo 815. Ten byl z provozu odstaven roku 1967. Při chystání 100. výročí brněnské městské hromadné dopravy, které se připravovalo na rok 1969, byl vůz č. 815 jako jediný dochovaný zástupce svého typu v Brně vybrán pro renovaci. Ta se uskutečnila v letech 1968–1969, kdy byl vůz upraven do podoby, v jaké jezdil ve 30. a 40. letech 20. století. V roce 1971 byl vůz č. 57, společně s ostatními do té doby renovovanými tramvajemi, předán Technickému muzeu v Brně, které jej zařadilo do své vznikající sbírky vozidel MHD.\n\nDo současnosti se dochovaly celkem 2 vozy:\n\n"}
{"id": "1385250", "url": "https://cs.wikipedia.org/wiki?curid=1385250", "title": "Rudohlávek jehlancovitý", "text": "Rudohlávek jehlancovitý\n\nRudohlávek jehlancovitý (\"Anacamptis pyramidalis\") je vzácná, nevysoká, vstavačovitá bylina, kvetoucí v časném létě na loukách a ve světlých lesích nachově červenými kvítky sestavenými do pyramidálního květenství. Je nápadná a vzhledově nezaměnitelná s jinou orchidejí rostoucí v české přírodě, kde je sice původní druh, ale je ohrožená vymizením a proto chráněna zákonem.\n\nJe ostrůvkovitě rozšířena po velké části Evropy, její areál sahá od Francie na západě až po Ukrajinu a oblast Kavkazu a dále přes Turecko a Palestinu až do Iráku a Íránu na východě. Na jihu oblast výskytu zasahuje až na západní africké středomořské pobřeží a na severu po Britské ostrovy, jižní Švédsko a Baltské státy.\n\nV České republice se vyskytuje v pahorkatinách a podhůří vyšších hor, v Čechách roste jen na několika lokalitách v Českém krasu, na Moravě v okolí Vsetína a v Bílých Karpatech, kde se nachází území s jeho nejhojnějším výskytem, národní přírodní rezervace Čertoryje.\n\nJedná se o druh výslunných lesostepí, částečně křovinatých strání a světlých okrajů lesa. Roste na půdách výhřevných, vysýchavých až střídavě vlhkých, vápnitých a humózních, nesnáší však hnojení. Roste na loukách, pastvinách, v suchých trávnících, ve vřesovištích i řídkých křovinách a světlých teplomilných doubravách. Nejlépe mu prospívá půda s dostatkem vápníku. V české krajině se vyskytuje zejména v kolinním stupni, v teplých oblastech vystupuje do nadmořské výšky až 2400 m n. m. Chromozomů má 2n = 36, stupeň ploidie je x = 2.\n\nVytrvalá bylina s lodyhou vysokou 30 až 50 cm a s dvěma protáhle vejčitými hlízkami s několika tenkými kořeny. Lodyha je přímá, lysá, v horní části jemně rýhovaná a porostlá vzpřímenými, jednoduchými, přisedlými, světle zelenými, čárkovitými, úzce kopinatými listy, které se směrem vzhůru zmenšují a lodyhu pochvovitě objímají. Listy v přízemní růžici vyrůstají již na podzim a v době kvetení jsou již odumřelé.\n\nKvětenství se vytváří na vrcholu lodyhy, je to hustý, nejdříve jehlancovitý a později vejčitý, mnohokvětý klas dlouhý 3 až 8 cm. Je složeno z mnoha drobných, červených, nachově červených, někdy růžových a vzácně i bílých oboupohlavných květů. Střední vnější okvětní lístek spolu s postranními vnitřními vytvářejí pootevřenou přilbu. Spodní, hluboce trojlaločný pysk má střední lalok delší a užší, než široce okrouhlé laloky postranní. Ostruha je tenká, delší semeníku a směřuje dolů. Sloupek je krátký, brylky s pylem jsou zelené, zkroucený, válcovitý semeník je na krátké stopce. Jedná se o poměrně značně variabilní druh, proměnlivá je barva květu, tvar pysku, délka ostruhy květu i tvar listu.\n\nOrchidej kvete v květnu a červnu a její květy opylují motýli. Květy jsou cizosprašné a šálivé, neobsahují žádný nektar a opylovače lákají jen svým vzhledem. Motýli zasunou sosák do dlouhé ostruhy kde očekávají nektar, ten nenajdou, ale na sosák se jim přilepí brylky pylu které přenesou na další rostlinu, kde opět hledají nektar. Plodem je válcovitá, hnědá tobolka s velmi drobnými semeny, která dozrávají v červenci.\n\nRudohlávek jehlancovitý se rozšiřuje výhradně semeny, vývoj nové rostliny trvá déle než 6 let a probíhá za podpory orchideoidní mykorhizy. Prvým rokem, po infikaci endofytickou houbou, semeno klíčí a vytváří protokorm, speciální útvar vznikající z embrya, který přirůstá po dvou vegetačních sezonách. Teprve koncem třetího roku dojde k jeho vyzrání, zastaví růst, vytvoří se tzv. mateřská hlíza a objeví se na ní vegetační pupen.\n\nPřibližně v pátém roce vyroste z pupenu nad povrch půdy prvý zelený list a vytvoří se druhá, tzv. dceřina hlíza. V šestém roce vytváří rostlina již dva listy a shromažduje zásobní látky, teprve sedmým rokem je rostlina někdy schopná vykvést. Popsaný vývoj může být za různých podmínek kratší nebo delší, doba do prvého kvetení může trvat šest i deset let. Dospělé rostliny již nejsou na houbovém endofytu závislé a mají normální kořeny schopné absorbovat potřebné živiny z půdy. V laboratorních podmínkách se ještě nepodařilo jeho semena přivést ke klíčení. Pokud hlízy dospělých rostlin nenashromáždí během léta dostatek živin, dalším rokem nevykvetou.\n\nTento nádherný vstavač časného léta patří podle \"Červený seznam cévnatých rostlin České republiky z roku 2012\" ke kriticky ohroženým druhům (C1b) naší květeny, zákon jej však podle o dvacet let starší \"Vyhlášky MŽP ČR č. 395/1992 Sb. ve znění vyhl. č. 175/2006 Sb.\" chrání jen v kategorii silně ohrožených druhů (§2). Rudohlávek jehlancovitý je také zahrnut v mezinárodní úmluvě o ochraně vzácných druhů CITES. Hlavní příčinou jeho postupného vymírání je likvidace vhodných biotopů, sekundární sukcese i nezodpovědný sběr kvetoucích rostlin.\n\n"}
{"id": "1385252", "url": "https://cs.wikipedia.org/wiki?curid=1385252", "title": "Doom 3: Resurrection of Evil", "text": "Doom 3: Resurrection of Evil\n\nDoom 3: Resurrection of Evil, v češtině Vzkříšení zla, je pokračování (datadisk) hry Doom 3 (2004). Hra vyšla 4.dubna 2005 na PC a Xbox.\n\nHra se odehrává 2 roky po katastrofě na základně UAC, kterou přežil jediný člověk (hráč, co dohrál základní hru). Konkrétně tedy v roce 2147. UAC pozastavila veškeré práce na základně, ale ještě vyslala dvě satelity, která v březnu 2147 zachytí silné vybrace z Marsu. UAC tam pošle další vědce a mariňáky v čele s doktorkou Elizabeth McNeilovou, aby zjistili, o jaké vibrace šlo či z jakého zdroje vycházely. Dr. Elizabeth McNeilová dříve pracovala na Marsu, ale nesouhlasila s výzkumem Dr. Malcolma Betrugera, který jí proto přesunul z pozice v komplexu Delta zpět na Zemi. Právě ona upozornila výbor UAC, který vyslal na Mars Swanna a Cambella. Tito dva měli situaci vyšetřit, což však spustilo lavinu katastrofických událostí.\n\nČeta mariňáků dorazí na potenciální místo zdrojů vibrací, které satelit zaznamenal. McNeilová je sleduje pomocí kamerových systémů. Četa pomocí výbušniny nalezne tajnou místnost, kterou někdo chtěl skrýt. Na konci místnosti jsou schody a na vrcholu světlo. Zdrojem světla je levitující Artefakt, který připomíná srdce. Jeden z mariňáků (vy) sáhne po artefaktu, což způsobí opětovné otevření portálu z pekla. Tam nyní lze vidět samotného Betrugera, který je již převtělený do démona. Maledict (Betruger) vydá rozkaz démonům, aby opět zaútočili na základnu a zmocnili se Artefaktu, který byl vytvořen samotnými démony a nyní si ho chtějí vzít zpět. Jelikož Artefakt má nyní v ruce hráč, démoni půjdou hlavně po něm. Maledict vyšle 3 lovecké démony. Artefakt po zabití těchto démonů získá nové schopnosti - zpomalování času (nepřátelé nestíhají reagovat na vaše pohyby), vyšší poškození zbraní a dočasná nesmrtelnost.\nHra obsahuje nepřátelé (démony) ze základní hry a taky přibyli noví nepřátelé.\n\n\nTento datadisk přidal 3 nové zbraně a odebral motorovou pilu.\n\n\n\n\n"}
{"id": "1385253", "url": "https://cs.wikipedia.org/wiki?curid=1385253", "title": "Vachtang Kikabidze", "text": "Vachtang Kikabidze\n\nVachtang Kikabidze v Gruzii známější jako Buba Kikabidze (* 19. července 1938 Tbilisi) je gruzínský umělec–hudebník, zpěvák, skladatel a herec. Jako hudebník začínal na přelomu padesátých a šedesátých let dvacátého století v hudebních souborech Dielo a Rero. Od roku 1967 působil v populární skupině Orera jako zpěvák a bubeník, od roku 1975 jako umělecký ředitel. Nahrál několik sólových singlů a alb. Vedle hudební dráhy hrál ve filmu. Jeho nejznámější rolí je postava pilota zvaného Mimino (česky Sokolík) z filmu Muž na svém místě z roku 1977.\n\n\n\n\nProfil na nplg.gov.ge\n"}
{"id": "1385254", "url": "https://cs.wikipedia.org/wiki?curid=1385254", "title": "Türkischer Tempel", "text": "Türkischer Tempel\n\nTürkischer Tempel, česky Turecký templ čili Turecká synagoga, byla velká synagoga postavená mezi lety 1885 až 1887 dle plánů vídeňského architekta Huga von Wiedenfelda v ulici Zirkusgasse 22, ve 2. vídeňském okrsku Leopoldstadt. Sloužila jako hlavní synagoga vídeňské \"osmanské\" židovské komunity, tj. ve Vídni usedlých sefardských Židů. Synagogu během tzv. Křišťálové noci v listopadu 1938 vypálili a zcela zničili místní nacisté.\n\nSynagogu sefardské komunity vyprojektoval Hugo von Wiedenfeld podle vzoru Alhambry v tehdy módním tzv. maurském stylu. Synagoga stála ve vnitrobloku mezi několika sousedními domy v orientaci západ-východ, takže se do ní vstupovalo přes rozlehlé átrium. Prostřednictvím vestibulu se návštěvníci dostali do čtvercového prostoru modlitebny s 12 m vysokou osmihrannou kupolí. Ta stála na 17 m vysokých stěnách a prostor byl osvětlen světlíky a lucernami. Aron ha-Kodeš s Tórou na východní stěně, podobně jako většina interiéru, byl obložen mramorem a dekorován ozsobným štukem a zlatými a dalšími orientálními barvami. Oproti svatyni na západní steně se nacházel varhanní kůr. Modlitební prostor měl v přízemí 314 sedadel pro muže, na ženských galeriích po třech stranách hlavní lodi se pak nacházelo dalších 360 míst pro ženy, z toho 250 k sezení a 110 k stání. Kromě toho v prvním patře synagogy směrem do ulice se nacházela tzv. zimní modlitebna se 105 místy.\n"}
{"id": "1385257", "url": "https://cs.wikipedia.org/wiki?curid=1385257", "title": "Robert Indiana", "text": "Robert Indiana\n\nRobert Indiana, rodným jménem Robert Clark, (13. září 1928 – 19. května 2018) byl americký výtvarník a sochař. Po dobu tří let sloužil v Americkém letectvu a následně, v letech 1949 až 1953, studoval na Chicagském uměleckém institutu. Později krátce studoval ve skotském Edinburgh a po návratu do vlasti se usadil v New Yorku. Je autorem pop-artového obrazu \"Love\". Ten obsahuje tato čtyři písmena, přičemž první dvě jsou v první řadě a druhá ve druhé. Písmeno „O“ je nakloněno. Dílo bylo později vyobrazeno například na poštovní známce. Rocková hudební skupina Rage Against the Machine se jím inspirovala na obalu svého alba \"Renegades\" (2000). Roku 1964 Indiana vystupoval ve filmu \"Eat\" umělce Andyho Warhola. Zemřel na respirační selhání ve věku 89 let.\n\n"}
{"id": "1385260", "url": "https://cs.wikipedia.org/wiki?curid=1385260", "title": "Strawberry Alarm Clock", "text": "Strawberry Alarm Clock\n\nStrawberry Alarm Clock je americká hudební skupina, která patří k nejvýznamnějším představitelům acid rocku a sunshine popu.\n\nSkupinu vytvořili na jaře roku 1967 v Glendale členové místních souborů Thee Sixpence a Waterfyrd Traene. V květnu téhož roku vydala svůj první singl, psychedelickou skladbu Johna S. Cartera „Incense and Peppermints“, která se dostala na týden do čela hitparády Billboard Hot 100 a získala zlatou desku. Strawberry Alarm Clock pak podle ní pojmenovali také svoje první dlouhohrající album vydané u společnosti Uni Records. Píseň přitom nenazpíval nikdo z členů skupiny, ale šestnáctiletý Greg Munford z kapely The Shapes of Sound, s nímž se náhodou setkali ve studiu. Dalšími hity byly „Tomorrow“, „Barefoot in Baltimore“ a „Sit with the Guru“. Skupina také účinkovala v televizním pořadu \"American Bandstand\" a ve filmech \"Podlomená vůle\" a \"Údolí panenek\".\n\nV roce 1971 se Strawberry Alarm Clock rozpadli, kytarista Ed King pak hrál se skupinou Lynyrd Skynyrd. V roce 1974 se část bývalých členů nakrátko znovu sešla a vystoupila na festivalu California Jam. V roce 1982 nastal comeback a skupina opět koncertuje, nahrála také v roce 2012 album z nových písní.\n\n\n\n\n"}
{"id": "1385263", "url": "https://cs.wikipedia.org/wiki?curid=1385263", "title": "Kostel Nejsvětější Trojice (Bystřice nad Pernštejnem)", "text": "Kostel Nejsvětější Trojice (Bystřice nad Pernštejnem)\n\nKostel Nejsvětější Trojice (také kostel svaté Trojice) je filiální kostel v římskokatolické farnosti Bystřice nad Pernštejnem, nachází se na hřbitově na Novoměstské ulici v Bystřici nad Pernštejnem. Kostel je pozdně gotická jednolodní stavba s polygonálním závěrem členěném pilíři a sedlovou střechou s polygonálním sanktusníkem. Kostel je chráněn jako kulturní památka České republiky. \n\nKostel byl postaven mezi lety 1613 a 1615 Janem Čejkou z Olbramovic, původně byl kostelem vystavěným pro místní evangelíky. V tuto dobu měl kostel plochý strop a kněžiště, kdy právě tyto části zůstaly i v současné podobě kostela. V roce 1622 byl kostel zrušen a až roku 1719 byl předán katolíkům, nově posvěcen a změněn na hřbitovní kostel. V roce 1735 byla původní stavba kostela upravena, kdy kostelní loď byla zaklenuta valenou klenbou s výsečemi a byly proraženy boční vstupy do kostela. Pod chrámovou lodí byla vybudována hrobka pro Arnošta Matyáše Mitrovského, který do ní nakonec nebyl pohřben. Ke konci 19. století byl areál kostela rozšířen, byla postavena márnice a kostel byl rozšířen o dřevěnou kruchtu.\n\nV polovině 18. století byl do kostela nad hlavní oltář pověšen oltářní obraz Nejsvětější Trojice a byly pořízeny sochy svatých Petra a Pavla a v roce 1903 byl do kostela zakoupen nový inventář.\n\n\n"}
{"id": "1385266", "url": "https://cs.wikipedia.org/wiki?curid=1385266", "title": "Nürnberger Versicherungscup 2018 – ženská dvouhra", "text": "Nürnberger Versicherungscup 2018 – ženská dvouhra\n\nŽenská dvouhra Nürnberger Versicherungscupu 2018 probíhala ve druhé polovině května 2018. Do singlové soutěže norimberského tenisového turnaje hraného na antuce nastoupilo třicet dva hráček. Dvojnásobnou obhájkyní titulu byla nizozemská tenistka Kiki Bertensová, kterou ve čtvrtfinále vyřadila Belgičanka Kirsten Flipkensová.\n\nVítězkou se stala 29letá nenasazená Švédka Johanna Larssonová, jež ve finále zdolala 27letou Američanku Alison Riskeovou po dvousetovém průběhu 7–6 a 6–4. Ve druhé sadě přitom otočila nepříznivý vývoj her 1–4. Poměr vzájemných zápasů švédská hráčka snížila na 1–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Riskeová odehrála šestý finálový duel, z toho v pěti případech odešla jako poražená hráčka. \n"}
{"id": "1385267", "url": "https://cs.wikipedia.org/wiki?curid=1385267", "title": "Internationaux de Strasbourg 2018 – ženská dvouhra", "text": "Internationaux de Strasbourg 2018 – ženská dvouhra\n\nŽenská dvouhra Internationaux de Strasbourg 2018 probíhala ve druhé polovině května 2018. Do singlové soutěže štrasburského tenisového turnaje hraného na antuce nastoupilo třicet dva hráček. Obhájkyní titulu byla australská tenistka Samantha Stosurová, kterou ve čtvrtfinále vyřadila Cibulková.\n\nVítězkou se stala třetí nasazená Ruska Anastasija Pavljučenkovová, jež ve finále za 3.35 hodin zdolala slovenskou turnajovou pětku Dominiku Cibulkovou po těsném třísetovém průběhu 6–7, 7–6 a 7–6. 26letá ruská šampionka odvrátila dva mečboly a snížila pasivní poměr vzájemných utkání na 4–7. Jednalo se o nejdelší zápas odehrané části kalendáře WTA 2018. V probíhající sezóně si připsala premiérové turnajové vítězství, které představovalo dvanáctý singlový titul na okruhu WTA Tour z osmnácti finálových účastí. \n"}
{"id": "1385268", "url": "https://cs.wikipedia.org/wiki?curid=1385268", "title": "Geneva Open 2018 – mužská dvouhra", "text": "Geneva Open 2018 – mužská dvouhra\n\nMužská dvouhra Geneva Open 2018 probíhala ve druhé polovině května 2018. Do singlové soutěže ženevského tenisového turnaje hraného na antuce nastoupilo dvacet osm hráčů. Dvojnásobným obhájcem titulu byl švýcarský tenista Stan Wawrinka, kterého ve čtvrtfinále vyřadil Fucsovics.\n\nVítězem se stal nenasazený Maďar a světová šedesátka Márton Fucsovics, jenž ve finále zdolal čtyřicátého devátého hráče žebříčku Petera Gojowczyka z Německa po hladkém dvousetovém průběhu 6–2 a 6–2. Na okruhu ATP Tour si tak připsal v premiérovém finále první titul. Po 36 letech vybojoval maďarský tenista trofej z túry ATP, když naposledy předtím se to podařilo jeho krajanu Balázsi Taróczymu roku 1982 v Hilversumu.\n\nČtyři nejvýše nasazení hráči obdrželi volný los do druhého kola.\n"}
{"id": "1385269", "url": "https://cs.wikipedia.org/wiki?curid=1385269", "title": "Lyon Open 2018 – mužská dvouhra", "text": "Lyon Open 2018 – mužská dvouhra\n\nMužská dvouhra Lyon Open 2018 probíhala ve druhé polovině května 2018. Do singlové soutěže lyonského tenisového turnaje hraného na antuce nastoupilo dvacet osm hráčů. Obhájcem titulu byl francouzský hráč Jo-Wilfried Tsonga, který do turnaje pro zranění nezasáhl.\n\nVítězem se stal nejvýše nasazený Rakušan Dominic Thiem, jenž za dvě a půl hodiny ve finále zdolal 33letého francouzského hráče Gillese Simona po třísetovém průběhu 3–6, 7–6 a 6–1. V probíhající sezóně si tak po triumfu na Argentina Open připsal druhé turnajové vítězství, které představovalo jubilejní desátý singlový titul na okruhu ATP Tour a osmý z antukového povrchu. Simon odehrál dvacátý finálový duel, s aktivní bilancí výher a proher 13–7.\n\nČtyři nejvýše nasazení hráči obdrželi volný los do druhého kola.\n"}
{"id": "1385270", "url": "https://cs.wikipedia.org/wiki?curid=1385270", "title": "Lyon Open 2018", "text": "Lyon Open 2018\n\nLyon Open 2018, oficiálním názvem Open Parc Auvergne-Rhône-Alpes Lyon 2018, byl tenisový turnaj pořádaný jako součást mužského okruhu ATP World Tour, který se odehrával v Parku Zlaté hlavy na otevřených antukových dvorcích. Probíhal mezi 20. až 26. květnem 2018 ve francouzském Lyonu jako druhý ročník turnaje.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se stal osmý tenista světa Dominic Thiem z Rakouska. Jako poslední přímý účastník do hlavní singlové soutěže nastoupil francouzský 135. hráč žebříčku Calvin Hemery.\n\nJubilejní desátou singlovou trofej na okruhu ATP Tour vybojoval 24letý Rakušan Dominic Thiem, jenž si tak připsal osmý vavřín z antukového povrchu. Premiérový společný titul ze čtyřhry si odvezl australsko-americký pár Nick Kyrgios a Jack Sock, jenž navýšil aktivní zápasovou bilanci na 11–2.\n\nNásledující hráči obdrželi divokou kartu do hlavní soutěže:\n\nNásledující hráči postoupili do hlavní soutěže z kvalifikace:\n\nNásledující hráči postoupili z kvalifikace jako tzv. šťastní poražení:\n\nNásledující páry obdržely divokou kartu do hlavní soutěže:\n\n\n"}
{"id": "1385271", "url": "https://cs.wikipedia.org/wiki?curid=1385271", "title": "Geneva Open 2018", "text": "Geneva Open 2018\n\nGeneva Open 2018, oficiálním názvem Banque Eric Sturdza Geneva Open 2018, byl tenisový turnaj pořádaný jako součást mužského okruhu ATP World Tour, který se odehrával v areálu Tennis Club de Genève na otevřených antukových dvorcích. Probíhal mezi 20. až 26. květnem 2018 ve švýcarské Ženevě jako šestnáctý ročník obnoveného turnaje.\n\nTurnaj s rozpočtem 561 345 eur patřil do kategorie ATP World Tour 250. Nejvýše nasazeným hráčem ve dvouhře se opět stal třináctý tenista světa Sam Querrey ze Spojených států. Jako poslední přímý účastník do hlavní singlové soutěže nastoupil italský 100. hráč žebříčku Marco Cecchinato.\n\nPrvní titul na okruhu ATP Tour vybojoval ve dvouhře Márton Fucsovics, který se stal prvním maďarským vítězem turnaje ATP po 36 letech. Deblovou trofej si odvezl nejlepší světový pár složený z Rakušana Olivera Maracha a Chorvata Mateho Paviće, kteří jako spoluhráči získali pátou společnou trofej a čtvrtou v probíhající sezóně.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\n\n"}
{"id": "1385272", "url": "https://cs.wikipedia.org/wiki?curid=1385272", "title": "Salsk", "text": "Salsk\n\nSalsk () je město v Rostovské oblasti v Ruské federaci. Při sčítání lidu v roce 2010 měl přes jednašedesát tisíc obyvatel.\n\nSalsk leží v Předkavkazsku na Prostředním Jegorlyku, přítoku Západního Manyče v povodí Donu. V rámci Rostovské oblasti leží na jejím jihu nedaleko hranic se Stavropolským krajem, Krasnodarským krajem a Kalmyckem. Od Rostova na Donu, správního střediska Rostovské oblasti, je vzdálen přibližně 180 kilometrů. Bližší města v okolí jsou Proletarsk přibližně sedmadvacet kilometrů severovýchodně a Gorodovikovsk přibližně čtyřiapadesát kilometrů severozápadně.\n"}
{"id": "1385279", "url": "https://cs.wikipedia.org/wiki?curid=1385279", "title": "855 (číslo)", "text": "855 (číslo)\n\nOsmset padesát pět je přirozené číslo, které následuje po čísle osmset padesát čtyři a předchází číslu osmset padesát šest. Římskými číslicemi se zapisuje DCCCLV.\n\n\n\n"}
{"id": "1385280", "url": "https://cs.wikipedia.org/wiki?curid=1385280", "title": "Červená Zahrada", "text": "Červená Zahrada\n\nČervená zahrada je zaniklá usedlost v Praze 5-Smíchově v jižní části ulice Nádražní poblíž Císařské louky.\n\nHospodářskou usedlost vlastnil v 1. polovině 19. století Jindřich Herz. Rozlehlý dvůr tvořily velké budovy na půdorysu písmene „E“ a patřily k němu pozemky podél Vltavy.\n\nV 80. letech 19. století byl dvůr v majetku rodiny Zintlovy a počátkem 20. století zde sídlila firma Hrůza a Rosenberg. Za vlastnictví této firmy byla usedlost zbořena a na jejím místě postaven objekt nový pod stejným číslem popisným.\n\n\n"}
{"id": "1385283", "url": "https://cs.wikipedia.org/wiki?curid=1385283", "title": "Seznam dílů seriálu Hráč", "text": "Seznam dílů seriálu Hráč\n\nToto je seznam dílů seriálu \"Hráč\".\n\n<onlyinclude>\n</onlyinclude>\n\n"}
{"id": "1385286", "url": "https://cs.wikipedia.org/wiki?curid=1385286", "title": "856 (číslo)", "text": "856 (číslo)\n\nOsmset padesát šest je přirozené číslo, které následuje po čísle osmset padesát pět a předchází číslu osmset padesát sedm. Římskými číslicemi se zapisuje DCCCLVI.\n\n\n\n"}
{"id": "1385288", "url": "https://cs.wikipedia.org/wiki?curid=1385288", "title": "Muž na svém místě", "text": "Muž na svém místě\n\nMuž na svém místě nebo Muž jak se patří nebo v originále Mimino je sovětské filmové drama s nádechem komedie natočeno gruzínským režisérem Giorgi Danelijou v roce 1977. Film měl v Sovětském svazu premiéru v roce 1978. Hlavní postavy ztvárnili Vachtang Kikabidze a Frunzik Mkrtčjan. Film je satirou na gruzínsko-arménské (arménsko-gruzínské) vztahy, jejich vzájemnou rivalitu a přátelství. Film poukazuje a přehání rysy typického Gruzína a typického Arména. Oba spolu komunikují v ruském jazyce se silným akcentem s gramatickými chybami. Tyto komické situace odlehčují jinak vážný příběh člověka, který si plní svůj sen.\n\nFilm vypráví o gruzínském pilotovi vrtulníku zvaného Sokolík (orig. Mimino), který zásobuje obtížně dostupné horské vesnice na Velkém Kavkazu. Jednoho dne potká na letišti přítele, pilota aerolinek a následně odlétá do Moskvy ucházet se o stejnou pozici. Sehnat v Moskvě ubytování byl v době totality problém, a tak se ocitá na hotelu v pokoji s cizím člověkem, Arménem Rubikdžanem. Film následně sleduje utvářející se přátelský vztah mezi oběma zdánlivými rivaly. Sokolík přes všechny útrapy nakonec získává licenci létat s dopravním letadlem. Nová práce ho však nenaplňuje, proto se vrací zpátky k práci zásobovače kavkazských horských vesnic.\n\n"}
{"id": "1385291", "url": "https://cs.wikipedia.org/wiki?curid=1385291", "title": "857 (číslo)", "text": "857 (číslo)\n\nOsmset padesát sedm je přirozené číslo, které následuje po čísle osmset padesát šet a předchází číslu osmset padesát osm. Římskými číslicemi se zapisuje DCCCLVII.\n\n\n\n"}
{"id": "1385294", "url": "https://cs.wikipedia.org/wiki?curid=1385294", "title": "Letiště Malta", "text": "Letiště Malta\n\nLetiště Malta (, IATA: MLA, ICAO: LMML) je jediné mezinárodní letiště na Maltě a obsluhuje celé souostroví. Leží na ostrově Malta mezi lokalitami Luqa a Gudja v místě, kde se dříve nacházela základna RAF Luqa. Letiště bylo kompletně zrekonstruováno a plně funkční je od 25. března 1992. Místními je stále nazýváno Letiště Luqa a občas mezinárodně Valletta, podle hlavního města Malty, od kterého leží 5 km jihozápadně. Slouží jako hlavní hub pro společnosti Air Malta a také Ryanair.\n\n"}
{"id": "1385299", "url": "https://cs.wikipedia.org/wiki?curid=1385299", "title": "Tachiraptor", "text": "Tachiraptor\n\nTachiraptor (\"lupič ze státu Táchira\") byl drobným masožravým dinosaurem (teropodem) z kladu Neotheropoda, který žil v době před asi 200 miliony let (nejranější jura, věk hettang) na území dnešní Venezuely. Patří tak k několika málo dinosauřím rodům, známým z území tohoto jihoamerického státu. Zároveň jde o jednoho z nejstarších jurských dinosaurů, žijících relativně krátce po jednom z největších hromadných vymíráních v dějinách života na Zemi (vymírání na přelomu triasu a jury před 201 miliony let).\n\nFosilie tohoto menšího dinosaura byly objeveny již v 80. letech 20. století nedaleko měst La Grita a Seboruco na západě země spolu se zkamenělinami býložravého dinosaura rodu \"Laquintasaura\" (vývojově primitivního zástupce kladu Thyreophora), formálně popsaného rovněž v roce 2014. Fosilie tachiraptora v podobě nekompletních koster dvou jedinců byly rozeznány jako teropodí v roce 2013. Typový druh \"T. admirabilis\" byl formálně popsán týmem paleontologů, jehož členy byli Max Cardoso Langer, Ascanio D. Rincón, Jahandar Ramezani, Andrés Solórzano a Oliver Walter Mischa Rauhut. Fosilie byly objeveny v souvrství La Quinta, odpovídající raným jurským ekosystémům v rovníkové oblasti tehdejšího superkontinentu Pangea.\n\"Tachiraptor\" byl menší dravý dinosaurus, který dosahoval délky asi 1,5 metru. Jeho holenní kost měří na délku 25 centimetrů. Jednalo se zřejmě o nepříliš specializovaného predátora, který se živil kořistí v podobě menších obratlovců a snad i bezobratlých.\n\nTento teropod spadal do kladu Neotheropoda, podle Gregoryho S. Paula mohl být zástupcem skupiny tzv. baso-averostranů. Představoval tak zřejmě sesterskou skupinu ke kladu Averostra.\n\n\n"}
{"id": "1385303", "url": "https://cs.wikipedia.org/wiki?curid=1385303", "title": "Školská rada", "text": "Školská rada\n\nŠkolská rada je orgán, který se zřizuje při základních, středních a vyšších odborných školách. Povinnost školám zřídit školskou radu ukládá zákon č. 561/2004 Sb., o předškolním, základním, středním, vyšším odborném a jiném vzdělávání (školský zákon) § 167. Školská rada je součástí správy školy v jejím užším vymezení.\n\nŠkolská rada sestává ze zřizovatele, zákonných zástupců nezletilých žáků, zletilých žáků či studentů a pedagogických pracovníků školy. Počet členů rady může být různý, nejméně však 3 a nejvýše 15 členů. O počtu členů školské rady rozhoduje zřizovatel, který má zároveň v kompetenci volební řád a jmenuje třetinu jejích členů. Zbylé dvě třetiny volí žáci, případně zákonní zástupci nezletilých žáků a pedagogičtí pracovníci v rámci dané školy (školský zákon, § 167, odstavec 7). Členem rady nemůže být ředitel školy.\n\nFunkční období člena rady je 3 roky. Zaniká v případě uplynutí funkčního období, odstoupení člena rady dobrovolně, v případě jeho nedobrovolného odvolání, ztráty předpokladů pro setrvávající členství či v případě úmrtí. Člen může být odvolán v případě, že 6 měsíců nemůže vykonávat svou funkci nebo se opakovaně nedostavuje na jednání rady (Zákon č. 561/2004 Sb.).\n\nHlavním účelem školské rady je možnost podílet se jejím členům na správě dané školy. Veškerá rozhodování se uskutečňují v rámci zasedání, která jsou nejméně dvakrát ročně. První zasedání svolává ředitel školy, všechna následující předseda rady. Na prvním zasedání musí být zvolen předseda a musí být stanoven jednací řád.\n\nPro přijetí jednacího řádu je nezbytně nutná nadpoloviční většina hlasů členů rady. Rada může zvolit také místopředsedu, který zastupuje předsedu v jeho nepřítomnosti. Na zasedání se rada snaží zejména projednávat oblast vzdělávací, vyjadřuje se k návrhům školních vzdělávacích programů a k jejich následnému uskutečňování (Učitelské noviny 2004). Hlasovací právo členů je rovné, rada je usnášeníschopná ve chvíli, kdy se jednání účastní alespoň polovina jejích členů (Zákon č. 561/2004 Sb.).\nPlný výčet kompetencí školské rady je uveden ve školském zákoně v paragrafu 168. Jsou jimi:\n\n\"a)   vyjadřuje se k návrhům školních vzdělávacích programů a k jejich následnému uskutečňování,\"\n\n\"b)   schvaluje výroční zprávu o činnosti školy,\"\n\n\"c)    schvaluje školní řád, ve středních a vyšších odborných školách stipendijní řád, a navrhuje jejich změny,\"\n\n\"d)   schvaluje pravidla pro hodnocení výsledků vzdělávání žáků v základních a středních školách,\"\n\n\"e)    podílí se na zpracování koncepčních záměrů rozvoje školy,\"\n\n\"f)     projednává návrh rozpočtu právnické osoby na další rok, vyjadřuje se k rozboru hospodaření a navrhuje opatření ke zlepšení hospodaření,\" \n\n\"g)   projednává inspekční zprávy České školní inspekce,\"\n\n\"h)   podává podněty a oznámení řediteli školy, zřizovateli, orgánům vykonávajícím státní správu ve školství a dalším orgánům státní správy.,\"\n\n\"i)     podává návrh na odvolání ředitele,\"\n\n\"j)     podává návrh na vyhlášení konkursu na ředitele školy.\" \n\nDalší kompetence jsou uvedeny ve školském zákoně v paragrafu 132. Rada (rada města):\n\n\"a)   dbá na zachovávání účelu, pro který byla školská právnická osoba zřízena, a na řádné hospodaření s jejím majetkem, včetně finančních prostředků,\"\n\n\"b)   schvaluje jednání učiněné jménem školské právnické osoby před jejím vznikem,\"\n\n\"c)    schvaluje školní vzdělávací programy škol a školských zařízení, jejichž činnost školská právnická osoba vykonává,\"\n\n\"d)   schvaluje rozpočet školské právnické osoby a jeho změny, střednědobý výhled jejího financování a roční účetní závěrku,\"\n\n\"e)    schvaluje jednací řád rady, vnitřní mzdový předpis a organizační řád školské právnické osoby,\"\n\n\"f)     projednává návrhy změn zřizovací listiny,\"\n\n\"g)   navrhuje zřizovateli sloučení, splynutí nebo rozdělení školské právnické osoby a vyjadřuje se k záměru zřizovatele na sloučení, splynutí, rozdělení nebo zrušení školské právnické osoby,\"\n\n\"h)   rozhoduje o předmětu, podmínkách a rozsahu doplňkové činnosti školské právnické osoby,\"\n\n\"i)     schvaluje vytvoření dalších peněžních fondů školské právnické osoby neuvedených v § 137 odst. 2 a způsob hospodaření s nimi,\"\n\n\"j)     schvaluje příděly ze zlepšeného výsledku hospodaření do peněžních fondů školské právnické osoby.\"\n\nRada krom zmíněných povinností také vydává souhlas k právním úkonům, kterými školská právnická osoba hodlá:\n\n\"a)   nabýt nebo převést vlastnické právo k nemovitostem,\"\n\n\"b)   nabýt nebo převést vlastnické právo k movitým věcem, jejichž cena je vyšší než dvacetipětinásobek částky, od níž jsou věci považovány podle zvláštního právního předpisu29) za hmotný majetek,\"\n\n\"c)    bezúplatně převést vlastnické právo k movitým věcem,\"\n\n\"d)   zatěžovat majetek, zejména zřídit věcné břemeno nebo předkupní právo,\"\n\n\"e)    založit jinou právnickou osobu nebo nabýt účast v již existující právnické osobě, pokud to není tímto zákonem vyloučeno,\"\n\n\"f)     provést peněžitý nebo nepeněžitý vklad do právnické osoby založené touto školskou právnickou osobou nebo do jiné právnické osoby, pokud to není tímto zákonem vyloučeno.\"\n\nŠkolské radě jsou zpřístupněny veškeré informace o škole, zejména její dokumentace. Tu musí poskytnout ředitel školy.\n"}
{"id": "1385304", "url": "https://cs.wikipedia.org/wiki?curid=1385304", "title": "Lovec Herne", "text": "Lovec Herne\n\nLovec Herne je postava z anglického folklóru, přízračný lovec z Windsorského lesa. Může se jednat o ochránce lesa nebo místní formou vůdce Divoké honby. Stejně jako mnozí jiní vůdci Honby se o Hernovi vypráví že byl kdysi člověkem, který miloval lov a po svém unáhleném slibu či smlouvě s cizincem – ve skutečnosti ďáblem, musí lovit navždy. Obléká si helmu s rohy, chřestí řetězy, střílí po stromech a dobytku a občas se zjevuje lidem. Nejstarší zmínka o něm pochází z komedie \"Veselé paničky windsorské\" Williama Shakespeara z roku 1597. \"Herne´s Oak\", oblíbené místo jeho zjevení, byl odhadem sedm set let starý dub, který byl 1863 vyvrácen větrem a nahrazen mladým dubem vysazeným královnou Viktorií.\n\nNovopohané často ztotožňují Herneho s wiccanským Rohatým bohem a dalšími podobnými božstvy jako Pan či Cernunnos.\n\n"}
{"id": "1385308", "url": "https://cs.wikipedia.org/wiki?curid=1385308", "title": "Rajnochovice (nádraží)", "text": "Rajnochovice (nádraží)\n\nRajnochovice je železniční zastávka s nákladištěm, která se nachází v katastrálním území Podhradní Lhota na adrese Podhradní Lhota č.p. 77, asi 3 kilometry od centra Rajnochovic. Leží v km 46,8 trati Kojetín – Valašské Meziříčí.\n\nProvoz na úseku trati s železniční zastávkou Rajnochovice byl zahájen 1. června 1888.\nStanice nezajišťuje odbavení, odbavení cestujících se provádí ve vlaku. Na vedlejší koleji má stanice nákladiště s boční rampou.\n\nZe stanice vede zelená turistická trasa KČT přes Podhradní Lhotu a Kelčský Javorník (s krátkými značenými odbočkami na zříceniny hradů Šaumburk a Nový Šaumburk) do Loukova.\nKolem železniční stanice vede i značená cyklistická trasa číslo 5034 Fryšták - Kelč.\n"}
{"id": "1385309", "url": "https://cs.wikipedia.org/wiki?curid=1385309", "title": "Petr Cífka", "text": "Petr Cífka\n\nPetr Cífka (* 31. července 1983 Pardubice) je český lifestylový novinář a filmový publicista.\n\nPůsobí v redakci filmového webu \"MovieZone.cz\", pod přezdívkou Curvekiller psal na blogu \"1000 věcí, co mě serou\" a je také spoluautorem blogu \"Poslední důvod, proč se nezabít\", oba blogy vyšly také knižně.\n\nOd roku 2015 píše sloupky pro lifestylový časopis \"Joy\". Pracoval jako šéfredaktor webu Prima Cool, kde měl např. vlastní pořad Kinomanie, od prosince 2017 působí jako šéf videoobsahu Czech News Center, kde vymyslel např. koncept pořadu \"Branky, body, kokoti\". Na webech věnujících se filmu vystupuje pod přezdívkou „Cival“.\n\nV říjnu 2017 spolu s kamarádem přemaloval na repliku robota R2-D2 ze Star Wars starou větrací šachtu v pražském parku Folimanka. V roce 2019 se podílel na filmu \"Moje svoboda\".\n\n"}
{"id": "1385313", "url": "https://cs.wikipedia.org/wiki?curid=1385313", "title": "Laquintasaura", "text": "Laquintasaura\n\nLaquintasaura (\"ještěr ze souvrství La Quinta\") byl drobný býložravý dinosaurus (tyreofor), který žil v době před asi 200 miliony let (nejranější jura, věk hettang) na území dnešní Venezuely. Patří tak k několika málo dinosauřím rodům, známým z území tohoto jihoamerického státu (spolu s teropodem rodu \"Tachiraptor\"). Zároveň jde o jednoho z nejstarších jurských dinosaurů, žijících relativně krátce po jednom z největších hromadných vymíráních v dějinách života na Zemi (vymírání na přelomu triasu a jury před 201 miliony let). Druh \"L. venezuelae\" odvozuje své druhové jméno podle faktu, že šlo o vůbec prvního dinosaura, jehož fosilie byly objeveny na území Venezuely.\n\nZkameněliny tohoto dinosaura byly objeveny v 80. letech 20. století, vědecky zkoumány však byly až později. K objevu došlo nedaleko města La Grita na západě Venezuely. V souvrství La Quinta byly objeveny také zkameněliny malého teropodního dinosaura rodu \"Tachiraptor\" (vývojově primitivního zástupce kladu Neotheropoda), formálně popsaného rovněž v roce 2014. Fosilie obou dinosaurů byly objeveny v souvrství La Quinta, odpovídající raným jurským ekosystémům v rovníkové oblasti tehdejšího superkontinentu Pangea.\n\n\"Laquintasaura\" byl malý býložravý nebo všežravý dinosaurus, který dosahoval délky asi 1 metr a výšky ve hřbetu kolem 25 centimetrů. Gregory S. Paul odhadl v roce 2016 hmotnost tohoto dinosaura asi na 1 kilogram. Šlo zřejmě o stádního tvora, který se sdružoval do menších skupin.\n\n\"Laquintasaura\" byla podle vědecké studie z roku 2017 sesterským taxonem k rodu \"Scutellosaurus\" v rámci kladu Thyreophora (jehož je velmi primitivním zástupcem).\n\n"}
{"id": "1385315", "url": "https://cs.wikipedia.org/wiki?curid=1385315", "title": "Tramvaj CMg", "text": "Tramvaj CMg\n\nTramvaj CMg, dodaná pro místní dráhu Vídeň – Bratislava, může být:\n"}
{"id": "1385316", "url": "https://cs.wikipedia.org/wiki?curid=1385316", "title": "Letiště Lucemburk", "text": "Letiště Lucemburk\n\nLetiště Lucemburk (IATA: LUX, ICAO: ELLX) je hlavní a jediné mezinárodní letiště v Lucembursku. Dříve neslo název Letiště Lucemburk Findel podle obce Findel, u které leží. Je také jediným letištěm v zemi, které má zpevněnou plochu. Leží asi 6 km na východ od města hlavního Lucemburk a v roce 2015 zde bylo odbaveno 2 687 086 cestujících. Dle množstí nákladní dopravy se letiště v Lucemburku v roce 2010 umístilo v Evropě na 5. a na světě na 28. místě. Sídlí zde také národní letecký dopravce Luxair a nákladní letecká společnost Cargolux.\n\nNa místě dnešního letiště původně leželo \"letiště Sandweiler\", které bylo otevřeno ve 30. letech a mělo relativně krátkou runway - 1 000 m.\n\n"}
{"id": "1385318", "url": "https://cs.wikipedia.org/wiki?curid=1385318", "title": "Glenn Snoddy", "text": "Glenn Snoddy\n\nGlenn Snoddy (4. května 1922 – 21. května 2018) byl americký zvukový inženýr. Během druhé světové války sloužil v jižním Pacifiku. Podílel se na nahrávkách mnoha hudebníků, mezi něž patří například Billy Joe Royal, Jack Barlow a Tommy Collins. Rovněž dohlížel na zvuk při vůbec poslední nahrávací frekvenci zpěváka Hanka Williamse. Je vynálezcem fuzz-pedálu. Rovněž byl vlastníkem nahrávacího studia Woodland Sound Studios. Zemřel ve svém domě v Murfreesboro ve věku 96 let.\n\n"}
{"id": "1385324", "url": "https://cs.wikipedia.org/wiki?curid=1385324", "title": "Cheikhou Kouyaté", "text": "Cheikhou Kouyaté\n\nCheikhou Kouyaté (* 21. prosince 1989 Dakar) je senegalský fotbalista (střední záložník).\n\nJe odchovancem klubu ASC Yego Dakar, jako sedmnáctiletý odešel hrát do Belgie, kde působil v RWDM Brussels FC a od roku 2008 v Anderlechtu, s nímž získal čtyři mistrovské tituly (2010, 2012, 2013 a 2014). Od roku 2014 je hráčem West Ham United FC, účastníka anglické Premier League.\n\nReprezentoval Senegal na olympiádě 2012 (čtvrtfinále), Africkém poháru národů 2015 (vyřazení v základní skupině) a Africkém poháru národů 2017 (čtvrtfinále). Byl nominován na mistrovství světa ve fotbale 2018 a jmenován kapitánem týmu. Odehrál 42 mezistátních utkání a vstřelil v nich dvě branky.\n\n"}
{"id": "1385325", "url": "https://cs.wikipedia.org/wiki?curid=1385325", "title": "Sü Jü-chua", "text": "Sü Jü-chua\n\nSü Jü-chua (, * 29. října 1976, Ťin-chua, Če-ťiang) je čínská šachistka, mistryně světa v šachu z let 2006 až 2008. Po Sie Ťün a Ču Čchen byla třetí čínskou mistryní světa v šachu.\n\nV roce 2001 získala titul WGM. Mužský titul GM získala v roce 2007 na základě zisku titulu mistryně světa žen.\n\nVyhrála Mistrovství světa v šachu žen v roce 2006.\n\nJe trojnásobná vítězka ze šachové olympiády žen s družstvem ČLR z let 2000, 2002 a 2004.\n\nNa osmi šachových olympiádách žen získala celkem 21 bodů ze 31 partií.\n\n"}
{"id": "1385326", "url": "https://cs.wikipedia.org/wiki?curid=1385326", "title": "Mistrovství Československa jednotlivců na klasické ploché dráze 1981", "text": "Mistrovství Československa jednotlivců na klasické ploché dráze 1981\n\nMistrovství Československa jednotlivců na klasické ploché dráze 1981 bylo tvořeno 4 závody.\n\n\n"}
{"id": "1385330", "url": "https://cs.wikipedia.org/wiki?curid=1385330", "title": "Hodilje", "text": "Hodilje\n\nHodilje je vesnice v opčině Ston v Chorvatsku, v Dubrovnicko-neretvanské župě. V roce 2011 zde žilo 190 obyvatel.\n\nVesnice je situována při severním pobřeží poloostrova Pelješac asi 2 km severně od Stonu, nedaleko kopce Zjat.\n\n\nVětšina obyvatel se zabývá rybolovem a pěstování ústřic a slávek. K dispozici je starý kostel sv. Jana ve vesnici.\n\n"}
{"id": "1385331", "url": "https://cs.wikipedia.org/wiki?curid=1385331", "title": "Tchan Čung-i", "text": "Tchan Čung-i\n\nTchan Čung-i (, * 29. května 1991, Čchung-čching) je čínská šachistka, mistryně světa v šachu z let 2017 až 2018. Po Sie Ťün, Ču Čchen, Sü Jü-chua a Chou I-fan byla pátou čínskou mistryní světa v šachu.\n\nV roce 2009 získala titul WGM. Mužský titul GM získala v roce 2017 na základě zisku titulu mistryně světa žen.\n\nVyhrála Mistrovství světa v šachu žen v roce 2017.\n\nJe vítězka ze šachové olympiády žen s družstvem ČLR z roku 2016.\n\nNa třech šachových olympiádách žen získala celkem 20 bodů ze 27 partií.\n\n"}
{"id": "1385336", "url": "https://cs.wikipedia.org/wiki?curid=1385336", "title": "Hjakutakeova kometa", "text": "Hjakutakeova kometa\n\nHjakutakeova kometa (obecné označení je C/1996 B2) byla objevena 31. ledna 1996 amatérským astronomem Júdži Hjakutakem (百武 裕司, 1950 - 2002) z Japonska. Kometa přezdívaná též jako Velká kometa roku 1996 (\"\"The Great Comet of 1996\" \") prolétla v těsné blízkosti Země v březnu roku 1996 a jednalo se o nejbližší setkání s kometou za předchozích 200 let. Kometa Hjakutake byla na noční obloze velmi jasná, viditelná lidským okem a pozorovatelná po téměř celém světě. Kometa Hjakutake předcházela v té době již známé kometě Hale–Bopp, která v té době vstupovala do vnitřní sluneční soustavy. \n\nHjakutake je neperiodická kometa. Před jejím nedávným průletem sluneční soustavou byl její oběh o délce 17000 let, ale gravitační perturbace způsobené velkými planetami zvýšily a pozměnily předešlou periodu oběhu na 70000 let.\n\nVědecké pozorování komety vedlo k několika objevům. Jeden z objevů byla první detekce rentgenového záření vycházejícího z komety, kdy se předpokládala příčina solárním větrem a interakcí mezi částicemi radiačního záření Slunce s neutrálními atomy v koma obklopující Hjakutake. Sonda Ulysses prošla ohonem komety ve vzdálenosti více než 500 milionů km (3,3 AU, nebo také 3 x 10 mil) od jádra, při průletu odhalila u komety Hjakutake, že za sebou zanechává nejdelší ohon ze známých komet.\n"}
{"id": "1385339", "url": "https://cs.wikipedia.org/wiki?curid=1385339", "title": "Izumi (Ósaka)", "text": "Izumi (Ósaka)\n\nIzumi (: 和泉市, \"Izumi\") je japonské město nacházející se v prefektuře Ósaka na ostrově Honšú v Japonsku. Město má dle údajů z března 2017 okolo 186 tisíc obyvatel. Nachází se zde univerzita a každý rok se zde pořádá několik festivalů. Město bylo založeno roku 1956.\n\n\n"}
{"id": "1385341", "url": "https://cs.wikipedia.org/wiki?curid=1385341", "title": "Nürnberger Versicherungscup 2018", "text": "Nürnberger Versicherungscup 2018\n\nNürnberger Versicherungscup 2018 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích v místním tenisovém klubu. Probíhal mezi 20. až 26. květnem 2018v německém Norimberku jako šestý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová desítka Sloane Stephensová ze Spojených států. Jako poslední přímá účastnice do dvouhry nastoupila americká 91. hráčka Alison Riskeová, která se probojovala do šestého kariérního finále.\n\nDruhý singlový titul na okruhu WTA Tour si připsala 29letá Švédka Johanna Larssonová. Premiérovou společnou trofej ze čtyřhry si odvezl nizozemsko-slovinský pár Demi Schuursová a Katarina Srebotniková.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěže pod žebříčkovou ochranou:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1385345", "url": "https://cs.wikipedia.org/wiki?curid=1385345", "title": "Internationaux de Strasbourg 2018", "text": "Internationaux de Strasbourg 2018\n\nInternationaux de Strasbourg 2018 byl tenisový turnaj pořádaný jako součást ženského okruhu WTA Tour, který se odehrával na otevřených antukových dvorcích městského areálu Tennis Club de Strasbourg. Probíhal mezi 20. až 26. květnem 2018 ve francouzském Štrasburku jako třicátý druhý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová osmnáctka Ashleigh Bartyová z Austrálie. Jako poslední přímá účastnice do dvouhry nastoupila venezuelská 247. hráčka žebříčku Andrea Gámizová.\n\nDvanáctý singlový titul na okruhu WTA Tour získala 26letá Ruska Anastasija Pavljučenkovová, která ve finále trvajícím 3.35 hodin odehrála nejdelší zápas proběhlé části sezóny 2018. Premiérovou společnou trofej ze čtyřhry túry WTA si odvezla rumuská dvojice Mihaela Buzărnescuová a Ioana Raluca Olaruová.\n\nNásledující hráčky obdržely divokou kartu do hlavní soutěže:\n\nNásledující hráčka nastoupila do hlavní soutěž pod žebříčkovou ochranou:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\n\n"}
{"id": "1385348", "url": "https://cs.wikipedia.org/wiki?curid=1385348", "title": "Lavatorium", "text": "Lavatorium\n\nLavatorium je označení pro umývárnu v křesťanském klášteře, která slouží mnichům k mytí rukou před společným jídlem.\n\nBývá umístěna u klášterní jídelny – refektáře. Ve středověkých klášterech bývalo lavatorium umístěno v jižní části rajského dvora, připojené ke křížové chodbě proti vchodu do refektáře. Mívalo podobu čtvercové stavby arkádami otevřené do rajského dvora, v jejímž středu bylo umyvadlo – lavabo, které mohlo mít podobu fontány. Jiným typem je například podélné lavatorium s kamenným žlabem s policí na ručníky zachované v klášteře při katedrále v Gloucesteru.\n"}
{"id": "1385349", "url": "https://cs.wikipedia.org/wiki?curid=1385349", "title": "Võhandu", "text": "Võhandu\n\nVõhandu, na dolním toku zvaná také \"Voo\", je nejdelší řeka v Estonsku. Pramení nedaleko vesnice Saverna v provincii Põlvamaa a teče severovýchodním směrem, vlévá se do Teplého jezera poblíž Võõpsu. Je dlouhá 162 km a její povodí má rozlohu 1420 km². Nejvýznamnějšími přítoky jsou Pühäjõgi, Pahtpää jõgi a Mädajõgi.\n\nNa řece leží jezera Vagula järv a Räpina järv, nedaleko Leevaku se nachází vodní elektrárna. Dolní tok řeky je splavný. Řeka je známá také díky kajakářskému závodu \"Võhandu Maraton\". Písčité břehy v lokalitě \"Viira veskimüür\" jsou od roku 1963 chráněnou přírodní památkou. Typickými zdejšími rybami jsou štika obecná, jelec tloušť, lipan podhorní, vranka obecná a sekavec písečný. \n\n"}
{"id": "1385355", "url": "https://cs.wikipedia.org/wiki?curid=1385355", "title": "Ťü Wen-ťün", "text": "Ťü Wen-ťün\n\nŤü Wen-ťün (, * 31. ledna 1991, Šanghaj) je čínská šachistka, mistryně světa v šachu z roku 2018. Po Sie Ťün, Ču Čchen, Sü Jü-chua, Chou I-fan a Tchan Čung-i je šestou čínskou mistryní světa v šachu.\n\nV roce 2009 získala titul WGM. Mužský titul GM získala v roce 2014.\n\nVyhrála jako vyzývatelka zápas Mistrovství světa v šachu žen v roce 2018 s krajankou Tchan Čung-i.\n\nJe vítězka ze šachové olympiády žen s družstvem ČLR z roku 2016.\n\nNa pěti šachových olympiádách žen získala celkem 33,5 bodů ze 48 partií.\n\n"}
{"id": "1385360", "url": "https://cs.wikipedia.org/wiki?curid=1385360", "title": "1,2,4-triazol", "text": "1,2,4-triazol\n\n1,2,4-triazol (jako ligand v koordinačních sloučeninách mívá zkratku Htrz) je dusíkatá heterocyklická sloučenina, společně s 1,2,3-triazolem je jedním z triazolů, heterocyklických sloučenin s nenasyceným pětičlenným cyklem obsahujícím tři atomy dusíku. Deriváty této zásadité látky, například flukonazol a itrakonazol se používají jako antimykotika.\n\n1,2,4-triazoly lze připravit Einhornovou-Brunnerovou reakcí nebo Pellizzariho reakcí.\n\nSamotný 1,2,4-triazol může být připraven z thiosemikarbazidu acylací kyselinou mravenčí následovanou cyklizací 1-formyl-3-thiosemikarbazidu 1,2,4-triazol-3(5)-thiol; oxidací tohoto thiolu kyselinou dusičnou vzniká 1,2,4-triazol.\n\n1,2,4-triazolový cyklus se objevuje v molekulách některých N-heterocyklických karbenů.\n"}
{"id": "1385364", "url": "https://cs.wikipedia.org/wiki?curid=1385364", "title": "Loukov (nádraží)", "text": "Loukov (nádraží)\n\nLoukov je železniční zastávka, která se nachází asi 1,5 kilometrů od centra obce Loukov. Leží v km 39,568 na trati Kojetín – Valašské Meziříčí.\n\nProvoz na úseku trati s železniční zastávkou Loukov byl zahájen 1. června 1888.\nV zastávce se neprodávají jízdenky, odbavení cestujících se provádí ve vlaku.\n\nPřes traťovou kolej jsou vedeny dvě vlečky obsluhované z železniční stanice Osíčko. Vlečka Loukov společnosti Čepro a další vlečka odbočující z traťové koleje Osíčko – Bystřice pod Hostýnem. Jde o vojenskou vlečku č. 21 – Loukov, která je ve vlastnictví státu a je provozována příspěvkovou organizací Armádní servisní.\n\nZe stanice vede zelená turistická trasa KČT přes Kelčský Javorník a Podhradní Lhotu (s krátkými značenými odbočkami na zříceniny hradů Šaumburk a Nový Šaumburk) k nádraží v Rajnochovicích.\n"}
{"id": "1385367", "url": "https://cs.wikipedia.org/wiki?curid=1385367", "title": "Vlastimil Melich", "text": "Vlastimil Melich\n\nVlastimil Melich (7. dubna 1928, Vysoké nad Jizerou – 2. srpna 1978) byl československý lyžař, běžec na lyžích a sdruženář.\n\nNa VI. ZOH v Oslo 1952 skončil na 29. místě v běhu na lyžích na 18 km, ve štafetě na 4x10 km na 8. místě a v severské kombinaci skončil na 16. místě. Na VII. ZOH v Cortina d'Ampezzo 1956 skončil ve štafetě na 4x10 km na 8. místě a v severské kombinaci skončil na 18. místě. Na VIII. ZOH v Squaw Valley 1960 v severské kombinaci skončil na 18. místě. Na Mistrovství světa v klasickém lyžování 1954 ve Falunu skončil v běhu na lyžích na 15 km na 46. místě a ve štafetě na 4x10 km na 7. místě. Na Mistrovství světa v klasickém lyžování 1958 v Lahti skončil ve štafetě na 4x10 km na 11. místě a v severské kombinaci na 22. místě.\n\n"}
{"id": "1385372", "url": "https://cs.wikipedia.org/wiki?curid=1385372", "title": "Pracovní etika", "text": "Pracovní etika\n\nPracovní etika či pracovní morálka je postoj a přístup pracujících k jejich práci nebo profesi z pohledu sociologie. Pracovní etika je také víra, že práce má morální přínos a inherentní schopnost posílit charakter.\n\nJeden z klíčových textů k pracovní etice v Západní kultuře je \"Protestantská etika a duch kapitalismu\" německého sociologa Maxe Webera a v ekonomickém kontextu \"Pojednání o podstatě a původu bohatství národů\" skotského ekonoma a filozofa Adama Smithe.\n\n\n"}
{"id": "1385381", "url": "https://cs.wikipedia.org/wiki?curid=1385381", "title": "Jiří Jirout", "text": "Jiří Jirout\n\nJiří Jirout (14. března 1953 – 10. července 2000) byl československý motocyklový závodník, reprezentant v ploché dráze. Jeho synem byl plochodrážní závodník Marian Jirout. \n\nV Mistrovství Československa jednotlivců startoval v letech 1975-1981, nejlépe skončil v roce 1976 na 8. místě. V Mistrovství Československa na dlouhé ploché dráze skončil nejlépe v roce 1979 na 2. místě. V Mistrovství Československa dvojic skončil v roce 1979 na 4. místě. V roce 1974 se stal juniorským mistrem Československa. V letech 1974-1980 pravidelně startoval v kvalifikačních závodech mistrovství světa jednotlivců, nejlépe skončil v roce 1978 na 16. místě v kontinentálním polofinále. V mistrovství světa na dlouhé ploché dráze startoval v letech 1978-1981, nejlépe skončil na 8. místě v roce 1978. Startoval i v ploché dráze na ledě, v letech 1978 a 1979 shodně skončil na 12. místě ve světovém finále. V roce 1979 skončil na druhém místě v Mistroství světa družstev v ledové ploché dráze (se Zdeňkem Kudrnou). V roce 1980 vyhrál závod o Zlatou přilbu SNP v Žarnovici.\n\n"}
{"id": "1385385", "url": "https://cs.wikipedia.org/wiki?curid=1385385", "title": "French Open 2018", "text": "French Open 2018\n\nFrench Open 2018 byl 117. ročník druhého tenisového grandslamu sezóny, konaný od 27. května do 10. června 2018. Představoval jediný major hraný na antukovém povrchu, když probíhal na otevřených dvorcích Stade Roland-Garros v 16. městském obvodu francouzské metropole Paříži.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do profesionálního okruhu mužů ATP World Tour a žen WTA Tour. Vítězové, vyjma smíšené čtyřhry, si do žebříčků připsali dva tisíce bodů.\n\nObhájci singlových titulů byli španělská světová jednička Rafael Nadal mezi muži a v ženské dvouhře pátá žena žebříčku Jeļena Ostapenková z Lotyšska, která dohrála v úvodním kole.\n\nPoprvé od roku 1992 zvítězili v obou singlových soutěžích světové jedničky. V mužské dvouhře vybojoval rekordní jedenáctý titul Španěl Rafael Nadal, čímž vyrovnal historický rekord jedenácti trofejí z jediného Grand Slamu Australanky Margaret Courtové. Premiérový kariérní grandslamový titul získala Rumunka Simona Halepová, která ovládla ženskou dvouhru.\n\n117. ročník se odehrával na osmihektarovém areálu Stade Roland-Garros v Paříži. Premiérový ročník se na tomto místě uskutečnil v roce 1928.\n\nTenisté bojovali o tituly v soutěžích mužských a ženských dvouher i čtyřher, smíšené čtyřhry, dvouhry a čtyřhry juniorů a juniorek do 18 let v kategorii Grade A (3.–9. června), a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu (7.–9. června). Součástí se stal také turnaj ženských legend a legend mužů do a nad 45 let, a to ve formě čtyřher.\n\nV areálu s dvaceti dvěma antukovými dvorci se závěrečná utkání odehrála na třech hlavních stadionech, kterými byly Court Philippe Chatrier, novými sedadly opatřený Court Suzanne Lenglen a Court 1. Na několika dvorcích došlo k navýšení kapacity. Na tribuny dvorce č. 7 se nově vtěsnalo 1 500 sedících návštěvníků, dvorec č. 9 pojmul 550 diváků a do ochozů dvorce č. 18 mohlo zavítat až 2 200 osob.\n\nNovým pravidlem se stal 25vteřinový limit na rozehrání výměny (o 5 vteřin delší než roku 2017), s odpočtem času na výsledkové tabuli kurtu. Premiérově byla všechna utkání, včetně kvalifačních zápasů, vysílána živě, což znamenalo přenos až 836 naplánovaných duelů.\n\nV mužské dvouhře si rekordní jedenáctý titul odvezl Španěl Rafael Nadal, který vyrovnal historický rekord jedenácti trofejí z jediného Grand Slamu Australanky Margaret Courtové. Celkově si připsal sedmnáctý grandslam z dvaceti čtyř odehraných finále, čímž na vedoucího Federera ve statistice trofejí ztrácel tři tituly. Na French Open prodloužil neporazitelnost na šestnáct utkání a kariérní poměr třísetových duelů na antuce navýšil na 111–2.\n\nŽenskou dvouhru vyhrála 26letá Rumunka Simona Halepová, která ve svém čtvrtém finále na majorech vybojovala první trofej na Grand Slamu. Po Virginii Ruziciové se stala druhou rumunskou šampionkou Roland Garros.\n\nMužská čtyřhra přinesla vítězství francouzské dvojici Pierre-Hugues Herbert a Nicolas Mahut, jejíž členové získali třetí deblový grandslam a stali se třetím francouzským párem, který triumfoval na Roland Garros.\nŽenská čtyřhra skončila výhrou 22letých Češek Barbory Krejčíkové a Kateřiny Siniakové, které si připsaly premiérový grandslamový titul. Staly se tak třetí českou dvojicí, jež vyhrála Roland Garros.\n\nSmíšenou čtyřhru ovládl tchajwansko-chorvatský pár Latisha Chan a Ivan Dodig, jehož členové získali první grandslamovou trofej ze smíšené čtyřhry a druhou celkově.\n\n\nCelkový rozpočet French Open 2018 byl proti předešlému ročníku navýšen o více než tři miliony eur a dosáhl částky 39 197 000 eur (48 252 000 dolarů), což představovalo nárůst o 10 % proti roku 2017. Vítězové mužské a ženské dvouhry obdrželi 2 200 000 eur (2,7 milionu dolarů), tedy meziročně o sto tisíc eur více. Nejvyšší, téměř 20% nárůst zaznamenaly odměny v kvalifikacích a úvodních kolech.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\n\"Úplné složení odstoupivších a hráčů, kteří je nahradili v mužské dvouhře.\"\n\n\n\n\"Úplné složení odstoupivších a hráček, které je nahradily v ženské dvouhře.\"\n\n\n\n\n\n\n\n\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a amerického tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Australská federace je udělila Alexi De Minaurovi a Isabelle Wallaceové. Americký svaz zvolil Noaha Rubina a Taylor Townsendovou.\n\n\nDvacet čtyři mužů a čtrnáct žen postoupilo do hlavních soutěží z kvalifikací, které probíhaly od 21. do 25. května 2018 v pařížském areálu Stade Roland-Garros.\n\nNásledující tenisté využili k účasti v hlavních soutěžích žebříčkovou ochranu.\n\n"}
{"id": "1385389", "url": "https://cs.wikipedia.org/wiki?curid=1385389", "title": "Letiště Porto", "text": "Letiště Porto\n\nLetiště Francisca de Sá Carneiro (IATA: OPO ICAO: LPPR) nebo jen letiště Porto je mezinárodní letiště obsluhující portugalské město Porto. Nachází se přibližně 11 km severozápadně od centra města, na území obcí Maia, Matosinhos a Vila do Conde. Má jednu asfaltovou dráhu dlouhou 3,5 kilometrů. Vzniklo v roce 1945, od roku 1990 je pojmenováno dle portugalského premiéra Francisca Sá Carneiro. K letišti vede linka E zdejšího metra, která je povrchová od stanice Estação Francos. V roce 2017 bylo druhým nejrušnějším letištěm v zemi a bylo leteckým uzlem aerolinií TAP Portugal, Ryanair a easyJet.\n\n\n"}
{"id": "1385393", "url": "https://cs.wikipedia.org/wiki?curid=1385393", "title": "Pakobylka peruánská", "text": "Pakobylka peruánská\n\nPakobylka peruánská (\"Oreophoetes peruana\") je strašilka, vyskytující se v bylinných podrostech deštných lesů v Peru a Ekvádoru. Tyto strašilky v obraně vylučují bílou páchnoucí látku, která má účel zastrašit predátory. Pro člověka tato látka není nebezpečná. \n\nJedná se o bezkřídlou strašilku s výstražným zbarvením u obou pohlaví. Má velmi dlouhá tykadla, která o kousek přesahují délku strašilky, na koncích jsou zbarvena bíle. Samice dosahují velikosti 7 cm, jejich tělo pokrývají černobílé nebo černožluté pruhy (existují 2 barevné variace samic), které se táhnou přes celé tělo strašilky. Klouby na nohou jsou vybarveny do žluta, v případě druhé variace strašilky do oranžova. Samci dosahují délky 6 cm a v dospělosti jsou zbarveni červeně. Mají delší nohy a tykadla, proto působí větším dojmem než samice.\n\nTento druh strašilek se živí pouze kapradinami. Při odchovu je potřeba dbát opatrnosti u kupovaných rostlin, které mohou obsahovat pesticidy. Pokud by došlo k pozření těchto rostlin strašilkou, okamžitě by zemřela.\n\nPakobylka peruánská se rozmnožuje jen pohlavně (za přítomnosti samce). Po oplození pakobylka snáší hnědá, čočkovitá asi 3 mm velká vajíčka. Samice je schopna jich za den snést až 5. Inkubační doba vajíček se pohybuje okolo 4 měsíců. Po této době se z vajíček líhnou malé nymfy, které dospívají přibližně půl roku. Malé nymfy (bez rozdílu pohlaví) jsou zbarveny totožně jako dospělá samice.\n\nJedná se o druh strašilek, který je mezi chovateli populární, nicméně patří už k náročnějším chovancům. Pakobylka peruánská potřebuje velmi vlhké a dobře odvětrávané insektárium, každodenní rosení by u tohoto druhu mělo být samozřejmostí. Je nutné zajistit čerstvou potravu i v zimě a to bývá v případě kapradin problém. Proto je přes zimu výhodné krmit strašilky pokojovými druhy kapradin, nebo na podzim přemístit kapradí do květináčků, které se celé mohou dát do insektária. Jedná se o relativně poklidný druh strašilek, nicméně při vyrušení dokáží vyvinout až překvapivou rychlost.\n\n"}
{"id": "1385400", "url": "https://cs.wikipedia.org/wiki?curid=1385400", "title": "Letiště Ammán", "text": "Letiště Ammán\n\nQueen Alia International Airport (, IATA: AMM, ICAO: OJAI) je jordánské hlavní a největší letiště. Leží asi 30 km jižně od hlavního města Ammán. Jméno nese po královně Alie, třetí manželce krále Husajna, která zemřela roku 1977 během havárie vrtulníku. Sídlí zde jordánský národní letecký dopravce Royal Jordanian Airlines a letiště také slouží jako hlavní letecký uzel pro společnosti Jordan Aviation, Royal Falcon and Royal Wings (2018).\n\nBylo otevřeno 25. května 1983, jelikož starší letiště Ammán-Marka, otevřené v roce 1950, překročilo své kapacitní limity. V současnosti se zde odbaví asi čtyři miliony cestujících a přibližně 45 500 pohybů letadel. Letiště má dvě paralelní dráhy (08R 26L a 08L/26R) o délce 3600 m. Více než polovina ze čtyř milionů cestujících letí do a z Ammánu s Royal Jordanian Airlines.\n\n"}
{"id": "1385403", "url": "https://cs.wikipedia.org/wiki?curid=1385403", "title": "Radnice (Frenštát pod Radhoštěm)", "text": "Radnice (Frenštát pod Radhoštěm)\n\nFrenštátská radnice je památkově chráněná budova na Náměstí Míru č.p. 1 ve Frenštátě pod Radhoštěm. Byla vystavěna koncem 19. století v novorenesančním slohu a slouží jako sídlo Městského úřadu, v přízemí je též Kulturní a informační centrum. Ve vstupním vestibulu radnice je umístěn originál sochy boha Radegasta od Albína Poláška, jejíž kopie se nachází na Radhošti. Radnice byla 15. října 1993 zapsána na seznam kulturních památek. \n\nDějiny městské samosprávy ve Frenštátě se datují od 14. století, již v roce 1382 se zde připomíná dědičná rychta a jméno fojta Biersacka. Fojt jako zástupce vrchnosti a nositel nižší soudní pravomoci sídlil nepochybně na náměstí v domě s šenkovním právem, ale kde fojtství stálo, dnes již není známo. Fojtové vlastnili pozemky mimo město, mlýn a pilu, v rámci výkonu správy města vybírali poplatky a daně odváděné na hrad Hukvaldy. V roce 1584 bylo dědičné fojtství vykoupeno městem a radnice se poprvé připomíná v roce 1614. Další zprávy o radnici v archivních pramenech jsou jen minimální a spíše jen v souvislosti se sousedními nemovitostmi a pozemky. \n\nV roce 1784 požádali frenštátští olomouckého arcibiskupa o povolení ke stavbě nové radnice. Ve veřejné dražbě byly prodány dva obecní mlýny a pole, za získané peníze byl v roce 1788 vykoupen dům na náměstí č.p. 25 od manželů Michnových. Dům byl zbořen a na jeho místě již v roce 1789 stála radniční budova (dnes označovaná jako stará radnice). Kvůli nedostatku financí byla radnice plně dokončena až v roce 1797. Stará radnice byla dvoupatrová klasicistní budova s podloubím, v části byla škola. Stav budovy si již v roce 1842 vyžádal opravy, které provedl frenštátský stavitel Ambrož Zapletal. \n\nVýstavba nové reprezentativní budovy radnice se začala rýsovat v 80. letech 19. století, a proto byl v sousedství staré radnice v roce 1886 vykoupen dům č.p. 38 od rodiny Knězků. V roce 1889 byl tento dům zbořen, stejně tak i stará radnice a na vzniklém prostoru měla být postavena nová radniční budova. Autorem projektu nové radnice byl brněnský stavitel Antonín Tebich, vlastní stavbu provedl Antonín Staněk z Valašského Meziříčí. Celá budova byla vystavěna v letech 1889–1890 nákladem 80 000 zlatých, v roce 1891 byly prováděny již jen práce v interiérech. V květnu 1891 byla radnice zkolaudována a vysvěcena frenštátským farářem Josefem Fuskem. \n\nNová radnice byla postavena ve stylu italizující novorenesance jako dvoupatrová budova s podloubím a vysokou hranolovou věží. Nad dvojitými okny v prvním patře jsou v kruhových medailonech štukové reliéfy J. A. Komenského, F. Palackéhoo, J. Jungmanna a B. Jablonského. V kartuši nad hlavním vchodem je umístěn pískovcový znak svatého Martina, patrona města. Přes pozdější četné úpravy v interiérech se dochovala štuková výzdoba ve vstupním vestibulu, kde je také umístěn originál sochy pohanského boha Radegasta od Albína Poláška (kopie sochy se nachází na Radhošti). \n\nCelá budova nové radnice slouží potřebám města, v minulosti zde ale byly prostory i pro různé další instituce, do roku 1927 to byla obecná škola, v letech 1959–2002 zde sídlilo i městské muzeum. Radniční věž s vyhlídkou na okolní panorama Beskyd je v turistické sezóně přístupná veřejnosti.\n\n"}
{"id": "1385409", "url": "https://cs.wikipedia.org/wiki?curid=1385409", "title": "858 (číslo)", "text": "858 (číslo)\n\nOsmset padesát osm je přirozené číslo, které následuje po čísle osmset padesát sedm a předchází číslu osmset padesát devět. Římskými číslicemi se zapisuje DCCCLVIII.\n\n\n\n"}
{"id": "1385414", "url": "https://cs.wikipedia.org/wiki?curid=1385414", "title": "859 (číslo)", "text": "859 (číslo)\n\nOsmset padesát devět je přirozené číslo, které následuje po čísle osmset padesát osm a předchází číslu osmset šedesát. Římskými číslicemi se zapisuje DCCCLIX.\n\n\n\n"}
{"id": "1385416", "url": "https://cs.wikipedia.org/wiki?curid=1385416", "title": "Ugandské letectvo", "text": "Ugandské letectvo\n\nUgandské letectvo (, „Letecké křídlo lidových obranných sil Ugandy“, nebo někdy Ugandan People's Defence Forces Air Force, známé také pod zkratkou UPDFAF) jsou vzdušné síly Ugandy a spolu s armádou a loďstvem jedna z integrálních složek ozbrojených sil země.\n\nV roce 1976 byly tři tehdejší ugandské MiGy-17 a dvanáct MiGů-21 zničeno na letišti izraelskými speciálními silami během operace Entebbe.\n\nTabulka obsahuje přehled letecké techniky ozbrojených sil Ugandy v roce 2018 podle Flightglobal.com.\n"}
{"id": "1385420", "url": "https://cs.wikipedia.org/wiki?curid=1385420", "title": "Seznam nejvyšších budov v Dubaji", "text": "Seznam nejvyšších budov v Dubaji\n\nTento seznam nejvyšších budov v Dubaji obsahuje dokončené dubajské mrakodrapy, které jsou vyšší než 180 metrů. Aktualizováno v květnu 2018.\n"}
{"id": "1385426", "url": "https://cs.wikipedia.org/wiki?curid=1385426", "title": "Barokní most (Martínkovice)", "text": "Barokní most (Martínkovice)\n\nBarokní most přes řeku Stěnavu je kamenný most v dolní části obce Martínkovice v blízkosti bývalého mlýna v okrese Náchod v Královéhradeckém kraji. Most je zapsán v seznamu kulturních památek ČR.\n\nMostem prochází silnice třetí třídy III/3027 a je postaven nad řekou Stěnavou a mlýnským náhonem. Most je postaven z pravidelných pískovcových kvádrů bez architektonických ozdob. Obloukový most o čtyřech obloucích je nesen třemi pilíři. Pravobřežní oblouk je nesen pilířem, následuje velký oblouk na dvou pilířích a pak následují dva levobřežní menší oblouky na pilířích. Pilíře velkého oblouku na návodní straně předstupují v podobě klínu jako ledolamy. Mostovka je mírně do středu klenutá s kamenným zábradlím.\n\n\nMost byl v roce 2007 rekonstruován.\n\nPřes most vede cyklotrasa 4303.\n"}
{"id": "1385438", "url": "https://cs.wikipedia.org/wiki?curid=1385438", "title": "Carmelo (Uruguay)", "text": "Carmelo (Uruguay)\n\nCarmelo je město v Uruguayi, druhé největší město departementu Colonia. Nachází se na jihozápadě země, na úplném konci estuáru Río de la Plata, při ústí řeky Arroyo de las Vacas do estuáru. V roce 2011 zde žilo 18 041 obyvatel. Město je známé svým vínem a plážemi.\n\nV místě současného Carmela se v letech 1527–1530 nacházela dočasná španělská pevnost Fuerte de San Lázaro. V první polovině 18. století zde byla osada pro africké otroky určené pro prodej do Montevidea a Buenos Aires. Carmelo bylo založeno v roce 1816 uruguayským generálem Josém Gervasiem Artigasem. Status města získala obec v roce 1920.\n\n"}
{"id": "1385439", "url": "https://cs.wikipedia.org/wiki?curid=1385439", "title": "Crawinkel", "text": "Crawinkel\n\nCrawinkel je sídlo ve středním Německu ležící na severním okraji Durynského lesa. Velké okresní město Gotha je vzdáleno asi 20 kilometrů, město Erfurt leží asi 30 kilometrů severně. Centrum zimních sportů Oberhof je vzdálené asi 10 km.\n\nNěkteré pravomoci zpravidla náležející obecní administrativě byly přeneseny na město Ohrdruf, které působí jako .\n\n"}
{"id": "1385449", "url": "https://cs.wikipedia.org/wiki?curid=1385449", "title": "Overtonovo okno", "text": "Overtonovo okno\n\nOvertonovo okno je oblast myšlenek, které lze tolerovat ve veřejné diskuzi. Termín vznikl podle autora této myšlenky, Josepha P. Overtona, který tvrdil, že úspěšnost nápadu v politice závisí spíše na tom, zda spadá do okna, než na preferencích konkrétních politiků. Podle Overtonova popisu zahrnuje okno ideje považované v současnosti za politicky přijatelné a které může politik prosazovat, aniž by byl považován za příliš extrémního a mohl tak získat nebo udržet veřejný úřad.\n\nOverton popsal spektrum myšlenek od „volnějších“ k „přísnějším“ podle míry vládních intervencí. Jeho spektrum se zobrazuje na svislé ose, aby se zabránilo srovnání s pravo-levým politickým spektrem. Politický komentátor Joshua Trevino popsal stupně přijetí nápadu jako:\n\n\nOvertonovo okno je způsobem, jak rozpoznat přijatelnost možných vládních politik. Zastánci politik mimo okno se snaží přesvědčit nebo vzdělávat veřejnost, aby se okno posunulo nebo rozšířilo jejich směrem. Zastánci současné politiky nebo jiných politik uvnitř okna se snaží přesvědčit lidi, že nápady mimo okno by měly být považovány za nepřijatelné.\n\nPo Overtonově smrti se postup posunu okna pomocí záměrné propagace myšlenek mimo okno nebo na jeho okraji se záměrem udělat okrajové myšlenky přijatelné pomocí jejich srovnání s radikálnějšími dále zkoumal.\n"}
{"id": "1385450", "url": "https://cs.wikipedia.org/wiki?curid=1385450", "title": "Čačalaka rudořitá", "text": "Čačalaka rudořitá\n\nČačalaka rudořitá (\"Ortalis ruficauda\") je pták z čeledi hokovitých, který žije na pobřeží Karibského moře v Kolumbii a Venezuele a na ostrovech Tobago a Grenadiny. Obývá převážně suchý buš a galeriové lesy v blízkosti moře nebo vodních toků, hnízdí na stromech a živí se ovocem a květy. Dokáže vzletět přímo do výšky a obratně se vyhýbá větvím, nelétá však na dlouhé vzdálenosti. Vytváří hejna, která mají okolo dvaceti jedinců. V ranních hodinách se ozývá pronikavým křikem, který dal tomuto rodu jméno. Stavbou těla připomíná krocana, má dlouhé nohy a ocas a poměrně malou hlavu. Základní zbarvení je šedohnědé, na hřbetě tmavší a na břiše světlejší, na hrdle a konci ocasu má čačalaka jasně červené peří. Dosahuje délky přes půl metru a váhy 500–800 gramů (samci bývají zpravidla větší). \n\nTrinidad a Tobago ho pod názvem \"cocrico\" považuje za národního ptáka, spolu s ibisem rudým je vyobrazen ve státním znaku.\n\n\n"}
{"id": "1385452", "url": "https://cs.wikipedia.org/wiki?curid=1385452", "title": "Moravské kolo spisovatelů", "text": "Moravské kolo spisovatelů\n\nMoravské kolo spisovatelů byl spolek česky (resp. moravským či slezským nářečím) píšících spisovatelů, který existoval v letech 1912–1948\".\"\n\nSpolek byl ustanoven na valné hromadě \"Literárního odboru Klubu přátel umění\" dne 5. července 1912 v Luhačovicích. O vzniku rozhodli: Viktor Kamil Jeřábek, Metoděj Jahn, František Novák, Stanislav Cyliak, A. B. Dostal, František Pečinka, Josef Holý a Josef Kalus. Do této doby byli moravští literáti členy Literárního odboru Klubu přátel umění. Cítili se zde jako cizorodý prvek mezi výtvarníky, kteří v Klubu tvořili většinu. Myšlenka zřídit samostatný spolek vznikla na schůzi Literárního odboru 24. března 1912 u Stopků v Brně, kde byly schváleny stanovy „Moravského kola spisovatelů“ (autor Josef Holý). Místodržitelstvím byly povoleny dne 24. května 1912.\n\nÚčelem spolku bylo:\n\n\n\n\n\n\n\nK propagaci vydavatelské činnosti spolku byl založen zpravodaj Pískle v trní (1925–1929). Pro zintenzivnění nakladatelského podnikání založila valná schůze 25. listopadu 1928 ediční družstvo DMKS (Družstvo Moravského kola spisovatelů). První představenstvo Družstva tvořili: Karel Elgart Sokol, Jan Vojtěch Sedlák, Pavel Fink, Vojtěch Martínek, Antonín Veselý a Bohuš Skandera, dozorčí radu Josef Cipr, Miroslav Bedřich Böhnel a Antonín Šrámek.\n\nV letech 1930–1941 a 1946–1948 družstvo vydávalo i vlastní umělecký měsíčník \"Kolo\". Obsah časopisu tvořily převážně ukázky z nové knižní produkce DMKS a informativní články o jejích autorech. Vedle toho časopis přinášel i záznamy projevů na různých akcích Moravského kola spisovatelů (setkání moravských spisovatelů s prezidentem Benešem, valná hromada MKS konaná u příležitosti 90. výročí narození Jana Herbena v Brumovicích, apod.).\n\nRoku 1934 získalo MKS knihkupeckou koncesi a 20. září 1936 otevřelo knihkupectví na Dominikánském náměstí 2. Je zajímavé, že MKS nebyla přijata knihkupeckým svazem.\n\nV roce 1942 byli zvoleni vedoucími spolku i Družstva Dalibor Chalupa, Václav Prokůpek a Vladimír Stupka. Obě instituce byly bez prostředků. Výše uvedeným se podařilo plnit jeden z důležitých úkolů spolku, tj. „udělovati podpory nemocenské, starobní a vdovské členům činným“. V letech 1942–1945 rozdali na podporách nejen členům činným, ale i jiným (např. Josefu Horovi, Marii Majerové) 2 159 400 korun.\n\nHned po válce se „Revoluční proud“ – tvořený hlavně skupinou příslušníků KSČ, domáhal vytvoření nové a jednotné spisovatelské organizace na Moravě. Podařilo se mu pomocí komunistů dr. Bohumila Hochmana, právníka, zastupujícího kulturní referát Národního výboru (NV) města Brna a MUDr. Antonína Černocha, kulturního referenta zemského národního výboru (ZNV), obejitím platných zákonů, zrušit MKS a vymazat ho ze spolkového rejstříku (výměrem Zemského národního výboru [ZNV] z 29. srpna 1945). „Předrevoluční“ MKS se proti tomu postavilo. Předalo záležitost advokátní kanceláři JUDr. Jana Spíška. Protože nebylo při rušení a vymazání postupováno podle zákona, soudní spor MKS vyhrálo. ZNV musel ustoupit; zrušil výnosem ze 14. ledna 1947 svá dřívější usnesení a uznal kontinuitu Kola od poslední změny stanov (od roku 1941). \n\nObnovená činnost MKS netrvala dlouho. 26. 2. 1948 byl ustaven Akční výbor (AV) MKS: předseda Bohumír Polách, místopředseda Mirek Elpl, členové Jarmila Urbánková, Alois Boček, Vojtěch Martínek a za zaměstnance Jan Stavinoha.\n\n1. 3. 1948 proběhla schůze Sdružení moravských spisovatelů (SMS), které se zúčastnili: František Trávníček (předseda AV SMS), Jaroslav Gregor, Oldřich Bárta, Josef Kainar, Jaromír Tomeček (člen AV SMS), Ludvík Kundera (člen AV SMS), Oldřich Mikulášek, Vladimír Pazourek (člen AV MKS místo M. Elpla), J. L. Krejčí, Karel Kapoun, Čestmír Jeřábek, Oldřich Audy a host Bohumír Polách (předseda AV MKS). Přítomní se usnesli na rozpuštění SMS i MKS a na pojmenování nového subjektu: Skupina moravskoslezských spisovatelů a na složení jeho AV (složeného z AV rozpuštěných spolků).\n\n2. 3. 1948 na další schůzi AV Skupiny moravskoslezských spisovatelů byl proveden návrh Bohumíra Polácha o roztřídění členstva: 1. bývalí členové obou spolků žijící v Čechách přestávají být členy Skupiny. 2. byli jednomyslně vybráni „nesporně literárně schopní“ obou bývalých spolků, tvořící kádr členstva Skupiny. 3. byli vybráni členové obou bývalých spolků, kteří budou vyzváni k podání nové přihlášky. 4. ze seznamu byli vyškrtnuti zbývající autoři.\n\n\nPřehled byl sestaven dle zápisů ze schůzí spolku (Zápisní kniha, aj.), zpravodaje \"Pískle v trní\", časopisu \"Kolo\", materiálu \"Činní členové Moravského kola spisovatelů …\" (seznam 107 členů, Vyúčtování podpor členům MKS).\n\nV rubrice \"Poznámky\" jsou v tabulce postupně jsou uváděny následující údaje:\n\nPrůběh počtu činných členů odpovídal s malými odchylkami parabole (červená křivka). Hodnoty pro rok 1948 jsou odhadem uvedeným v Lexikonu české literatury.\n>\n\nStatisticky nezpracováno pro malý počet informací o zakládajících členech.\n\nPočet přispívajících členů zprvu stagnoval (1912–1922). Pak se vyšplhal za hranici 3 000 (1922–1926). Po druhém období stagnace (1926–1932) dokonce pokles – za světové hospodářské krize v letech 1929–1939. Válečné a poválečné období ukázalo velký vzrůst zájmu o českou knihu. Údaje z let 1944 a 1948 jsou opět pouze odhadovány.\n\n\n\n"}
{"id": "1385459", "url": "https://cs.wikipedia.org/wiki?curid=1385459", "title": "GSC Game World", "text": "GSC Game World\n\nGSC Game World je ukrajinská soukromá společnost, jenž se zabývá vývojem počítačových her. Byla založena v roce 1995 Sergejem Grigorovičem, příčemž název firmy je odvozen od jeho iniciál (Grigorovich Sergiy Constantinovich). Sídlo firmy se nacházi v Kyjevě. Firma se původně jako první na Ukrajině začala zabývat překladem zahraničních her do ruštiny. Později přešla k vývoji vlastních her, z nichž první mezinárodní úspěch zaznamenala série real-time strategií \"Cossacks\" (v překladu „Kozáci“). V roce 2007, po 6 letech vývoje, společnost vydala v prosinci hru , které se prodalo na 2 miliony kopií. V roce 2004 založila společnost GSC Game World přidruženou organizaci GSC World Publishing, která se zabývá publikacemi a distribucí titulů pro státy SNS.\n\n"}
{"id": "1385462", "url": "https://cs.wikipedia.org/wiki?curid=1385462", "title": "Rero", "text": "Rero\n\nRero někdy VIO Rero je bývalý sovětský a gruzínský hudebně-populární, estrádní orchestr vytvořený v polovině padesátých let dvacátého století Gruzínskou státní filharmonií. Nejvýznamnější osobností orchestru byl mezi lety 1955–1973 a 1980–1987 její kapelník, v Baku narozený hudebník židovského původu Konstantin Pevzner.\n\nV polovině padesátých let dvacátého století v Tbilisi inicializovala Gruzínská státní filharmonie vznik populárně zábavného hudebního orchestru nazvaného vokální a instrumentální orchestr (VIO) Rero. Vedením orchestru pověřila tehdy vedoucího Gruzínského rozhlasového orchestru Konstantina Pevznera. Orchestr čítal až 30 členů. Konstantin Pevzner orchestr opustil v roce 1974, když přijal nabídku vést podobný estrádní orchestr v Ruské SFSR. Jeho nástupcem se stal Givi Gačečiladze, pod jehož vedením vzniklo první studiové album \"Rero\" v roce 1976. V roce 1979 Gačečiladzeho nahradil z ansámblu Dielo příchozí Amiran Ebralidze, pod jehož vedením vzniklo v roce 1980 druhé studiové album \"Rero\". Od roku 1982 se stal vedoucím orchestru opět Konstantin Pevzner, který ho vedl do své smrti koncem osmdesátých let.\n\nOrchestrem prošla v průběhu let celá řada začínajících hvězd sovětské a gruzínské populární hudby. V Rero zahájili svojí hudební kariéru Lili Gegelijaová, Nazi Dumbadzeová, Suliko Korošiladzeová, Nani Bregvadzeová, Vachtang Kikabidze, Niko Džadugišvili, Giuli Čocheliová, Zurab Rcchiladze, Temur Cagurija, Lola Chomjancová, Sergo Nonikašvili, Nana Nagebašviliová, Irma Sochadzeová, Soso Ebralidze, Amiran Ebralidze, Eteri Čelidzeová, Medea Dzidziguriová a další.\n\n\n\n"}
{"id": "1385471", "url": "https://cs.wikipedia.org/wiki?curid=1385471", "title": "Kesnerka", "text": "Kesnerka\n\nKesnerka horní a dolní jsou zaniklé usedlosti v Praze 5-Smíchově. Horní usedlost stála mezi ulicemi K Závěrce a Pod Děvínem, dolní usedlost při ulici Křížová.\n\nV 15. století byla mezi usedlostmi Koulka a Konvářka založena vinice nazývaná „ve Skříňkách“ \"(in scrinis)\", kterou vlastnil klášter svaté Anny. Později držela vinici Markéta Doubravová a od ní ji roku 1509 koupila paní Johanka z Vartenberga a Zvířetic.\n\nV letech 1641 - 1672 vlastnil vinohrad Jan Ulrich Kessner. Vinný lis byl pravděpodobně během třicetileté války zničen, protože po válce je v těchto místech uváděna již usedlost jménem Kesnerka. Té bylo koncem 18. století přiděleno čp. 190.\n\nV polovině 19. století postavil její majitel východně od ní druhou, menší usedlost zvanou „Dolní Kesnerka“ s čp. 209. Obě Kesnerky, horní i dolní, patřily v 80. letech 19. století Karlu a Augustu Vintikovi.\n\nDolní usedlost koupil kolem roku 1900 továrník Ringhoffer pro svoji slévárnu, po roce 1945 budova zanikla.\n\nHorní usedlost byla přestavěna koncem 19. století, vinohrad zanikl a zemědělská výroba zde skončila roku 1924. Majitel upravil hospodářské budovy k bydlení a pozemky rozprodal na stavbu rodinných domů. Po posledním výkupu roku 1971 byly obyvatelé usedlosti vystěhováni, usedlost chátrala a později byla zbořena.\n\n\n\n"}
{"id": "1385473", "url": "https://cs.wikipedia.org/wiki?curid=1385473", "title": "Třípanský kámen", "text": "Třípanský kámen\n\nTřípanský kámen se nachází na hranici s Polskem v Javořích horách asi 1,5 km od Janoviček nedaleko vrcholu Červené hory.\n\nK vymezení hranic panství byly používány hraničníky neboli hraniční kameny, které byly umísťovány na hranicích od 18. století až do poloviny 20. století. Na Broumovsku se jich dochovalo na dvě stě. Kameny byly velmi kvalitně opracovány, což svědčilo o velmi dobré prosperitě břevnovsko-broumovského opatství. Na hraničnících byla vytesána značka v podobě břevna se třemi pahýly a také iniciály v té době představeného opata. Obvykle byla ještě vytesána písmena, která označovala jednotlivá panství. Pro broumovské panství: HB (Herrschaft Braunau) a pro polické panství HP (Herrschaft Politz). Pískovcové kameny světlé barvy pocházely z křídových vrstev, červené pocházely z permského pískovce.\n\nNa styku hranic tří historických území Dolního Slezska, Kladska a Broumovska byl v roce 1732 v Javořích horách postaven Třípanský kámen. Výška pískovcového monolitu dosahuje dvou metrů. Na tento kámen nechali majitelé panství vytesat své erby a iniciály. Otmar, opat broumovského panství, měl iniciály OAB (Otmar Abbas Braunensis), Josef Baron von Stilfried, majitel Kladského panství, měl iniciály JBVS a Max Graf von Hochberk, majitel dolnoslezského panství, měl iniciály MGVH.\n\nK Třípanskému kamenu vede modrá turistická stezka.\n\n"}
{"id": "1385474", "url": "https://cs.wikipedia.org/wiki?curid=1385474", "title": "Pazmanitentempel", "text": "Pazmanitentempel\n\nPazmanitentempel (česky Templ v Pazmanitengasse nebo jen Pazmanintentempel) byla velká synagoga tzv. templového typu v ulici Pazmanitengasse 6 ve 2. vídeňském okrsku v Leopoldstadtu.\n\nSynagoga, postavena mezi lety 1911 a 1913 podle plánů architekta Ignáce Reisera, byla zasvěcena dne 28. září 1913, tj. před Vysokými svátky r. 5673 dle židovského kalendáře. \n\nBudova byla pozoruhodná svým, na tehdejší dobu velmi moderním řešením, zejména tím, že měla ústřední topení, které vyhřívalo sedadla. \n\nKapacita synagogy byla 900 osob, z toho 550 mužů a 350 žen na ženských galeriích. \n\nOficiální název zněl \"Kaiser Franz Josef I. Huldigungstempel\" (česky \"Templ ku poctě císaře Františka Josefa I.\").\n\nSynagoga byla během tzv. Křišťálové noci r. 1938 vypálena a zničena. \n\n\n"}
{"id": "1385476", "url": "https://cs.wikipedia.org/wiki?curid=1385476", "title": "Pomezná", "text": "Pomezná\n\nPomezná () byla malá vesnice v okrese Cheb v Karlovarském kraji. Zanikla po druhé světové válce, kdy se ves ocitla v zakázaném hraničním pásmu. Poslední zástavba zmizela při těžbě v místní pískovně pro vybudování přehrady Skalka a při stavbě vlastní přehrady.\n\nPomezná je také název katastrálního území o rozloze 2,079 km.\n\nZaniklá ves se nacházela přibližně 9 km západně od centra Chebu, asi 0,7 km od státní hranice se spolkovou zemí Bavorsko. Území leží na rozhraní Chebské pánve a Smrčin, v přírodním parku Smrčiny na levém břehu Ohře, v inundačním území vodního díla Skalka.\n\nV katastru se nachází významný krajinný prvek, opuštěná pískovna Pomezná, lokalita s výskytem zvláště chráněných druhů živočichů, zejména obojživelníků. Pískovna je rovněž lokalitou Geoparku Egeria, součásti Česko - bavorského geoparku.. Do jižní části katastru Pomezná zasahuje přírodní rezervace Rathsam.\n\nPomezná byla založena zřejmě již ve 12. století. První písemná zmínka o ní pochází z roku 1225 kdy jsou uváděni bratři Konrád a Berchtold z Markhausenu, patřící k chebským ministeriálům. Roku 1303 je uváděn pravděpodobně poslední potomek tohoto rodu. Poté se majitelé střídali, až se ves ocitla v majetku kláštera ve Waldsassenu od něhož ji roku 1348 koupil Rüdiger ze Sparnecku. V dalších letech drželi ves Sparneckové a jejich léníci. Roku 1417 byla ves vypálena vojenskými oddíly norimberských purkrabí. Okolo poloviny 15. století vlastnili ves Paulsdorfové, po nich řada dalších majitelů, později celou ves postupně skoupilo město Cheb, které ves vlastnilo až do 19. století. Po roce 1945 došlo k nucenému vysídlení německého obyvatelstva. Vzhledem ke své poloze v blízkosti státní hranice se ves ocitla po roce 1950 v nově zřízeném hraničním pásmu, což spolu s budováním přehrady Skalka na Ohři počátkem 60. let 20. století znamenalo její zánik. Postupně byly zbořeny všechny stavby, jako poslední zmizel starý mlýn.\n\nV letech 1869–1910 byla Pomezná pod názvem Markhausen osadou obce Mühlbach (nyní Pomezí nad Ohří), v letech 1921–1930 obcí v okrese Cheb; od 1. července 1965 do 29. února 1980 částí obce Libá, poté ZSJ obce Libá.\n\nV roce 1976 byla Pomezná úředně zrušena. Ves připomíná torzo věže bývalé tvrze, která se od roku 2015 rekonstruuje.\n\n"}
{"id": "1385478", "url": "https://cs.wikipedia.org/wiki?curid=1385478", "title": "Verchňadzvinsk", "text": "Verchňadzvinsk\n\nVerchňadzvinsk (, – \"Verchnědvinsk\", , ) je město ve Vitebské oblasti v Bělorusku. K roku 2018 měl přes sedm tisíc obyvatel a byl správním střediskem Verchňadzvinského rajónu.\n\nLeží na pravém, západním břehu Dzviny, přítoku Rižského zálivu, a teče přes něj Drysa, která do Dzviny ústí severně od města.\n\nSídlo je poprvé zmíněno v roce 1386, kdy se jmenovalo \"Drysa\" (, – \"Drissa\") podle menší řeky, na které leží. Přejmenováno v roce 1962 bylo podle polohy na větší z řek, na kterých leží, Dzvině.\n"}
{"id": "1385480", "url": "https://cs.wikipedia.org/wiki?curid=1385480", "title": "French Open 2018 – ženská dvouhra", "text": "French Open 2018 – ženská dvouhra\n\nŽenská dvouhra French Open 2018 probíhala na přelomu května a června 2018. Dějištěm se staly antukové dvorce areálu Stade Roland-Garros. Do singlové soutěže pařížského tenisového grandslamu nastoupilo sto dvacet osm hráček. Čtrnáct z nich si účast zajistilo v kvalifikaci, z toho dvanáct řádně po vítězstvích ve třech kvalifikačních kolech a dvě jako tzv. šťastné poražené.\n\nRozlosování hlavní soutěže se uskutečnilo ve čtvrtek 24. května 2018. První kolo bylo rozehráno tři dny po rozlosování v neděli a finále tradičně proběhlo v sobotu 9. června na centrálním dvorci Philippa-Chatriera.\n\nObhájkyní titulu byla 20letá lotyšská světová pětka Jeļena Ostapenková, kterou však v úvodním kole vyřadila šedesátá šestá žena žebříčku Kateryna Kozlovová z Ukrajiny. Postupující udržela proti Lotyšce 100% úspěšnost, když navýšila poměr vzájemných zápasů na 3–0. Ostapenková se stala teprve druhou obhájkyní trofeje na Roland Garros, jež nezvládla úvodní utkání. V předchozí historii všech ženských grandslamových turnajů se tato událost stala pětkrát. Lotyšská tenistka tak napodobila Steffi Grafovou (Wimbledon 1994), Jennifer Capriatiovou (Australian Open 2003), Anastasiji Myskinovou (French Open 2005) a Angelique Kerberovou (US Open 2017). Ostapenková po skončení turnaje opustila první světovou desítku.\n\nFrench Open 2018 se stal první hlavní soutěží grandslamu, do níž nezasáhla polská dvacátá osmá hráčka žebříčku Agnieszka Radwańská od svého debutu na „turnajích velké čtyřky“ ve Wimbledonu 2006. Přerušila tak šňůru 47 účastí v řadě.\n\nTrojnásobná šampionka na Roland Garros Serena Williamsová startovala na prvním grandslamu od Australian Open 2017 a narození dcery v září 2017. Jako hráčka páté světové stovky nebyla nasazena do grandslamové dvouhry poprvé od Australian Open 2007. V Paříži usilovala o vyrovnání historického rekordu 24 grandslamových trofejí z dvouhry Australanky Margaret Courtové, ovšem před duelem čtvrtého kola proti Šarapovové odstoupila. Důvodem se stalo pravostranné zranění prsních svalů, které ji limitovalo při podání.\n\nVyřazení Sary Erraniové, Ostapenkové, Francescy Schiavoneové a Venus Williamsové v první hrací den přinesla jistotu, že z dolní poloviny pavouka vzejde zcela nová finalistka Roland Garros. Porážka od Wang Čchiang přinesla Američance Venus Williamsové první prohry v úvodních kolech na dvou navazujících grandslamech.\n\nŠest tenistek, a to Simona Halepová, Caroline Wozniacká, Garbiñe Muguruzaová, Elina Svitolinová, Karolína Plíšková a Caroline Garciaová, vstoupilo do soutěže jako soupeřky o post světové jedničky. Po odečtení bodů z ročníku 2017 byla na čele průběžné klasifikace Wozniacká. V přímém boji o první místo v semifinálovém zápase Halepová porazila Muguruzaovou a udržela tak – bez ohledu na výsledek finálového střetnutí – pozici první hráčky.\n\nVítězkou se stala 26letá rumunská světová jednička Simona Halepová, která ve finále zdolala americkou světovou desítku a úřadující šampionku US Open Sloane Stephensovou po třísetovém průběhu. V prvním vzájemném třísetovém utkání navýšila aktivní poměr na 6–2. Z grandslamových finále odešla již poražena na Roland Garros 2014 i 2017 a potřetí na Australian Open 2018. Na čtvrtý pokus tak vybojovala první kariérní trofej na Grand Slamu.\n\nHalepová se po Virginii Ruziciové stala druhou rumunskou šampionkou pařížského majoru a šestou hráčkou, které se podařilo navázat na juniorský titul, jenž získala v roce 2008. 24letá Stephensová hrající druhé grandslamové finále se premiérově posunula do elitní světové pětky na 4. příčku jako první Američanka, vyjma sester Williamsových, od Lindsay Davenportové a sezóny 2006. Již semifinálová výhra zajistila Halepové setrvání na pozici světové jedničky. Vítězka si do žebříčku WTA připsala 2 000 bodů a získala odměnu ve výši 2,2 milionu eur.\n"}
{"id": "1385491", "url": "https://cs.wikipedia.org/wiki?curid=1385491", "title": "AKTIP", "text": "AKTIP\n\nAKTIP – Konzultační a terapeutický institut Praha byl soukromý institut provozovaný veřejnou obchodní společností Progressive consulting, nabízející služby v oblasti psychosomatické péče. Vedoucím institutu byla psychiatrička Jarmila Klímová Společnost se dostala do povědomí širší veřejnosti díky medializaci dokumentu Obchod se zdravím z cyklu Infiltrace odvysílaného na ČT1 21. 5. 2018. Na začátku roku 2019 oznámila společnost ukončení své činnosti. Zatim však stále nabízí své služby, například seminář dne 23. 11. 2019.\nDokument České televize odhalil, že firma používá nemorální techniky na úkor nemocných pacientů pro svůj finanční zisk a to šarlatánství, manipulace, podněcování kancerofobie a úzkosti z nemoci. Klientům pracovníci AKTIPu nabízeli vyšetření přístrojovou technikou a homeopatickými přípravky pod slibem jejich účinnosti na různá somatická onemocnění včetně choroby štítné žlázy. Tato instituce navzdory tomu, že zde pracují i lékaři, nebyla oprávněným poskytovatelem zdravotních služeb. Nešlo ani o zdravotnické zařízení.\n\nAKTIP je držitelem stříbrného bludného balvanu v kategorii družstev za rok 2016. \"„Případný klient se zde setká s ryze imaginární péčí v celé řadě oborů. Jeho komplexní problémy mu pomůže odhalit například grafolog, expert na orientální diagnostiku, svůj dílek informací dodá i biorezonance. Pokud vše zklame, nastoupí zázračný přístroj ANESA, známý jako neinvazivní analyzátor krve AMP, za který byl udělen zlatý Bludný balvan za rok 2011 jeho tehdejšímu provozovateli,“\" uvedl klub Sisyfos.\n\nJeho zástupci ve zdůvodnění ocenění zmiňují také tvrzení vedoucí institutu Jarmily Klímové, že lidské tělo je nastaveno na 400 let života. \"„Kdybychom opravdu žili pouze podle biologických hodin, mohli bychom tu být v klidu 380 až 460 let, protože na tento věk je nastavené naše tělo… A proč tedy žijeme jen 60 nebo 80 let? No protože ten nejdůležitější vliv zvnitřku nás samých, který zásadně ovlivňuje délku a kvalitu života, nepřijímáme,“\" soudí Klímová.\n\nPraktiky AKTIPu kritizovala již v roce 2014 Česká onkologická společnost.\n\nPostupy užívané pracovníky AKTIPu kriticky hodnotili lékaři, mj. kardioložka Věra Adámková nebo psychiatr Radkin Honzák, který se dlouhodobě psychosomatickou medicínou zabývá a v oboru publikuje. Za šarlatánské výmysly, podvod a aktivity zaměřené na vytahování peněz z kapes pacientů označil praktiky AKTIPu psycholog Petr Weiss.\n\nPodle prezidenta České lékařské komory Milana Kubka by mohl postavení AKTIPu v budoucnu řešit zákon o léčitelích, který by donutil \"„všechny takové šarlatánské instituce“\" k povinné registraci. \"„Tato instituce se pouze tváří jako zdravotnické zařízení a to je z mého pohledu podvod,“\" uvedl Kubek.\n\nČeský klub skeptiků Sisyfos v reakci na mediálně probíranou kauzu AKTIPu vydal článek, ve kterém rozebírá principy některých přístrojů používaných jednotlivými „konzultanty“ AKTIPu. V tomto článku vyslovuje i obavu, že AKTIP není výjimečný případ, ale že jde o poměrně obvyklý jev mezi institucemi, které poskytují služby tzv. alternativní medicíny.\n\nObecně prospěšná organizace Kverulant.org na svém webu nesouhlasila s tehdejším ministrem zdravotnictví v demisi Adamem Vojtěchem, který k situaci uvedl, že \"„abychom mohli podat trestní oznámení, potřebujeme mít více podkladů, řekněme důkazů, jak to centrum funguje. A ty teď nemáme.“\" Kverulant.org v červnu 2018 trestní oznámení podal. Obvodní ředitelství policie Praha 2 počátkem listopadu 2018 oznámení odložilo s tím, že se nejedná o trestný čin. V listopadu 2018 podal Kverulant.org stížnost proti odložení věci. Státní zástupkyně v prosinci téhož roku oznámila ve vyrozumění o přezkoumání policejního postupu, že \"„shledala postup policejního orgánu vadným“\", a \"„že ve věci je třeba zahájit úkony trestního řízení dle § 158 odst. 3 tr. řádu, neboť věc byla ukončena předčasně.“\" K březnu 2019 vyšetřování stále pokračovalo.\n\n8. května 2019 společnost AKTIP na své Facebookové stránce oznámila ukončení své činnosti. Mimo jiné uvedla, že \"„na místo něj se tvoří nástupnická platforma Jednotné medicíny ... Takže se vlastně vůbec neloučíme.“\"\n\n"}
{"id": "1385492", "url": "https://cs.wikipedia.org/wiki?curid=1385492", "title": "Mistrovství Československa jednotlivců na klasické ploché dráze 1982", "text": "Mistrovství Československa jednotlivců na klasické ploché dráze 1982\n\nMistrovství Československa jednotlivců na klasické ploché dráze 1982 bylo tvořeno 4 závody.\n\n\n"}
{"id": "1385494", "url": "https://cs.wikipedia.org/wiki?curid=1385494", "title": "French Open 2018 – kvalifikace ženské dvouhry", "text": "French Open 2018 – kvalifikace ženské dvouhry\n\nKvalifikace ženské dvouhry French Open 2018 probíhala před zahájením hlavní soutěže. Hrálo se mezi 21. až 25. květnem 2018 na antukových dvorcích areálu Stade Roland-Garros.\n\nKvalifikace se účastnilo devadesát šest hráček, z nichž v rámci tříkolové soutěže postoupilo čtrnáct do navazujícího ženského singlu. Dvanáct řádně a dvě jako tzv. šťastné poražené. Nizozemka Arantxa Rusová nahradila odhlášenou Rumunku Monicu Niculescuovou v důsledku poranění zad. Slovinka Dalila Jakupovićová vystřídala odhlášenou Švýcarku Timeu Bacsinszkou, která si při rozehrávce v Rabatu poranila lýtko. Vzhledem k neobhájení bodů ze semifinále v předchozím ročníku, Bacsinszká po turnaji opustila první světovou třístovku.\n\n Arantxa Rusová\n"}
{"id": "1385496", "url": "https://cs.wikipedia.org/wiki?curid=1385496", "title": "Ždana (jméno)", "text": "Ždana (jméno)\n\nŽdana je ženské křestní jméno slovanského původu, ženská podoba mužského jména Ždan. Lze jej vyložit jako \"toužebný\", \"očekávaný\". Souvisí s ruským slovem \"ždať\" (očekávat). Svátek slaví 23. května (dle starších kalendářů).\n\nŽdanka, Ždani, Žda, Ždanynka\n\n\n"}
{"id": "1385498", "url": "https://cs.wikipedia.org/wiki?curid=1385498", "title": "Aleš Dryml (1953)", "text": "Aleš Dryml (1953)\n\nAleš Dryml (* 10. června 1953) je bývalý československý motocyklový závodník, reprezentant v ploché dráze. Jeho syny jsou bývalí plochodrážní závodníci Aleš Dryml a Lukáš Dryml. Je zakladatel firmy Auto Dryml.\n\nV Mistrovství Československa jednotlivců startoval v letech 1974-1985, v letech 1982 a 1984 získal mistrovský titul. V Mistrovství Československa družstev získal mistrovský titul v letech 1984 a 1985. V Mistrovství Československa na dlouhé ploché dráze získal v roce 1982 mistrovský titul. V letech 1978-1988 pravidelně startoval v kvalifikačních závodech mistrovství světa jednotlivců, do fínále mistrovství světa se probojoval v letech 1980 (12. místo) a 1981 (14. místo). V Mistrovství světa družstev startoval v letech 1977-1985, nejlépe skončil na 3. místě v letech 1977 a 1979. V letech 1981-1985 startoval v mistrovství světa dvojic, nejlépe skončil na 4. místě ve světovém finále 1984. V mistrovství světa na dlouhé ploché dráze startoval v letech 1977-1985 a 1989-1992, nejlépe skončil na 2. místě ve světovém finále 1989 a 1991. V britské profesionální lize startoval za Exeter Falcons (1978-1979), Sheffield Tigers (1980) a Birmingham Brummies (1982).\n\n"}
{"id": "1385499", "url": "https://cs.wikipedia.org/wiki?curid=1385499", "title": "French Open 2018 – mužská dvouhra", "text": "French Open 2018 – mužská dvouhra\n\nMužská dvouhra French Open 2018 probíhala na přelomu května a června 2018. Dějištěm se staly antukové dvorce areálu Stade Roland-Garros. Do singlové soutěže pařížského tenisového grandslamu nastoupilo sto dvacet osm hráčů. Dvacet čtyři z nich si účast zajistilo v kvalifikaci, z toho šestnáct řádně po vítězstvích ve třech kvalifikačních kolech a osm jako tzv. šťastní poražení.\n\nRozlosování hlavní soutěže se uskutečnilo ve čtvrtek 24. května 2018. První kolo bylo rozehráno tři dny po rozlosování v neděli a finále proběhlo tradičně v neděli 10. června na centrálním dvorci Philippa-Chatriera jako závěrečný zápas turnaje.\n\nObhájcem titulu byl španělský první hráč světa Rafael Nadal, jenž do turnaje vstoupil s pařížskou zápasovou bilancí výher a proher 79–2. Osmifinálovou výhrou nad Němcem Maximilianem Martererem dosáhl Nadal jako pátý hráč jubilejního 900. vítězného zápasu na okruhu, čímž se zařadil po bok Connorse, Federera, Lendla a Vilase. Zároveň se jednalo o jeho 234. grandslamovou výhru, jíž se posunul před Connorse na třetí místo historických statistik za Federera a Djokoviće. Ve čtvrtinále Nadal ztratil úvodní sadu s Argentincem Diegem Schwartzmanem, čímž na pařížské antuce završil šňůru 37 vítězných setů v řadě během 13 zápasů. Za Borgovým rekordem 41setové neporazitelnosti z let 1979–1981 tak zaostal o čtyři sady.\n\nS nasazením Němce Alexandra Zvereva jako druhého v pořadí se French Open 2018 stal prvním grandslamem od Australian Open 2006, kde se mezi dvěma nejvýše nasazenými objevil také jiný tenista než člen Velké čtyřky, tj. Federer, Nadal, Djoković a Murray. Djoković by se v případě titulu stal prvním mužem otevřené éry s dvěma trofejemi z každého ze čtyř grandslamů. Marin Čilić se postupem do finále mohl stát jedenáctým mužem open éry, který se probojoval do finálového zápasu na všech grandslamech.\n\nŠpaněl Feliciano López vyrovnal 65. účastí na grandslamu v řadě Federerův historický rekord v nejvyšším počtu grandslamových startů bez přerušení. Francouz Nicolas Mahut obdržel podvanácté v kariéře divokou kartu do hlavní grandslamové soutěže, čímž navýšil vlastní rekord v této statistice. V rámci Roland Garros získal také nejvyšší počet osmi divokých karet.\n\n27letý Mohamed Safwat se po dvaceti dvou letech stal prvním egyptským tenistou, který zasáhl do hlavní grandslamové soutěže, když nahradil zraněného Troického. V úvodním kole jej vyřadila bulharská světová pětka Grigor Dimitrov.\n\nNěmecký hráč Peter Gojowczyk byl za skreč způsobenou poraněním kyčle v úvodním kole proti Cameronu Norriemu penalizován částkou 25 tisíc eur (645 000 Kč). Podle pořadatelů nebyl zdravotně v pořádku již před zápasem. Pokud by odstoupil před turnajem, obdržel by poloviční odměnu ze 40tisícové částky za první kolo a druhá půlka by připadla náhradníkovi z kvalifikace. Pokutou za skreč tak tratil 5 tisíc eur, než kdyby odstoupil.\n\nTřetí hráč světové klasifikace Alexander Zverev odvrátil v páté sadě třetího kola mečbol turnajové šestadvacítce Damiru Džumhurovi a utkání dovedl do vítězného konce. Při své osmé účasti v hlavní grandslamové soutěži tak vůbec poprvé porazil na turnajích velké čtyřky tenistu z první padesátky žebříčku ATP. Již ve druhém kole otočil nepříznivý vývoj setů 1–2 proti světové osmašedesátce Dušanu Lajovićovi a stejný průběh mělo i osmifinále proti Rusu Karenu Chačanovovi.\n\nItal Marco Cecchinato se jako 72. hráč žebříčku ATP stal nejníže postaveným čtvrtfinalistou Roland Garros od roku 2008 a Lotyše Ernestse Gulbise. Po výhře nad Novakem Djokovićem postoupil jako nejníže postavený tenista od roku 1999 a Ukrajince Andrije Medveděva do semifinále French Open. Rovněž se stal prvním mužským semifinalistou grandslamu z Itálie od Corrada Barazzuttiho, jenž se do této fáze probojoval na French Open 1978.\n\nVítězem se stal 32letý první hráč světa Rafael Nadal, který zdolal rakouskou světovou osmičku Dominica Thiema po setech 6–4, 6–3 a 6–2. Do žebříčku ATP si připsal 2 000 bodů a získal částku 2,2 miliónu eur. Jako první muž historie vyhrál jediný grandslam pojedenácté a na Roland-Garros neprohrál ani jeden ze závěrečných duelů. Získal tím „jedenáctkový hattrick“, když v předchozí části sezóny již pojedenácté triumfoval na Barcelona Open a Monte-Carlo Masters. V Paříži vyrovnal historický rekord Australanky Margaret Courtové z dvouhry, které se jako jediné podařilo vyhrát jeden grandslam jedenáctkrát, a to na Australian Open. Díky zvládnuté obhajobě setrval Španěl na čele světové klasifikace a neumožnil tak návrat na vrchol Rogeru Federerovi, jenž se rozhodl antukovou část sezóny vynechat.\n\nNadal si připsal sedmnáctý grandslam z dvaceti čtyř odehraných finále, čímž na 2. místě historických tabulek ztrácel tři trofeje na Federera. Celkově se jednalo o jeho sedmdesáté deváté singlové turnajové vítězství na okruhu ATP Tour. V evropské antukové sezóně se zápasovou bilancí 24–1 posedmé v kariéře utržil nejvýše jednu porážku a vyhrál alespoň dvacet dva střetnutí. Na French Open prodloužil neporazitelnost na šestnáct utkání a poměr třísetových duelů na antuce navýšil na 111–2.\n\nDominic Thiem se stal prvním rakouským tenistou ve finále grandslamové dvouhry od roku 1995, kdy si o titul na French Open zahrál Thomas Muster. Za předchozí dva roky se stal jediným hráčem, jenž Nadala na antuce porazil. Pařížská prohra znamenala zvýraznění pasivního poměru vzájemných zápasů na 3–7.\n\nVzhledem k triumfu Simony Halepové v ženské dvouhře zvítězili poprvé od roku 1992 v obou singlech Roland Garros světové jedničky.\n"}
{"id": "1385501", "url": "https://cs.wikipedia.org/wiki?curid=1385501", "title": "Západočeský symfonický orchestr", "text": "Západočeský symfonický orchestr\n\nZápadočeský symfonický orchestr (ZSO) je nejstarším českým symfonickým tělesem. ZSO koncertuje na území západních Čech a uplatňuje se i na zahraničních pódiích.\n\nJeho vznik se datuje v roce 1821 na popud tehdejšího opata tepelského kláštera a zakladatele Mariánských Lázní K. K. Reitenbergera. Původně menší kapela se brzy rozrostla ve středně velký orchestr, který se vedle promenádních koncertů stále více zaměřoval také na koncerty symfonické.\n\nV současné době orchestr provede kolem stovky koncertů ročně. Jeho hlavní programovou osu tvoří cyklus abonentních koncertů. Domovské podium Západočeského symfonického orchestru je Mramorový sál ve Společenském domě Casino v Mariánských Lázních. Protože orchestr v Mariánských Lázních plní také funkci lázeňského tělesa, je možné jeho koncerty navštívit také v letních měsících na mariánskolázeňské kolonádě.\n\nMimo abonentní koncerty, koncerty populární a operetní, pořádá ZSO také koncerty pro děti s rodiči, je pravidelným účastníkem několika festivalů, z nichž nejznámější je Chopinův festival, na němž od samého počátku působí jako rezidenční symfonický orchestr.\n\nŠéfdirigentem Západočeského symfonického orchestru je Martin Peschík, hlavním hostujícím dirigentem Jan Mikoláš. Ředitelem orchestru je od roku 2017 MgA. Milan Muzikář.\n\n\n"}
{"id": "1385510", "url": "https://cs.wikipedia.org/wiki?curid=1385510", "title": "Kostel Gustava Adolfa (Vratislav)", "text": "Kostel Gustava Adolfa (Vratislav)\n\nKostel Gustava Adolfa též Pamětní kostel Gustava Adolfa (pol. \"Kościół Pamięci Króla Gustawa Adolfa\", něm. \"Gustav-Adolf-Gedächtniskirche\") je modernistický orientovaný evangelický kostel ve Vratislavi (v městské části Sępolno).\n\nKostel by vystavěn v letech 1932–1933. Roku 1952 byl zabaven komunistickými úřady a přeměněn na kino a kulturní dům. Do vlastnictví církve se vrátil roku 1996. Od roku 2007 je kostel památkově chráněn.\n\nV současnosti se v kostele konají jak luterské bohoslužby, tak i bohoslužby evangelikálního Křesťanského společenství ve Vratislavi (\"Społeczność Chrześcijańska we Wrocławiu\").\n"}
{"id": "1385517", "url": "https://cs.wikipedia.org/wiki?curid=1385517", "title": "Malešov (tvrz)", "text": "Malešov (tvrz)\n\nTvrz Malešov (německy \"Maleschau\") se nachází v severozápadní části obce Malešov nedaleko Kutné Hory. První zmínky o tvrzi pochází z 14. století, avšak objekt za svou dlouhou existenci prošel mnoha stavebními úpravami. Od 17. století do 20. století byla tvrz užívána jako hospodářské centrum a v posledních letech tohoto období, s výjimkou hlavní obytné budovy užívané jako sýpka, chátrala. Od roku 1985 převzal objekt Místní národní výbor Malešov, ale plány na využití se nepodařilo realizovat a tak tvrz byla roku 2002 prodána do soukromého vlastnictví. Od té doby došlo k rozsáhlé rekonstrukci objektu do podoby z období vrcholné gotiky.\n\nNejstarší zmínka pochází z roku 1303, kdy byl držitelem Přibyslav z Malešova. Sídlo, tehdy označené jako hrad (jedná se však o jedinou zmínku, jindy je sídlo označováno jako tvrz) je výslovně zmíněno roku 1359, kdy bylo sídlo prodáno sedleckému klášteru. Tvrz v majetku kláštera byla jen krátkou dobu, jeho majiteli se záhy stali Ruthardové, šlechtici měšťanského původu z Kutné Hory, kteří se od té doby přezdívali z Malešova. V jejich držení byla tvrz až do roku 1411, kdy byla prodána Martinu Kladnému z Těchovic, stoupenci krále Václava IV. Tvrz vlastnil pravděpodobně do roku 1417. Dalším majitelem byl odpůrce husitství a tak tvrz byla roku 1421 obležena husity a její posádka donucena se vzdát. V roce 1424 se poblíž tvrze odehrávala Bitva u Malešova, ve která Jan Žižka porazil Pražany. Po husitských válkách vlastnil tvrz krátce Ondřej Keřský z Řimovic a po něm Beneš z rodu Mokrovousých z Hustířan. Po jeho smrti zdědil tvrz jeho syn Jiřík, který byl přívržencem uherského krále Matyáše Korvína. Kvůli této skutečnosti byl roku 1472 Malešov obležen a zbaven uherské posádky. Jiřík se vzdal a tak statky mu byly ponechány. Po jeho smrti roku 1502 tvrz připadla jeho dcerám. Ty tvrz prodaly roku 1525 Jiříkovi Hášovi z Újezda, ten tvrz roku 1535 odevzdal své dceři, která se provdala za rytíře Jana Salavu. Roku 1576 byla Malešovská tvrz prodána potomky Jana Salavy Jiřímu Voděradskému z Hrušova. Po roce 1580 se Malešov dostal do císařské správy. Roku 1620 přešel Malešov do správy bratřím Malovcům, ale po bitvě na Bílé Hoře se dostal opět od císařské správy. Dalším majitelem byla Eliška Žerotínská z Malešova a po ní Jindřich Volf Berka z Dubé, kterému panství i s tvrzí připadlo roku 1645. jeho synové roku 1666 malešovské statky prodali Janovi ze Šporku. Po jeho smrti dostal Malešov jeho syn Antonín, který ho roku 1699 prodal hraběti Antonínovi z Haillveillu na Pyšelích. Ten Malešov prodal roku 1710 rodu z Osteina, který jej vlastnil až do 19. století. Poté areál tvrze chátral a byla využívána pouze hlavní věž tvrze a to jako sýpka, takto sloužila do roku 1980. Roku 1985 převzal správu nad tvrzí Mistní národní výbor v Malešově, ale plány na rekonstrukci se nepodařilo realizovat. K rekonstrukci došlo až po roce 2002, kdy tvrz byla již v soukromém vlastnictví.\n\nV první polovině 14. století byla na skalním výběžku zbudována tvrz. Ta se skládala z mohutné obytné věže o čtyřech patrech oddělených dřevěnými stropy. Vstup do věže byl z východní strany portálem v prvním podlaží přístupném po dřevěné pavlači. Na příkrých skalních stěnách okolo věže byly vystavěny parkány, na některých místech v různých výškách nad sebou, přístupné po dřevěných schodištích. Na severozápadním a jihozápadním rohu zdí byly kruhové věže. Severovýchodní, menší obsahovala studni a jihozápadní, větší obsahovala vězení. Tvrz byla rozdělená na část s obytnou věží a předhradí a ze severní strany, která byla jediná schůdná, oddělena vysekaným příkopem s dřevěným mostem. Z této doby je zachováno obvodové zdivo věže, gotické okno na východní straně věže a zdivo parkánů obklopujících věž.\n\nNa konci 15. a v průběhu 16. století byla jednotlivá patra věže zaklenuta, byla na prolomena nová renesanční okna v jižní stěně a věž dostala novou renesanční fasádu. Severně od věže byla postavena nová obytná jednopatrová budova. V přízemí se nacházela konírna a průjezd do nádvoří u obytné věže, v prvním patře byly obytné místnosti.\nV roce 1666 Malešov vlastnil rod Šporků, který se rozhodl zde bydlet, ne však na tvrzi, ale v zámku, který si vybudovali v Roztěži. Tvrz se stala hospodářským a správním centrem jejich panství. Jihovýchodní část příkopu byla překlenuta a užívána jako sklepy užívané tamním pivovarem. Nad překlenutým příkopem byla postavena obdélníková budova užívaná jako správa panství a úřednické byty. Bývalá jednopatrová budova ze 16. století byla přestavěna na byt důchodního písaře. Dřevěný most byl přestavěn na kamenný a obytná věž byla přeměněna na sýpku a vybavena novou střechou zakončenou barokní lucernou. K věži byl dále ze severní strany přistaven dvoupatrový přístavek. V letech 1824–1827 byl empírově sjednocený dvůr nacházející se na sever od hlavní věže a byly k němu přistavěny dvě podlouhlé budovy, přičemž západní byla spojena se stavením nad překlenutým příkopem. V této budově byl také zřízen průjezd. Kolem roku 1850 se zřítila jihozápadní věž hradeb, která byla nahrazena zdí. Byla také opuštěna obytná budova ze 16. století, která byla na konci 19. století kompletně odstraněna. Byl zavezen zbytek příkopu a zrušen průjezd na nádvoří. Věž byla nadále užívána jako sýpka do roku 1980.\n\nRekonstrukce objektu začala v roce 2002 a skončila v roce 2017. Tvrz byla rekonstruovaná do podoby z období vrcholné gotiky. Při rekonstrukci bylo dbáno na pozdější architektonické úpravy objektu, jako například barokní lucerna. Rekonstrukce proběhla v exteriérech, v interiérech i samotném vybavení tvrzi.\n\n\n"}
{"id": "1385526", "url": "https://cs.wikipedia.org/wiki?curid=1385526", "title": "Partij voor de Dieren", "text": "Partij voor de Dieren\n\nPartij voor de Dieren (PvdD) neboli Strana pro zvířata je politická strana v Nizozemsku. Byla založena v roce 2002, v jejím čele stojí právnička a spisovatelka Marianne Thieme. Strana sídlí v Amsterdamu a má okolo šestnácti tisíc registrovaných členů. Jejím hlavním programovým cílem je zpřísnění legislativy proti týrání zvířat, vystupuje také proti globalizaci a rozšiřování eurozóny. V roce 2006 se stala první stranou na světě, která se s programem ochrany zvířat dostala do parlamentu. Je zastoupena v obou komorách nizozemského parlamentu i v Evropském parlamentu. Profiluje se jako tzv. beginselpartij (zásadová strana): v Nizozemsku neexistuje uzavírací klauzule a ve sněmovně je zastoupena každá strana, která získá ve volbách alespoň 0,67 % hlasů. Malé strany jako PvvD, které nemají šanci na vstup do vládní koalice, se proto místo uzavírání politických dohod soustředí na prosazování své agendy.\n"}
{"id": "1385529", "url": "https://cs.wikipedia.org/wiki?curid=1385529", "title": "Josef Nüsser", "text": "Josef Nüsser\n\nJosef Nüsser (* 13. července 1931, Harrachov) byl československý lyžař, běžec na lyžích a sdruženář. V letech 1980-2004 byl startérem při všech závodu Světového poháru a Mistrovství světa v letech na lyžích v Harrachově. Vyučil se truhlářem, později pracoval v Lesních závodech Harrachov.\n\nNa VII. ZOH v Cortina d'Ampezzo 1956 skončil v severské kombinaci na 22. místě. Byl čtyřikrát mistrem Československa v severské kombinaci a jednou ve skoku na lyžích. Patřil do party harrachovských sdruženářů z šedesátých let 20. století (Melich, Nüsser, Kubica, Šablatura, Farský), které vedl trenér Kumpošt.\n\n"}
{"id": "1385539", "url": "https://cs.wikipedia.org/wiki?curid=1385539", "title": "Tomáš Goláň", "text": "Tomáš Goláň\n\nTomáš Goláň (* 1. prosince 1968 Vsetín) je český ekonom a daňový poradce, v letech 2002 až 2006 nezávislý zastupitel obce Lhota u Vsetína, od roku 2018 senátor za obvod č. 78 – Zlín. Byl zvolen v doplňovacích volbách do Senátu PČR v květnu 2018 jako nestraník za hnutí SEN 21.\n\nDětství strávil v malé vesnici Lhota u Vsetína. Po ukončení základní školy úspěšně absolvoval gymnázium ve Vsetíně. V letech 1987 až 1992 vystudoval zemědělské strojírenství se zaměřením na zahraniční obchod na Provozně ekonomické fakultě Vysoké školy zemědělské v Brně (získal titul Ing.).\n\nPracovní kariéru začínal jako ekonom v malé stavební firmě ve Zlíně. V květnu 1993 však úspěšně složil zkoušky na daňového poradce a v červnu téhož roku se zúčastnil ustavující valné hromady Komory daňových poradců ČR. Zároveň se přestěhoval ze Vsetína do Zlína.\n\nV lednu 2006 založil obchodní korporaci \"TOMÁŠ GOLÁŇ, daňová kancelář s.r.o.\", která zaměstnává 20 specialistů a svým klientům pomáhá s kontrolami a běžnými problémy. V roce 2008 se začal úzce specializovat na daňové právo a daňový proces. Od roku 2014 aktivně vystupuje proti neoprávněnému vydávání zajišťovacích příkazů a proti obecnému zneužívání moci Finanční správou ČR.\n\nTomáš Goláň je ženatý a má tři syny, žije ve Zlíně. Je držitelem trenérské licence C a ve svém volném čase působí jako asistent trenéra mladší přípravky ve Zlíně v klubu \"SK Louky\".\n\nV komunálních volbách v roce 2002 byl zvolen jako nezávislý na kandidátce subjektu s názvem \"\"Sdružení nezávislých kandidátů – Lhota u Vsetína I.\"\" zastupitelem obce Lhota u Vsetína. Zároveň předsedal finanční komisi obce. Ve volbách v roce 2006 se mu mandát obhájit nepodařilo (skončil jako první náhradník).\n\nV doplňovacích volbách do Senátu PČR v květnu 2018 kandidoval jako nestraník za hnutí SENÁTOR 21 v obvodu č. 78 – Zlín. Se ziskem 18,99 % hlasů postoupil ze druhého místa do druhého kola, v němž se utkal s členkou KDU-ČSL Michaelou Blahovou. Mezi prvním a druhým kolem získal podporu Pirátů. Ve druhém kole nakonec získal 53,78 % a stal se senátorem.\n\nGoláň v otevřeném dopisu Andreji Babišovi připomíná historii ovládnutí Agrofertu, kde podle něj došlo k nezákonnostem, vyhýbání se daním a podivným převodům majetku ze státem vlastněných podniků. Senátor Goláň chystá také několik trestních oznámení na Andreje Babiše a ústavní žalobu, která by měla sesadit prezidenta. \n"}
{"id": "1385540", "url": "https://cs.wikipedia.org/wiki?curid=1385540", "title": "Roquetoire", "text": "Roquetoire\n\nRoquetoire je francouzská obec v departementu Pas-de-Calais v regionu Hauts-de-France. V roce 2015 zde žilo 1 930 obyvatel.\n\nObec leží u hranic departementu Pas-de-Calais s departementem Nord. Přes obec prochází Zelený poledník.\n\nSousední obce jsou: Aire-sur-la-Lys, Blaringhem, Ecques, Quiestède, Racquinghem, Rebecques a Wittes.\n\nNa území obce se nachází zámek Château de la Morande.\n\n\"Počet obyvatel\"\n\n\n"}
{"id": "1385541", "url": "https://cs.wikipedia.org/wiki?curid=1385541", "title": "Trachové z Březí", "text": "Trachové z Březí\n\nTrachové z Březí (něm. \"von Trach Edler Herr von Birkau\" – dříve vesnice Brzezie, \"něm. Hohenbirken\", dnes část Ratiboře, Slezské vojvodství, Polsko) byl šlechtický rod spojený se Slezskem a zejména s Opavským knížectvím, Krnovským knížectvím, Těšínským knížectvím a zejména Ratibořským knížectvím.\n\nLegenda praví, že to byli jedni z prvních římských vojáků, kteří bojovali pod vlajkou, na které byl vyobrazen drak \"(později se stal součásti jejich erbu)\". Jejich příjmení Trach je odvozováno od slova Drach, z latinského slova Draco – \"drak\".\n\nRod se pravděpodobně dostal na území Slezska s Řádem německých rytířů, kde založili několik rodových větví.\n\nNejstarší písemné záznamy pocházejí z knížectví Lehnice \"(Legnice, německy psáno Liegnitz, Polsko)\" v Dolním Slezsku. Zde konkrétně byl zapsán 13. března 1253 Conrad Draco z Lehnice. \n\nV Horním Slezsku byly doloženy první zápisy od roku 1324, kdy jsou příslušníci rodu Trach von Brzezie \"(později Burkau, a také Birke)\" členy soudního dvora v Ratiboři \"(Racibórz, Polsko)\". V roce 1347 byl zaznamenán pobyt Burcharda a Štefana \"(Stephan)\" von Trach na dvoře knížete Václava I., jako respektovaných vojevůdců. Štefan von Trach byl soudcem v Lehnici a Břehu \"(Brzeg, německy psáno Brieg, Polsko)\", je zmíněn v dokumentu, v neděli před Vánoci roku 1361.\n\nJistý Spigneus Trach byl okolo roku 1420 v Ratiboři královským maršálem. Johann Trach byl do roku 1427 správcem na majetku po knížeti Janu II. Opavském. Jeho potomek, rovněž Johann Trach doložil polském králi Zikmundu II. Augustovi (1520–1572) listiny, které vyhotovil kníže Kazimír II. Těšínský († 1528) v roce 1495, kterými potvrdil to, že Trachové z Březí jsou starý šlechtický rod, a také zmínil o členech rodu jako o statečných bojovnících. Král tyto listiny uznal.\n\nRodu patřily rozsáhlé pozemky a půda v Horním Slezsku, vč. městečka Sosnicovice \"(Sośnicowice, německy Kieferstädtel, Polsko)\". Rod se stal velmi zámožným také díky zakládání průmyslových podniků, jako byly kovárny (železáreny) a hutní pece.\n\nGottlieb Trach, který žil v 17. století, byl v roce 1670 radním v Krnově, správce a zemský hejtman Olešnického knížectví (\"polsky Oleśnica, německy Oels, Polsko\"), byl jako první člen rodu jmenován svobodným pánem (baronem).\n\nVilém Trach byl ve 40. letech 17. století opolským kancléřem. Jeho synové. – Valentin Trach, v roce 1679 drží Darkovice, po něm dále jeho potomci. A Bedřich Trach, který byl v druhé polovině 17. století kanovníkem v Ratiboři. V druhé polovině 17. století vlastnil Hrozovou a Pelhřimovy u Krnova.\n\nJeden ze synů Valentina Tracha, Karel sv. p. Tracha z Březího (†1686), vlastní statek Býkov. Po roce 1668 připojuje Brantice a to sňatkem s Annou roz. Rejzvicová z Kadeřína, vdovou po luteránovi Ferdinandovi Dreske z Martinkovic (†1668).\n\nKarel Trach sloužil až do konce 17. století století jako důstojník u Kyrysnického pluku hraběte Piccolomini. V roce 1691 ve válce proti Turkům, byl u Slankamenu zraněn.\n\nMezi uznávanou slezskou šlechtu patřil také Hans (*1672), Georg (*1673) a Karl (*1680). Všichni jsou psání jako \"\"Drach\" auf \"Březy\".\"\n\nNa počátku 18. století jsou zápisy ke třem členům rodu (bratrům), kteří jsou psáni titulem Svobodný pán z Březí. Ti vytvářejí samostatné linie:\n\n\nZ této linie žil ještě kolem roku 1730 Georg Heinrich baron Trach, pán na Planovicích (\"polsky Pławniowice, německy Plawnowicz\"), Drozdově (\"polsky Drozdów, německy Ziebern\") a Tschaumerhofu, jeho chotí byla Barbara Helena, rozená Trach na Tirpitz (\"německy Trach auf Tirpitz\").\n\nKarel Trach byl ženat s Annou Helenou, rozenou Reisnitz z Kaderczin a na Branticích a Raduni, vdovou po Ferdinandovi von Dresske und Märzdorf. Sňatek byl uzavřen 6. srpna 1669. Anna Helena zemřela 24. února 1684, ve věku 38 let. Karel Trach po její smrti získal právě tyto dvě panství.\n\nPo smrti Karla Tracha převzal majetek jeho syn, posledního luterán, Karel Sylvius Erdman svobodný pán Trach (†1710) na Kornici (\"Kornice, Polsko\"), Vojnovicích (\"Wojnowice, Polsko\"), Slavíkově (\"Sławików, Polsko\"), Rybnik (\"německy Gottartowitz\"), Gardavice (\"německy Gardawitz\"), Lhotku (\"německy Ellgut, polsky pravděpodobně Ligota Turawska)\" a Žitné (\"Żytna, Polsko\"), který v roce 1705 získal Bojanov (\"Bojanów, Polsko\"), Lekartov (\"Lekartów, Polsko\"), Otice a polovinu Sudole (\"Sudół, Polsko\"). byl hejtman v Opolském knížectví a Ratibořském knížectví, zemřel bez dědiců. Část majetku zdědila jeho manželka – baronka Bohumila Anežka Šarlota (Gottlieba Agnes Charlotte) Bludovská (31. srpen 1690 – 4. květen 1756) z rodu Bludovských. V roce 1713 se stala manželkou polského ministra - hraběte Ernsta Christopha von Manteuffel (1676, Karścino, Polsko – 1749, Lipsko, Německo). Spolu měli šest dětí.\n\nPo smrti Karla Sylviuse Erdmana statky přebírá jeho mladší bratr Karel Gottlieb (†1744) svobodný pán Trach, nejvyšší sudí, hejtmanem v Opavském knížectví, a v Krnovském knížectví. Ten si dává zapsat do zemských desek statky Brantické i s Býkovem, tak jak je získal po zemřelém otci a po zemřelém starším bratrovi. V roce 1714 byl pánem také na Tvorkově. V roce 1740 byl jmenován Krnovským zemským hejtmanem, také soudcem zemského knížectví Opolského a Ratibořského. V roce 1731 prodává Kornice. Byl třikrát ženat. – První manželka byla Helena Sobkovna z Kornic, druhou manželkou mu byla dcera Fridricha II. Velikého, třetí manželka byla baronka von Weichs. Zemřel bezdětný, jeho dědictví získala jeho sestra Johanka, ovdovělá hraběnka, provdaná von Churschwandt. Ta prodala tvorkovské panství rodině Eichendorffů za 130 tis. guldenů.\n\nZ linie Trach z Tirpitz byl Karl Joseph von Trach (1710–1780), 14. března 1764 uznám svobodným pánem na území Německa a v Českém království. Později, 9. listopadu 1768, mu byl králem Friedrichem II. udělen zemský titul baron von Trach Edlen zu Burkau, spolu s patřičným baronským diplomem. Jeho ženou byla Amalie Wilhelmina hraběnka von Limburg–Stirum (1714 – okolo 1755). Karel Josef držel Třebovice (1756–1769). Od roku 1771 držel tvrz v obci Chotěbuz (přestavěna na barokní zámek), obec Chotěbuz, na Těšínsku, kterou zdědil jeho syn František (1744–1791).\n\nV roce 1773 uzavírá sňatek František svobodného pána Tracha (1744–1791), s Karolínou Josefou svobodnou paní Bees z Chrostiny (1752–1827). Z manželství se jim narodily děti:\n\n\nPo smrti manžela (14.června 1791) se Karolína Josefa svobodná paní Bees provdala za hejtmana Josepha Schröpka von Kriegsfeld. V manželství se jim narodila dcera Karolina – 28.prosínce 1793. V roce 1808 je vedena jako majitel Zámku Chotěbuz. Baronka Karolína Josefa Bees zemřela 17. prosince 1872 v Čechovicích \"(Czechowice, Polsko)\" ve věku 75 let.\n\nJindřich Trach z Březi na Lancích držel panství Rakov (\"Raków\").\n\nV roce 1609 na svatou Markétu (13. července) došlo k dohodě mezi Danielem Trachem, Johannem Trach z Březího a Ořechu (\"Orzesch, Polsko\") a Adamem Bludovským z Dolních Bludovic a na Kunčičkách, kdy se Eva Trach z Březího a na Pilgramssdorff (\"Pawłowice, Polsko\") provdala za Adama Bludovského syna výše jmenovaného Adama Bludovského.\n\nV době pobělohorské byl i tento rod postižen konfiskacemi, zejména pak ve spojení s rodem Sedlnických z Choltic, zde se jednalo o Kateřinu dceru Jiříka hofrichtéře, manželku Mikuláše Tracha..Přesto dne 4. prosince 1630 biskup František z Ditrichštejna potvrzuje, že přijal od něj Mikuláš Trach z Březího v léno ves Hrozová a půl vsi Pelhřimovy i s vyjmenovaným příslušenstvím, a to jako zástupce své manželky Kateřiny, rozené Sedlnické z Choltic, a její sestry Anny. Sepsáno v Olomouci 14. ledna 1631.\n\nDne 10. květen 1632 byla uzavřena kupní smlouva mezi Annou Sedlnickou z Choltic a Mikulášem Trachem z Březího, kterou Anna prodává celý svůj podíl na léně Hrozová a Pelhřimovy s vyjmenovaným příslušenstvím za 8.000 zl. s poloviční slevou za náklady již vynaložené na údržbu. Závazek vůči Juditě Sedlnické přebírá kupující. Sepsáno téhož dne.\n\nDne 4. července 1633 biskup František kardinál z Ditrichštejna povoluje Mikuláši Trachovi z Březího léno Hrozová a Pelhřimovy svobodně prodat, odkázat i svým dcerám a případně i pojistit na léně budoucí manželce věno až do 3.000 zl.\n\nDne 2. června 1661 bylo sepsáno potvrzení vydané lenním písařem Rudolfem Maxmiliánem Říkovským z Dobrčic, dosvědčující, že Jan Kryštof Trach z Březího přijal od biskupa arcivévody Leopolda Viléma prostřednictvím arcijáhna Eliáše Františka Castelleho investituru na lenní statek Hrozová a Pelhřimovy s vyjmenovaným příslušenstvím. Sepsáno ve Vyškově téhož dne.\n\nJistý Georg Heinrich Trach, v roce 1772 koupil panství Zámrsk (\"obec Zamarski, Polsko\"). Byl v 70. letech 18. století přísedícím hejtmanství těšínského (u zemského práva a náboženské komise, v roce 1773). Jemu náleží tzv. malý znak, zaujímající 27. místo ve znakové galerii těšínské šlechty. Erby byly původně umístěny v těšínské sněmovně, nyní jsou na frýdeckém zámku v Rytířském sále.\n\nMěl syny Karla (1772–1804), Emanuela († po roce 1823), Zikmunda (1775–1851), Dominika (1781–1861), dceru Johanu Josefu Eleonoru (4. listopad 1789, Zámrsk, Polsko – 2. červen 1870, Baden, Vídeň, Rakousko), která se provdala za hraběte Philipa Ludwiga Saint Genois d'Anneaucourt (5. duben 1790, Těšín – 30. červenec 1857, Baden, Vídeň, Rakousko), spolu měl tři děti, Alexandra (1811–1819), Mořice (1816–1886) a Marii (1820–1888). Tato rodina žila na zámku v Paskově.\n\nSyn Dominik byl poslední majitel panství († 1861, Moravská Ostrava). V roce 1841 založil Střelecký klub v Moravské Ostravě, který patřil v C. a K. monarchii mezi nejmladší asociace střelců.\n\nJméno rodu již v roce 1757 přijal (tzv. \"šlechtická adopce, viz. Adopce\") rod Rothkirch, který se tak začal psát \"von Rothkirch und Trach\".\n\nRod Trachů vymřel v Prusku v roce 1812, v Rakousku v roce 1861, po mužské linii. Vincent (1772–????), a jeho bratranci ze Zámrsku: Karel (1772–1804), Zigmund (1775–1851) a Dominik (1781–1861) byli posledními mužskými příslušníky rodu.\n\nPoslední potomci z tohoto rodu nosili příjmení Saint-Genois.\n\n\n\n\nRodový erb se může vyskytovat ve dvojím provedení:\n\nU druhé varianty je štít polcený, ale obě poloviny jsou modré. V pravé polovině štítu je zlatý korunovaný drak obráceny ke středu štítu, bez plamene. A v levé polovině jsou tři kosmé pruhy zlaté.\n\nV klenotu jsou tři pštrosí péra, modré, zlaté a modré.\n\nPřikrývadla jsou modro-zlatá.\n\nŠtít je modro-stříbrně polcený. V pravé polovině štítu je zlatý drak obráceny ke středu štítu, bez plamene, který by mu šel z tlamy. V levé polovině jsou tři kosmé červené pruhy. V klenotu jsou tři pštrosí péra, modré, zlaté a červené. Přikrývadla jsou vpravo modro-zlatá a vlevo červeno-stříbrná.\n\nErb je k vidění jako:\n\n\nZa dobu existence rodu je zaznamenáno vlastnictví těchto vsí a panství (\"řazeno abecedně\"):\n\n\nBaron Trach v roce 1780 prodává obec Zámrsk, v majetku zůstává Chotěbuz a Lhotku (pravděpodobně Zpupnou Lhotu).\n\nRezidenční síť Trachů tvořily zámky v Chotěbuzi, Děhylově (Polsko), Hrozová a Pelhřimovy .\n\nV roce 1679 Anna Ludmila Skrbenská rozená Trach z Březí, vdova po svobodném pánovi Trachovi z Březího a na Konské, finančně podpořila kostel sv. Máří Magdalény ve Stonavě.\n\nV roce 1776 inicioval Karel Josef Trach vznik oltáře kostela v Třebovicích (dnes městská část Ostravy). \n\nV roce 1825 přispěl svob. pán Trach z Březí na varhany pro kostel sv. Jiřího v Polské Ostravě 50 zlatými. Tento kostel již zanikl.\n\n"}
{"id": "1385551", "url": "https://cs.wikipedia.org/wiki?curid=1385551", "title": "Referenda o státním zřízení", "text": "Referenda o státním zřízení\n\nToto je seznam referend o státním zřízení, tzn. referend, při nichž se rozhodovalo o budoucí podobě státního zřízení (monarchie x republika) v té které zemi. Konkrétně se hlasovalo o zachování, zrušení, či restaurace monarchie nebo republik. V některých případech se hlasovalo o pravidlech následnictví.\n"}
{"id": "1385564", "url": "https://cs.wikipedia.org/wiki?curid=1385564", "title": "Peishansaurus", "text": "Peishansaurus\n\nPeishansaurus („ještěr od hory Pchej-šan“) byl rod malého ptakopánvého dinosaura z řádu Ornithischia. Žil v období svrchní křídy (geologický věk kampán, asi před 84 až 72 miliony let) na území dnešní čínské provincie Kan-su. Rodové jméno je však poctou hoře Pchej-šan na území Ujgurské autonomní oblasti Sin-ťiang. Druhové \"philemys\" znamená doslova „milovník želv“ a naráží na objevy želvích fosilií (konkrétně druhu \"Peishanemys latipons\") na stejné lokalitě v souvrství Minhe. Velikost tohoto dinosaura nelze vzhledem k fragmentární povaze jeho fosilií stanovit.\n\nFosilie dinosaura byly objeveny švédským paleontologem Andersem Birgerem Bohlinem v roce 1930 při jedné ze společných švédsko-čínských expedic vedených Svenem Hedinem. Formálně pak Bohlin dinosaura popsal v roce 1953 na základě objevu fragmentu pravé spodní čelisti o délce zhruba 5 centimetrů. Holotyp je však dnes již ztracen.\n\nBohlin zařadil druh \"P. philemys\" do čeledi Ankylosauridae, předpokládal přitom, že by se mohlo jednat o mládě. Další možností však bylo zařazení fosilního materiálu do skupiny Pachycephalosauria. V roce 1999 vyslovil paleontolog Kenneth Carpenter domněnku, že by \"Peishansaurus\" mohl být blízký příbuzný rodu \"Protoceratops\". Dnes je ovšem tento taxon považován za Ornithischia \"incertae sedis\".\n\n\n"}
{"id": "1385571", "url": "https://cs.wikipedia.org/wiki?curid=1385571", "title": "Osud (rozcestník)", "text": "Osud (rozcestník)\n\nOsud označuje filozofický a náboženský koncept předurčenosti, v české kultuře personifikován sudičkami\n\n\"Další články obsahující slovo osud:\"\n\n\nHudba\n\nKinematografie\n\nLiteratura\n\n"}
{"id": "1385581", "url": "https://cs.wikipedia.org/wiki?curid=1385581", "title": "Ruprechtický potok", "text": "Ruprechtický potok\n\nRuprechtický potok patří mezi významnější levostranné přítoky řeky Stěnavy v okrese Náchod v Královéhradeckém kraji. Délka toku činí 5,6 km. Plocha povodí je 12,31 km².\n\nRuprechtický potok pramení v Javořích horách na severním úbočí Ruprechtického Špičáku (881 m n. m.), v nadmořské výšce 680 m, Teče na jih údolím \"Vodní strž\" mezi kopci Ruprechtický Špičák (881 m n. m.) a Světlina (796 m n. m.). Na konci údolí se potkává s cyklistickou trasou č. 4002 a žlutou turistickou stezkou a teče s nimi souběžně do obce Ruprechtice, kde nejprve zprava, poblíž autobusové zastávky, přibírá kratší bezejmenný přítok. Dále pak Ruprechtický potok přibírá dva delší bezejmenné přítoky. První přitéká zprava od osady Pomeznice, části Meziměstí. Druhý přítok je zleva a pramení v lesním údolí na jv. straně Ruprechtického Špičáku. Přibližně po 200 metrech, za Ruprechticemi, na rozhraní katastrálních území Jetřichova a Hynčic ústí do Stěnavy v nadmořské výšce 420 m, viz mapa.\n\nRuprechtický potok protéká katastrálním územím obcí Meziměstí, Hynčice a Jetřichov. Výškový rozdíl mezi pramenem (680 m n. m.) a ústím (420 m n. m.) činí 260 m na délce toku 5,6 km.\n\nNa Ruprechtickém potoce je nainstalováno automatické hladinoměrné čidlo s dálkovým přenosem dat a umístěna vodočetná lať, ukazující míru povodňového nebezpečí. První stupeň povodňové aktivity (1.SPA), stav bdělosti, je v Ruprechticích při výšce vodní hladiny 70 cm, druhý stupeň povodňové aktivity (2.SPA), stav pohotovosti, je při 100 cm a třetí stupeň povodňové aktivity (3.SPA), stav ohrožení, je při 150 cm vodní hladiny potoka.\n\nČidlo bylo nainstalováno v roce 2010 v rámci projektu Varovný systém ochrany před povodněmi pro obce Broumovska. Tento projekt byl spolufinancován Evropskou unií – Fondem soudržnosti a Státním fondem životního prostředí ČR v rámci Operačního programu Životní prostředí.\n\nSprávcem Ruprechtického potoka je státní podnik Lesy České republiky.\n"}
{"id": "1385583", "url": "https://cs.wikipedia.org/wiki?curid=1385583", "title": "Dielo", "text": "Dielo\n\nDielo někdy VIA Dielo je bývalá sovětská a gruzínská populární hudební skupina vytvořená v roce 1961 původně jako pěvecký kvartet, od poloviny šedesátých let jako vokální a instrumentální ansámbl (VIA).\n\nPěveckou skupinu Dielo založili v roce 1961 členové estrádního orchestru Rero Giorgi Leonidze, Vachtang Kikabidze, Soso Ebralidze a Amiran Ebralidze. Dielo patřilo k první vlně sovětských vokálních a instrumentálních ansámblů (VIA) v bývalém Sovětském svazu. Například proti Oreru se však vyznačovalo větší náročností na ucho posluchače. Koncem šedesátých let zbyl z původní čtveřice pouze Amiran Ebralidze. V roce 1967 přestoupil Vachtang Kikabidze do Orera. Soso Ebralidze dostal možnost vést vlastní hudební ansámbl Cicinatela. Počátkem sedmdesátých let Dielo naznačovalo orientaci na hudební styl jazz fusion. V hudbě se objevovaly prvky funku a odvážné prvky psychedelické. V polovině sedmdesátých let se do skupiny vrátil Soso Ebralidze. Amiran Ebralidze soubor opustil v roce 1979, když přijal nabídku kapelníka orchestru Rero. Ráz ansámblu zanikl v osmdesátých letech.\n\n\na další\n\n\n"}
{"id": "1385590", "url": "https://cs.wikipedia.org/wiki?curid=1385590", "title": "Oplurus grandidieri", "text": "Oplurus grandidieri\n\nOplurus grandidieri je druh saxikolní ještěrky žijící na ostrově Madagaskar.\n\nSvé jméno \"grandidieri\" dostalo od svého objevitele francouzského badatele a biologa Alfreda Grandidieriho.\n\nDruh je endemický na Madagaskaru.\n\n"}
{"id": "1385591", "url": "https://cs.wikipedia.org/wiki?curid=1385591", "title": "A Quiet American: Ralph Rucci &amp; Paris", "text": "A Quiet American: Ralph Rucci &amp; Paris\n\nA Quiet American: Ralph Rucci & Paris je francouzsko-britský dokumentární film, který pojednává o módním návrháři Ralphu Ruccim. Natočil jej režisér C. S. Leigh. Premiéru měl během Newyorského týdne módy v únoru 2012. Snímek vznikal čtyři roky, což se nezamlouvalo Rucciho sestře Rosině. Rucciho návrhářská společnost do filmu investovala na 400 000 dolarů. Snímek se soustředí na Rucciho vztah k Paříži. Dále ve filmu vystupovali různí Rucciho klienti či spolupracovníci a obdivovatelé, například Lee Radziwill, návrhář Francisco Costa a módní novináři Hamish Bowles a Andre Leon Talley. Ve snímku se kromě rozhovorů nachází také záznam z Rucciho pařížských přehlídek z let 2007 a 2008.\n\n"}
{"id": "1385593", "url": "https://cs.wikipedia.org/wiki?curid=1385593", "title": "Ralph Rucci", "text": "Ralph Rucci\n\nRalph Rucci (* 1957) je americký módní návrhář. Narodil se a vyrůstal ve Filadelfii a studoval filozofii na zdejší Temple University. Ve svých 21 letech se usadil v New Yorku, kde studoval na Fashion Institute of Technology. V roce 1994 založil vlastní značku Chado Ralph Rucci a počínaje rokem 1999 své oděvy uváděl na přehlídce New York Fashion Week. Režisér C. S. Leigh o něm natočil dokumentární film \"\" (2012). Je držitelem ceny Andrého Leona Talleyho.\n\n"}
{"id": "1385595", "url": "https://cs.wikipedia.org/wiki?curid=1385595", "title": "Ústavní referendum v Lichtenštejnsku (2003)", "text": "Ústavní referendum v Lichtenštejnsku (2003)\n\nÚstavní referendum ohledně pravomocí knížete se konalo v Lichtenštejnsku 14. března 2003. V referendu se hlasovalo o dvou otázkách: „Knížecí iniciativa“ a „Iniciativa ústavního smíru“. První bod byl schválen 64,32 % a druhý bod byl odmítnut 83,44 % hlasů.\n\nKnížecí iniciativa se tázala voličů, zda schvalují posílení moci knížete a rozšíření jeho pravomoci k rozpuštění vlády, jmenování soudců a právo veta.\n\nIniciativa ústavního smíru se tázala voličů, zda schvalují či neschvalují ústavní změny, včetně změny která by omezovala pravomoci panujícího knížete. BBC uvedla, že referendum v podstatě z Lichtenštejnska učinilo „absolutní monarchii“. Benátská komise (poradní orgán Rady Evropy v prosinci 2012 zveřejnila komplexní analýzu změn, v níž vyjádřila názor, že nejsou kompatibilní se evropskými standardy demokracie. Vládnoucí kníže Hans Adam II. totiž pohrozil, že pokud v referendu budou omezeny jeho pravomoci, opustí zemi a bude raději žít v exilu na svých statcích v Rakousku. Toho se jeho poddaní zalekli.\n\n"}
{"id": "1385597", "url": "https://cs.wikipedia.org/wiki?curid=1385597", "title": "Dukla 61", "text": "Dukla 61\n\nDukla 61 (2018) je český dvoudílný televizní film režiséra Davida Ondříčka o neštěstí na dole Dukla v Havířově v červenci 1961. Film měl předpremiéru na festivalu Finále Plzeň.\n\nFilm se natáčel v roce 2017 v dole Žofie v Orlové či na Rakovnicku.\n\n\n"}
{"id": "1385600", "url": "https://cs.wikipedia.org/wiki?curid=1385600", "title": "Mačhermo", "text": "Mačhermo\n\nMačhermo (také Machhermo) je malá vesnice v severovýchodním Nepálu v oblasti Khumbu. Leží v údolí řeky Dudh Kosi mezi malými vesnicemi Dole a Gokyo v nadmořské výšce 4470 m, těsně pod terminální morénou ledovce Ngozumpa – nejdelším ledovcem v Himalájích.\n\nMačhermo je častou zastávkou pro turisty na cestě k Mount Everestu cestou pod horou Gokyo Ri. Jejím hlavním zdrojem výdělku je podpora cestovního ruchu.\n"}
{"id": "1385601", "url": "https://cs.wikipedia.org/wiki?curid=1385601", "title": "860 (číslo)", "text": "860 (číslo)\n\nOsmset šedesát je přirozené číslo, které následuje po čísle osmset padesát devět a předchází číslu osmset šedesát jedna. Římskými číslicemi se zapisuje DCCCLX.\n\n\n\n\n"}
{"id": "1385602", "url": "https://cs.wikipedia.org/wiki?curid=1385602", "title": "Uralvagonzavod", "text": "Uralvagonzavod\n\nUralvagonzavod ( \"УралВагонЗавод\") je ruský výrobce strojů se sídlem v Nižnem Tagilu.\n\nRuská společnost Uralvagonzavod se zabývá vývojem a výrobou vojenské techniky, silničních stavebních strojů a železničních vagónů. Součástí společnosti jsou také výzkumné ústavy a konstrukční kanceláře. Svým zaměřením a rozlohou přes 827 000 m² se společnost řadí mezi největší a nejvýznamnější producenty v oblasti těžkého strojírenství na světě.\n\nV letech 2008–2013 byla ve společnosti provedena rekonstrukce části závodu v niž se zabývají výrobou železničních náprav. Generálním dodavatelem a partnerem společnosti se stala česká firma Alta. Na dalších dodávkách se podílely další společností z Česka a Slovenska.\n\nVýstavba závodu začala v roce 1931 jako jednoho ze závodu Uralsko-Kuzbasského metalurgického centra. V roce 1941 byly do objektu evakuovány součásti 13 strojírenských podniků ze západu Sovětského svazu, včetně Charkovského lokomotivního závodu 183. Vzniklý podnik byl nazván jako Uralský tankový závod 183. K dalšímu přejmenování došlo v roce 1942 a v roce 1945 se závod přejmenoval opět. Hlavní oblastí výroby v tomto a následujících obdobích byla výroba tanků. V roce 1984 se závod opět přejmenoval na Uralský vagónový závod, po roce 1991 byl změněn na státní podnik Uralvagonzavod a v roce 2007 byl transformován na akciovou společnost.\n"}
{"id": "1385604", "url": "https://cs.wikipedia.org/wiki?curid=1385604", "title": "Kravský potok", "text": "Kravský potok\n\nKravský potok patří mezi významnější levostranné přítoky řeky Stěnavy v okrese Náchod v Královéhradeckém kraji. Délka toku činí přibližně 5 km. Plocha povodí je 4,99 km². \n\nKravský potok pramení v Javořích horách na horské louce západně od Janoviček, části obce Heřmánkovice, v nadmořské výšce 528 m. Potok teče prvních 250 m jihozápadním směrem, podtéká silnici spojující Heřmánkovice a Janovičky a rozděluje se na dvě větve. Kratší větev odbočuje na západ, napájí menší rybník a koupaliště a poté se obrací jihozápadním směrem pod Supí vrch (541 m n. m.), který obtéká ze severní strany a v Heřmánkovicích se v nadmořské výšce 450 m n. m. vlévá do Heřmánkovického potoka. Tato vedlejší větev měří necelé 2 km a je ve správě státního podniku Lesy ČR.\n\nHlavní větev Kravského potoka teče na jih, protéká dvěma malými rybníky a poblíž Kravího vrchu (491 m n. m.) přibírá zleva krátký přítok. Dále pokračuje k Benešovu, části Broumova, kde se do něho vlévá větší bezejmenný přítok z pravé strany. V Olivětíně, části Broumova, v nadmořské výšce 390 m ústí Kravský potok do řeky Stěnavy, viz mapa. Výškový rozdíl mezi pramenem (528 m n. m.) a ústím (390 m n. m.) činí 138 m na délce 5 km.\n\nKravský potok protéká katastrálním územím Heřmánkovice, dále Benešovem u Broumova a krátce před ústím do řeky Stěnavy protéká katastrálním územím Broumova.\n\nSprávcem Kravského potoka je Povodí Labe, státní podnik. Přímý výkon správy toků zajišťuje závod Jablonec nad Nisou, provoz Hradec Králové.\n"}
{"id": "1385605", "url": "https://cs.wikipedia.org/wiki?curid=1385605", "title": "861 (číslo)", "text": "861 (číslo)\n\nOsmset šedesát jedna je přirozené číslo, které následuje po čísle osmset šedesát a předchází číslu osmset šedesát dva. Římskými číslicemi se zapisuje DCCCLXI.\n\n\n\n\n"}
{"id": "1385606", "url": "https://cs.wikipedia.org/wiki?curid=1385606", "title": "Šinta Ozawa", "text": "Šinta Ozawa\n\nŠinta Ozawa (: ; * 6. října 1985 Namegawa) je bývalý japonský reprezentant ve sportovním lezení, mistr Asie v boulderingu a juniorský mistr Asie v lezení na obtížnost.\n\n"}
{"id": "1385607", "url": "https://cs.wikipedia.org/wiki?curid=1385607", "title": "862 (číslo)", "text": "862 (číslo)\n\nOsmset šedesát dva je přirozené číslo, které následuje po čísle osmset šedesát jedna a předchází číslu osmset šedesát tři. Římskými číslicemi se zapisuje DCCCLXII.\n\n\n\n"}
{"id": "1385609", "url": "https://cs.wikipedia.org/wiki?curid=1385609", "title": "Angelo De Donatis", "text": "Angelo De Donatis\n\nAngelo De Donatis (* 4. ledna 1954 Casarano) je italský římskokatolický kněz, titulární arcibiskup mottolský, od 26. května 2017 generální vikář pro město Řím, arcikněz baziliky sv. Janů v Lateráně a velký kancléř Papežské lateránské univerzity.\n\nDne 20. května 2018 papež František oznámil, že jej na konzistoři 29. června 2018 bude jmenovat kardinálem.\n\n\n"}
{"id": "1385610", "url": "https://cs.wikipedia.org/wiki?curid=1385610", "title": "863 (číslo)", "text": "863 (číslo)\n\nOsmset šedesát tři je přirozené číslo, které následuje po čísle osmset šedesát dva a předchází číslu osmset šedesát čtyři. Římskými číslicemi se zapisuje DCCCLXIII.\n\n\n\n\n"}
{"id": "1385611", "url": "https://cs.wikipedia.org/wiki?curid=1385611", "title": "Felice Gimondi", "text": "Felice Gimondi\n\nFelice Gimondi (29. září 1942 Sedrina – 16. srpna 2019) byl italský cyklista. Závodil od roku 1959, jako amatér vyhrál v roce 1964 Tour de l'Avenir a na olympiádě obsadil 33. místo v závodě s hromadným startem. V roce 1965 uzavřel smlouvu s týmem Salvarani a hned ve své první profesionální sezóně vyhrál Tour de France. Stal se celkovým vítězem Giro d'Italia 1967, 1969 a 1976 a Vuelta a España 1968, po Jacquesovi Anquetilovi byl druhým cyklistou v historii, který vyhrál všechny tři Grand Tours. Na mistrovství světa v silniční cyklistice získal zlatou medaili v roce 1973, stříbrnou v roce 1971 a bronzovou v roce 1970. \n\nZvítězil i v silničních závodech Giro di Lombardia 1966 a 1973, Paříž - Roubaix 1966, Roma Maxima 1967, Kolem Romandie 1969, Kolem Katalánska 1972, Coppa Bernocchi 1973 a Milán - San Remo 1974 a dráhového závodu Milánská šestidenní 1972 a 1977. Kariéru ukončil v roce 1979.\n\n"}
{"id": "1385613", "url": "https://cs.wikipedia.org/wiki?curid=1385613", "title": "864 (číslo)", "text": "864 (číslo)\n\nOsmset šedesát čtyři je přirozené číslo, které následuje po čísle osmset šedesát tři a předchází číslu osmset šedesát pět. Římskými číslicemi se zapisuje DCCCLXIV.\n\n\n\n"}
{"id": "1385615", "url": "https://cs.wikipedia.org/wiki?curid=1385615", "title": "865 (číslo)", "text": "865 (číslo)\n\nOsmset šedesát pět je přirozené číslo, které následuje po čísle osmset šedesát čtyři a předchází číslu osmset šedesát šest. Římskými číslicemi se zapisuje DCCCLXV.\n\n\n\n"}
{"id": "1385618", "url": "https://cs.wikipedia.org/wiki?curid=1385618", "title": "Fokker C.VII", "text": "Fokker C.VII\n\nFokker C.VII byl hydroplán vzniklý v Nizozemsku koncem 20. let 20. století, a užívaný jako námořní průzkumný a cvičný letoun pro pokračovací výcvik. Sdílel prvky úspěšného C.V, který se ale k těmto rolím nehodil. \n\nJednalo se o konvenční dvouplošník s křídly o nestejném rozpětí s jednokomorovým systémem vzpěr ve tvaru „N“. Přistávací zařízení bylo tvořeno dvěma plováky. Pilot a pozorovatel seděli v otevřených kokpitech tandemového uspořádání. Křídla byla dřevěné konstrukce potažená částečně překližkou a částečně plátnem, zatímco trup byl z ocelových trubek a potažen pouze plátnem. Svislá ocasní plocha byla prodloužena i směrem pod spodní část trupu, takže ocasní plochy měly křížový tvar.\n\nJediným uživatelem celkem třiceti vyrobených letounů bylo Nizozemské královské námořnictvo, které je převzalo mezi lety 1930 až 1932. Prvních dvanáct převzatých kusů odeslalo do Nizozemské východní Indie, a zbytek provozovalo z domácích základen. Jeden exemplář byl použit k pokusům na palubě ponorky K XV.\n\nV roce 1940 byl typ již vyřazen z prvoliniové služby, ale některým se v době německého vpádu do Nizozemska podařilo uletět do Anglie, a několik zbývajících strojů v Nizozemské východní Indii bylo nadále užíváno jako cvičné až do japonské invaze v roce 1942.\n\nÚdaje podle \"Jane's all the World's Aircraft 1928\"\n\n\n"}
{"id": "1385621", "url": "https://cs.wikipedia.org/wiki?curid=1385621", "title": "Schloss Doubravice", "text": "Schloss Doubravice\n\nHistorický objekt Dvůr Doubravice (dnes součást obce Olšany, okr. Šumperk) byl založen pravděpodobně na přelomu 13. a 14.století jako poplužní dvůr s tvrzí. Existenci zdejší tvrze lze předpokládat a vyvodit z písemným záznamů (na dvoře bylo obydlí nižší šlechty, a to pánů z Olšan) a také nálezů středověkého zdiva v místě pánského domu. Dvůr je písemně doložen již v roce 1386. Postupem času byl přebudován do pozdně renesanční a raně barokní podoby hospodářského dvoru.\n\nPrvní písemná zmínka je z roku 1386, kdy poplužní dvůr v obci Doubravice \"(zaniklá obec)\" byl majetkem Bolíka z Olšan, v té době zde vzniká i kamenná tvrz pro rezidenční účely rodu z Olšan. Poslední příslušníkem rodu z Olšan na Doubravském (Doubravickém) dvoru byla Anna z Olšan, která je psána na dvoře v roce 1402. Původní tvrz stála pravděpodobně v oblasti pánského domu, neboť zde je dochováno původní středověké zdivo. V nynější obci Olšany existoval ještě jeden dvůr, který byl ve vlastnictví kláštera v Klášterci, dle zápisu z roku 1349. \n\nKolem roku 1612 za Bernarda z Žerotína došlo k přestavbě dvora do dnešní hmoty, v té době dvůr spadal pod zámek Ruda nad Moravou. Původně se jednalo o čtyři budovy založené do obdélníku s velkým nádvořím. Nacházely se zde hospodářské budovy – stáje pro koně, ovce a velká sýpka. Část byla vyhrazena pro šafáře (správce dvoru) a místní šatlavu. V přízemí sýpky je dochovaný čeledník s ratejnou k ubytování čeledě. Uprostřed nádvoří je i původní studna. Součástí dvoru je i pánský dům. \nK dvoru patřily panské pivní sklepy, postavené v druhé polovině 18. století. Součásti sklepů byl tzv. ledárny. Později varna piva zaniká a pivo se vařilo jen na zámku v Rudě nad Moravou.\n\nNa začátku 20. století, v období 1. světové války, sloužil jako zajatecký tábor pro vojáky zajatých z italské a ruské fronty. \n\nZa první republiky, byl objekt přestavěn k ubytování zaměstnanců blízkých papíren (Olšanské papírny).\n\nDvůr byl v průběhu věků vlastněn řadou šlechtických rodů:\n\n\nSoučasný tvar objektu je uzavřený tvar obdélníku, který je tvořen již bývalou tvrzí a k ní přistavěných hospodářských budov dostavěných v průběhu 17.století. Uprostřed dvora je velké nádvoří. Poblíž dvoru byla poddanská vesnice Doubravice, která zanikla v první polovině 17.století, domy byly vykoupeny vrchností a prostor byl využit pro dostavbu ostatních budov dvoru. \n\n"}
{"id": "1385622", "url": "https://cs.wikipedia.org/wiki?curid=1385622", "title": "Zlatná na Ostrove", "text": "Zlatná na Ostrove\n\nZlatná na Ostrove ( – do roku 1907 \"Aranyos\"; ) je obec na jihozápadě Slovenska v okrese Komárno, části Nitranského kraje. K 31. prosinci 2017 zde žilo 2370 obyvatel, 91 % z nich se hlásilo k maďarské národnosti. \n\nObec se rozkládá v Podunajské nížině, v jihovýchodní části Žitného ostrova v nadmořské výšce 110–120 metrů. Řeka Dunaj, která protéká jižně od obce, zde tvoří státní hranici mezi Solvenskem a Maďarskem. K obci patří také říční \"Veľkolélsky ostrov\", jenž je také součástí Chráněné krajinné oblasti Dunajské luhy. Zlatná na Ostrove leží asi 12 kilometrů západně od Komárna. Obcí prochází silnice I/63 a železniční trať spojující Komárno s Bratislavou. \n\nAdministrativně se obec dělí na části Horná Zlatná (maďarsky \"Felaranyos\"), Veľký Lél (přičleněno v roce 1873, maďarsky \"Nagylél\") a Zlatná na Ostrove. \n\nÚzemí obce bylo osídleno už ve starší době kamenné. Obec je poprvé písemně zmiňována v roce 1094 jako \"Locus Aureus\". Jméno odkazuje na rýžoviště zlata na Dunaji. Ve 13. století náležela k panství Komárenského hradu. \n\nDo roku 1918 patřila obec spadající do Komárňanské župy (\"Komárom vármegye\") k Uhersku. V listopadu 1918 byla obsazena československou armádou a po podepsání Trianonské smlouvy připadla obec oficiálně Československu, respektive Slovensku. Na základě První vídeňská arbitráže byla v letech 1938 až 1945 součástí Maďarska.\n\n"}
{"id": "1385626", "url": "https://cs.wikipedia.org/wiki?curid=1385626", "title": "Lonchodiodes samarensis", "text": "Lonchodiodes samarensis\n\nLonchodiodes samarensis je druh bezkřídlé strašilky pocházející z Filipín. Při ohrožení samice ztuhnou a předstírají smrt, samci se snaží uskočit pryč a na zemi sebou začnou škubat. Samice tohoto druhu bývají často chybně zaměňovány se strašilkou Pharnacia ponderosa, ale samice Lonchodiodes samarensis je mnohem užší a samec se druhu Pharnacia ponderosa nepodobá.\n\nSamice dosahuje délky 15 cm, je větší a mohutnější než samec, má zelenou barvu v různých odstínech, stářím se na těle samice začínají objevovat bíle skvrny. Samec měří 10 cm, tělo má zbarvené do hněda, nohy jsou zelené. Obě pohlaví mají dlouhá tykadla, která jsou na konci bílá. \n\nPotrava strašilek Lonchodiodes samarensis je skutečně velmi rozmanitá. Lonchodiodes samarensis se živí listy ostružiníku, maliníku, hlohu, dubu, buku, růže, jahodníku, třešně, švestky, jestřábníku, kaštanu, lísky, eukalyptu, břečťanu a několika dalších rostlin.\n\nTento druh strašilek se rozmnožuje pouze pohlavně (za přítomnosti samce). Páření probíhá hlavně v noci a může trvat až 6 hodin. Samička snáší oválná až kulatá vajíčka hnědé, šedé až černé barvy, která jsou velká 1mm. Inkubační doba vajíček je 3-4 měsíce. Líhnou se černě zbarvené nymfy s dlouhými tykadly. Časem nymfy začínají získávat zelenou barvu. Vajíčka Lonchodiodes samarensis jsou (stejně jako dospělé samice) velmi podobné druhu Pharnacia ponderosa, nicméně vajíčka tohoto druhu jsou velká okolo 3 mm. \n\nVzhledem k velikosti samic je vhodné mít insektárium o výšce cca 40 cm, aby si strašilky mohly bez problémů svlékat kůži. Pokud se strašilka svlékne v insektáriu s nedostatečnou výškou či prostorem, může se zranit, nebo i zemřít. Teplota k chovu stačí pokojová, vlhkost v insektáriu by se měla pohybovat okolo 70%. Tato strašilka se těší v poslední době mezi chovateli velké oblibě a to kvůli tomu, že od většiny ostatních druhů se jedná o velmi aktivní živočichy a také mají hodně rychlý vývoj, který se pohybuje okolo 3 měsíců. U těchto strašilek se často stává, že se rodiče setkají se svými potomky, což je ve světě strašilek skutečně ojedinělost. \n\n"}
{"id": "1385627", "url": "https://cs.wikipedia.org/wiki?curid=1385627", "title": "Úrvalsdeild 1912", "text": "Úrvalsdeild 1912\n\nÚrvalsdeild 1912 byl 1. ročník nejvyšší islandské fotbalové ligy. Poprvé zvítězil Knattspyrnufélag Reykjavíkur. Z ligy nikdo nesestoupil, na Islandu byly totiž registrovány pouze 3 týmy. Tým Íþróttabandalag Vestmannaeyja odstoupil po prvním zápase.\n"}
{"id": "1385629", "url": "https://cs.wikipedia.org/wiki?curid=1385629", "title": "Laysan", "text": "Laysan\n\nLaysan je neobydlený ostrov v severní části Tichého oceánu, který patří k americkému státu Havaj. Nachází se 1500 km severozápadně od hlavního města Honolulu a 215 km jihovýchodně od nejbližšího ostrova Lisjanského, má rozlohu přes čtyři čtvereční kilometry. Je známý také pod havajským názvem \"Kauō\" (vejce), který dostal podle svého oválného tvaru. Je to plochý atol s maximální nadmořskou výškou necelých patnáct metrů, obklopený rozsáhlou mělčinou, na písčité půdě roste převážně vějířovka, povíjnice a ostrokvět. Centrální část ostrova zaujímá slané jezero o rozloze 0,4 km².\n\nPrvním známým člověkem na Laysanu byl ruský kapitán Michail Nikolajevič Staňukovič na lodi \"Moller\" v roce 1828, i když ostrov byl pravděpodobně předtím navštěvován novoanglickými velrybáři i domorodými Havajci. V roce 1857 vyhlásilo Havajské království svoji svrchovanost nad Laysanem. Na přelomu devatenáctého a dvacátého století zde Američané pod vedením Maxe Schlemmera zvaného „král Laysanu“ těžili guáno, od roku 1915 je ostrov opět opuštěný.\n\nLaysan je součástí mořské národní památky Papahānaumokuākea, zahrnující řetěz neobývaných sopečných ostrůvků v severozápadní části Havaje. Díky své izolované poloze je domovem endemických druhů, jako je kachna laysanská, albatros laysanský a šatovník laysanský, dále zde hnízdí fregatka obecná, faeton červenoocasý, albatros černonohý, buřňák boninský a nody obecný, na pobřeží ostrova žije kareta obrovská a tuleň havajský. Odhaduje se, že před příchodem člověka žilo na Laysanu až osm milionů ptáků, avšak koncem 19. století vedl ilegální lov provozovaný především Japonci a narušení ostrovního ekosystému zavlečenými králíky a morčaty k vymizení mnoha místních druhů ptáků (chřástal laysanský, šatovník \"Himatione fraithii\", rákosník laysanský), hmyzu (zobonosec \"Hypena laysanensis\", nosatec \"Oodemas laysanensis\") i rostlin (pritchardie \"Pritchardia remota\" a santalovník \"Santalum ellipticum\", ohrožené jsou také milička \"Eragostris variabilis\" a šáchor \"Cyperus pennatiformis\"). V roce 1909 vyhlásil prezident Theodore Roosevelt Laysan chráněným územím.\n"}
{"id": "1385630", "url": "https://cs.wikipedia.org/wiki?curid=1385630", "title": "Úrvalsdeild 1915", "text": "Úrvalsdeild 1915\n\nÚrvalsdeild 1915 byl 4. ročník nejvyšší islandské fotbalové ligy. Potřetí zvítězil Knattspyrnufélagið Fram. Poprvé se účastnil Knattspyrnufélagið Valur.\n"}
{"id": "1385634", "url": "https://cs.wikipedia.org/wiki?curid=1385634", "title": "Leden 2003", "text": "Leden 2003\n"}
{"id": "1385635", "url": "https://cs.wikipedia.org/wiki?curid=1385635", "title": "Technologie hlavního města Prahy", "text": "Technologie hlavního města Prahy\n\nTechnologie hlavního města Prahy, a.s. (THMP) je obchodní společnost vlastněná českým hlavním městem Prahou. Zapsána byla 9. června 1998 pod názvem TCP - Vinohrady, a.s., původně jako dceřiná společnost městské společnosti Trade Centre Praha a.s., založená kvůli vybudování polyfunkčního a bytového komplexu Flora. Z tohoto projektu nakonec sešlo a společnost pak již nevykazovala žádnou ekonomickou činnost. Roku 2018 byla společnost přejmenována na nový název Technologie Hlavního města Prahy, a.s. (ten byl o pět měsíců později pravopisně upraven), město ji koupilo do přímého vlastnictví a výrazně navýšilo její základní kapitál a pověřilo ji správou veřejného osvětlení v Praze, přičemž ji hodlá využít i k budování a správě různých dalších systémů, zejména řešení v rámci projektu Smart Prague, z nichž mnohé s modernizací a správou veřejného osvětlení mohou souviset. Společnost THMP má převzít i část projektů, které spustila nebo provozovala společnost Operátor ICT. \n\nSpolečnost TCP - Vinohrady, a.s. se základním kapitálem 2 miliony Kč byla založena městskou společností Trade Centre Praha a.s. (TCP) jako dceřiná společnost kvůli vybudování polyfunkčního a bytového komplexu Flora, jehož příprava začala v roce 1997. Do obchodního rejstříku byla zapsána 9. června 1998. Z projektu ale nakonec sešlo a společnost nevykazovala žádnou ekonomickou činnost.\n\nV září 2015 představenstvo TCP v září 2014 nabídlo hlavnímu městu odkup všech 100 akcií TCP-Vinohrady. Jejich hodnota mezitím poklesla dle znaleckého posudku z nominální hodnoty 20 tisíc Kč na 14 720 Kč za kus. Jako alternativní řešení bylo v návrhu uvedeno nalézt pro společnost nějakou novou náplň práce. Rada města doporučila společnosti TCP akcie dceřiné společnosti neprodávat, dokud nebude hotova nová koncepce jejího využití.\n\nV obchodním rejstříku byly postupně zrušeny položky původního předmětu podnikání (realitní kancelář a koupě zboží za účelem dalšího prodeje a prodej byly vymazány v roce 2009, inženýrské činnosti ve stavebnictví a správa movitého a nemovitého majetku v roce 2014). K 20. září 2017 byl zapsán nový předmět podnikání: montáž, opravy, revize a zkoušky elektrických zřízení a výroba, instalace, opravy elektrických strojů a přístrojů, elektronických a telekomunikačních zařízení. Podle sdělení radního Procházky z 22. září 2017 v budoucnu měla mít lampy veřejného osvětlení na starosti nikoliv přímo TCP, ale její dceřiná firma TCP - Vinohrady, a.s.\n\nK 30. lednu 2018 bylo do obchodního rejstříku zapsáno přejmenování společnosti TCP - Vinohrady, a.s. na název Technologie Hlavního města Prahy, a.s., k 22. červnu 2018 byl název opraven na Technologie hlavního města Prahy, a.s. Používaná zkratka THMP není v obchodním rejstříku zapsána jako varianta názvu, je však využívána jako zkratka v jednom ze zápisů. \n\nMěsto Praha tuto společnost koupilo za 1,1 milionu od své společnosti Trade Centre Praha (TCP), dosavadní mateřské společnosti, což rada města schválila v polovině prosince 2017. K 21. březnu 2018 bylo jako vlastník společnosti (jediný akcionář) zapsáno hlavní město Praha. \n\nZtráta THMP byla k 31. prosinci 2017 asi 1,1 milionu a k 31. lednu 2018 vykazovala vlastní kapitál minus 546 000 korun. Na zajištění všech činností souvisejících s převzetím správy osvětlení a rozběhnutí svého chodu získala THMP od hlavního města Prahy provozní zálohu 110 miliónů korun. Částku, která bude postupně vyúčtována, firma investuje. 22. března 2018 rozhodlo městské zastupitelstvo, že k základnímu kapitálu THMP a.s. ve výši 2 milionů Kč vloží do této společnosti dalších 130 milionů Kč, které vezme z dividend nezapojených do rozpočtu hlavního města. 15. května 2018 rada města schválila materiál, který obsahoval návrh smlouvy města s THMP a navýšení základního jmění THMP ze 2 milionů na 132 milionů korun, a to úpisem 6500 akcií v listinné podobě na jméno, ve jmenovité hodnotě po 20 tisících korun, v podobě hromadné listiny (hromadné akcie). \n\n11. března 2019 rada města ve funkci valné hromady odvolala 7 členů dozorčí rady a zvolila 6 nových členů, z odvolaných byla pouze Alexandra Udženija, předsedkyně zastupitelského klubu opoziční ODS, znovu jmenována. Obměnu rada zdůvodnila potřebou lepší kontroly vedení města nad společností. V té souvislosti radní Chabr uvedl, že vnitřní dluh systému veřejného osvětlení činí více než miliardu korun. Radní Chabr nevyloučil obměnu ve vedení společnosti. Do obchodního rejstříku byly tyto změny dozorčí rady zaznamenány až 20. července 2019.\n\nV souvislosti s tím, že v listopadu 2016 město zrušilo probíhající výběrové řízení na správu veřejného osvětlení v Praze, údajně již 20. září 2016 měla primátorka Adriana Krnáčová na schůzce týkající se regulace reklamy na sloupech VO prohlásit, že od 1. ledna 2017 bude veřejné osvětlení i reklamu na něm spravovat městská společnost Trade Centre Praha. 6. prosince 2016 město oznámilo oficiálně tiskovou zprávou, že Trade Centre Praha bude o veřejné osvětlení pečovat od července 2017 buď sama, nebo vyhlásit dílčí veřejné zakázky. Na základě příkazní smlouvy s městem, uzavřené 27. prosince 2016, Trade Centre Praha převzala zajištění vybraných činností souvisejících se správou a provozem veřejného osvětlení v Praze již od 1. 1. 2017, v zastoupení zadavatele jeho jménem a na jeho účet. TCP údajně na 1. pololetí 2017 měla za úkol najít náhradního dodavatele, zatímco od druhého pololetí měla část činností zajišťovat sama tzv. in-house a část zadat ve výběrovém řízení.\n\n31. srpna 2017 byla podepsána a zveřejněna rámcová smlouva mezi hlavním městem Prahou a TCP-Vinohrady a.s. o správě, provozu a údržbě veřejného osvětlení a dalších souvisejících zařízení. Základní cena za správu (bez elektrické energie a bez investic do obnovy a rozšiřování zařízení je smlouvou stanovena s odvoláním na znalecký posudek prof. Karla Sokanského na 166 534 249 Kč za rok s tím že do 24 měsíců má být v rámci analýzy revidována. Jednotkové měsíční ceny za správu jednotlivých typů zařízení jsou přitom uvedeny v odstavci 5.4: \n\nSamostatně pak jsou instrukcí z 1. 3. 2018, která je zveřejněna jako příloha smlouvy, stanovena cena za některé činnosti vykonávané v rámci smlouvy: \n\n12. ledna 2018 Technologie Hlavního města Prahy, a.s. uzavřela s firmou Sněhota C&C s.r.o. smlouvu na přípravu a rozběh výkonu činnosti správy, provozu a údržby veřejného osvětlení hlavního města Prahy v celkové ceně 120 tisíc Kč, přičemž cena za 1 hodinu je v objednávce stanovena na 1500 Kč. Vlastníkem dodavatelské firmy Sněhota C&C s.r.o. je Ing. Pavel Sněhota, bývalý ředitel společnosti Eltodo Osvetlenie (od roku 2007) a později ředitel společnosti Eltodo EG, a.s., pro Slovensko (do roku 2012). K 12. září 2018 je Pavel Sněhota uváděn jako technický ředitel THMP. \n\n16. ledna 2018 radní Karel Grabein Procházka oznámil ČTK, že TCP-Vinohrady a.s. zhruba od poloviny roku 2018 převezme správu veřejného osvětlení, přičemž zakázku dostane přímým zadáním. \n\nK 1. dubnu 2018 THMP a.s. správu veřejného osvětlení převzala, avšak údržbu, poruchový dispečink a správu mapových podkladů prozatím nadále zajišťovala PREdistribuce. Podle zprávy z 22. března 2018 i novějších zpráv se THMP o veřejné osvětlení stará od 1. června 2018. \n\n31. května 2018 v 19 hodin společnost po dvoutýdenním zkušebním provozu zahájila vlastní dispečerskou službu. 1. června pak zahájila vlastní servisní činnost.\n\nNa tiskové konferenci 20. září 2018 radní Karel Grabein Procházka ve vztahu ke správě veřejného osvětlení zmínil, že tato společnost už dneska plně funguje.\n\nSpolečnost se po převzetí správy v dubnu 2018 chystala vytvořit, aktualizovat a sjednotit mapy a databázi všech lamp, kabelových vedení a připojovacích míst. Sjednoceny mají být také soupisy majetku s dokumenty zabývajícími se osvětlením po technické stránce. Dobu nápravy odhadoval ředitel Jílek přibližně na 1 rok. Některé údaje prý městu chybí kvůli sporům města s s dřívějším správcem osvětlení, společností Eltodo.\n\nPodle výroční zprávy za rok 2018 má plošné ověření pasportu VO probíhat v letech 2018–2023, a to v rámci skupinové výměny světlených zdrojů. Po dokončení plošného ověřování pasportů má být další údržba databáze a mapových podkladů prováděna na základě změn v rámci stavební činnosti, podnětů servisních posádek a namátkových kontrol.\n\nV prvních měsících THMP chystala například preventivní kontrolu technického stavu sloupů veřejného osvětlení a preventivní výměny sodíkových výbojek. S výměnou sodíkových svítidel za moderní LED světla THMP nedoporučila městu příliš pospíchat, protože obor výroby LED svítidel je zatím velmi živý, standardů je mnoho a LED světla neznamenají úsporu energie. Podle ředitele Tomáše Jílka je třeba svítit správnou intenzitou i teplotou, která se blíží slunečnímu svitu, ale i s ohledem na denní dobu či situaci ve městě, přičemž THMP spolupracuje s ministerstvem životního prostředí, které se snaží snížit světelný smog a donutit města, aby svítila takzvaně zdravě. (Současně však je propagován opačný trend, že modrá složka světla je v noci škodlivá pro organismy, protože narušuje biologické hodiny.)\n\nV říjnu 2019 ředitel Jílek uvedl, že THMP zajišťuje vlastními zaměstnanci circa 70 % své činnosti, a 30 % specializovaných činností stále nakupuje od soukromých společností.\n\nSpolečnost se má starat o 150 000 lamp (140 tisíc lamp). V rozhovoru pro Praha TV v červnu 2019 ředitel moderátor Martin Severa a ředitel Tomáš Jílek zmínili 135 000 „sloupů veřejného osvětlení“ a více než 700 zařízení přisvětlení přechodů. Průměrná wattáž veřejného osvětlení v Praze se podle Jílka pohybuje kolem 70 wattů. \n\nV rozhovoru pro Praha TV v červnu 2019 ředitel moderátor Martin Severa a ředitel Tomáš Jílek zmínili několik set uličních hodin a výrazně více než 100 věžních hodin, v roce 2019 uváděl Tomáš Jílek cca 450 veřejných a přes 50 věžních hodin. \n\nSpolečnost se má starat o 1500 spínacích míst, které spíná dálkovým povelem. Podle sdělení ředitele Jílka z října 2019 je veřejné osvětlení řízeno ze zhruba 1500 rozvaděčů, které jsou autonomní, do budoucna pak pilotní projekty z oblasti smart city mají od roku 2020 umožnit jednotlivé rozvaděče ovládat i monitorovat a THMP by se ráda v následujících deseti letech dostala až na úroveň jednotlivého svítidla, tak aby poruchy mohla odstraňovat proaktivně. Zapínání a vypínání je řízeno dle astronomického kalendáře prostřednictvím dálkového spínání Pražské energetiky, ale do budoucna by moderní systémy řízení měla reagovat i na meteorologickou situaci.\n\nV rozhovoru pro Českou televizi v říjnu 2019 zmínil ředitel Jílek rozsah bezmála 5000 km kabelového vedení. \n\nPodle zprávy z 21. května 2018 společnost THMP převzala do správy, provozu a údržby více než 650 svítilen plynového osvětlení na více než 400 světelných místech na Královské cestě. Na provozu se má podílet Pražská plynárenská a.s. V týdnu od 14. do 20. května 2018 pracovníci obou společností osobně ověřili stav všech světelných míst, kvůli čemuž bylo toto osvětlení mimořádně v provozu i přes den. Přitom byly zkontrolovány i štítky s inventárním číslem a umístění informačních, reklamních či jiných doplňků instalovaných na stožárech plynového osvětlení.\n\nK 31. prosinci 2018 výroční zpráva uváděla 135 075 prvků elektrického osvětlení, 1536 zapínacích míst, 417 prvků plynového osvětlení, 3242 prvků slavnostního osvětlení, 1210 prvků přisvětlení přechodů, 57 prvků věžních hodin, 458 prvků veřejných hodin a 944 přípojek městského mobiliáře.\n\nTHMP převzala evidenční značení světlených míst a zapínacích míst, které zavedla skupina Eltodo. V Praze jsou tak světelná místa (zejména stožáry veřejného osvětlení) značena kovovými štítky s profilově provedenými šesticifernými čísly, kde první číslice u běžného veřejného osvětlení zpravidla vyjadřuje jeden z deseti městských obvodů, avšak pro speciální typy osvětlení (přisvícení přechodů pro chodce, slavnostní a architektonické osvětlení a plynové osvětlení) jsou vyhrazeny zvláštní číselné řady. Stejný systém značení však i nadále souběžně používá skupina Eltodo pro osvětlení zřizované jiným investorům, vlastníkům a správcům, přičemž koordinace číslování (a tedy unikátnost přidělených čísel) není již zajištěna. \n\nV říjnu 2019 ředitel Jílek zopakoval dřívější informaci, že štítky s evidenčními čísly světelných míst budou upgradovány doplněním QR kódu. Ten má obsahovat celou řadu informací ke konkrétnímu místu, a to jak interních technických, tak pro občany. \n\nTHMP nezveřejňuje evidenci spravovaných zařízení veřejného osvětlení ani veřejných hodin ani nemá zařízení ve své správě žádným viditelným způsobem odlišena od obdobně označených zařízení jiných vlastníků a správců. 20. září 2018 THMP na žádost o informaci odmítla poskytnout mapu veřejného osvětlení ve své správě s odůvodněním, že jde o obchodní tajemství, protože prý tato mapa představuje pro hlavní město Prahu jako vlastníka mapy, respektive pro správce systému veřejného osvětlení konkurenční významnost a zakládá pro hlavní město Prahu oprávněnou výhodu proti jiným subjektům. Hlavní město Praha udělilo údajně společnosti THMP a.s. výslovný zákaz poskytování těchto dat třetím subjektům s uvedenými výjimkami. THMP a.s. jako správce podkladů k systému veřejného osvětlení podnikl údajně veškerá vnitřně-bezpečnostní opatření spočívající v omezení přístupu ke skutečnostem tvořícím obchodní tajemství.\n\nPo hlášení poruch THMP ke dni převzetí dispečinku a poruchové služby spustila svoji webovou prezentaci s webovým formulářem pro hlášení poruch, a zveřejnila e-mailovou adresu pro hlášení poruch a „zelené“ telefonní číslo pro bezplatné hlášení poruch. Evidence nahlášených a řešených závad není zveřejňována a systematická zpětná vazba o stavu prověření a řešení podnětu není poskytována ani ohlašovatelům poruch. THMP nezveřejňuje systematicky ani konkrétní doložená data o stavu zařízení, jeho závadovosti a kvalitě údržby, například dodržování smluvních lhůt pro řešení závad. \n\nDo zkušebního provozu je dle zprávy z října 2019 spouštěna mobilní aplikace, která od prosince 2019 má umožnit ohlášení poruchy jednotlivého světelného místa jeho pouhým vyfocením mobilním telefonem, čímž v tiketovacím systému THMP vznikne automaticky hlášení o poruše, a na tuto aplikaci mají navazovat další funkce s informacemi pro občany. Ještě 3. února 2020 však žádná taková aplikace na stránkách THMP dostupná ani zmíněná není.\n\n7. prosince 2018 ředitel Tomáš Jílek pro Novinky.cz uvedl, že životnost sodíkové výbojky, která je převládajícím zdrojem světla v Praze, činí pět let, takže každý rok je třeba jich 30 tisíc preventivně vyměnit, přičemž kvůli jistému deficitu údržby společnost dohání zejména preventivní výměny. \n\nMěsíčně podle Jílka lidé nahlásí až několik tisíc poruch, přičemž během podzimu 2018 se údajně podařilo zlomit křivku závad a počet začínal klesat. V poskytnutých informacích uvádí THMP v červnu 2018 počet 1365 nahlášených poruch, v červenci 1202 nahlášených poruch, v srpnu 1278 nahlášených poruch, v září 2018 počet 1755 nahlášených poruch.) Ve výroční zprávě za rok 2018 THMP uvádí, že v průběhu roku 2018 společnost založila 8611 záznamů o poruchách, přičemž v druhé polovině roku množství hlášení rostlo, což výroční zpráva připisuje jednak rozšiřování znalostí kontaktních údajů, jednak prodlužující se době svícení VO v zimních měsících. V rozhovoru pro Praha TV v červnu 2019 uvedl, že THMP dostává kolem 2000 hlášení poruch veřejného osvětlení měsíčně. Podle Jílkova sdělení z léta 2019 obdrží THMP průměrně kolem 2000 hlášení závad za měsíc a usiluje o to, aby klíčové prvky osvětlení byly dovybaveny monitorovacím systémem. Podle článku z října 2019 měsíčně operátoři řeší více než dva tisíce hlášení poruch veřejného osvětlení. \n\nV létě 2019 Tomáš Jílek uvedl, že kontrolu veřejného osvětlení provádějí hlavně obyvatelé Prahy, ale že má společnost nastaven i pravidelný systém provádění vlastních kontrol. Podle tvrzení Tomáše Jílka z 16. října 2019 závady veřejného osvětlení hlásí z 80 % občané, v kontaktu je THMP i se složkami integrovaného záchranného systému a celá řada hlášení prý přichází také od techniků THMP. Na dotaz reportéra ČT, zda dispečeři i sami vyhledávají nějaké možné chyby, ředitel Jílek uvedl, že pilotní projekty, které umožňují monitorování jednotlivých svítidel, THMP spouští, tak dnes je odkázána zejména na hlášení od občanů a institucí. \n\nO frekvenci běžných periodických kontrol svítivosti THMP a.s. nikdy neinformovala a ve smlouvě s magistrátem tento parametr není uveden.(Pokud by každý měsíc byly zkontrolovány pouze 2 ze 160 oblastí, jak THMP uvedla ve facebookové zprávě, tak celá síť by byla zkontrolována nejdříve asi za 7 let, pokud by se žádná oblast neopakovala a žádná nebyla vynechána.) Výroční zpráva zmiňuje provádění revizí elektrických zařízení ve čtyřletém cyklu.\n\nNa směnu jsou v Praze čtyři servisní vozidla a dle tvrzení ředitele Jílka z října 2019 odstraňují závady ve „velmi krátkých časech“, komplexnější závady pak odstraňuje denní směna. Na dotaz moderátora, jak rychle THMP zareaguje na poruchu světla, ředitel Jílek uvedl, že pokud hrozí úraz elektrickým proudem, výjezdové vozidlo by mělo být na místě do 30 minut a opraví závadu alespoň provizorně a denní směna poté odstraňuje ty závady definitivně.\n\nDle Jílkova vyjádření z prosince 2018 se údajně daří dodržovat požadavek méně než dvou procent nesvítících svítidel. Jednou za měsíc je údajně prováděna kontrola svítivosti na 2 náhodně vygenerovaných z celkových 160 oblastí. Například 14. srpna 2019 byla údajně v oblasti Hostavic, Dolních Počernic a Běchovic z 900 lamp zjištěna poruchovost 0,44 %. V létě 2019 Tomáš Jílek uvedl, že aktuálně míra nesvítivosti činí do 0,45 % z celkového počtu spravovaných zařízení. \n\nDne 8. listopadu 2019 zveřejnila televize Praha TV propagační reportáž o údržbě veřejného osvětlení. Podle reportáže 6 posádek s výškovou technikou řeší během jediného večera kolem 60 poruch a tuto údržbu provádějí každý večer v pracovním týdnu. Tomáš Jílek v reportáži uvedl, že z původní téměř 5% nesvítivosti jsou dneska pod 1 % nesvítících lamp a že když pojedete Prahou, tak budete mít problém najít lampy, které nesvítí. \n\n6. února 2019 THMP a.s. zveřejnila na svém webu aktualitu o průzkumu zaměřeném na vnímání současného stavu a kvality veřejného osvětlení v Praze, který koncem roku 2018 provedla společnost STEM/MARK na objednávku Technologie hlavního města Prahy, a.s. Předseda představenstva THMP a.s. Tomáš Jílek uvedl, že dvě třetiny Pražanů si všímají stavu veřejného osvětlení a dvě pětiny Pražanů se domnívají, že celková poruchovost je v posledním roce nižší než dříve. Respondenti, kteří nějaký vývoj zaznamenali, ho většinou hodnotí pozitivně. Všímají si většího množství lamp, jejich výměny i včasného odstranění poruch. Podle průzkumu je pro Pražany nejdůležitějším faktorem rozmístění lamp veřejného osvětlení, následuje intenzita světla. Důraz je kladen také na ekologii. S intenzitou světla a s osvětlením památek a přechodů je spokojeno téměř 90 % občanů. V porovnání s jinými městy v republice je Praha hodnocena celými 90 % respondentů jako více osvětlená.\n\nV souvislosti s obměnou dozorčí rady THMP 11. března 2019 radní Chabr podle ČTK uvedl, že vnitřní dluh systému veřejného osvětlení činí více než miliardu korun, a nevyloučil obměnu ve vedení společnosti. \n\n29. ledna 2020 radní Jan Chabr prezentoval plán obnovy médiím. Uvedl, že výměna prvků veřejného osvětlení bude v roce 2020 jednou z největších investic do majetku hlavního města Prahy. Uvedl, že veřejné osvětlení má za posledních 30 let vnitřní dluh 30 až 50 milionů Kč. V roce 2020 má být podle mluvčího THMP Martina Drozda obnoveno kolem 700 lamp v různých lokalitách napříč Prahou, ale konkrétní harmonogram zatím není znám. Kromě obnovy některých celých stožárů mají být vyměněny i vnitřky stávajících lamp za ledková světla. V roce 2020 má město začít s obměnou hlavně u velkých čtyřproudých komunikací, jako je například ulice 5. května, v málo frekventovaných parcích má pak osvícení a jeho intenzitu řídit senzor v rámci projektu biodynamického osvětlení, což by dle radního Chabra ze 130 tisíc lamp dávalo smysl u čtvrtiny. Aktuálně jsou roční náklady na nákup energie na svícení 80 milionů Kč.\n\n5. srpna 2019 Rada hl. m. Prahy usnesením schválila samostatně rámcovou smlouvu o dílo na zajištění obnovy veřejného osvětlení na dobu určitou do 31. prosince 2020 na činosti obnovy: \nJednotlivé činnosti obnovy mají být prováděny na základě jednotlivých písemných pokynů objednatele. Celková cena objednaných služeb je 150 milionů Kč, z toho 44,55 mil. v roce 2019 a 105,45 mil. v roce 2020. V ceně je zahrnuta 15% odměna pro zhotovitele, z toho 2 % na projektovou přípravu, 1 % na vyhledání dodavatelů a průzkum trhu, 2 % na předběžné tržní konzultace, 2,5 % na přípravu a organizaci veřejné zakázky, 3,5 % na přiměřený zisk, 2,5 % na zajištění TDI a koordinace stavby, 1,5 % na režijní náklady. Důvodová zpráva k rozhodnutí RHMP uvádí, že činnosti obnovy a modernizace jsou explicitně vyňaty z rámcové smlouvy o údržbě a tudíž dosud nebyly THMP nijak zajišťovány a měly by podléhat samostatnému smluvnímu vztahu. Koncepce VO jako komplexní materiál obnovy prvků VO je přitom pouze ve stavu připravovaného záměru.\n\nSmluvní vztahy s umisťovateli a provozovateli reklamních i nereklamních doplňků jsou uzavírány na bázi příkazního vztahu, tj. jménem města a na jeho účet. K 31. prosinci 2018 spravovala THMP přibližně 200 takových smluv a za období od 1. června do 31. prosince 2018 byly výnosy města z těchto vztahů 21,559 milionů Kč. Nad rámec uzavřené rámcové smlouvy o správě a údržbě VO byly v roce 2018 realizovány výnosy ze zajištění předvolební kampaně politických stran a pronájmu reklamních nosičů na stožárech VO, z jehož výnosů náleží THMP 30% odměna. V průměru je takto (v roce 2018) pronajato 3200 stožárů VO a výnos za druhé pololetí roku 2018 činil 11,246 816 milionu Kč. Pronájem SVO pro předvolební kampaň byl na pokyn HMP umožněn celkem 46 subjektům za cenu 1 Kč na den a výnos na účet města za pronájem 20 169 stožárů VO činil 0,584 067 milionu Kč.\n\nV květnu 2019 hlavní město Praha v zastoupení společností THMP a.s. uzavřelo se společností ERFLEX a.s. jako nájemcem smlouvu o nájmu reklamních ploch v systému veřejného osvětlení hlavního města Prahy na dobu od 1. května do 31. prosince 2019, která nájemce opravňuje umístit na stožáry osvětlení jeho reklamní nosiče. Smlouva se přitom vztahuje na reklamní nosiče, které nájemce již před uzavřením smlouvy užíval. Nájemné dle smlouvy je 2 471 384 Kč, a to 773,50 Kč za každý nosič typu flex a 1180 Kč za každý nosič typu vlajka.\n\n13. listopadu 2019 zveřejnila THMP na svém webu propagační reportáž televize Praha TV, podle níž Praha mění podmínky pronájmu sloupů VO pro reklamu. Podle ní budou sloupy VO pronajímány v celých balíčcích, obsahujících určitý počet 300 až 1000 stožárů, a nájemce bude platit za všechny pronajaté sloupy bez ohledu na to, kolik z nich bude pro reklamu skutečně aktuálně obsazeno reklamou, resp. pronajato inzerentům. Peníze získané za reklamní pronájem mají být využity pro modernizaci sítě veřejného osvětlení. Zpřísnění pravidel pro umisťování reklamy chce Praha údajně bojovat proti vizuálnímu smogu ve městě.\n\nV pěti uzavřených výběrových řízeních zvítězily firmy Bulldog reklama, Erflex, AgE - reklamní agentura, JCDecaux a Rencar, která také patří do skupiny JCDecaux. Dohromady tyto smlouvy podle uzavřených smluv přinesou THMP za 675 stožárů nájemné více než milion korun za měsíc.\n\nDle výroční zprávy za rok 2018 je měsíčně identifikováno a odstraněno přibližně 50 až 100 kusů protiprávně umístěných doplňků.\n\nTHMP uvádí, že denně odstraňuje plakáty načerno vylepené na stožáry VO. Od září 2019 začala aplikovat tzv. antiplakátovací nátěr, jímž chce v letech 2019 a 2020 opatřit více než 2000 ks stožárů, u kterých se s výlepem pravidelně setkává. Obnovu a rozšíření antiplakátovacích nátěrů potvrdil, bez uvedení konkrétních údajů, místopředseda společnosti Tomáš Novotný i v reportáži z listopadu 2019. Antiplakátovací zrnitý nátěr město využívalo už od září 2008, kdy jej aplikoval na stožáry VO tehdejší správce osvětlení Eltodo-Citelum a akce byla koordinována i s uplatněním nátěru na stožáry dopravní signalizace a trakčního vedení.\n\nV létě 2019 odstranila THMP též několik desítek boxů na klíče od sdílených bytů, neoprávněně upevněných na sloupy VO.\n\nOd poloviny roku 2019 se THMP měla stát správcem a údržbářem několika tisíc kamer městského kamerového systému, v červnu 2019 pak ředitel Jílek upřesnil, že kamerový systém má společnost převzít „letos na podzim“. Od ledna 2020 měla THMP začít postupně přebírat správu městského kamerového systému, který zahrnuje zhruba 1500 městských kamer a další tři tisíce kamer, které používá například dopravní podnik nebo Technická správa komunikací. Kamery dosud spravovala soukromá firma KH servis. Pro Českou televizi Jílek uvedl, že městský kamerový systém zahrnuje bezmála 4 a půl tisíce integrovaných kamer.\n\nTHMP chtěla z veřejného osvětlení udělat multifunkční síť. Při dosavadním skupinovém zapínání lamp jsou přes den stožáry bez napětí. Trend je mít veřejné osvětlení neustále pod napětím a řídit každou lampu zvlášť, což umožní napájet další zařízení, například dopravní značení či kamery.\n\nSpolečnost THMP a.s. měla převzít také například správu tzv. chytrých laviček, které v rámci pilotního projektu zavedl OICT, a senzorické sítě, které jsou součástí veřejného osvětlení, jednalo se i o wi-fi sítích, nabíječkách pro elektromobilitu, kompresních odpadkových koších atd. Podle představy Ing. Tomáše Jílka, předsedy představenstva THMP, Operátor ICT měl být do budoucna v rámci Smart City projektu takovou městskou laboratoří, ale pokud se pilotní projekty osvědčí, dál se o ně měla starat Technologie hl. m. Prahy.\n\nV červnu 2019 v rozhovoru pro Praha TV Tomáš Jílek, představený jako generální ředitel THMP, že by se THMP během dvou let ráda ucházela o servis světelné signalizace.\n\nPodle článku z října 2019 je kapacita nově otevřeného dispečinku připravena na převzetí dalších technologických celků, například systémů úsekového měření rychlosti, bezpečnostních systémů v tunelech a dalších technologií. \n\nPři představování nového operačního střediska THMP 16. října 2019 ředitel Jílek ukázal, že dispečink již sleduje část provozu městské IT infrastruktury, například vytíženost serverů městských společností.\n\nPůvodně společnost sídlila na adrese Blanická 1008/28 na Vinohradech (na rohu Vinohradské), v březnu 2018 přesídlila na adresu Dělnická 213/12 v Holešovicích (Rosmarin Business Centrum). \n\nVe smlouvách na pronájem vozidel byla jako místo předání uváděna adresa Sokolovská 264/121 v Libni, kde měla THMP a.s. od městské části Praha 8 na základě smluv ze 4. května 2018 pronajaté prostory; na svém webu od 4. září 2018 uvádí na této adrese výjezdové středisko.\n\nV organizačním schématu platném od 5. června 2019 je středisko Sokolovská označováno jako středisko I, a jako středisko II je uváděno středisko Ohradní v Michli. Toto pracoviště společnost uváděla v inzerátech jako místo práce servisních techniků kamerového systému. Podle smlouvy na vypracování projektové dokumentace společností Czech Buildings, s.r.o. by mělo jít o objekt na adrese Ohradní 1370/12. \n\nV pátek 18. října 2019 bylo podle webu prahasviti.cz slavnostně otevřeno nové operační centrum Technologie hl. m. Prahy, označované jako dispečerské pracoviště. Podle iDnes.cz i České televize středisko uvedlo do provozu vedení města, a to již ve středu 16. října 2019. Zřízení centra stálo deset milionů korun. Podle Tomáše Jílka je dispečink velmi moderně vybavený, s osmi pracovišti pro operátory v trvalém třísměnném provozu, nezávislý na napájení elektrické sítě. Podle „jedné z operátorek“ dříve museli operátoři zapínací místa jednotlivých lamp dohledávat zvlášť, ale nyní, po zprovoznění nového dispečinku, to vidí rovnou v mapě, což jim výrazně urychlí práci.\n\nDo září 2017 stálo v čele společnosti její představenstvo. Od září 2017 do ledna 2018 společnost zastupoval statutární ředitel. Od 30. ledna 2018 byla společnost opět zastoupena představenstvem, které má podle obchodního rejstříku 5 členů, ale v obchodním rejstříku jsou uvedeni jen 3. \n\nŘeditelem společnosti byl v listopadu 2017 jmenován opoziční zastupitel Tomáš Jílek (bezpartijní, dříve TOP 09). Předseda zastupitelského klubu Pirátů Adam Zábranský označil za absurdní, aby opoziční zastupitel byl dosazen do funkce ředitele městské firmy, a označil za typické pro současnou koalici, že se tak tradičně stalo bez výběrového řízení. Podle radního Procházky je Jílek fundovaný. 4. dubna 2018 Tomáš Jílek rezignoval na mandát zastupitele města Prahy.\n\nSpolečnost THMP a.s. na svém webu oznámila, že probíhá transformace vnitřní struktury společnosti tak, aby v průběhu roku 2018 zahájila poskytování služeb pro hlavní město Prahu. \n\nTiskovým mluvčím, vedoucím oddělení marketingu a komunikace, byl od dubna 2018 ustanoven Jiří Štábl, který v minulosti zastával obdobné funkce v České spořitelně a v Dopravním podniku hl. m. Prahy. Má za úkol vybudovat externí a interní komunikaci, má mít na starosti vztahy s médii a zviditelnění projektů týkajících se veřejného osvětlení v rámci projektu Smart Prague.\n\nK 12. září 2018 byl jako technický ředitel THMP uváděn Pavel Sněhota, bývalý manažer skupiny Eltodo, která však k 6. červnu 2019 „není zaměstnancem na pozici technického ředitele THMP, resp. zaměstnancem společnosti THMP na základě pracovního poměru či na základě jiného obdobného právního vztahu.“ K otázce, zda docházelo z jeho strany ke zneužití interních informací THMP, když podával nabídky na magistrátní zakázky malého rozsahu na projekční práce, realizaci a TDI v oboru veřejného osvětlení, které jím ovládaná soukromá společnost podávala a vyhrávala a tím konkurovala THMP a.s., se THMP a.s. nevyjádřila, resp. odpovědi se vyhnula. Na žádost z 22. 5. 2019 THMP pouze odpověděla, že Ing. Sněhota ke dni vyhotovení odpovědi není zaměstnancem THMP, a zcela přitom zamlčela, že ještě 9 dní po podání žádosti jejím zaměstnancem byl. Pavel Sněhota byl zaměstnancem THMP od 1. března 2018 do 31. května 2019 a THMP odmítla poskytnout informaci, jako formou tento pracovně-právní vztah zanikl a jak byl Ing. Sněhota za dobu svého působení odměňován. THMP se zcela odmítlo vyjádřit k tomu, zda a jak bylo za jeho působní zajištěno, aby v rámci procesu podávání nabídek na zakázky malého rozsahu, vypsaných odborem hospodařením s majetkem MHMP, nedošlo ze strany Ing. Sněhoty ke zneužití interních informací THMP k přednostnímu použití pro jeho osobní zájmy. \n\nJako obchodní ředitel se uvádí Filip Brückner.\n\nSpolečnost se člení na úseky. V čele technického úseku je technický ředitel, ostatní úseky řídí předseda, místopředseda a členové představenstva.\n\nK 1. únoru 2019 byla provedena reorganizace, při níž byla společnost rozdělena na 5 divizí, řízených jednotlivými členy představenstva, ekonomickým ředitelem a technickým ředitelem.\n\nOd 5. června 2019 byla zavedena nová organizační struktura, rozdělení na čtyři číslované divize:\n\nK 6. červnu 2018 THMP zaměstnávala 65 lidí, z toho 30 pracuje v terénu, do konce roku 2018 se pak měl počet zaměstnanců zvýšit na cílový stav cca 120 lidí. V rozhovoru v červnu 2019 ředitel Tomáš Jílek uvedl, že společnost má kolem 130 zaměstnanců.\n\nOd 1. června 2018 si THMP na dobu 11 měsíců pronajala v rámci zakázky malého rozsahu 6 pracovních plošin na automobilovém podvozku od společnosti ROTHLEHNER pracovní plošiny s.r.o.\n\nNa dobu od 1. června 2018 do 31. ledna 2019 si THMP pronajala od společnosti CAR4WAY a.s. 1 kus osobního automobilu manažerské třídy, 1 kus osobního automobilu střední třídy, 7 osobních automobilů nižší střední třídy, 2 kusy nižší střední třídy combi a 13 dodávkových automobilů.\n\nK 14. červnu 2018 společnost údajně vlastnila 30 aut, z toho třetinu plošinových, sloužících k servisu lamp.\n\n24. září 2018 společnost zahájila zadávací řízení veřejné zakázky na nákup 10 kusů montážních plošin na automobilovém podvozku, z toho 2 kusů kategorie s celkovou hmotností do 3,5 tuny s pracovní výškou minimálně 13 metrů a 8 kusů kategorie do 6 tun s pracovní výškou minimálně 20 metrů. V soutěži zvítězila společnost ROTHLEHNER pracovní plošiny s.r.o.\n\n22. října 2018 společnost uzavřela smlouvu na nákup jednoho nákladního valníkového vozidla s hydraulickým nakládacím jeřábem.\n\n21. prosince 2018 společnost zahájila zadávací řízení veřejné zakázky na nákup 15 kusů malé dodávky, 1 kusu velké skříňové dodávky a 2 kusů velké dodávky dle specifikace. Jako vítěz byla vybrána společnost Autosalon Klokočka Centrum a.s. pro část 1 (malá dodávková vozidla) a společnost Porsche Inter Auto CZ spol. s r.o. pro část 2 (velká dodávková vozidla). \n\n11. ledna 2019 společnost zahájila zadávací řízení veřejné zakázky na dodávku 25 kusů osobních automobilů, z toho 12 kusů formou vyhrazené změny závazku.\nPro 2. část zakázky (liftback typ 2 a typ 2a) byla jako dodavatel vybrána společnost Auto Štěpánek, a.s., 1., 3. a 4. část zakázky byla zrušena bez vítěze. Uchazeč Porsche Inter Auto CZ spol. s r.o. byl vyloučen z důvodu nízké nabídkové ceny. \n\n29. března 2019 společnost zahájila zadávací řízení veřejné zakázky na nákup 8 kusů osobních automobilů a až 7 kusů osobních automobilů formou vyhrazené změny závazku. Vybrán byl dodavatel AUTO IN s.r.o. pro třetí část zakázky, tedy 1 kus vozu terénního combi, 1. a 2. část zakázky byla zrušena bez vítěze.\n\n10. července 2019 THMP a.s. převzala (podle Pražského deníku „od magistrátu“) 12 nových vozidel, dodávkových automobilů Volkswagen Caddy 1,4 TGI s pohonem na stlačený zemní plyn, a to za 5 809 152 korun. Podle zprávy Praha TV tyto vozy zakoupila THMP a.s. na základě výběrového řízení, podle téže zprávy však pořízení těchto vozidel vyšlo pražský magistrát (tedy nikoliv THMP a.s.) na téměř 6 milionů korun. Do té doby si údajně vozidla pouze pronajímala. Ředitel Tomáš Jílek při té příležitosti uvedl, že se THMP chystá koupit dalších 28 aut v celkové investici okolo 40 milionů korun. Podle ředitele Jílka ještě přijde 8 plošinových aut na pětitunovém podvozku, která ale nesmí například do historického centra nebo do parků. \n\nPodle tiskové zprávy magistrátu z 10. 7. 2019 měla THMP a.s. ve svém vozovém parku aktuálně celkem 29 vozů.\n\n30. května 2019 společnost zveřejnila veřejnou zakázku na nájem 12 osobních automobilů na dobu 8 kalendářních měsíců a až na další 3 kalendářní měsíce formou vyhrazené změny závazku.\n\nTHMP si v rámci veřejných zakázek objednala u dalších subjektů například tyto služby či zboží: \n\n"}
{"id": "1385638", "url": "https://cs.wikipedia.org/wiki?curid=1385638", "title": "THMP", "text": "THMP\n\nTHMP může znamenat: \n"}
{"id": "1385645", "url": "https://cs.wikipedia.org/wiki?curid=1385645", "title": "Nikulin", "text": "Nikulin\n\nNikulin () je ruské příjmení. Mezi jeho nositele patří:\n"}
{"id": "1385647", "url": "https://cs.wikipedia.org/wiki?curid=1385647", "title": "Říční ostrov", "text": "Říční ostrov\n\nŘíční ostrov je ostrov ve vodním toku (řeka, potok). Společně s jezerními ostrovy patří do skupiny vnitrozemských ostrovů. Může být vytvořen v důsledku fluviálních procesů (sedimentace) nebo lidské činnosti. Často má v důsledku přírodních procesů a zejména konstantního proudu dlouhý a úzký tvar. Tvořen je – na rozdíl od ostrovů oceánských, či mořských – převážně nánosy usazenin, pískem či štěrkem. Říční ostrovy vznikají také v říčních deltách. Nové ostrovy mohou vznikat také při záplavách, kdy řeka nebo její rameno oddělí část původního břehu. \n\nTvar a povrch říčních ostrovů je zejména u neregulovaných toků velmi proměnlivý. Říční ostrovy tak snadno vznikají ale i zanikají, například v důsledku vysokého stavu vody při povodni nebo silných deštích. Při nízkém stavu vody naopak tyto ostrovy mohou zaniknout splynutím s „pevninou“.\n\n"}
{"id": "1385656", "url": "https://cs.wikipedia.org/wiki?curid=1385656", "title": "Zuřící padesátky", "text": "Zuřící padesátky\n\nZuřící padesátky ( \"Furious Fifties\") je označení používané námořníky pro oblast mezi padesátým a šedesátým stupněm jižní šířky, jižně od řvoucích čtyřicítek. Vanou zde jedny z nejsilnějších vichrů na zeměkouli, kterým se nestaví do cesty žádná pevnina (částečnou výjimkou je jižní výběžek Jižní Ameriky a Falklandy), podnebí zde ovlivňuje blízkost Antarktidy i mohutný mořský proud známý jako Západní příhon. Plachetnice se do těchto zeměpisných šířek pouštěly pouze cestou k mysu Horn. \n"}
{"id": "1385657", "url": "https://cs.wikipedia.org/wiki?curid=1385657", "title": "Hamburger SV (lední hokej)", "text": "Hamburger SV (lední hokej)\n\nHamburger SV (celým názvem: Hamburger Sport‑Verein e. V.) je německý klub ledního hokeje, který sídlí v Hamburku. Oddíl je součástí sportovního klubu Hamburger SV. Založen byl v roce 1968. V letech 1988–1989 působil pod názvem SV Hamburg. Největším úspěchem oddílu je účast ve druhé Bundeslize (tehdejší druhé nejvyšší úrovni v Německu). Od sezóny 2016/17 působí v Eishockey-Regionallize Nord, čtvrté německé nejvyšší soutěži ledního hokeje. Klubové barvy jsou modrá, bílá a černá.\n\nSvé domácí zápasy odehrává v Eisstadion Stellingen s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1385668", "url": "https://cs.wikipedia.org/wiki?curid=1385668", "title": "Oblivion Lost", "text": "Oblivion Lost\n\nOblivion Lost je zrušená first-person počítačová střílečka, kterou připravovala ukrajinská vývojářská herní společnost GSC Game World. Hra měla fungovat na vlastním X-Ray enginu. Vývoj herního enginu začala v roce 1999, herní obsah byl vytvořen v polovině roku 2000, oznámení hry proběhlo 13. listopadu 2001 a vydání bylo naplánována na 1. až 2. kvartál 2003. Vývoj hry byl zastaven z důvodu změny koncepce v únoru 2002, přičemž oznámení o konci vývoje hry proběhlo 27. března.\n\nDěj hry se měl odehrávat v daleké budoucnosti, ve které existují obrovské intergalaktické říše, mocné korporace, přičemž technologie dosahují neuvěřitelného vývoje. Syžet hry vypráví o nově objeveném způsobu přemisťování ve vesmíru pomocí hyperprostorostových tunelů, které spolu propojují konkrétní planety a umožňují cestovat do dříve neznámých světů. Skupina elitních vojáků, známých jako Stopaři (rusky \"Следопыты\"), měli tu čest stát se objeviteli. Hlavním úkolem hráče je prozkoumat nové planety a zjistit, zda jsou vhodné pro další kolonizaci.\n\nNovináři si všimli velké podobnosti s filmem Hvězdná brána roku 1994.\n"}
{"id": "1385671", "url": "https://cs.wikipedia.org/wiki?curid=1385671", "title": "DEL2", "text": "DEL2\n\nDeutsche Eishockey Liga 2 (do roku 2013 pod názvem 2. Eishockey-Bundesliga) je druhá nejvyšší plně profesionální liga ledního hokeje v Německu. Úřadujícím šampionem je SC Bietigheim-Bissingen, který ligu opanoval v sezóně 2017/18.\n\nZdroj: \n\n"}
{"id": "1385672", "url": "https://cs.wikipedia.org/wiki?curid=1385672", "title": "Vlečné vozy KPS série 50–51 (Most)", "text": "Vlečné vozy KPS série 50–51 (Most)\n\nVlečné vozy série 50–51 jsou typem dvounápravového obousměrného vlečného vozu, který byl vyráběn v Královopolské továrně na stroje a vagóny (dnes Královopolská, a. s.) pro Mosteckou pouliční dráhu a elektrizační společnost (původně Brüxer Strassenbahn – und Elektricitäts – Gesellschaft; v současnosti DPML).\n\nPřed 1. světovou válkou obstarávalo provoz od zahájení provozu meziměstské malodráhy dne 7. srpna 1901 pouhých osm motorových vozů od firmy Graz série 1–8. V roce 1902 byly zprovozněny další dva motorové vozy ev. č. 9 a 10 a sedm nových vlečných vozů ev. č. 21–27, které byly objednány z důvodů velkého vzrůstu frekvence městské dopravy. Od roku 1903 se také rozvíjela postupně nákladní doprava z dolů, ke které se přikoupily další nákladní vlečné vozy. Rokem 1913 dosáhla těžba uhlí svého vrcholu, z toho důvodu byly pro novou městskou dráhu zprovozněny rokem 1914 sedm nových motorových vozů Ringhoffer série 11–17. Mezi lety 1914–1918 byly dodávány pouze parní nákladní lokomotivy pro účely nákladní dopravy. V roce 1917 byla zprovozněna městská dráha. Tento vozový park vystačil až do konce války.\n\nVe 20. letech se začal vozový park tramvají v Mostě, oproti jiným městům, velmi pomalu rozvíjet. V roce 1920 zrušilo německé pohraniční město Žitava (něm. \"Zittau\") svoji pouliční dráhu, ze které byly převzaty 4 vozy; jednalo se o 2 motorové vozy (později ev. č. 21 a 22) a 2 vlečné (později ev. č. 41 a 42). Vlečné vozy, v důsledku obsazení čísel 21 a výše motorovými vozy, se musely \"vlečňáky\" přečíslovat na řadu 41–49. Poslední nové vozy v tomto období dorazily v roce 1931 z Královopolské továrny na stroje a vagóny. Šlo o dva vlečné vozy ev. čísel 50 a 51 vycházející z vlečných vozů Ringhoffer, jejichž část byla v roce 1928 vyráběna v KPS Brno. V tomto stavu vozový park prakticky vydržel do okupace nacistických vojsk v roce 1938.\n\nKonstrukce těchto vozů byla prakticky upravená z vlečných vozů Ringhoffer vyráběných pro Brno. Oproti nim měly užší a o 2 metry kratší vozovou skříň, která měla jen čtyři postranní okna namísto pěti u brněnských vozů. Dalším rozdílem byla okna se všemi zaoblenými rohy.\n\nSkříň vozů byla nýtovaná a celokovová, byla uzavřeného typu. Byla uložená na pojezdu, který tvořil dvounápravový běžný úzkorozchodný nýtovaný podvozek. Uvnitř vozu se nacházely podélné lavice, zajišťující místa pro sezení. Okna byla uchycena v dřevěných rámech a byla spouštěcí. Čelní okna byla půlená. Plošiny se uzavíraly dvoudílnými dveřmi a byly poměrně úzké, což bylo typické pro tehdejší vozy vyráběné v KPS Brno. Barevné schéma bylo bílo-červené, podobně jako u vozů Ringhoffer.\n\nVozy byly vybaveny talířovými spřáhly a zásuvkami mnohočlenného řazení. Větrání zajišťovaly 2 střešní větráky. Délka vozů přes spřáhla činila 8 500 mm.\n\nV roce 1931 byly vyrobeny 2 vlečné vozy ev. č. 50 a 51.\nV provozu byly od roku 1931. Později byly vybaveny čtyřmi střešními větráky Flettner a talířová spřáhla jim byla mezi 40. a 50. lety vyměněna za nová pražského typu. Vedle úzkorozchodné tratě se v Mostě začala od roku 1952 budovat normálně-rozchodná meziměstská trať mezi Mostem a Litvínovem, která byla koncipována jako rychlodráha. Úzkorozchodná trať byla postupně přestavována na rozchod 1 435 mm, což mělo za následek i postupné vyřazování a nahrazování úzkorozchodných vozů. Poslední vozy na rozchodu 1 000 mm se udržely až do jejího zrušení v roce 1961, což je rok, do kterého platila smlouva na provozu úzkorozchodné tratě mezi Mostem a Litvínovem, včetně vozů 50 a 51. Ty byly následně sešrotovány, a tak se do současnosti žádný z nich nedochoval.\n"}
{"id": "1385673", "url": "https://cs.wikipedia.org/wiki?curid=1385673", "title": "Tramvaje KPS série 46–48 (Teplice)", "text": "Tramvaje KPS série 46–48 (Teplice)\n\nTramvaje série 46–48 byly typem dvounápravové obousměrné tramvaje, která byla vyrobena ve třech kusech v Královopolské továrně na stroje a vagóny (dnes Královopolská, a. s.) pro Teplickou malodrážní společnost. Je to jediný typ motorového vozu, který byl vyráběn firmou KPS pro úzký rozchod.\n\nPo první světové válce tramvajová doprava v Teplicích začala být přetěžována přívalem cestujících, kteří dojízděli pravidelně do práce, a také zvýšením frekvence městské hromadné dopravy. Provozovatel se proto rozhodl u Ringhofferových závodů v roce 1920 objednat tři a ještě v témže roce další dva motorové vozy ev. č. 41–45, které vycházely z konstrukce předválečných vozů z roku 1913. Šlo o čtyři malé tzv. \"městské motorové vozy\" od firmy Ringhoffer ev. č. 37–40. Dále se Teplická malodrážní společnost snažila o modernizaci vozového parku, prvním rekonstruovaným vozem se stal motorový vůz ev. č. 15 vyrobený roku 1900 firmou Grazer Waggon- & Maschinen-Fabriks-Aktiengesellschaft vorm. Joh. Weitzer. Denně bylo v provozu 15 motorových vozů a 7 vlečných vozů, staré předválečné vozy trpěly vysokou poruchovostí, a tak byly zrekonstruovány zbylé tři motorové vozy Graz ev. č. 12–14 ze stejné série jako vůz č. 15. Ve 30. letech se navíc začaly staré vozy z přelomu 19. a 20. století vyřazovat, a tím vznikla potřeba je nahradit. Za tímto účelem byly objednány v roce 1931 celkem tři motorové vozy.\n\nVozová skříň byla tvořená ocelovými profily a dřevěnou kostrou, která byla zvnějšku oplechovaná. Střecha byla valená s náporovým větráním (čímž odpadl nástřešek a vůz se tak snížil) a nízkými skříněmi s odporníky. Velká okna uchycená do kovových rámů byla spouštěcí. Okenní sloupky byly oproti ostatním vozům poněkud nezvykle široké, čímž se vyznačovaly všechny vozy KPS z té doby, stejně jako úzkými plošinami. Mezistěny oddělující plošiny a salón pro cestující byly dřevěné a prosklené uzavírané dveřmi. Plošiny byly uzavíratelné jednodílnými posuvnými dveřmi. Stanoviště řidiče byla uzavřená. Místa pro sedící cestující zajišťovaly podélné lavice.\n\nElektrickou výzbroj dodala firma BBC (Československé závody Brown-Boveri akc. spol., Drásov). Pojezd tvořil dvounápravový úzkorozchodný podvozek se silnými motory GTM 4. Vozy byly z výroby vybaveny tyčovým sběračem, talířovými spřáhly, zásuvkami mnohočlenného řazení a nově i elektromagnetickými kolejnicovými brzdami namísto vzduchotlakové (pneumatické).\n\nV letech 1931–1938 byly vyrobeny 3 vozy série 46–48.\n\nVozy po dodání dostaly čísla 46–48. Díky opožděné výrobě a dodání vozu č. 48 se od prvních dvou mírně odlišoval. Střecha měla jiný tvar, větrání bylo zajištěno náporovými větráky nad každou plošinou, podobně jako u tramvají 4MT, okapy a madla pro výstup na střechu byla řešena odlišně. V průběhu provozu se na nich projevily některé úpravy. Jednodílné dveře byly nahrazeny dvoudílnými posuvnými, větrací boční okna byla nahrazena pevnými a pravděpodobně těsně před odstavením byly zrušeny i náporové střešní větráky. Poslední dva vozy č. 46 a 47 dojezdily prakticky nezměněné v roce 1959, kdy byla definitivně ukončen tramvajový provoz a jeho přestavba na trolejbusový. Vůz ev. č. 48 byl již v roce 1956 odprodán do Bratislavy.\n\nVůz ev. č. 48 byl dodán v roce 1956, před zprovozněním prošel četnými úpravami. Byly demontovány zásuvky mnohočlenného řazení, dosazeny spřáhla typu Compact pro spřahování s vlečnými vozy, čehož se u něj využívalo sporadicky, dále tyčový sběrač byl nahrazen pantografem SIEMENS, pojistkové skříně na střeše se přemístily z pravých na levé boky čel a vpravo se umístily držáky linkové orientace. Směrová tabule se zasouvala do kolejniček nad nárazníkem dle běžných zvyklostí (v Teplicích byly umístěny standardně pod čelním oknem), následně byl zprovozněn v roce 1957. Za svého provozu byl vypravován zejména na linku č. 6. Po zkrácení této trasy rokem 1960 se stal služebním vozem ev. č. 152 a v tomto stavu dosloužil v roce 1965. Následně byl zlikvidován.\n\nVozy ev. č. 46 a 47 byly, v souvislosti se zrušením teplické tramvajové dopravy, odkoupeny DP Ústí nad Labem v roce 1959. Zde získaly čísla 76 a 79, do osobního provozu zasáhly ještě v témže roce. Zde však nebyly provozovány dlouho, neboť již v roce 1960 byly oba odstaveny, vůz č. 76 přešel do služebního stavu a vůz s číslem 79 byl prodán místnímu dolu 5. květen, kde sloužil jako jídelna. Po roce 1982 přestal být takto využíván a byl odvezen neznámo kam. Služební vůz byl vyřazen v roce 1963 a následně sešrotován. Důvodem jejich brzkého vyřazování se staly dodávky vozů Tatra T2, pro Československo nové koncepce PCC.\n\nDo současnosti se tak žádný z těchto vozů nedochoval, teplickou tramvaj v tuto dobu připomíná jen replika motorového vozu č. 7 a ústeckou tramvaj má připomínat vyřazená Tatra T2R ev. č. 21 (možná bud. ev. č. 125) původem z Ústí nad Labem. V roce 1970 přešla do Ostravy; od 90. let pak sloužila v Liberci, odkud byla odkoupena zpět do Ústí n. Labem roku 2007. Vůz zatím stojí bez využití ve zchátralém stavu pod přístřeškem.\n"}
{"id": "1385680", "url": "https://cs.wikipedia.org/wiki?curid=1385680", "title": "Senátor 21", "text": "Senátor 21\n\nSENÁTOR 21 je politické hnutí vzniklé v roce 2017 za účelem podpory nezávislých kandidátů do Senátu. Dalším z proklamovaných cílů je posílit pozici Senátu „jako pojistky demokracie“ pro případ nerovného rozložení sil ve Sněmovně.\n\nHnutí a nezávislé osobnosti, které za něj kandidují, se řídí kodexem hnutí. Ten vyjadřuje základní hodnotový rámec a minimální standard pro výkon funkce senátora. Záměrem je, aby Senát byl tvořen souborem zkušených nezávislých osobností, které však sdílejí jisté minimální společenské hodnoty, přistupují ke svému mandátu zodpovědně, chtějí zlepšit srozumitelnost a důvěru veřejnosti v politiku v České republice a chtějí aktivně zvyšovat význam Senátu v celorepublikovém kontextu i ve svém obvodu. To vše však s důrazem na zachování absolutní nezávislosti při rozhodování a hlasování jednotlivých senátorů.\n\nHnutí se hlásí k hodnotám liberální demokracie s důrazem na demokratický právní stát a ochranu lidských práv. Mezi jeho priority patří také podpora vzdělávání, aktivního občanství a aktivní působení senátora ve svém volebním obvodu. Hnutí chce, aby Česko bylo aktivním členem EU a NATO.\n\nZakladatelem a současně předsedou hnutí je senátor Václav Láska. Členy předsednictva jsou Monika Shaw Salajová (místopředsedkyně), Lukáš Kostínek (tajemník hnutí) a Ema Stašová (hlavní pokladnice hnutí).\n\nDruhým senátorem, zvoleným v mimořádných doplňovacích volbách ve volebním obvodu č. 78 - Zlín na konci května 2018 je Tomáš Goláň.\n\nVe volbách do Senátu 2018 za hnutí v prvním kole kandidovali:\n\nZ těchto kandidátů tři postoupili do druhého kola – Přemysl Rabas, Zdeněk Bergman a Michaela Tejmlová. Přemysl Rabas ve druhém kole zvítězil a stal se novým senátorem na Chomutovsku. Do jednoho roku od vzniku hnutí se tak počet jeho zástupců v horní komoře rozšířil na tři.\n\nV únoru 2019 se hnutí připojilo k Evropské demokratické straně.\n\nV doplňovacích volbách do Senátu v březnu 2020 v teplickém obvodu kandiduje znovu Zdeněk Bergman.\n"}
{"id": "1385682", "url": "https://cs.wikipedia.org/wiki?curid=1385682", "title": "EHC Bayreuth", "text": "EHC Bayreuth\n\nEHC Bayreuth (celým názvem: Eishockeyclub Bayreuth) je německý klub ledního hokeje, který sídlí v bavorském městě Bayreuth. Založen byl v roce 1921 pod názvem SV Bayreuth. Svůj současný název nese od roku 2006. Od sezóny 2016/17 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou černá a žlutá.\n\nSvé domácí zápasy odehrává v Städtisches Kunsteisstadion Bayreuth s kapacitou 4 565 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1385683", "url": "https://cs.wikipedia.org/wiki?curid=1385683", "title": "SC Bietigheim-Bissingen", "text": "SC Bietigheim-Bissingen\n\nSC Bietigheim-Bissingen (celým názvem: Schlittschuhclub Bietigheim-Bissingen Steelers e. V.) je německý sportovní klub, který sídlí ve městě Bietigheim-Bissingen ve spolkové zemi Bádensko-Württembersko. Založen byl v roce 1988. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Své domácí zápasy odehrává v EgeTrans Areně s kapacitou 4 583 diváků. Klubové barvy jsou zelená, bílá a modrá.\n\nMimo oddíl ledního hokeje má sportovní klub i jiné oddíly, mj. oddíl metané.\n\n\nZdroj: \n\n\n\nZdroj: \n\n\n"}
{"id": "1385688", "url": "https://cs.wikipedia.org/wiki?curid=1385688", "title": "Konrad Krajewski", "text": "Konrad Krajewski\n\nKonrad Krajewski (* 25. listopadu 1963 Lodž) je polský římskokatolický kněz, od 3. srpna 2013 titulární arcibiskup beneventský a Almužník Jeho Svatosti.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\nKrajewski vystudoval teologii na Katolické univerzitě v Lublinu. Vysvěcen na kněze byl 11. června 1988. Později studoval v Římě, během svého pobytu spolupracoval s Úřadem pro papežské bohoslužby.\n\nDne 3. srpna 2013 ho papež František jmenoval Almužníkem Jeho Svatosti. \"„Svatý Otec mi na začátku řekl: Můžete prodat svůj stůl. Nepotřebujete ho. Potřebujete se dostat z Vatikánu. Nečekejte, až u vás lidé zazvoní. Je třeba, abyste šel ven a hledal chudé,“\" popsal papežovo zadání Krajewski. Sám uvádí jako svůj příklad italského kněze Dolinda Ruotola, s nímž sdílí názory ohledně chudých a duchovního života.\n\nDne 29. června 2018 ho papež František jmenoval kardinálem.\n\n\n"}
{"id": "1385689", "url": "https://cs.wikipedia.org/wiki?curid=1385689", "title": "Cedella Booker", "text": "Cedella Booker\n\nSidilla Editha Booker (známá jako Cedella Booker, rozená Malcolm a poté provdaná Marley) (23. července 1926 Saint Ann Parish – 8. dubna 2008 Miami) byla jamajská zpěvačka a spisovatelka. Byla matkou zpěváka Boba Marleyho.\n\nNarodila se v Rhoden Hall, Saint Ann Parish na Jamajce. Byla dcerou \"Alberthy Whilby\" a \"Omeriaha Malcolma\", farmáře a respektovaného rezidenta v Nine Mile. Její dědeček z otcovy strany byl \"Robert \"Uncle Day\" Malcolm\", který převážel otroky z Coromantee z Afrického zlatého pobřeží, dnešní Ghany na Jamajku. V osmnácti letech se provdala za Norvala Sinclaira Marleyho, bílého Jamajčana. Rodina jeho otce pocházela z Anglie a jeho matka \"Ellen Marley\" byla z Levanty, který byl důstojník a hlídač plantáží. Jejímu synovi Bobovi Marleymu bylo deset let, když jeho otec zemřel na infarkt a tak se přestěhovala do Trenchtownu, chudého sousedství města Kingstonu. Bylo to jediné místo ve městě, které zvládla financovat.\n\nZatímco žila ve Trenchtownu, narodila se ji dcera \"Claudette Pearl\", kterou měla s \"Taddeusem Livingstonem\", ze skupiny The Wailers, kterou založil s Bobem Marleyem a Peterem Toshem v roce 1963. Taddeus Livingston měl z předchozího vztahu syna Bunny Wailera.\n\nPozději se provdala za \"Edwarda Bookera\", amerického důstojníka v záloze a rezidenta v Delaware, kde porodila své další dva syna, Richarda a Anthonyho Bookerovi. Anthony byl zastřelen miamskou policií poté, když šel ozbrojený do obchodního centra, kde založil požár v reakci na přijíždějící policii. Syn Richard zplodil tři dcery – Princess, Crystal a Zayu Bookerovi. Poté, co její manžel Edward v roce 1976 zemřel, se přestěhovala do Miami, kde zároveň v roce 1981 zemřel na rakovinu její syn Bob.\n\nV roce 1993 zorganizovala festival \"9 Mile Music Festival\" také známý jako \"Bob Marley Festival\", který je opakovaně pořádán do dnešních dnů. Posláním festavalu je šířit Bobovi zprávy o lásce, míru a jednotě. Festival je charitativní a výtěžek festivalu je věnován charitativním organizacím.\n\nV pozdějším věku nosila dredy a adoptovala svého vnuka Rohana Marleyho, syna Boba. Žila společně se svými vnoučaty Ky-Manim, Ziggym, Stephenem, Damianem a Julianem Marleyovými. Později vydala dvě hudební alba, \"Awake Zion\" a \"Smilin' Island of Song\". Napsala také dva životopisy o svém synovi.\n\nZemřela v Miami, přirozenou smrtí ve spánku v roce 2008. Dožila se 81 let.\n\nCedella napsala dvě knihy o svém synovi, Bobovi Marleym:\n\n"}
{"id": "1385690", "url": "https://cs.wikipedia.org/wiki?curid=1385690", "title": "Kostel Zmrtvýchvstání (Velká Ves)", "text": "Kostel Zmrtvýchvstání (Velká Ves)\n\nKostel Zmrtvýchvstání s farou se nachází v části města Broumov ve Velké Vsi a je prohlášen kulturní památkou ČR.\n\nV letech 1902–1903 byl německou luteránskou církví postaven kostel Zmrtvýchvstání, který později vlastnil Husův sbor Církve československé. Jeho vysvěcení byl osobně přítomen T.G. Masatyk. Kostel byl postaven podle plánů vídeňského architekta Heinricha Wolfa (1868–1915) v německém novorenesančním slohu s prvky secese. Ve stejném slohu byla v letech 1907–1909 přistavena fara. Kostel je od roku 1997 majetkem sociálního družstva Diakonie Broumov. V období 1999–2001 prošel kostel rekonstrukcí.\n\nKostel je stavba z neomítaných cihel na nepravidelném obdélníkovém půdorysu na kamenné podezdívce. Sálová loď je o pěti polích s valenou klenbou a lunetami. Kostel je orientován na sever. K severozápadnímu rohu lodi se přimyká sakristie. Jižní průčelí (předsazeno a přisazeno k věži) s dvojitým vchodem se segmentovým zakončením. Po stranách a ve středu pilastry zakončené kládím s balustrádou. Za balustrádou je velké okno složené z tabulek skla, které osvětluje kruchtu. Štít průčelí je pětistupňový členěný svislými lizenami, na okrajích vlnovky. Nároží štítu je zdobeno koulemi na soklech. Štít je zakončen křížem. \n\nVěž umístěná v jihovýchodním rohu lodi na půdorysu čtverce přechází v druhé třetině v osmistěn dělený římsou. V druhé části osmistěnu je zvonice s úzkými dvojicemi oken, která jsou krytá žaluziemi. Věž je geodetickým bodem II. třídy.\n\n"}
{"id": "1385691", "url": "https://cs.wikipedia.org/wiki?curid=1385691", "title": "ETC Crimmitschau", "text": "ETC Crimmitschau\n\nETC Crimmitschau (celým názvem: Eishockey- und Tennisclub Crimmitschau) je německý sportovní klub, který sídlí v saském městě Crimmitschau. Založen byl v roce 1927 pod názvem EHC Crimmitschau. Svůj současný název nese od roku 1990. V letech 1951–1990 ve městě působil socialistický klub BSG Einheit Crimmitschau. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Své domácí zápasy odehrává v Eisstadion im Sahnpark s kapacitou 5 22 diváků. Klubové barvy jsou červená, bílá a černá.\n\nMimo oddíl ledního hokeje má sportovní klub i jiné oddíly, mj. oddíl tenisu.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "1385692", "url": "https://cs.wikipedia.org/wiki?curid=1385692", "title": "Český svaz hádankářů a křížovkářů", "text": "Český svaz hádankářů a křížovkářů\n\nČeský svaz hádankářů a křížovkářů, z. s. (ČSHAK), je zájmová organizace sdružující hádankáře a křížovkáře. Byla založena 1. prosince 1968, do 17. února 2017 se jmenovala \"Svaz českých hádankářů a křížovkářů\". \n\nČSHAK (dále jen svaz) vychází z tradic české lidové i umělé hádanky 19. století, které tvořili i přední čeští spisovatelé, z kreslených rébusů Mikoláše Alše, z amerických křížovek ze začátku 20. století i z historicky nevymezených logických a početních hádanek. Navazuje na plodnou a bohatou činnost hádankářských spolků, klubů a sdružení, které svou činnost rozvíjely v první polovině 20. století.\n\nSvazu se podařilo klasifikovat a kodifikovat jak stávající, tak i nové druhy hádanek, křížovek a logických úloh a vytvořit pro jejich tvorbu, řešení i hodnocení příslušná pravidla. Členy svazu jsou hádankáři a křížovkáři jak z České republiky, tak i ze Slovenska. Mnozí luštitelé se sdružují v několika desítkách hádankářsko-křížovkářských kroužků. Svaz se podílí na vydávání časopisu \"Křížovka a hádanka\" a magazínu \"Panoráma křížovky\". Pro své členy vydává \"Výroční tisky ČSHAK\", \"Členský zpravodaj ČSHAK\", připravuje křížovkářské pomůcky a metodické materiály.\n\nSvaz organizuje řešitelské přebory v řešení hádanek, křížovek a logických úloh včetně sudoku. Vedle soutěží seriálu Grand Prix pořádá i soutěže pro méně zdatné řešitele. Vrcholnými soutěžemi jsou Mistrovství České republiky jednotlivců a kroužků. Svaz pořádá celou řadu řešitelských a autorských korespondenčních soutěží, a to jak pro jednotlivce, tak i pro kroužky. Korespondenčně probíhají i autorsko-řešitelské soutěže hádankářů a křížovkářů. Přebory a korespondenční soutěže jsou odstupňovány podle obtížnosti a řešitelé i autoři, členové svazu, pak získávají podle svých umístění kvalifikační body a posléze pak i jednotlivé výkonnostní třídy – třetí, druhou, první až mistrovskou.\n\nV devadesátých letech 20. století se rozvinuly na mezinárodní úrovni soutěže v řešení logických úloh a svaz se stal jedním ze zakladatelů Mezinárodní hádankářské federace WPF (World Puzzle Federation). Čeští reprezentanti patří mezi světovou elitu, získali několik titulů mistrů světa.\n\n"}
{"id": "1385693", "url": "https://cs.wikipedia.org/wiki?curid=1385693", "title": "Chrám svatého Mikuláše (Karlovo)", "text": "Chrám svatého Mikuláše (Karlovo)\n\nChrám svatého Mikuláše (bulharsky Църква \"Свети Николай\") je pravoslavný chrám z období bulharského národního obrození, nacházející se v architektonické rezervaci Staré Karlovo v centru města Karlovo v Plovdivská oblasti v jižním Bulharsku. V těsné blízkosti chrámu se nachází Karlovské historické muzeum. Budova má statut kulturní památky.\n\nChrám svatého Mikuláše je významným památníkem obrozenecké architektury v Karlovu. Jeho zvonice stojí opodál a obě stavby se nacházejí v těsné blízkosti Karlovského historického muzea, se kterým dohromady vytvářejí zajímavý architektonický celek. Budova byla postavena v roce 1847 pod vedením bracigovského mistra Nikoly Trojanova. Je postavena v typickém stylu bracigovské školy jako trojlodní chrám bez kopule s jednou apsidou. Chrám má tři vchody, přičemž západní leží pod arkádovým nartexem (chrámovou předsíní). Ikonostas je dílem řezbáře Antona Staniševa. Venkovní architektonická výzdoba kopíruje téměř úplně architekturu chrámu svatého Petra a Pavla v Sopotu. V zahradě chrámu je pohřbena matka Vasila Levského.\n"}
{"id": "1385694", "url": "https://cs.wikipedia.org/wiki?curid=1385694", "title": "Džano Bagrationi", "text": "Džano Bagrationi\n\nIrakli Bagrationi, v Gruzii známější jako Džano Bagrationi (15. září 1909 – 15. května 1979 Tbilisi) byl gruzínský umělec–choreograf, tanečník, zpěvák, herec a pedagog. Mezi lety 1933 a 1945 byl sólistou baletu a opery v Tbilisi. Po druhé světové válce působil jako tanečník, choreograf a zpěvák u gruzínských estrádních jazzových orchestrů, ansámblů. S jazzovým orchestrem Micheila Čirinašviliho složil a nazpíval oblíbenou píseň \"Kvavilebis kvekana\" (ყვავილების ქვეყანა, Květinová země) (text: Bidzina Peradze, Pridon Tuchašvili).\n\n\n"}
{"id": "1385695", "url": "https://cs.wikipedia.org/wiki?curid=1385695", "title": "Chrám svaté Neděle (Plovdiv)", "text": "Chrám svaté Neděle (Plovdiv)\n\nChrám svaté Neděle (bulharsky Храм „Света Неделя“) je pravoslavný chrám nacházející se ve východní části architektonické rezervace Starý Plovdiv blízko brány Chisar Kapija ve městě Plovdiv v jižním Bulharsku. Chrám byl vysvěcen v roce 1832.\n\nChrám je typickým příkladem architektury období bulharského národního obrození. Je postaven jako trojlodní pseudobazilika s trojapsidovou oltářní částí. Vnitřek chrámu je vyzdoben nástěnnými malbami a ikonami. Chrám je obestavěn kamennou zdí. Dvůr je terasovitý s poměrně rozlehlou zahradou. Hlavním stavitelem byl známý bracigovský mistr Petko Boz. Budova chrámu má rozměry 30 x 25 metrů. V severní části dvora stojí kaple svatého Atanase. Chrámový svátek se slaví 7. července.\n\nChrám stejného jména stál na místě nynější stavby již dříve, předpokládá se, že od roku 1578, ale poprvé řádně zaznamenán je až v roce 1720 jeruzalémským patriarchou Chrisantem, který přes město cestoval. V roce 1830 plovdivský kupec Valko Čalăkov oficiálně požádal úřady o povolení k renovaci chrámu (spolu s žádostí o povolení k renovaci chrámu svatého Konstantina a Heleny v Plovdivu). Zbytky původního chrámu byly zbourány a v době výstavby nového chrámu byla v severní části dvora postavena i kaple svatého Atanase. Chrám byl dokončen v srpnu roku 1932 a vysvěcen byl metropolitou Nikiforem 19. září téhož roku. V roce 1894 byla ke chrámu dostavěna kupole a v roce 1905 byla dokončena výstavba zvonice, na kterou byly v roce 1912 umístěny francouzské hodiny. Budova byla poškozena zemětřesením v roce 1928 a proto byla v roce 1930 zrenovována.\n"}
{"id": "1385696", "url": "https://cs.wikipedia.org/wiki?curid=1385696", "title": "Deggendorfer SC", "text": "Deggendorfer SC\n\nDeggendorfer SC (celým názvem: Deggendorfer Schlittschuhclub) je německý klub ledního hokeje, který sídlí v bavorském městě Deggendorf. Založen byl v roce 1973. V letech 1982–2001 působil pod názvem Deggendorfer EC. Od sezóny 2018/19 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou červená a modrá.\n\nSvé domácí zápasy odehrává v Eissporthalle an der Trat s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1385698", "url": "https://cs.wikipedia.org/wiki?curid=1385698", "title": "Dresdner Eislöwen", "text": "Dresdner Eislöwen\n\nDresdner Eislöwen je německý klub ledního hokeje, který sídlí v saském městě Drážďany. Založen byl v roce 1990 pod názvem ESC Dresden. Svůj současný název nese od roku 2000. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává v EnergieVerbund Areně s kapacitou 4 412 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1385699", "url": "https://cs.wikipedia.org/wiki?curid=1385699", "title": "Kometární jádro", "text": "Kometární jádro\n\nKometární jádro je pevné těleso nacházející se uprostřed komety. Kometární jádro je obvykle složené z prachu, zmrazených plynů a kamene. Populárně jsou označované za „špinavé sněhové koule“. Plyny sublimují při zahřátí Sluncem a vytváří plynný obal, obklopující a následující kometární jádro jinak označovaný za koma. Síla účinkující vlivem sluneční radiace a solárního větru na koma při přiblížení komety k Slunci způsobuje vytvoření kometárního ohonu, který směřuje dál od Slunce. Typické kometární jádro vykazuje albedo 0,04. Tato hodnota je nižší než u uhlí a pravděpodobně je způsobena povrchovým prachem. \nZískané informace ze sond Rosetta a Philae poukazují na nepřítomnost magnetického pole v okolí jádra komety 67P/Čurjymov-Gerasimenko. Z tohoto poznatku se odhaduje, že síla magnetického pole a magnetismu obecně nehrála velkou roli v době brzké formace planetesimál.\n\nObecně se předpokládá původ komet, nebo také prekurzorů komet v oblasti vnější sluneční soustavy a to milióny let před zformováním planet. Jakým přesně způsobem se formují a také přesný původ komet je diskutabilní, i když se tyto procesy zdají být klíčové pro pochopení formování sluneční soustavy a také geologie. Trojrozměrné výpočetní modely poukazují na důležité strukturní znaky pozorované u kometárních jader, které nasvědčují vysvětlení postupného narůstání menších těles (kometesimál) za nízké rychlosti. V tuto chvíli upřednostňované vysvětlení procesu vzniku komet je tzv. Mlhovinová hypotéza. Podle které jsou komety zbytky původních planetesimál, tedy „základních stavebních kamenů“ z kterých ve sluneční soustavě vlivem gravitace narůstaly planety. \nAstronomové předpokládají původ komet z Ortova mračna a také rozptýleného disku. \n\nPředpokládaná velikost většiny kometárních jader se pohybuje kolem 16 km (10 mil) napříč. Největší komety, které se přiblížily oběžné dráze planety Saturn jsou C/2002 VQ94 (≈100 km), Hale-Bopp (≈60 km), 29P (≈30.8 km), 109P/Swift–Tuttle (≈26 km) a 28P/Neujmin (≈21.4 km).\nJádro Halleyovy komety tvarem připomínající bramboru (15 × 8 × 8 km), obsahuje rovnoměrné rozvrstvení ledu a prachových částic.\nBěhem přeletu sondy Deep Space 1 v září 2001 kolem komety Borrelly. Vypozorovala sonda velikost jádra komety na (8×4×4 km) poloviční, než je jádro Halleyovy komety. Jádro komety Borrely se také podoba tvaru brambory a mělo výrazně tmavý povrch. Podobně jako u již zmíněné Halleyovy komety vycházel plyn z jádra komety Borrelly z malých oblastí, kde byly odhalené pukliny na povrchu vystavené účinkům slunečního svitu. \nPrůměr jádra komety Hale-Bopp byl odhadnut na 60 ± 20 km. Kometa Hale-Bopp byla velmi jasná a na noční obloze viditelná pouhým okem. Neobvykle velké kometární jádro zanechávalo velké množství plynu a prachu. \nJádro komety P/2007 R5 je pravděpodobně jen kolem 100 – 200 metrů velké v průměru. \nNejvětší těleso ze skupiny kentaurů (nestabilních, zledovatělých asteroidů) jsou odhadováno na velikost průměru kolem 250 km až 300 km. Tři největší jsou označovány jako 10199 Chariklo(258 km), 2060 Chiron (230 km), a ztracený 1995 SN55 (≈300 km).\nObecná hustota známých komet byla odhadnutá na 0.6 g/cm3. Níže je seznam komet, které mají měření a odhadované parametry, velikost, hmotnost a hustotu.\n\nKolem 80 % jádra Halleyovy komety tvoří voda ve formě ledu a dále zmrzlý oxid uhelnatý tvoří kolem 15 %. Zbytek je složen především ze zmrzlého metanu, amoniaku a oxidu uhličitého. Výzkumníci předpokládají, že ostatní komety jsou složením velmi podobné Halleyově kometě. Jádro je při pozorování také velmi tmavého odstínu a tento poznatek vedl výzkumníky k domněnce, že většina komet je pokryta tmavou vrstvou kamení a prachu zakrývající led. Proto tento typ komet vypouští do okolí plyny jen v té době, kdy je potočený směrem ke Slunci, které komety při oběhu zahřívá. \nSložení vodní páry z komety 67P/Čurjymov-Gerasimenko je dle poznatků ze sondy mise Rosetta v základu odlišné od zemské vodní páry. Poměr deuteria k vodíku ve vodní páře komety je třikrát větší, než u vodní páry na Zemi.\n\nProcesy pozorované na kometě 67P/Čurjymov-Gerasimenko odhalily, že z kometárního jádra uniká vodní pára. Až 80 % z toho zkondenzuje ve vrstvách pod povrchem. Pozorování indikuje, že odhalované tenké vrstvy bohaté na led blízko povrchu mohou být zapříčiněné aktivitou a změnami na kometě, tedy vrstevní globálního charakteru se nemusí nutně objevit v rané historii formování samotné komety. \nMěření provedená přistávacím modulem Philae na kometě 67P poukazovala na výšku povrchové vrstvy prachu na kometě až 20 cm. Pod touto povrchovou vrstvu se má nacházet velmi pevný led, nebo směs ledu a prachových částic. Pórovitost narůstá směrem k středu kometárního jádra. Většina výzkumníků předpokládala, že jádra komet se skládají z přeměněných částí menších ledových planetesimál předchozí generace. Nicméně i když tělesa mohou být spojena vlivem gravitace do jednotné části, mise Rosetta zavrhla domněnku, že by komety byly „štěrkové hromady“ z nesourodého materiálu.\n\nNěkterá kometární jádra se zdají vykazovat velmi velkou křehkost, alespoň to potvrdila pozorování rozdělování komet na menší části. Komety, které se rozdělily, jsou například 3D/Biela v roce 1846, Shoemaker–Levy 9 v roce 1992 a 73P/Schwassmann–Wachmann během let 1995 do 2006. Řecký historik Eforos zapsal poznámku o pozorovaném rozdělení komety již v zimě 372 – 373 před Kristem. Příčina rozdělení komet je předpokládaná z důvodu vysoké teploty a účinkům tlaku plynů z nitra komety, nebo také dopadu a srážky. \nKomety 42P/Neujmin a 53P/Van Biesbroeck vykazují znaky, toho že se jedná o pouhé části původních větších komet. Výpočetní začlenění modelu poukázala, že obě komety se přiblížily k planetě Jupiter v lednu 1850 a před touto událostí byly jejich oběžné dráhy téměř identické. \nKometární jádra ve sluneční soustavě mohou být velmi temné objekty. Vesmírná sonda Giotto poukázala na to, že jádro Halleyovy komety odráží kolem 4 % dopadajícího světla. Sonda Deep Space 1 odhalila u komety Borrelly jen 2,5 – 3 % odrazivost dopadajícího světla. Přitom k srovnání čerstvá vrstva asfaltu odráží až 7 % dopadajícího světla. Temnou vrstvu na povrchu pravděpodobně tvoří komplexní organické sloučeniny. Vlivem zahřátí se odstraní prchavé látky a zanechávají za sebou těžké a řetězové organické sloučeniny, které bývají velmi temné jako dehet, nebo ropa. Samotný temný odstín kometárního jádra má napomáhat absorpci tepla nutného k postupnému vypařování. \n\nPrvní mise blízkého setkání s kometou byla provedena sondou Giotto. Jednalo se o první snímání komety z tak velké blízkosti téměř až 596 km. Byly to první důkazy o přítomnosti vycházejících výtrysků plynu a povrchu o velmi nízké odrazivosti, ale také přítomnosti organických sloučenin.\nBěhem přeletu sondy v blízkosti komety byla Giotto až dvanáct tisíckrát zasažena, včetně zásahu úlomku o 1 g, který způsobil dočasnou ztrátu komunikace se střediskem Darmstadt. U Halleyovy komety bylo vypočítáno vypouštění materiálu až o 3 tunách za sekundu, ze sedmi výtrysků. Způsobující kmitání po relativně dlouhou dobu. Dalším cílem po Halleyově kometě bylo jádro komety Grigg–Skjellerup, ke které se Giotto přiblížila na vzdálenost 100 – 200 km. \nVýsledné poznatky z mise Rosetta a přistávacího modulu Philae přinesly nový vhled do podstaty komet a měřící spektrograf ALICE detekoval přítomnost elektronů (kolem 1 km, nebo také 0,62 mil nad povrchem kometárního jádra) v těsné blízkosti komety. \n"}
{"id": "1385700", "url": "https://cs.wikipedia.org/wiki?curid=1385700", "title": "Löwen Frankfurt", "text": "Löwen Frankfurt\n\nLöwen Frankfurt je německý klub ledního hokeje, který sídlí ve Frankfurtu nad Mohanem v Hesensku. Založen byl v roce 2010 z mládežnického oddílu zaniklého klubu Frankfurt Lions. Ve sportovní terminologii se jedná o tzv. Phoenix club. Od sezóny 2014/15 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou černá, stříbrná a oranžová.\n\nSvé domácí zápasy odehrává v Eissporthalle am Ratsweg s kapacitou 6 990 diváků.\n\n\nZdroj: \n\n\n\nZdroj: \n\n\n"}
{"id": "1385701", "url": "https://cs.wikipedia.org/wiki?curid=1385701", "title": "Heilbronner Falken", "text": "Heilbronner Falken\n\nHeilbronner Falken je německý klub ledního hokeje, který sídlí ve městě Heilbronn ve spolkové zemi Bádensko-Württembersko. Založen byl v roce 1980 pod názvem REV Heilbronn. Svůj současný název nese od roku 2003. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou červená, bílá a modrá.\n\nSvé domácí zápasy odehrává v Kolbenschmidt-Areně s kapacitou 4 000 diváků.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1385702", "url": "https://cs.wikipedia.org/wiki?curid=1385702", "title": "EV Ravensburg", "text": "EV Ravensburg\n\nEV Ravensburg (celým názvem: Eissportverein Ravensburg e. V.) je německý klub ledního hokeje, který sídlí ve městě Ravensburg ve spolkové zemi Bádensko-Württembersko. Založen byl v roce 1932 pod názvem ERV Ravensburg. Svůj současný název nese od roku 1968. Mužský tým působí v ligových soutěžích od roku 2010 pod názvem Ravensburg Towerstars. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou modrá a bílá.\n\nSvé domácí zápasy odehrává na stadionu Eisstadion Ravensburg s kapacitou 3 300 diváků.\n\nZdroj: \n\n\nZdroj: \n\n\n\n"}
{"id": "1385706", "url": "https://cs.wikipedia.org/wiki?curid=1385706", "title": "Gilead Sciences", "text": "Gilead Sciences\n\nGilead Sciences je americká farmaceutická společnost. Společnost se zaměřuje zejména na antivirotika.\n\nMezi její nejznámější produkty patří Tamiflu, užívané v léčbě chřipky, nebo Viread, užívaný v léčbě HIV/AIDS a hepatitidy B, když patent na tuto látku společnost odkoupila od Antonína Holého a jeho týmu.\n"}
{"id": "1385710", "url": "https://cs.wikipedia.org/wiki?curid=1385710", "title": "Rakytník (okres Rimavská Sobota)", "text": "Rakytník (okres Rimavská Sobota)\n\nRakytník ( ) je obec na Slovensku v okrese Rimavská Sobota. V roce 2017 zde žilo 312 obyvatel.\n\nRakytník leží v severní části Rimavské kotliny na pravostranné nivě a terase Blhu. Obec se nachází v nadmořské výšce 181 m.\n\nPoprvé je obec zmíněna v listině z roku 1451 pod názvem \"Rakathyas\", ale vznikla pravděpodobně už v 14. století. Obec byla na začátku 20. století známá výrobou předmětů ze slámy.\n\nV roce 2018 obec v rámci projektu nadace Ekopolis s názvem Zelená oáza realizovala výsadbu 300 rostlin rakytníku řešetlákového. Ačkoliv není souvislost mezi pěstováním rakytníku a pojmenováním obce, vedení obce by shodu názvů rádo využilo a zvažuje myšlenku místního produktu se sloganem \"Rakytník z Rakytníka\".\n\n"}
{"id": "1385711", "url": "https://cs.wikipedia.org/wiki?curid=1385711", "title": "Susan Hearnshawová", "text": "Susan Hearnshawová\n\nSusan Hearnshawová ( * 26. května 1961) je bývalá britská atletka, halová mistryně Evropy ve skoku do dálky.\n\nNa juniorském mistrovství Evropy v roce 1979 vybojovala v soutěži dálkařek bronzovou medaili. V následující sezóně obsadila v olympijském finále deváté místo. Nejlepších výkonů dosáhla v roce 1984 - na jaře se stala halovou mistryní Evropy, v létě získala bronzovou medaili na olympiádě v Los Angeles.\n\n"}
{"id": "1385716", "url": "https://cs.wikipedia.org/wiki?curid=1385716", "title": "Richard Wilde", "text": "Richard Wilde\n\nRichard Wilde (13. října 1945 – 24. září 2019) byl britský atlet, běžec na dlouhé tratě.\n\nV halových závodech byl jeho největším úspěchem titul halového mistra Evropy v běhu na 3000 metrů v roce 1970. Jeho výkon z této sezóny 7:46,38 znamenal tehdejší světový halový rekord. Později se věnoval delším tratím, jeho nejlepší čas v maratonu 2:14:44 pochází z roku 1979.\n\n"}
{"id": "1385719", "url": "https://cs.wikipedia.org/wiki?curid=1385719", "title": "Nick Mason's Saucerful of Secrets Tour 2018–2020", "text": "Nick Mason's Saucerful of Secrets Tour 2018–2020\n\nNick Mason's Saucerful of Secrets Tour 2018–2020 je první turné britské rockové skupiny Nick Mason's Saucerful of Secrets, které probíhá od května 2018. Je zaměřené na písně Masonovy skupiny Pink Floyd z jejího raného období konce 60. let 20. století.\n\n\nHost na koncertě 18. dubna 2019:\n\nSetlist je na koncertech téměř totožný, sestává především ze skladeb Pink Floyd z let 1967–1969. Uvedený seznam pochází z koncertů z roku 2018.\n\n\nPřídavky\n"}
{"id": "1385724", "url": "https://cs.wikipedia.org/wiki?curid=1385724", "title": "Wear OS", "text": "Wear OS\n\nWear OS, do března 2018 znám jako Android Wear\n\n, je verze operačního systému Android, která je určená pro nositelné chytré zařízení (wearables), konkrétně pro chytré hodinky. Hodinky s Wear OS se dají spárovat pomocí Bluetooth s chytrým telefonem, který běží na systému Android 4.3 a novější či na systému iOS 8.2 a novější.\n\nNásledně po propojení s telefonem, je možné na hodinkách s Wear OS přijímat notifikace z chytrého telefonu, být připojen k internetu, uskutečnit hovor (pokud hodinky hardwarově umožňují) a další věci. Systém samotný umožňuje instalaci aplikací přímo do zařízení hodinek.\nSystém byl poprvé uveden v 18. března 2014.\n\nNěkteří z výrobců hardwaru pro hodinky \n\n"}
{"id": "1385741", "url": "https://cs.wikipedia.org/wiki?curid=1385741", "title": "Zahrádka (usedlost na Smíchově)", "text": "Zahrádka (usedlost na Smíchově)\n\nZahrádka \"(Zahradská)\" je zaniklá usedlost v Praze 5, která stála při Plzeňské ulici jihozápadně od Klamovky. Původně se nacházela v katastru obce Smíchov, později pozemky přešly do katastru obce Košíře.\n\nUsedlost stála mezi Demartinkou a vrchem Okrouhlík při cestě do Motola. Tvořila ji malá obytná budova na čtvercovém půdorysu a jedna hospodářská budova. Kolem poloviny 19. století splynula se sousední Klamovkou. Na jejích pozemcích stojí bývalá tramvajová vozovna Klamovka.\n\n\n\n"}
{"id": "1385743", "url": "https://cs.wikipedia.org/wiki?curid=1385743", "title": "Numeronymum", "text": "Numeronymum\n\nNumeronymum je slovo složené z písmen i čísel. Nejčastěji je číslo formou zkratky, například protože použitá číslovka zní jako část slova: \"w8\" (wait), \"z5\" (zpět), 3nec (třinec) atd. \n\nDalší možností je, že číslo určuje počet znaků mezi prvním a posledním znakem slova: \"l10n\" (lokalizace, anglicky localization, tedy L+10 písmen+N). Případně může číslo také označovat počet výskytů předchozího písmena ve zkratce: W3 (WWW - World Wide Web) nebo W3C (World Wide Web Consortium). \n\nJiné numeronymy se dokonce skládají celé výhradně z čísel: 007 (James Bond), 911 (číslo tísňového volání v Severní Americe, zkratka značí pomoc), 24/7 (nonstop, neboli 24 hodin, 7 dní v týdnu), ...\n"}
{"id": "1385746", "url": "https://cs.wikipedia.org/wiki?curid=1385746", "title": "Harald Norpoth", "text": "Harald Norpoth\n\nHarald Norpoth ( * 22. srpna 1942) je bývalý německý atlet, běžec na střední a dlouhé tratě.\n\nNa olympiádě v roce 1964 vybojoval stříbrnou medaili v běhu na 5000 metrů. Při svém startu na mistrovství Evropy v Budapešti o dva roky později doběhl třetí v finále na 1500 metrů a druhý v závodě na 5000 metrů. Bronzovou medaili v běhu na 5000 metrů vybojoval také na mistrovství Evropy v roce 1971. Na mnichovské olympiádě o rok později obsadil v této disciplíně šesté místo. Jeho osobní rekord na této trati 13:20,49 pochází z roku 1973.\n\n"}
{"id": "1385747", "url": "https://cs.wikipedia.org/wiki?curid=1385747", "title": "Labytnangi", "text": "Labytnangi\n\nLabytnangi je asi třicetitisícové město v ruském Jamalo-něneckém autonomním okruhu. Nachází se na levém břehu řeky Ob.\n\nLabytnangi bylo založeno v roce 1890. Status města získalo v roce 1975.\n\nLabytnangi je konečnou stanicí železnice, která odtud pokračuje do evropské části Ruska, do Vorkuty. Železnice byla vybudována vězni gulagů počátkem 50. let jako první část velkého projektu, díky němuž měly vlaky začít jezdit až do sibiřské Igarky ležící na řece Jenisej. Projekt, při jehož realizaci zahynuly tisíce vězňů, podporoval Josif Stalin; po jeho smrti byl ukončen. \n\nSem, do trestanecké kolonie Lední Medvěd (rus. Белый медведь), byl v květnu 2018 převezen z věznice v Kopějsku (Čeljabinská oblast) ukrajinský režisér Oleh Sencov.\n"}
{"id": "1385748", "url": "https://cs.wikipedia.org/wiki?curid=1385748", "title": "The Outpost (seriál)", "text": "The Outpost (seriál)\n\nThe Outpost je americký fantastický televizní seriál. Jeho autory jsou Jason Faller a Kynan Griffin. Vysílán je od 10. července 2018 na stanici The CW.\n\nDívka Talon je poslední žijící příslušník rasy zvané Blackbloods. Před několika lety vyhladila její vesnici skupina brutálních nájezdníků, nyní se Talon vydává do vzdálené pevnosti na okraji civilizovaného světa, aby našla vrahy své rodiny. Během cesty zjistí, že má záhadnou nadpřirozenou sílu, kterou se musí naučit ovládat.\n\n\nÚvodní díl seriálu byl na stanici The CW odvysílán 10. července 2018. Práva pro uvádění v jiných zemích si pořídila stanice Syfy. Dne 9. října 2018 stanice The CW oznámila, že seriál získal druhou řadu, jejíž vysílání bylo zahájeno v červenci 2019. Dne 15. října 2019 potvrdila televize objednávku třetí řady seriálu.\n\n"}
{"id": "1385750", "url": "https://cs.wikipedia.org/wiki?curid=1385750", "title": "Letiště Plasy", "text": "Letiště Plasy\n\nLetiště Plasy (ICAO: LKPS) je vnitrostátní veřejné civilní letiště jihozápadně od obce Plasy v okrese Plzeň-sever. Vzniklo v roce 1946. Slouží především pro rekreační účely – seskoky padákem, vyhlídkové lety a pilotní výcvik. Zde sídlící Aeroklub Plasy je hlavním subjektem provozující letovou činnost na letišti. Má jednu travnatou dráhu 03/21, dlouhou 840 metrů a 100 metrů širokou.\n\n\n"}
{"id": "1385751", "url": "https://cs.wikipedia.org/wiki?curid=1385751", "title": "Ladronka (usedlost na Smíchově)", "text": "Ladronka (usedlost na Smíchově)\n\nLadronka \"(Štěpánka, Tiburciovská)\" je zaniklá usedlost v Praze 5-Smíchově, která stála v dolní části ulice Pod Kotlářkou.\n\nUsedlost stála v místech středověké vinice malostranského měšťana Tiburcia Raka. Rak roku 1417 spojil dvě dosud samostatné vinice v Motole a Košířích do jedné, podle jeho jména nazývané „Tiburciovská“. Z vinohradu platil desátek zčásti dvoru jeptišek u svatého Jiří v Motole a zčásti košířskému dvoru.\n\nPo husitských válkách v 1. polovině 15. století vinice zpustla a ještě roku 1553 byla uváděna jako „částečně sešlá“.\n\nKoncem 17. století měl v držení pozemky s vinicí generál vachmistr Filip Ferdinand de la Crone (majitel břevnovské Ladronky). Později deskový statek získal v polovině 18. století hrabě Jan Václav z Bubna a Litic. Dalším jejím majitelem byl staroměstský mlynář Václav Klika (majitel Sovových mlýnů).\n\nv 80. letech 19. století byla usedlost v držení Jana a Terezie Stelšovských, poté ji vlastnila rodina Rennerů, majitelů nedaleké Skalky.\n\nUsedlost zanikla kolem roku 1938, kdy byly její pozemky rozparcelovány.\n\n\n\n"}
{"id": "1385754", "url": "https://cs.wikipedia.org/wiki?curid=1385754", "title": "Vymírání v holocénu", "text": "Vymírání v holocénu\n\nVymírání v holocénu, také označováno jako vymírání v antropocénu, nebo šesté hromadné vymírání, je teorie současného masového vymírání druhů organizmů v nynější geologické epoše holocénu, které je nejspíše převážně výsledkem lidských aktivit. Zemědělství a lov mají 37% podíl, degradace prostředí 31% podíl, ztráta prostředí 13% podíl a klimatické změny pak 7% podíl na současném vymírání druhů.\n\nDle této teorie je probíhající nevídané tempo vymírání a ztráta přírodního habitatu v krizovém měřítku a lidské potřeby pro stále více potravin a energie jsou hlavními hnacími silami. Dle analýzy OSN tyto trendy lze zastavit, ale v každém aspektu lidské interakce s přírodou bude zapotřebí „transformativní změny“.\n\nRecentní vymírání souvisí z širokou degradací habitatů a vysokou mírou ztráty biologické diverzity na Zemi. Velká část tohoto procesu není zatím zdokumentována, neboť často lidé ještě nezjistili, že druh vyhynul, nebo vůbec nedošlo k jeho objevu předtím než vyhynul. Rychlost vymírání druhů dosahuje podle odhadů stokrát až tisíckrát vyšší míry než je přirozené.\n\nVymírání v holocénu zahrnuje vymizení velkých suchozemských zvířat (tzv. megafauna), které začalo jako vymírání v pleistocénu a pokračovalo koncem poslední doby ledové. Megafauna mimo africký kontinent se vyvinula bez přítomnosti lidí, což ji po následném příchodu lidských populací učinilo značně zranitelnou. V Africe bylo holocénské vymírání menší, zřejmě kvůli možnosti živočichů se na přítomnost lidí adaptovat, i když i zde k němu docházelo. Nejpopulárnější teorie tvrdí, že poměrně masivní lov mnoha druhů ze strany lidí přispěl k již existujícím tlakům a nakonec vedl k vyhynutí. Existuje debata, jak velký podíl na vyhynutí lidé mají a jaký klimatická změna na konci pleistocénu. Ačkoliv zatím chybějí zcela jednoznačné a prokazatelné důkazy, že vymírání megafauny koncem poslední doby ledové padá do určité míry či dokonce převážně na vrub člověka, vymírání živočichů na Novém Zélandu a na Havaji lze jednoznačně spojit s příchodem lidí.\n\nPostupným vývojem, růstem populace a migrací se z člověka stal téměř všudypřítomný superpredátor, který je schopen ve velkém měřítku zabíjet i dospělé jedince ostatních vrcholových predátorů a ovlivňovat potravní řetězce na celé planetě. K vyhynutí živočišných i rostlinných druhů dochází jak na pevnině tak v oceánech či na ostrovech. Vymírání se zrychlilo ve 20. století a pokračuje i ve 21. století, kdy se k nadměrnému lovu a odlesňování přidaly i takové faktory jako je přelidnění, globální oteplování, acidifikace oceánů, znečištění plasty, dezertifikace aj.\n\nPodle zprávy WWF z roku 2018 došlo od roku 1970 k drastickému snížení populací všech obratlovců na planetě o 60 %. Bezprostřední nebezpečí vyhynutí hrozí slonům a nosorožcům, které vybíjejí pytláci. Populace afrických slonů stále klesá, protože se narodí méně slonů než je každoročně zabito kvůli slonovině.\n\nStudie z roku 2019 zahrnula do globálního vymírání i nejpočetnější skupinu živočichů - hmyz. Podle ní údajně mizí tempem 2,5 % ročně, což by při zachovalém trendu znamenalo do 100 let (teoreticky) úplné vyhynutí hmyzu a naprostý kolaps většiny suchozemských ekosystémů, jež jsou na hmyzu závislé. Na vině je ztráta stanovišť, široké využívání pesticidů a globální oteplování. Vlastní studie ovšem mluví o tom, že mizí 2,5 % biomasy hmyzu ročně, 1 % druhů hmyzu ročně (2,5 % druhů obratlovců ročně) a že „pokles může vést k vymření 40 % druhů hmyzu na světě v následujících dekádách“, ale nijak nezmiňuje případnost úplného vyhynutí hmyzu.\n\nJedna z hlavních příčin šestého vymírání je vliv aktivit člověka na životní prostředí:\n\nRozšíření lidské populace na Zemi má několik následků, jenž způsobuje vymírání druhů:\n\n\n"}
{"id": "1385758", "url": "https://cs.wikipedia.org/wiki?curid=1385758", "title": "Markus Emanuel Habsbursko-Lotrinský", "text": "Markus Emanuel Habsbursko-Lotrinský\n\nMarkus Emanuel Salvator Habsbursko-Lotrinský celým jménem \"Markus Emanuel Salvator Franziskus de Paula Stanislaus Gregorius Joseph Florian Maria Joseph Hubert Ignatius von Habsburg-Lothringen\" (* 2. dubna 1946 zámek Persenbeug) je rakouský šlechtic a arcivévoda z Toskánské linie Habsburků. Žije v lázeňském městě Bad Ischl, v Horním Rakousku.\n\nNarodil se na zámku Persenbeug ve spolkové zemi Dolní Rakousy. Jeho otec byl Hubert Salvátor Rakousko-Toskánský (30. dubna 1894–24. března 1971) a matkou princezna Rosemary Salm-Salm (13. dubna 1904–3. května 2001). Spravuje Císařskou vilu v Bad Ischlu.\n\nCísařská vila (německy \"Kaiservilla\") je menší palác, který sloužil jako letní sídlo rakouského císaře Františka Josefa I. a jeho maželky, císařovny Alžběty Bavorské. Po smrti císaře v roce 1916 objekt zdědila jeho mladší dcera, arcivévodkyně Marie Valerie. Jelikož Císařská vila byla habsburským soukromým majetkem a Maria Valerie se také spolu s manželem Františkem Salvátorem Rakousko-Toskánským zřekli jakýchkoli nároků na trůn, zůstal objekt po zániku Rakouska-Uherska v roce 1918 v jejich držení. Následně vilu zdědil jejich syn Hubert Salvator Habsbursko-Toskánský a po jeho smrti Markus Emanuel již třetí v generaci po císaři Františkovi Josefovi.\n\nMarkus Emanuel se 30. prosince 1982 ve Vídni oženil s Hildou Jungmayr. Jejich potomci vzhledem k neurozenosti jeho manželky (morgantické manželství) mají nárok pouze na titul hrabě (hraběnka). Manželům se během manželství narodily tři děti:\n\nMarkus Emanuel má právoplatné šlechtické tituly: císařský princ, arcivévoda Rakouský, princ Toskánský a královský princ Uherský s oslovením \"Jeho císařská a královská Výsost\", arcivévoda Markus Emanuel Salvátor Habsbursko-Lotrinský (německy: \"Seine Kaiserliche und Königliche Hoheit, Erstherzog Markus Emanuel Salvator von Habsburg-Lothringen\").\n\nČestné občanství města Holíč, 2016.\n"}
{"id": "1385759", "url": "https://cs.wikipedia.org/wiki?curid=1385759", "title": "Fotbalový talent", "text": "Fotbalový talent\n\nFotbalový talent (v anglickém originále All American) je americký dramatický televizní seriál. Jeho autorkou je April Blair. Vysílán je na stanici The CW od 10. října 2018. Seriál je inspirován životem hráče amerického fotbalu Spencera Paysingera.\n\nStředoškolák Spencer James studuje na škole ve čtvrti Crenshaw na jihu Los Angeles a zároveň se věnuje americkému fotbalu. Jako talentovaný hráč je osloven, aby hrál za tým střední školy z Beverly Hills. Zjistí však, že světy Crenshaw a Beverly Hills jsou diametrálně odlišné.\n\n\nObjednání seriálu bylo oznámeno v květnu 2018. Premiéra úvodní dílu proběhla 10. října 2018 a ještě před ní zakoupila stanice The CW pět dalších scénářů. V listopadu televize oznámila, že seriál získal tři díly navíc, a tedy celosezónní první řadu s celkovým počtem 16 epizod. Objednávka druhé řady byla potvrzena dne 24. dubna 2019, premiéru měla 7. října 2019. O den později stanice oznámila, že objednala pro druhou sérii tři další díly; celkově tak má mít opět 16 epizod. Dne 7. ledna 2020 televize The CW uvedla, že objednává třetí řadu seriálu.\n\n"}
{"id": "1385761", "url": "https://cs.wikipedia.org/wiki?curid=1385761", "title": "Císařka (usedlost na Smíchově)", "text": "Císařka (usedlost na Smíchově)\n\nCísařka je zaniklá usedlost v Praze 5-Smíchově, která stála mezi ulicemi Spiritka a Podbělohorská.\n\nPůvodní vinice v místech Císařky byla nazývána Karmazínka a Zlatá ovce. Roku 1673 vlastnil vinici se stavením císařský malostranský rychtář Ferdinand Lederer. Název „Císařka“ je poprvé doložen roku 1744.\n\nV polovině 18. století již vinice představovala pouze desetinu výměru pozemků, k menší usedlosti s hospodářskými budovami náležely z velké části polnosti. Roku 1840 za vlastnictví Matěje Novotného tvořily dvůr hospodářské budovy a jedna obytná. Ve 30. letech 20. století měl Císařku v majetku Leopold Sachs.\n\nRoku 1938 byla z velké části demolována, polorozbořené chlévy se doslaly po roce 1945 do správy podniku Sady, lesy, zahradnictví. Poslední malý domek zanikl při výstavbě bytového komplexu kolem roku 2007.\n\n\n\n"}
{"id": "1385762", "url": "https://cs.wikipedia.org/wiki?curid=1385762", "title": "Odkaz (seriál)", "text": "Odkaz (seriál)\n\nOdkaz (v anglickém originále Legacies) je americký fantastický televizní seriál, jehož autorkou je Julie Plec. Vysílán je na stanici The CW od 25. října 2018. Jedná se o spin-off seriálu \"The Originals\".\n\nNa Salvatore School for the Young and Gifted dospívá další generace nadpřirozených bytostí. Chtějí být hrdiny, musí však bojovat se svou přirozeností, do které se narodili. Ústřední postavou je Hope Mikaelson, která v sobě mísí krev jak upírů a vlkodlaků, tak i čarodějek.\n\n\n\n\nV srpnu 2017 se poprvé začalo mluvit o produkci spin-offu seriálu \"The Originals\", který by se soustředil na Hope Mikaelson, dceru Klause Mikaelsona a Hayley Marshall. V lednu 2018 byl objednán pilotní díl a v květnu 2018 objednala stanice The CW pro svoji televizní sezónu 2018–2019 první řadu seriálu. V červnu 2018 bylo oznámeno, že pilotní díl bude vysílán 25. října 2018. Počátkem října 2018 stanice The CW uvedla, že pro seriál objednala další tři scénáře, ke kompletnímu objednání tří epizod došlo o měsíc později; první řada tak čítá 16 dílů.\n\nV březnu 2018 bylo oznámeno, že Matt Davis si znovu zahraje roli Alarica Saltzmana a Danielle Rose Russell roli Hope Mikaelson. Zveřejněna byla i informace, že se objeví také Aria Shahghasemi, který v \"The Originals\" ztvárnil Hopeina kamaráda Landona. Na červencovém Comic-Conu bylo oznámeno, že Paul Wesley bude režírovat jednu z epizod a že v první řadě seriálu se objeví Zach Roerig. Steven R. McQueen si objevil ve třetím díle seriálu v roli Jeremyho Gilberta.\n\nÚvodní díl seriálu měl premiéru 25. října 2018. Dne 31. ledna 2019 bylo ohlášeno, že seriál získal druhou řadu, která měla premiéru dne 10. října 2019. Dne 7. ledna 2020 televize The CW uvedla, že seriál bude mít třetí řadu.\n\n"}
{"id": "1385763", "url": "https://cs.wikipedia.org/wiki?curid=1385763", "title": "Kuzněčik", "text": "Kuzněčik\n\nKuzněčik (, doslova \"kobylka\"), oficiálně standardizována v rámci standardů GOST Společenství nezávislých států jako součást GOST R 34.12-2015, je bloková šifra s velikostí bloku 128 bitů a délkou klíče 256 bitů. V širším kontextu Internetu ji dále standardizuje RFC 7801 pod anglickým názvem . Šifra je založena na substitučně-permutační síti a vytváření rundovních klíčů je založené na Feistelově síti. Má deset rund. \n\nAutory šifry jsou ruská společnost InfoTeKS a Federální služba bezpečnosti Ruské federace. Mezi software, který ji volitelně používá, patří VeraCrypt, nástroj pro transparentní šifrování disků.\n\n"}
{"id": "1385768", "url": "https://cs.wikipedia.org/wiki?curid=1385768", "title": "Josef Rejsek", "text": "Josef Rejsek\n\nJméno a příjmení Josef Rejsek mělo více osobností:\n\n"}
{"id": "1385774", "url": "https://cs.wikipedia.org/wiki?curid=1385774", "title": "Organolithné sloučeniny", "text": "Organolithné sloučeniny\n\nOrganolithné sloučeniny jsou skupinou organokovových sloučenin, které mají v molekule jeden či více atomů lithia vázaných na uhlíkové atomy. Jsou významnými reaktanty v organické syntéze; často se používají k přenosu organické skupiny nebo atomu lithia na substráty deprotonací nebo nukleofilní adicí. V průmyslu se používají na zahájení aniontové adiční polymerizace, při níž se vyrábějí různé elastomery. Organolithné sloučeniny rovněž nacházejí využití při asymetrické syntéze při výrobě léčiv.\n\nVzhledem k velkému rozdílu elektronegativity mezi atomy uhlíku a lithia má vazba C-Li iontový charakter. Díky tomu jsou organolithná činidla dobrými nukleofily a silnými zásadami. Pro laboratorní použití je komerčně dostupných mnoho takovýchto látek ve formě roztoků.\n\nOrganolithné sloučeniny jsou velmi reaktivní a někdy i samozápalné.\n\nOrganolithné sloučeniny začali v roce 1930 studovat Karl Ziegler, Georg Wittig a Henry Gilman. Zjistili, že použití organolithných sloučenin často vede k vyšším rychlostem i výtěžnostem reakcí než použití Grignardových činidel.\nOd této doby organolithné sloučeniny v mnoha případech nahradily Grignardova činidla. Následující výzkum byl zaměřen na povahu vazby uhlík-lithium, strukturní studium organolithných komplexů, chirální organolithná činidla a asymetrickou syntézu.\n\nI když se jednoduché alkyllithné sloučeniny obvykle popisují jako monomery RLi, tak existují jako shluky (oligomery) nebo polymery. Míra shlukování záleží na organickém substituentu a na přítomnosti dalších ligandů. Tyto struktury byly zjištěny mnoha metodami, mezi něž patří Li, Li a C NMR spektroskopie a rentgenová difrakční analýza a následně potvrzeny metodami výpočetní chemie.\n\nNa základě vysokého rozdílu elektronegativity mezi uhlíkem a lithiem lze očekávat značnou polaritu této vazby; některé organolithné sloučeniny ovšem vykazují vlastnosti nepolárních látek jako je například rozpustnost v nepolárních rozpouštědlech. I když z většiny dat vyplývá iontová povaha vazby C-Li, uvažuje se o tom, že by mohla mít slabě kovalentní charakter.\n\nOrganolithné sloučeniny, podobně jako jiné látky s polárními podjednotkami, vytvářejí shluky.\nTvorba těhto shluků je ovlivňována elektrostatickými interakcemi, koordinací mezi lithiem a okolními molekulami rozpouštědla a sterickými efekty.\n\nZákladní stavební jednotkou při utváření složitějších struktur představuje karbaniontové centrum interagující s Li trojúhelníkem.\n\nBěžné amidy lithia, například bis(trimethylsilyl)amid lithný a diisopropylamid lithný, také podléhají shlukování. Amidy lithia zaujímají v nekoordinačních rozpouštědlech v pevném skupenství polymerní žebříkovitou strukturu a v etherových rozpouštědlech se vyskytují jako dimery. Za přítomnosti silně donujících ligandů se vytvářejí tri- nebo tetramerní lithiová centra.; například LDA ( diisopropylamid lithný) se v THF vyskytuje převážne v dimerní formě. Struktura běžnějších amidů lithia, například LDA a hexamethyldisilazidu lithného (LiHMDS) byla podrobně zkoumána pomocí NMR spektroskopie.\nDalší významnou skupinou organolithných sloučenin jsou silyllithné sloučeniny, často využívané při syntézách organokovových komplexů a polysilanových dendrimerů. Na rozdíl od alkyllithných sloučenin většina silyllithných činidel v pevném skupenství monomerní struktury koordinované s molekulami rozpouštědla, například THF, a jen u několika málo silyllithných sloučenin byly popsány vícenásobné shluky. Tento rozdíl může být způsoben způsobem přípravy, sterickými jevy způsobenými velkými alkylovými substituenty na křemíkovém atomu, a také menší polaritou vazby Si-Li. Koordinované molekuly rozpouštědla lze odstranit přidáním silně donujících činidel, jako jsou TMEDA a (−)-spartein.\n\nPři určování struktury v roztocích elze zcela spoléhat na strukturní informace o organolithných shlucích v pevném skupenství získané u jejich krystalové struktury, jelikož mohou tyto látky v roztocích zaujímat odlišné struktury. V některých případech může být navíc obtížné ztískat je v krystalické podobě. Studium struktury roztoků organolithných činidel a meziproduktů obsahujících lithium je však značně užitečné k pochopení jejich reaktivity. Velmi užitečnou metodou pro studium struktury organolithných shluků v roztocích je NMR spektroskopie. U alkyllithných sloučenin lze k určení počtu atomů lithia interagujících s karbaniontovými centry, a zda jsou tyto interakce statické či dynamické, použít C-Li \"J\" párování. Separate NMR signals can also differentiate the presence of multiple aggregates from a common monomeric unit. \n\nStrukturu organolithných sloučenin může ovlivnit přítomnost Lewisovy zásady jako například tetrahydrofuranu (THF), diethyletheru (EtO), tetramethylethylendiaminu (TMEDA) nebo hexamethylfosforamidu (HMPA). Zvláštním případem je methyllithium, u něhož při rozpuštění v diethyletheru nebo HMPA nedochází k zániku tetramerní struktury. THF deagreguje hexamertní butyllithium, poté převažuje tetramer; ΔG přeměny tetrameru na dimer je přibližně 46 kJ/mol. TMDA také způsobuje chelaci lithných kationtů v \"n\"-butyllithiu a vytváří solvatované dimery jako je [(TMEDA) LiBu-n)]. U fenyllithia bylo zjištěno, že se v krystalizované solvatované etherové formě vyskytuje jako zkřivený tetramer a v etherovém roztoku jako směs dimeru a tetrameru.\n\nStruktura, a tedy i jejich reaktivita, se mění v závislosti na chemickém prostředí. Jedním z problému je to, jestli existuje nějaký vztah mezi mírou shlukování a reaktivitou organolithných sloučenin. Původně se předpokládálo, že jednodušší shluky (jako jsou monomery) jsou reaktivnější u alkyllithných sloučenin. Byly však objeveny také reakce, u kterých je reaktivní látkou také dimer nebo jiný oligomer a u lithných amidů (například LDA) jsou běžné reakce založené na dimerech. Několik studií kinetiky reakcí v roztocích řízených LDA ukázalo, že jednodušší shluky enolátů nemusejí nutně mít vyšší reaktivitu.\n\nReaktivitu organolithných sloučenin zvyšují rovněž některé Lewisovy zásady;\nJako příklad lze uvést TMEDA, jenž zvyšuje rychlost i výtěžnost mnoha reakcí organolithných sloučenin. Vzhledem k alkyllithným sloučeninám funguje TMEDA jako donorový ligand, snižuje úroveň shlukování, a zvyšuje nukleofilitu těchto látek.\nTMEDA ovšem nefunguje vždy jako donorový ligand lithného kationtu, obzvláště za přítomnosti aniontových kyslíkových a dusíkových center, například s LDA a LiHMDS interaguje jen slabě i v uhlovodíkových rozpouštědlech bez „soutěžících“ donorových ligandů.\nU lithiace iminů, kde je THF silným donorovým ligandem pro LiHMDS, slabě interagující TMEDA snadno disociuje z LiHMDS, což vede ke vzniku dimerů LiHMDS, které jsou reaktivnější. U LiHMDS tedy TMEDA nezvyšuje reaktivitu snížením stupně shlukování. TEDA také na rozdíl od jednoduchých alkyllithných sloučenin nezpůsobuje deagregaci lithio-acetofenolátu rozpuštěného v tetrahydrofuranu (THF).\nPřidání HMPA k amidům lithia, jako jsou LiHMDS a LDA, v THF často vede ke vzniku směsi shluků monomerů a dimerů. Poměr množství dimerů a monomerů se však nezmění přidáním HMPA a pozorovaný nárust reaktivity tak není výsledkem deagregace. Mechanismus zvyšování reaktivity těmito látkami je stále předmětem výzkumu.\n\nVazba C-Li v organolithných sloučeninách je velmi polární; na atomu uhlíku se tak soustřeďuje většina elektronové hustoty a dochází ke vzniku karbaniontu. Organolithné sloučeniny jsou tak silně zásadité a nukleofilní. Nejběžněji se v syntéze využívají jako nukleofilní činidla, silné zásady pro deprotonaci, k zahájení polymerizace, nebo jako výchozí látky pro přípravu ostatních organokovových sloučenin.\n\nU organolithných sloučenin díky jejich nukleofilitě mohou probíhat karbolithiační reakce, kdy je vazba uhlík-lithium naadována na dvojnou nebo trojnou vazbu mezi dvěma uhlíkovými atomy za vzniku nových organolithných sloučenin. Tyto reakce jsou vůbec nejběžněji prováděnými reakcemi organolithných sloučenin. Karbolithiace je důležitá při aniontových polymeračních procesech; \"n\"-butyllithium se používá jako katalyzátor zahajující polymeraci styrenu, buta-1,3-dienu, isoprenu či jejich směsí.\n\nDalším procesem, při němž se využívá této reaktivity, je tvorba karbocyklických a heterocyklických sloučenin intramolekulární karbolithiací. Tato forma aniontové cyklizace má oproti radikálové cyklizaci několik výhod. Předně je možné, aby vzniklý cyklický organolithný meziprodukt reagoval s elektrofily, což je u radikálových meziproduktů často obtížné. Zadruhé jsou aniontové cyklizace mnohdy, například u 5-hexenyllithných sloučenin, více regio- a stereospecifické než radikálové cyklizace. Intramolekulární karbolithiace umožňuje adici alkyl- a vinyllithných sloučenin na trojné a monoalkylsubstituované dvojné vazby. Tuto adici lzte provést i u aryllithných sloučenin, pokud má vzniknout pětičlenný cyklus. Mezi obtížné varianty intramolekulární karbolithiace patří ty s tvorbou tříčlenných a čtyřčlenných cyklů, jelikož mají příslušné cyklické organolithné meziprodukty často sklon k otevírání cyklů. Lithné sloučeniny vzniklé lithium-halogenovou výměnou se cyklizují na vinyllithné produkty. Tyto látky pak dále reagují s elektrofily za tvorby funkcionalizovaných cyklopentylidenových sloučenin.\n\nPříklad intramolekulární karbolithiační reakce je zobrazen zde:\n\nNukleofilní organolithné sloučeniny mohou být adovány na elektrofilní dvojné vazby karbonylových skupin za vytvoření vazby uhlík-uhlík. Mohou reagovat s aldehydy či ketony za vzniku alkoholů. Tyto reakce patří převážně mezi polární adice, kdy nukleofilní organolithná sloučenina atakuje karbonyl v ekvatoriálním směru a vzniká axiální alkohol. Selektivitu reakce lze zlepšit přidáním lithných solí jako je například LiClO.\n\nU sterickými efekty ovlivněných ketonů použití Grignardových činidel často vede k redukci karbonylové skupiny namísto adice. Alkyllithná činidla jsou vůči této redukci méně náchylná, a mohou být použita na přípravu substituovaných alkoholů. Níže je zobrazen příklad adice ethyllithia na adamanton za vzniku terciárního alkoholu.\n\nOrganolithné sloučeniny jsou oproti Grignardovým činidlům lepší také ve schopnosti reagovat s karboxylovými kyselinami na ketony. Tuto reakci lze optimalizovat opatrným kontrolováním množství přidaného organolithného činidla nebo použitím trimethylsilylchloridu k potlačení přebytku organolithného činidla. Běžnějším způsobem syntézy ketonů je adice organolithných sloučenin na Weinrebovy amidy (N-methoxy-N-methyl amidy). Tato reakce poskytuje ketony při přebytku organolithného činidla, a to díky chelataci lithného kationtu mezi N-methoxy- a karbonylový kyslík, čímž vzniká čtyřstěnný meziprodukt, který se v kyselém prostředí dále přeměňuje.\n\nOrganolithné sloučeniny lze také použít k přípravě karboxylových kyselin, a to reakcí s oxidem uhličitým.\n\nPři použití enonových substrátů, kde jsou dvě možná místa, na nichž může proběhnout nukleofilní adice (1,2-adice na karbonylový uhlík nebo 1,4-konjugovaná adice na β uhlík, u většiny reaktivních organolithných sloučenin probíhá přednostně 1,2-adice, je ovšem známo několik způsobů, jak v tomto případě provést konjugovanou adici. Platí, že jelikož je 1,4-adukt termodynamicky upřednostňovaný, tak lze konjugované adice dosáhnout izomerací produktů, obzvláště pokud je lithná sloučenina jen slabým nukleofilem a 1,2-adice je vratná.\nDalší možností je přidání donorových ligandů do reakční směsi, přičemž vznikají heteroatomem stabilizované organolithné sloučeniny, které snázeji podléhají 1,4-konjugované adici než 1,2-adici. Za nepřítomnosti donorového ligandu je lithný kation těsně koordinován na atom kyslíku, ovšem je-li rozpuštěn v HMPA, tak se tato koordinace zeslabuje. Tuto metodu většinou nelze použít k ovlivnění regioselektivity alkyl- a aryllithných činidel.\n\nPomocí organolithných sloučenin lze rovněž, často za přítomnosti chirálních ligandů, provádět enantioselektivní nukleofilní adice na karbonylové sloučeniny a jejich deriváty. Takovéto reakce mají značné využití při průmyslové výrobě léčiv. Příkladem může být syntéza látky Efavirenz, inhibitoru reverzní transkriptázy používaného proti HIV. Acetylid lithný je adován na prochirální keton za vzniku chirálního alkoholu. Struktura aktivního reakčního meziproduktu v roztoku byla určena pomocí NMR spektroskopie a v pevném skupenství pomocí rentgenové krystalografie a bylo zjištěno, že tato látka vytváří krychlový 2:2 tetramer.\n\nOrganolithná činidla mohou sloužit jako nukleofily a podstupovat S2 reakce s alkyl- a allylhalogenidy.\nI když jsou považovány za reaktivnější alkylační činidla oproti Grignardovým činidlům, tak je jejich využití stále omezené kvůli vedlejším reakcím jako jsou radikálové reakce nebo výměna kovu a halogenu. Organolithná činidla používaná při S2 reakcích jsou většinou více stabilizována, méně zásadité a méně shluknuté; patří k nim například heteroatomy stabilizovaná aryl- nebo allyllithné sloučeniny. Rychlost a výtěžnost těchto reakcí lze zvýšit přidáním HMPA a reaktivita aryllithných sloučenin může být vylepšena pomocí draselných alkoxidů. Organolithná činidla mohou též nukleofilně reagovat s epoxidy za vzniku alkoholů.\n\nOrganolithné sloučeniny jsou značně zásadité. \"Terc\"-butyllithium s třemi slabě elektronově donorovými alkylovými skupinami, je nejsilnější komerčně dostupnou zásadou (pK = 53). Tato skutečnost vede k tomu, že kyselostní proton na -OH, -NH a -SH skupinách je často chráněn za přítomnosti organoltithných sloučenin. K běžně používaným lithným zásadám patří alkyllithné sloučeniny jako jsou \"n\"-butyllithium a dialkylamidy lithia (LiNR). Činidla s objemnými substituenty jako jsou například diisopropylamid lithný (LDA) a bis(trimethylsilyl)amid lithný (LiHMDS) jsou pro nukleofilní adici často stericky ovlivněné, a tedy více selektivní k deprotonaci. Lithné dialkylamidy (LiNR) se často používají na přípravu enolátů a na aldolové reakce. Reaktivita a selektivita těchto zásad je často ovlivněna přítomností dalších iontů a druhem rozpouštědla. \n\nMetalace za použití organolithných činidel, také známá jako lithiace nebo lithium-vodíková výměna, se provádí pomocí organolithných, nejčastěji alkyllithných, sloučenin. Dochází k odštěpení protonu a jeho nahrazení lithným kationtem:\n\nK obvyklým lithiačním činidlům patří izomery butyllithia. \"Terc\"-butyllithium a \"sec\"-butyllithium jsou reaktivnější než \"n\"-butyllithium, jsou však také dražší a hůře se skladují.\n\nLithiace je běžným způsobem přípravy řady organolithných sloučenin. Pozice, na níž k metalaci dojde, je nejvíce ovlivněna kyselostí vazby C-H. Často k&ní dochází na pozici α vzhledem ke skupinám snižujícím elektronovou hustotu, jelikož stabilizují elektronovou hustotu aniontu. Řídicí skupiny u aromatických a heterocyklických sloučenin poskytují místa k regioselektivní metalaci; řízená orthometalace je jednou z důležitých metalačních reakcí. Metalované sulfonové, acylové a α metalované amidové skupiny jsou významnými meziprodukty v chemických syntézách. Metalací allyletherů alkyllithnými sloučeninami nebo LDA vzniká anion na α pozici vzhledem ke kyslíku, a následně může dojít k 2,3-Wittigově přesmyku. Přidáním donorových ligandů jako například TMEDA a HMPA lze zvýšit rychlost metalace a rozšířit spektrum možných substrátů. Chirální organolithné lze získat asymetrickou metalací.\n\nŘízená orthometalace je významnou metodou při syntéze regiospecificky substituovaných aromatických sloučenin. Tento způsob lithiace je díky své regioselektivitě často vhodnější než elektrofilní aromatická substituce. Při reakci nejprve organolithné činidlo způsobí deprotonaci na pozici α přímo metalující skupiny na aromatickém kruhu. Touto skupinou je obvykle funkční skupina s heteroatomem, která je Lewisovou zásadou a může se koordinovat na lithný kation, jenž je Lewisovou kyselinou. Tímto vzniká komplexem indukovaný efekt blízkosti, který řídí deprotonaci na pozici α za vzniku aryllithné sloučeniny, která dále může reagovat s elektrofily. K nejúčinějším přímo metalujícím skupinám patří amidy, karbamáty, sulfony a sulfonamidy. Jsou to skupiny silně snižující elektronovou hustotu, které zvyšují kyselost alfa protonů v benzenovém jádru. Za přítomnosti dvou takovýxh skupin dochází k metalaci v pozici \"ortho\" vzhledem k silnější řídicí skupině, byly však pozorovány i smíšené produkty. U mnoha heterocyklů obsahujících kyselostní protony může rovněž proběhnout ortho metalace. U heterocyklických sloučenin s nízkou elektronovou hustotou se většinou používají lithiumamidové zásady jako je LDA, jelikož alkyllithné sloučeniny vyvolávají u těchto heterocyklů spíše adici než deprotonaci. U některých komplexů arenů s přechodnými kovy, jako je například ferrocen, atom kovu přitahuje elektronovou hustotu z arenu, což vede k vyšší kyselosti aromatických protonů a jejich připravenosti na ortho metalaci.\n\nAdice draselného alkoxidu na alkyllithnou sloučeninu výrazně navýší její zásaditost. Nejběžnější takové superbáze se připravují adicí KOtBu na butyllithium a často se označují zkratkou „LiCKOR“. Jedná se o značně reaktivní a často i stereoselektivní činidla. Při níže zobrazené reakci LiCKOR vytváří metalací a následnou lithium-kovovou výměnou stereospecifické krotylborátové sloučeniny.\n\nEnantiomerně obohacené organolithné sloučeniny lze získat asymetrickou metalací prochirálních substrátů. Asymetrická indukce vyžaduje přítomnost chirálního ligandu jako je (−)-spartein. Enantiomerní poměr chirálních organolithných sloučenin je často ovlivněn rozdíly v rychlosti deprotonace. V níže zobrazeném příkladu dochází reakcí \"N\"-Boc-\"N\"-benzylaminu s \"n\"-butyllithiem za přítomnosti (−)-sparteinu ke vzniku jednoho z enantiomerů produktu s vysokým enantiomerním přebytkem. Opačný enantiomer lze získat ransmetalací s trimethylcínchloridem.\n\nLithné enoláty se dají připravit deptrotonací vazby C-H v α pozici ke karbonylovým skupinám organolithných sloučenin. Používají se jako nukleofily pri reakcích vytvářejících vazbu uhlík-uhlík jako jsou například alkylace a aldolová kondenzace. Jsou rovněž významnými meziprodukty při syntéze silylenoletherů.\n\nTvorbu lithných enolátů lze popsat jako acidobazickou reakci, při níž poměrně kyselý proton z α poztice vzhledem ke karbonylové skupině (pK = 20-28 v DMSO) reaguje s organolithnou zásadou. Používají se silné, nenukleofilní, zásady, obzvláště lithné amidy jako LDA, LiHMDS a LiTMP. Nejčastějšími rozpouštědly při těchto reakcích jsou tetrahydrofuran (THF) a dimethylsulfoxid (DMSO).\n\nStereochemie a mechanismus tvorby lithných enolátů je mezi chemiky objektem silného zájmu. Stereochemii zde ovlivňuje mnoho fatktorů, například sterické efekty, druh rozpouštědla, polární aditiva a druh organolithné zásady. Z mnoha modelů používaných k vysvětlení a předpovídání selektivity ve stereochemii lithných enolátů je Irelandův model.\n\nV tomto modelu reaguje monomerní LDA s karbonylovým substrátem za vzniku cyklického meziproduktu Zimmermanova-Traxlerova typu. Mezi produkty převažuje (\"E\")-enolát, jelikož při vzniku (\"Z\")-enolátového meziproduktu dochází k neupřednostňovaným \"syn-pentanovým\" interakcím.\n\nPřidáním polárních aditiv jako například HMPA nebo DMPU dojde k upřednostnění (\"Z\")-enolátu. Podle Irelandova modelu se tyto donorové ligandy koordinují na lithné kationty a interakce lithia s karbonylovým kyslíkem jsou tak omezeny a meziprodukt je slaběji vázán. Podíl (\"Z\")-enolátů se taktéž zvyšuje při použití lithjných zásad s objemnějšími postranními řetězci (jako je například LiHMDS). Mechanismus, kterým tyto látky obracejí stereoselektivitu je však stále neznámý.\n\nBylo provedeno několik ověření Irelandova modelu, jelikož tento model zobrazuje organolithné sloučeniny v přechodném stavu jako monomery. Ve skutečnosti bylo v roztocích lithných enolátů pozorováno mnoho organolithných shluků a může tak být obtížné určit, který shluk v roztoku je skutečnou reagující látkou.\n\nLithium-halogenová výměna je reakce mezi organohalogenidem a organolithnou sloučeninou, obecná rovnice je {R-Li} + R'-X → {R-X} + R'-Li. Objevili ji nezávisle na sobě Henry Gilman a Georg Wittig koncem 30. let 20. století.\n\nO mechanismu lithium-halogenové výměny se stále spekuluje. Jeden z navržených mechanismů je nukleofilní proces, při němž vzniká vratný meziprodukt v podobě „ate-komplexu“. Byl izolován jodovaný „ate-komplex“ bis(pentafluorofenyl)lithia s TMEDA a podařilo se zjistit i jeho strukturu, a to pomocí rentgenové krystalografie. Tento komplex dále reagoval s elektrofily za vzniku pentafluorofenyljodidu a fenyllithia (CHLi). Řada kinetických studií rovněž podporuje nukleofilní mechanismus, kdy karbanion vytvořený z organolithné sloučeniny atakuje halogenový atom arylhalogenidu.\nDalší možný mechanismus spočívá v přesunu jednoho elektronu a tvorbě radikálů; při reakcích sekundárních a terciárních alkyllithných sloučenin s alkylhalogenidy byly EPR spektroskopií detekovány radikály, není však jasné, zda jsou tyto radikály meziprodukty této reakce či nikoliv.\nStudium mechanismu lithium-halogenové výměny je ztíženo tvorbou shluků organolithných sloučenin.\n\nLithium-halogenová výměna probíhá velmi rychle. Často je rychlejší než nukleofilní adice a někdy dokonce rychlejší než přenos protonu. V níže uvedeném příkladu je výměna lithia a halogenu v podstatě okamžitá a překonává i přesun protonu z methanolu na \"terc\"-butyllithium. Alkenový hlavní produkt se vytváří s více než 90% výtěžností.\n\nTato reakce je vhodná pro přípravu nových organolithných sloučenin. Rychlost výměny za jinak stejných podmínek obvykle roste s protonovým číslem halogenu. Alkyl- a arylfluoridy s organolihnými sloučeninami obvykle nereagují. Lithium-halogenová výměna je kineticky ovládána a její rychlost je ovlivňována hlavně stabilitou karbaniontových meziproduktů (sp > sp2 > sp3) organolithných činidel; zásaditější terciární organolithné sloučeniny jsou nejreaktivnější a budou reagovat s primárními alkylhalogenidy (obvykle bromidy či jodidy) za vzniku stabilnějších organolithných sloučenin. Lithium-halogenová výměna se tak nejčastěji používá na přípravu vinyl-, aryl- a primárních alkyllithných sloučenin. Lze ji rovněž usnadnit stabilizací karbaniontu přítomností alkoxyskupin nebo heteroatomů; tato metoda je obzvlášť užitečná pro přípravu funkcionalizovaných lithných sloučenin, které by nevydržely tvrdší podmínky nutné při redukci kovovým lithiem. Substráty jako například vinyl halogenidy často procházejí touto výměnou se zachováním stereochemie dvojné vazby.\n\nNíže je zobrazen příklad využití lithium-halogenové výměny při syntéze morfinu. \"N\"-utyllithium je použito k provedení lithium-halogenové výměny s bromidem. Nukleofilní karbaniontové centrum rychle provádfí karbolithiaci dvojné vazby za vzniku aniontu stabilizovaného sousední sulfonovou skupinou. Intramolekulární S2 reakcí aniontu vzniká cyklický základ molekuly morfinu.\n\nLithium-halogenová výměna je důležitou součástí Parhamovy cyklizace. V této reakci reaguje arylhalogenid (obykle jodid či bromid) s organolithnou sloučeninou za vzniku lithiované arenové sloučeniny. Pokud má aren postranní řetězec s elektrofilní částí, pak karbanion připojený na lithium projde intramolekulárním nukleofilním atakem a zcyklizuje se; tato reakce je vhodná například na přípravu heterocyklických sloučenin. V níže zobrazeném příkladě je Parhamova cyklizace použita k přípravě isokyanátu z isoindolinonu, který je následně převeden na nitron. Nitrony dále reagují s radikály a lze je využít jako „spinové pasti“ ke studiu biologických radikálových procesů.\n\nOrganolithná činidla se často používají k přípravě dalších, většinou organokovových, sloučenin transmetalací. Organické sloučeniny cínu, mědi, křemíku, boru, fosforu a síry a také organické sloučeniny ceru se často připravují reakcí organolithného činidla s&nbso;odpovídajícím elektrofilem, například:\n\nMezi obvyklé druhy trasmetalace patří výměny typuLi/Sn, Li/Hg a Li/Te, které probíhají rychle i při nízkých teplotách. Výhoda Li/Sn výměny spočívá v tom, že u trialkylstannanových meziproduktů probíhá několik vedlejších reakcí a vzniklé n-BuSn vedlejší produkty nereagují s alkyllithnými sloučeninami. V následujícím případě vinylstannan, připravený z terminálního alkenu, vytváří vinyllithium transmetalací s \"n\"-BuLi:\n\nOrganolithné sloučeniny lze také použít na přípravu organozinkových sloučenin transmetalací se zinečnatými solemi.\n\nReakcí alkyllithných sloučenin s měďnými halogenidy se dají připravit lithné diorganokupráty. Vzniklé sloučeniny jsou obecně méně reaktivní vůči aldehydům a ketonům než organolithná či Grignardova činidla.\n\nVětšina jednodušších alkyllithných činidel a běžnějších lithných amidů je komerčně dostupná v řadě roztoků o různých koncentracích. Lze je rovněž připravit v laboratoři. Níže jsou popsány některé obvyklé způsoby přípravy organolithných sloučenin.\n\nRedukcí alkyl- či arylhalogenidů kovovým lithiem lze získat jednoduché alkyl- a aryllithné sloučeniny, obecně:\n\nPrůmyslová výroba organolithných sloučenin se provádí za využití výše uvedeného postupu s přídavkem alkylchloridu a kovového lithia obsahujícího 0,5 až 2 % sodíku. Reakce probíhá radikálovým mechanismem, který je iniciován a urychlován sodíkem. Tento proces je značně exotermní. Níže je zobrazen příklad přípravy funkcinalizované organolithné sloučeniny za použití lithia jako redukčního činidla: Někdy se do lithia, ve formě jemného prášku, přidávají některé katalyzátory, jako například naftalen nebo 4,4’-di-\"t\"-butylbifenyl (DTBB).\nKovovým lithiem lze redukkovat i organosulfidy. Redukce organosulfidů je užitečná pro přípravu funkcionalizovaných organolithných činidel, jako jsou alfa-lithio ethery, sulfidy a silany.\n\nDalším způsobem přípravy organolithných sloučenin je metalace (lithium-vodíková výměna). Pozice, na které k ní dojde, je ovlivňována relativní kyselostí vodíkových atomů.\n\nMetalace je nejběžnější metodou přípravy organolithných sloučenin, jelikož koncový vodíkový atom na \"sp\" uhlíku je značně kyselý a snadno se deprotonuje. U aromatických sloučenin je pozice lithiace určována též řídícími efekty vytvářenými substituenty. K nejúčinnějším řídícím substituentovým skupinám patří alkoxyskupiny, amidové skupiny, sulfoxid a sulfonyl; metalace často probíhá na \"ortho\" pozici vzhledem k těmto substituentům. U heteroaromatických sloučenin obykle k metalaci dochází na \"ortho\" pozici vzhledem k heteroatomu.\n\nOrganolithné sloučeniny lze získat rovněž lithium-halogenovou výměnou.\n\nNa přípravu nových organolithných sloučenin halogenovou výměnou se nejčastěji používají \"terc-\"butyllithium a \"n-\"butyllithium. Tento postup se většinou využívá k přeměně aryl- a alkenyljodidů a bromidů s \"sp2\" uhlíky na odpovídající organolithné sloučeniny. Reakce probíhá velmi rychle a obvykle se provádí při teplotách -60 až -120 °C.\n\nČtvrtou metodou příptavy organolithných sloučenin je transmetalace. Tímto způsobem se dá připravit vinyllithium.\n\nV Shapirově reakci reagují dva ekvivalenty silné organolithné zásady s \"p\"-tosylhydrazonem za vzniku vinyllithia nebo, po odstranění lithia, alkenového produktu.\n\nOrganolithné sloučeniny jsou značně reaktivní a vyžadují speciální skladovací postupy. Často jde o žíravé a hořlavé látky, někdy i o samozápalné. Alkyllithná činidla také často podléhají tepelnému rozkladu na odpovídající alkylové sloučeniny a hydrid lithný. Organolithné sloučeniny se obvykle skladují při teplotách pod 10 °C. Koncentrace alkyllithných sloučenin se často určuje titrací.\n\nOrganolithná činidla reagují s ethery, které se často používají jako rozpouštědla.\n\n"}
{"id": "1385777", "url": "https://cs.wikipedia.org/wiki?curid=1385777", "title": "Pa-ta-ling", "text": "Pa-ta-ling\n\nMěstys Pa-ta-ling () je městys příslušející do okresu Jen-čching v Pekingu, hlavním městě Čínské lidové republiky. Má rozlohu přibližně 96 čtverečních kilometrů a k roku 2007 v něm žilo přes šest tisíc obyvatel. \nJe turisticky významným cílem, neboť ve zdejších horách Ťün-tu-šan (část pohoří Jen-šan) leží nejnavštěvovanější úsek Velké čínské zdi. Ten pochází původně z roku 1504, z mingského období, ale byl v padesátých létech dvacátého století restaurován a otevřen pro turisty.\n\nPa-taling má dobré železniční spojení s centrem Pekingu, neboť přes něj vede a má v něm nádraží železniční trať Peking – Pao-tchou vedoucí z Pekingského severního nádraží.\n"}
{"id": "1385779", "url": "https://cs.wikipedia.org/wiki?curid=1385779", "title": "Mari Törőcsiková", "text": "Mari Törőcsiková\n\nMari Törőcsiková (* 23. listopadu 1935 Pély, župa Heves) je maďarská divadelní, televizní a filmová herečka, věnovala se rovněž dabingu a namlouvání audioknih.\n\nNarodila se jako Marianne Törőcsiková, jméno si zkrátila v počátcích herecké kariéry, aby si ji diváci nepletli s tehdejší hvězdou Marianne Krencseyovou. Její otec byl ředitel vesnické školy, za války byl v sovětském zajetí. Po jeho návratu Mari chodila na církevní internátní školu v Egeru, klavírní konzervatoř a střední ekonomickou školu, v roce 1958 absolvovala Filmovou a divadelní akademii v Budapešti. Byla stálou členkou souboru národního divadla Nemzeti Színház.\n\nJako studentka debutovala v roce 1955 ve filmu Zoltána Fábriho \"Kolotoč\". Výrazné role ztvárnila také v dílech \"Služka\", \"Ztracený ráj\", \"Skřivánek\", \"Ticho a křik\", \"Měsíční dvůr\", \"Mraveniště\", \"Dny čekání\", \"Kočičí hra\", \"Elektra a její pravda\" a především v psychologickém historickém dramatu \"Kde jste, paní Déryová?\", které v roce 1975 natočil její třetí manžel Gyula Maár. Za hlavní roli stárnoucí herecké hvězdy, která se musí vyrovnávat s problémy v uměleckém i osobním životě, obdržela Törőcsiková cenu za nejlepší herecký výkon na filmovém festivalu v Cannes. Za roli ve filmu \"Větroplach\" byla v roce 1960 oceněna na karlovarském festivalu, kde byla v roce 1992 členkou poroty, na Art Film Festu v Trenčianských Teplicích získala cenu \"Hercova mise\".\n\nByla také uměleckou ředitelkou divadla v Györu, pedagožkou na budapešťské Filmové a divadelní akademii a předsedkyní Svazu maďarských herců. Byla jmenována národní umělkyní, získala dvakrát Kossuthovu cenu (1973 a 1999), velkou cenu Maďarské akademie umění (2017) a čestné občanství města Budapešť, je členkou elitní umělecké společnosti \"Halhatatlanok Társulatának\". \n\n\n"}
{"id": "1385788", "url": "https://cs.wikipedia.org/wiki?curid=1385788", "title": "Heřmánkovický potok", "text": "Heřmánkovický potok\n\nHeřmánkovický potok patří mezi významnější levostranné přítoky řeky Stěnavy v okrese Náchod v Královéhradeckém kraji. Délka toku činí 7,56 km. Plocha povodí je 10,147 km². \n\nHeřmánkovický potok pramení v Javořích horách na jihovýchodním úpatí Čertova vrchu, poblíž hranic s Polskem v těsné blízkosti modré hřebenové turistické stezky, v nadmořské výšce 718 m. Potok následně stéká z hor údolím Vodní důl a míří na jih. Pod Čertovým vrchem, v místě zvaném U Jedle, přibírá zprava kratší potok přitékající Kravím údolím. Dále pokračuje klikatícím se údolím k jihu. Ve výšce 505 m n. m. se potkává s cyklotrasou č. 4002 a přibližně v pátém kilometru vstupuje do intravilánu obce Heřmánkovice. Zde se do něho z levé strany vlévá delší bezejmenný potok, který pramení ve výšce 598 m n. m. Heřmánkovický potok dále protéká obcí Heřmánkovice podél místní komunikace až k jeho zaústění do řeky Stěnavy v nadmořské výšce 395 m. V tomto místě stával Dolní mlýn pod Vrchem (německy \"Bergmühle\"). Mlýn zanikl po druhé světové válce, zůstaly po něm jen zbytky zdiva. \n\nVýškový rozdíl mezi pramenem (718 m n. m.) a ústím (395 m n. m.) činí 323 m na délce 7,56 km. Heřmánkovický potok protéká katastrálním územím obcí Heřmánkovice a Broumov.\n\nNa Heřmánkovickém potoce je nainstalováno automatické hladinoměrné čidlo s dálkovým přenosem dat a umístěna vodočetná lať, ukazující míru povodňového nebezpečí. První stupeň povodňové aktivity (1.SPA), stav bdělosti, je v Heřmánkovicích při výšce vodní hladiny 100 cm, druhý stupeň povodňové aktivity (2.SPA), stav pohotovosti, je při 130 cm a třetí stupeň povodňové aktivity (3.SPA), stav ohrožení, je při 170 cm vodní hladiny potoka.\n\nČidlo bylo nainstalováno v roce 2010 v rámci projektu Varovný systém ochrany před povodněmi pro obce Broumovska. Tento projekt byl spolufinancován Evropskou unií – Fondem soudržnosti a Státním fondem životního prostředí ČR v rámci Operačního programu Životní prostředí.\n\nSprávcem Heřmánkovického potoka je státní podnik Lesy České republiky.\n"}
{"id": "1385789", "url": "https://cs.wikipedia.org/wiki?curid=1385789", "title": "Asenovská pevnost", "text": "Asenovská pevnost\n\nAsenovská pevnost (bulharsky Асенова крепост) představuje pozůstatek starodávné (později středověké) pevnosti nacházející se na skalním útesu zvaném Mohyla (bulharsky Могилата) v údolí řeky Čaja (též Asenica nebo Čepelarská řeka) přibližně 2-3 km jižně od centra města Asenovgrad v Plovdivské oblasti v jižním Bulharsku. Je jedním ze 100 objektů nacházejících se v seznamu: 100 národních turistických objektů Bulharska a má statut kulturní památky. V pevnosti se nachází zachovalý středověký chrám svaté Bohorodičky Petričské.\n\nAsenovská pevnost (Petričská pevnost před přejmenováním podle cara Ivana Asena II.) fungovala jako pevnost od pozdní doby železné až do 15. století. Je položena na nepřístupném skalním útesu nad údolím řeky Čaja v horském průsmyku, který spojuje Thrákii s Egejským mořem. Jediný přístup k útesu je možný od jihozápadu a tak tato část bývala i nejvíce chráněna. První archeologické nálezy z tohoto místa pocházejí ze starší doby železné a dokazují, že první toto místo jako pevnost používali již Thrákové.\n\nBudování středověké pevnosti probíhalo ve třech etapách v 9., 11. a 13. století, přičemž výstavba z jedenáctého století je první o které se vedly pravidelné písemné záznamy. Tehdy se pevnost připomínala pod názvem Opevněná osada Petrič. V tomto období byla postavena na místě i první náboženská stavba, kterou byla malá kaple. Největší zásluhu na výstavbě pevnosti má car Ivan Asen II., který v 13. století začal nejrozsáhlejší etapu výstavby, včetně velké pevnostní zdi, chránící místo od jihozápadu. Ivan Asen II. dal také postavit do současné doby zachovalý dvoupatrový chrám svaté Bohorodičky Petričské. Pevnost byla zničena jako důsledek bratrovražedné války mezi dvěma znepřátelenými syny (Sulejmanem a Musoma) sultána Bajezida I. po jeho smrti v roce 1403, kdy po Musově kapitulaci byla zbořena téměř do základů.\n\nPevnost je dobře prozkoumána, je restaurována a konzervovaná a přístupná návštěvníkům. \n"}
{"id": "1385790", "url": "https://cs.wikipedia.org/wiki?curid=1385790", "title": "Červený chrám (Peruštica)", "text": "Červený chrám (Peruštica)\n\nČervený chrám (bulharsky Червената църква/Червената черква „Света Богородица“) představuje zbytky raně křesťanského chrámu u města Peruštica v Plovdivská oblasti v jižním Bulharsku.\n\nByl realizován jako stavba ve tvaru čtyřkonchální baziliky mezi 4. a 6. stoletím, nejpravděpodobněji v období panování byzantského císaře Anastasios I. Je jediným křesťanským chrámem na světě, kde byl oltář prvoplánově otočen k severu, což souvisí s ranými křesťanskými bohoslužbami, které se nejprve sloužily v původních chrámech uctívání boha Mitry. V každé ze čtyř stran vysoké vnitřní síně se nacházel polocylindrický výklenek krytý kupolí. V severní části chrámu byl umístěn bazén, který byl obložen mozaikami z růžového mramoru, který sloužil nejprve jako lázně a později jako křtitelnice. Chrám býval zevnitř velmi bohatě vyzdoben malbami a mozaikami. Do dnešních dnů se zachovaly pouze jeho části, které byly v roce 2013 zakonzervovány.\n\nZbytky chrámu se nacházejí přibližně kilometr od města Peruštica a zhruba 20 km jihozápadně od oblastního města Plovdiv.\n"}
{"id": "1385792", "url": "https://cs.wikipedia.org/wiki?curid=1385792", "title": "John Treacy", "text": "John Treacy\n\nJohn Treacy (* 4. června 1957 Villierstown) je bývalý irský vytrvalec a od roku 1999 předseda organizace Sport Ireland.\n\nJe dvojnásobným mistrem světa v přespolním běhu z let 1978 a 1979, na domácí půdě v roce 1979 v Limericku navíc získal stříbro v závodě družstev. Na mistrovství Evropy v atletice 1978 obsadil čtvrté místo v závodě na 5000 m a 11. místo na 10 000 m. Na olympijských hrách 1980 skončil sedmý na desetikilometrové trati a závod na pět kilometrů nedokončil, když v závěru rozběhu zkolaboval z horka. Na olympijských hrách 1984 získal stříbrnou medaili v maratónu a v závodě na 10 000 metrů skončil na devátém místě. Na mistrovství Evropy v atletice 1986 skončil šestý na deset kilometrů, na mistrovství světa v atletice 1987 byl ve finále pětky třináctý, na olympiádě 1988 nedoběhl do cíle a na olympiádě 1992 obsadil 51. místo. Vyhrál Losangeleský maratón 1992 a Dublinský maratón 1993. V roce 2009 byl uveden do Síně slávy irské atletiky.\n\n\n\n \n"}
{"id": "1385793", "url": "https://cs.wikipedia.org/wiki?curid=1385793", "title": "Úrvalsdeild 1916", "text": "Úrvalsdeild 1916\n\nÚrvalsdeild 1916 byl 5. ročník nejvyšší islandské fotbalové ligy. Počtvrté zvítězil Knattspyrnufélagið Fram.\n"}
{"id": "1385795", "url": "https://cs.wikipedia.org/wiki?curid=1385795", "title": "Úrvalsdeild 1917", "text": "Úrvalsdeild 1917\n\nÚrvalsdeild 1917 byl 6. ročník nejvyšší islandské fotbalové ligy. Popáté zvítězil Knattspyrnufélagið Fram.\n\nGunnar Thorsteinsson (Fram) – 4\n"}
{"id": "1385797", "url": "https://cs.wikipedia.org/wiki?curid=1385797", "title": "Úrvalsdeild 1918", "text": "Úrvalsdeild 1918\n\nÚrvalsdeild 1918 byl 7. ročník nejvyšší islandské fotbalové ligy. Pošesté zvítězil Knattspyrnufélagið Fram.\n\nFriðþjófur Thorsteinsson (Fram) – 12\n"}
{"id": "1385798", "url": "https://cs.wikipedia.org/wiki?curid=1385798", "title": "Charmed (seriál, 2018)", "text": "Charmed (seriál, 2018)\n\nCharmed je americký fantastický televizní seriál. Jeho autorkami je trojice Jennie Snyder Urman, Jessica O'Toole a Amy Rardin. Vysílán je na stanici The CW od 14. října 2018. Jedná se o reboot seriálu \"Čarodějky\" z let 1998–2006.\n\nTři sestry, Macy, Mel a Maggie, po smrti své matky zjistí, že společně tvoří trojici mocných čarodějek, které bojují proti nadpřirozeným démonům a které svoji sílu používají k ochraně lidí.\n\n\nÚvodní díl seriálu \"Charmed\" byl premiérově odvysílán 14. října 2018. Dne 31. ledna 2019 byla objednána druhá řada, jejíž první díl byl uveden 11. října 2019. Dne 7. ledna 2020 televize The CW uvedla, že objednává třetí řadu seriálu.\n\n"}
{"id": "1385803", "url": "https://cs.wikipedia.org/wiki?curid=1385803", "title": "Parlamentní institut", "text": "Parlamentní institut\n\nParlamentní institut je organizační složkou Kanceláře Poslanecké sněmovny, která plní úkoly vědeckého, informačního a vzdělávacího střediska pro Poslaneckou sněmovnu, její orgány, poslance a Kancelář Poslanecké sněmovny, pro Senát, jeho orgány, senátory a Kancelář Senátu.\n\nParlamentní institut je rozdělen na tři oddělení s různým zaměřením, která však spolu často spolupracují, zejména v rámci poskytování školení a seminářů pro členy parlamentu a veřejnost.\n\nParlamentní institut se zabývá zejména podpůrnou činností Poslanecké sněmovny a Senátu, jakož i jejich orgánů, či jednotlivých poslanců a senátorů. Především:\n\nParlamentní institut rovněž pro nově zvolené členy Parlamentu, kteří nemají předchozí zkušenosti s výkonem mandátu, organizuje semináře se zaměřením na práci Poslanecké sněmovny a Senátu a na výkon mandátu poslance a senátora.\n\nVedle těchto interních seminářů realizuje Parlamentní institut semináře pro zahraniční poslanecké delegace a pro delegace úředníků jiných parlamentů, které se přijíždějí seznámit s demokratickým parlamentarismem v rámci projektů organizovaných Evropskou unií nebo jinými mezinárodními organizacemi.\n\nCenu Františka Ladislava Riegra uděluje předseda Poslanecké sněmovny za nejlepší kvalifikační práce, které se věnují parlamentarismu. Cílem soutěže je popularizace výzkumu parlamentarismu a jeho historie mezi studenty vysokých škol. Předseda Poslanecké sněmovny oceňuje vítěze soutěže na základě doporučení komise, v níž jsou odborníci na historii, politologii, právo a legislativu. Členové komise posuzují myšlenkovou originalitu práce, náročnost výzkumu, rozsah využitých pramenů a literatury i práci s nimi nebo přínos pro současný stav bádání v této oblasti společenských věd.\n\n"}
{"id": "1385805", "url": "https://cs.wikipedia.org/wiki?curid=1385805", "title": "In the Dark (americký seriál)", "text": "In the Dark (americký seriál)\n\nIn the Dark je americký komediálně-dramatický televizní seriál. Jeho autorkou je Corinne Kingsbury. Vysílán je na stanici The CW od 4. dubna 2019.\n\nMladá a slepá Murphy Mason se stane se jediným svědkem vraždy svého kamaráda, který prodává drogy. Protože policie nevěnuje její výpovědi dostatečnou pozornost, pustí se se svým vodicím psem Pretzelem do pátrání po vrahovi. Tuto činnost ale musí zkoordinovat se svým společenským životem, neboť ráda randí, a prací v Breaking Blind, škole pro vodicí psy, kterou vedou její, až přehnaně starostliví rodiče.\n\n\nSeriál objednala televize The CW dne 18. května 2018. Úvodní díl první, třináctidílné řady byl v televizi uveden 4. dubna 2019. Dne 24. dubna 2019 byla stanicí objednána druhá řada. Dne 7. ledna 2020 televize The CW uvedla, že seriál získá třetí řadu.\n\n"}
{"id": "1385806", "url": "https://cs.wikipedia.org/wiki?curid=1385806", "title": "In the Dark", "text": "In the Dark\n\nIn the Dark může být:\n"}
{"id": "1385809", "url": "https://cs.wikipedia.org/wiki?curid=1385809", "title": "Ethoxidy", "text": "Ethoxidy\n\nEthoxidy (také nazývané ethanoláty) jsou organické soli patřící mezi alkoxidy. Ethoxid sodný a ethoxid draselný se běžně používají, známé jsou rovněž ethoxidy jiných kationtů jako například ethoxid titaničitý.\n\nEthoxidový anion má vzorec CHCHO a je konjugovanou zásadou ethanolu. Jedná se o velmi silnou organickou zásadu, dokonce silnější než anorganický hydroxidový iont. Kvůli tomu musejí být roztoky ethoxidů prosté vody; ethoxid odstraňuje proton z vody za vzniku hydroxidu a ethanolu.\n"}
{"id": "1385818", "url": "https://cs.wikipedia.org/wiki?curid=1385818", "title": "Cena F. L. Riegra", "text": "Cena F. L. Riegra\n\nCenu Františka Ladislava Riegra uděluje předseda Poslanecké sněmovny za nejlepší kvalifikační práce, které se věnují parlamentarismu. Cílem soutěže je popularizace výzkumu parlamentarismu a jeho historie mezi studenty vysokých škol. Předseda Poslanecké sněmovny oceňuje vítěze soutěže na základě doporučení komise, v níž jsou odborníci na historii, politologii, právo a legislativu. Členové komise posuzují myšlenkovou originalitu práce, náročnost výzkumu, rozsah využitých pramenů a literatury i práci s nimi nebo přínos pro současný stav bádání v této oblasti společenských věd.\n\nCena byla poprvé udělována v roce 2016 tehdejším předsedou Poslanecké sněmovny Janem Hamáčkem, který při příležitosti vyhlášení výsledků prvního ročníku uvedl: \"„Věřím, že se nám povedlo založit tradici, která bude mít dlouhého trvání. Cílem soutěže je přiblížit význam parlamentarismu mladým lidem.“\"\n\nOceněné práce:\n\n\nDruhého slavnostního vyhlášení Ceny F. L. Riegra se zhostil tehdejší první místopředseda Poslanecké sněmovny Radek Vondráček. Slavnostního předání ocenění se zúčastnil také Riegrův prapravnuk Václav Macháček-Rieger, který ocenil ustavení ceny: \"„Při mých aktivitách a úsilí na připomenutí 200. výročí narození F. L. Riegra to krásně zapadlo. Rád jsem přijal pozvání. Doufám, že se parlament k připomínce výročí zapojí.“\"\n\nOceněné práce:\n\n\nTřetí ročník Ceny F. L. Riegra proběhl v květnu 2018. Soutěžící převzali ocenění z rukou předsedy Poslanecké sněmovny Radka Vondráčka.\n\nOceněné práce:\n\n\nČtvrtý ročník Ceny F. L. Riegra proběhl v červnu 2019. Soutěžící převzali ocenění z rukou předsedy Poslanecké sněmovny Radka Vondráčka.\n\nOceněné práce:\n\n\n"}
{"id": "1385820", "url": "https://cs.wikipedia.org/wiki?curid=1385820", "title": "Roswell: Nové Mexiko", "text": "Roswell: Nové Mexiko\n\nRoswell: Nové Mexiko (v anglickém originále Roswell, New Mexico) je americký mysteriózní televizní seriál. Jeho autorkou je Carina Adly Mackenzie. Vysílán je na stanici The CW, úvodní díl byl uveden 15. ledna 2019. Po seriálu \"Roswell\" (1999–2002) se jedná o druhou adaptaci románové série \"Roswell High\", kterou napsala Melinda Metz.\n\nPo deseti letech se Liz, dcera nelegálních imigrantů, vrací za svou rodinou do města Roswell v Novém Mexiku. Brzo však zjistí, že Max, do kterého byla během dospívání zamilovaná a který je nyní policistou, je ve skutečnosti mimozemšťan, jenž celý život skrývá svůj pravý původ. Během následných násilných událostí vyjde najevo, že mimozemšťanů je na Zemi více, takže se mezi lidmi objeví strach a nenávist.\n\n\n\nSeriál byl objednán televizí The CW dne 11. května 2018. Úvodní díl první, třináctidílné řady byl v televizi uveden 15. ledna 2019. Dne 24. dubna 2019 byla stanicí The CW objednána druhá řada. Dne 7. ledna 2020 televize The CW uvedla, že seriál získá třetí řadu.\n\n"}
{"id": "1385823", "url": "https://cs.wikipedia.org/wiki?curid=1385823", "title": "Stupeň B1043 Falconu 9", "text": "Stupeň B1043 Falconu 9\n\nStupeň B1043 Falconu 9 je první stupeň rakety Falcon 9 verze Block 4 vyráběné společností SpaceX. Poprvé tento první stupeň letěl v lednu 2017, kdy vynášel tajný americký satelit Zuma. Po vynesení nákladu úspěšně přistál na ploše LZ-1. Následně byl stupeň zrenovován a byl použit jako nosič při misi, kdy se o místo pod aerodynamickým krytem dělilo pět satelitů Iridium NEXT a dvě družice GRACE-FO. Verze Block 4 sice měla certifikaci pro tři lety, ale reálně se nepočítalo s více než dvěma lety. A jelikož SpaceX již nasbírala dostatek dat z přistání prvních stupňů, tak tento stupeň nebyl při druhém letu zachráněn.\n\n"}
{"id": "1385827", "url": "https://cs.wikipedia.org/wiki?curid=1385827", "title": "Evangelický kostel (Zábřeh na Moravě)", "text": "Evangelický kostel (Zábřeh na Moravě)\n\nEvangelický Kristův kostel (\"Christuskirche\") v Zábřehu na Moravě byl postaven v novogotickém slohu v prvních letech 20. století jako víceúčelový objekt pro německou evangelickou obec. Po roce 1946 kostel převzala Církev československá husitská.\n\nStavbu kostela pro nepočetnou evangelickou obec v Zábřehu iniciovali členové významné německé podnikatelské rodiny bratři Otto a Hermann Brassovi, majitelé textilní továrny a barvírny látek.\n\nV roce 1896 byl položen základní kámen a rozběhly se všechny přípravné práce. Objekt vznikl na základě plánů známého zábřežského stavitele Karla Ilgnera. Samotná stavba probíhala v letech 1902 -1903. Kostel byl postaven v novogotickém slohu a kromě vlastních sakrálních prostor se v něm nachází kancelář a byt pro kněze a jeho rodinu. \n\nOd roku 1946, po odsunu německého obyvatelstva, je kostel využíván Církví československou husitskou. \n\nKostel je situován v jižní parkové části města na břehu Moravské Sázavy. Samostatně stojící stavba v novogotickém stylu je z tmavých pálených cihel v kombinaci se světlým štukovým rámováním. Členitá orientovaná stavba má půdorys ve tvaru kříže. Celá budova je mírně pozvednuta nad okolní terén a část budovy je podsklepena.\n\nHlavní vchod směřuje na západ a vede k němu pět pískovcových schodů. Bohatě zdobenému průčelí dominuje 45 metrů vysoká věž se zvonicí a hodinami. Na vrcholu jehlanovité střechy věže s krytinou červené barvy je umístěn 3,5 metru vysoký kříž. Kostel je dlouhý 27,7 m a široký 15,6 m. Obě lodě mají sedlovou střechu. \n\nHlavním vchodem, nad nímž byl původně nápis EHRE SEI GOT IN DER HOHE, se vchází do vstupní místnosti o rozměrech 3x3m se dvěma bočními točitými schodišti. Jižní schodiště vede pouze ke kůru o kapacitě až 50 osob. Severní je prodlouženo k varhanám a k tzv. balkonové místnosti, přes kterou se pokračuje do zvonice, ze které vede vchod na půdu kostela. Zvonice přechází ve věž, v níž jsou umístěny tři zvony a hodinový stroj.\n\nSamotná hlavní loď je jednoduchá, zaklenutá do 12 m vysoké imitace žebrové klenby. Loď je dlouhá 10 a široká 8,5 m. Podle stavitele se sem mělo vejít až 200 osob. Kapacita sedadel byla 90 míst. Hlavní loď přechází v kněžiště, které je odděleno dvěma schůdky. Po obou stranách lodi jsou tři do oblouku zaklenutá vysoká okna, nyní již bez původních vitráží. Prostřední okno na severní straně kostela je menší – až do sedmdesátých let 20. století pod ním byl boční vchod. \n\nNa presbytář je na severní straně napojena zimní kaple (původně sakristie a kancelář faráře). Přes spojovací chodbu se vchází do bytu faráře obráceného na jih, k němuž přiléhá kuchyně a spíž. Spojovací chodba navazuje na boční východní vchod na faru. Odtud schodiště sestupuje do sklepů a kotelny či naopak vystupuje do prvního patra, kde je umístěna ložnice a další dva pokoje. Podkroví bylo upraveno pro poskytování azylové pomoci.\n\nVybavení kostela je původní, pouze petrolejové lampy byly nahrazeny elektrickým osvětlením. Dochovaly se dřevěné lavice, varhany, oltář a takéi ozdobně vyřezávaný kůr usazený na čtyři sloupy a vystupující nad lavice. Originální je i kazatelna, umístěná na severní straně kněžiště a křtitelnice. V kostele nejsou v souladu se zásadami husitské víry žádné obrazy, nástěnné malby, sochy apod. \n\nVe věži se dochoval původní hodinový stroj vyrobený v r. 1902 uničovskou firmou Rudolf Thöndel. Hodiny byly na konci 2. světové války poškozeny a nefungovaly. V roce 2003 je opravila a uvedla do provozu skupina hodinářů.\n\nVarhany postavila firma Kloss z Krnova ve 40. letech 20. století. Mají 14 rejstříků, dva manuály a pedály. V průběhu let 2003 - 2013 se podařilo shromáždit formou sbírky dostatečné množství prostředků pro zajištění generální opravy nástroje (626 000 Kč). V září 2013 zazněly při slavnostní bohoslužbě. \n\n\n"}
{"id": "1385829", "url": "https://cs.wikipedia.org/wiki?curid=1385829", "title": "Dům Jablanského", "text": "Dům Jablanského\n\nJablanského dům (bulharsky Къща на Яблански) je novo-barokní, dům, který se nachází v Sofii, na adrese \"Car Osvoboditel 18\" v centru města. Od roku 1955 je chráněn jako kulturní památka. Byl dlouhodobě znám špatným stavem, který byl vyřešen rekonstrukcí v roce 2011. V současné době se v něm nachází exkluzivní soukromý klub. \n\nDům byl vybudován v letech 1906–1907 podle projektu Rakousko-uherského architekta Friedricha Grünangera. Objednatelem stavby byl tehdejší finančník a primátor Sofie Dimitar Jablanski. Velkolepou a zdobenou fasádu realizoval dekorátor bulharské královské rodiny, Andreas Greis. Dům byl ovlivněn především barokem, bylo zde umístěno ale i několik renesančních a rokokových prvků. Nábytek do domu byl dovezen z Vídně. Použité architektonické prvky vycházejí z těch, které Grünager navrhl pro královský palác v Sofii, stejně jako z jeho vlastního domu, ve kterém žil v Salcburku. \n\nV roce 1944 přišli v Bulharsku k moci komunistická strana, dům byl znárodněn a změnil účel na ambasádu Čínské lidové republiky. Takto fungoval až do roku 1991; poté byl restituován a vrácen dědicům rodiny Jablanských. Ti jej prodali První soukromé bance, která nicméně v roce 1996 zbankrotovala. Na počátku 21. století měl být srovnán se zemí a nahrazen moderní budovou, nicméně demolici zastavil sofijský magistrát. Stav domu mezi lety 2006–2009 byl havarijní. \n"}
{"id": "1385832", "url": "https://cs.wikipedia.org/wiki?curid=1385832", "title": "Železniční trať Čakovec–Kotoriba", "text": "Železniční trať Čakovec–Kotoriba\n\nŽelezniční trať Čakovec–Kotoriba se nachází na severu Chorvatska. V místní železniční síti je označena číslem 12/M105. Je dlouhá 42 km. Není elektrifikovaná, vede západo-východním směrem a zajišťuje dopravní spojení mezi Slovinskem a Maďarskem přes území Chorvatska. \n\nTrať kopíruje směr toku řeky Drávy a vede přibližně 3–4 km severně od ní. U obce Macinec vstupuje na území Chorvatska a u obce Kotoriba jej opouští. Budována byla jako součást delší železniční trati, která měla zajistit spojení mezi Budapeští a jaderským pobřežím, resp. přístavem Terst.\n\nVýstavba trati byla zahájena roku 1857. Stavební práce zpozdil most, který měl překonat u obce Kotoriba řeku Drávu, nicméně musel být vystavěn v těžkých podmínkách bahnitých břehů řeky. Trať byla slavnostně zprovozněna dne 24. dubna 1860 jako první železniční trať na území současného Chorvatska. Zajišťovala spojení mezi slovinským městem Pragersko a Nagykanizsa v Uhrách. Z počátku trať sloužila jen velmi malému množství cestujících; význam byl především v oblasti nákladní dopravy. Trať umožnila rozvoj obce Kotoriba při dnešní chorvatsko-maďarské hranici. \n\n"}
{"id": "1385833", "url": "https://cs.wikipedia.org/wiki?curid=1385833", "title": "Božinka", "text": "Božinka\n\nBožinka \"(Schneiderka, Bossinka)\" je zaniklá usedlost v Praze 5-Košířích, která stála v ulici Jinonická čp. 766/17. Původně patřila do katastru obce Smíchov.\n\nUsedlost byla postavena na pozemcích původního vinohradu obestavěním lisu. Roku 1600 ji získal italský stavitel Domenico de Bossi. Počeštěnín a zkomolením jeho jména vznikl název usedlosti „Božinka“, který je doložen roku 1736. Dalšími majiteli byli uváděni roku 1840 Jakub Ton a v 80. letech 19. století Josef Barth, majitel Brentové. V té době se jednalo o malý dvůr s obytným a hospodářským stavením o rozloze 60 sáhů.\n\nČeský botanik, cestovatel a etnograf Alberto Vojtěch Frič (1882-1944) koupil usedlost počátkem 20. století. Roku 1911 si nechal na jejím místě postavit podle vlastních plánů moderní neorenesanční vilu.\n\nDům uprostřed botanické zahrady a s etnografickým muzeem se stal centrem společenského dění. Frič dal na pozemcích postavit skleníky pro exotické rostliny, převážně kaktusy, se kterými obchodoval. \n\nRoku 2005 byla vila developerem zbořena a na jejím místě naplánována novostavba; výstavba byla zahájena v roce 2019.\n\n\n\n"}
{"id": "1385837", "url": "https://cs.wikipedia.org/wiki?curid=1385837", "title": "Beranův hostinec", "text": "Beranův hostinec\n\nBeranův hostinec, původně dům čp. 13, později číslo evidenční 14 v Trávníčku (obec Bílá) je venkovská stavba, hospodářská usedlost, kde od první poloviny 19. století do roku 1929 byla provozována hostinská živnost. Stavba má půdorys písmena L, skládá se z roubené obytné části (světnice, síň a komory s přistavěnou světničkou) a k ní kolmo přiléhající zděná hospodářská část (převýšený dalším roubeným komorovým patrem obsluhovaným pavlačí). Písmeno L je otevřeno k údolní komunikaci.\n\nV období po roce 1929 došlo k omezení využívání, což vedlo k degradaci objektu, krovy nad hospodářským stavením a roubení severovýchodního závěru komorové části dosáhly havarijního stavu. V roce 2014 objekt koupili noví majitelé, zajistili provedení stavebněhistorického průzkumu (vedený Janem Peštou). Stavba byla vyhodnocena jako hodnotná ukázka nákladnější stavby lidového stavitelství regionu.\n\nV roce 2015 byl objekt prohlášen kulturní památkou. Majitelé se snaží o obnovu objektu a jeho rekonstrukci do podoby za hospodaření hostinského Antonína Berana (1875–1915, hospodařil od roku 1904). Za tímto účelem získávají prostředky jednak z fondů kraje a ministerstva kultury, jednak ve spolupráci se spolkem Dubáci pořádáním veřejných akcí. V roce 2018 byl také zřízen minipivovar Beranův pivovar.\n\n\n"}
{"id": "1385842", "url": "https://cs.wikipedia.org/wiki?curid=1385842", "title": "Konrad Bauer", "text": "Konrad Bauer\n\nKonrad \"Pitt\" Bauer (9. únor 1919 Gelsenkirchen - 17. červen 1990 tamtéž) byl stíhací pilot německé Luftwaffe, letecké eso s 57 potvrzenými sestřely, z nichž 39 dosáhl nad západní frontou a 18 nad východní frontou během druhé světové války. Byl jedním z nejúspěšnějších stíhacích pilotů v boji proti americkým čtyřmotorovým bombardérům. Za svou bojovou statečnost a úspěšné vojenské vedení byl vyznamenán Rytířským křížem Železného kříže.\n\nKonrad Bauer se narodil 9. února 1919 v Gelsenkirchenu. Po absolvování stíhacího výcviku byl poslán na východní frontu k 10./JG 51. U této jednotky dosáhl dne 20. března 1943 své první vzdušné vítězství, když sestřelil sovětský dvoumotorový střemhlavý bombardér Pe-2. V červenci 1943 začal sloužit u Stabsstaffel/JG 51, přičemž první letadlo u této jednotky sestřelil 1. září 1943, kdy se jeho obětí stala sovětská stíhačka La-5. Velmi úspěšný byl pro Bauera 15. prosinec 1943, kdy během jednoho bojového letu dosáhl šest vzdušných vítězství. V tento den sestřelil nejprve bojové letadlo Il-2, potom v průběhu necelých pěti minut dva lehké bombardéry Boston Mk.III a další tři Il-2. Během působení na východní frontě dosáhl celkem 18 vzdušných vítězství. \n\nV březnu 1944 byl převelen k II./JG 3, která sloužila u protivzdušné obrany Říše (\"Reichsverteidigung\"). U této jednotky dosáhl prvního sestřelu proti západním Spojencům, když 18. dubna 1944 sestřelil americký čtyřmotorový těžký bombardér B-17 Flying Fortress v prostoru města Zehdenick, severně od Berlína.\n\nOd června 1944 sloužil u 5. (Sturm) /JG 300, která byla vybavena převážně těžce vyzbrojenými a pancéřovanými stíhačkami Fw 190A-8/R2 nebo R8. U této jednotky se Bauer vypracoval mezi nejobávanější protivníky amerických bombardérů, například 7. července 1944 sestřelil dva těžké bombardéry B-24 Liberator a dvoumotorovou těžkou stíhačku P-38 Lightning. Konrad Bauer se mimo jiné účastnil i leteckých bitev nad územím dnešního Rakouska, Česka, Slovenska a Maďarska. Dne 29. srpna 1944 se zúčastnil letecké bitvy nad Bílými Karpaty, přičemž si připsal jeden sestřel B-17G Flying Fortress v prostoru Trenčína. Konrad Bauer byl celkem sedmkrát sestřelen. Naposledy během velké letecké bitvy dne 11. září 1944, kdy byl jeho Fw 190A-8 (červená 21) po vítězství nad třemi stíhačkami P-51 Mustang sestřelen. Bauer utrpěl těžká zranění a mimo jiné přišel o dva prsty na pravé ruce.\n\nDne 31. října 1944 byl za 34 vzdušných vítězství vyznamenán Rytířským křížem Železného kříže. Do služby se vrátil koncem ledna 1945 ve funkci velitele 5./JG 300, ale operačně už nelétal. Byl navržen i na vyznamenání dubovou ratolestí k Rytířskému kříži, ale toto vyznamenání mu už nebylo uděleno. Během druhé světové války uskutečnil celkem 416 bojových letů, při kterých dosáhl 57 potvrzených vzdušných vítězství.\n\nPo druhé světové válce nastoupil do služeb obnovené západoněmecké Luftwaffe, z níž odešel v hodnosti \"Hauptmann\" (ekvivalent k hodnosti kapitán) v roce 1960. Konrad Bauer zemřel 17. června 1990 v Gelsenkirchenu ve věku 71 let.\n\n\n"}
{"id": "1385858", "url": "https://cs.wikipedia.org/wiki?curid=1385858", "title": "Vojanka", "text": "Vojanka\n\nVojanka je zaniklá usedlost v Praze 5-Košířích v ulici Jinonická, jihozápadně od Měchurky. Původně patřila do katastru obce Smíchov.\n\nMalá usedlost na půdorysu písmene „L“ stála v polovině Jinonické ulice na její severozápadní straně. Na začátku 18. století byla nazývána Pojankou nebo také Bojankou. Jejími majiteli byli kolem roku 1840 Ferdinand Hillebrand a ve druhé polovině 19. století rodina Linhartů, majitelů Turbové a Šmukýřky.\n\nVojanka byla zbořena po roce 1910.\n\n\n\n"}
{"id": "1385863", "url": "https://cs.wikipedia.org/wiki?curid=1385863", "title": "Vlečný vůz q2", "text": "Vlečný vůz q2\n\nVlečný vůz typu q2 je typem dvounápravového obousměrného vlečného vozu, jenž byl vyráběn ve štýrskohradecké vagónce Grazer Waggon- & Maschinen-Fabriks-Aktiengesellschaft vorm. Joh. Weitzer pro Novou vídeňskou tramvajovou společnost (něm. \"Neue Wiener Tramwaygesellschaft\") v 80. letech 19. století.\n\nV roce 1865 byla zprovozněna ve Vídni koněspřežná tramvajová dráha. V průběhu let 1865–1883 postupně začalo využívat tramvajovou dopravu čím dál více lidí, a proto se vozový park musel tomu přizpůsobit a rozšířit. Těsně před zavedením parní tramvaje rokem 1883 byla objednána série patnácti zcela nových vozů koněspřežné dráhy u štýrskohradecké vagónky Graz, která pro tuto dodávku vyvinula typ q2 ve dvou následujících variantách: tří a čtyřokenní. Tyto vozy značně rozšířily vozový park a krátce po dodávce těchto vozů je převzala parní trakce.\n\nJednalo se o vlečné vozy uzavřené konstrukce, neboli tzv. \"zimní vozy\", které měly karoserii složenou z rámu zhotoveném z ocelových profilů a na něm usazené dřevěné kostry, která byla zvnějšku oplechovaná. Plošiny vozu byly otevřené, kočí (a později průvodčí) tak byl vystaven nepříznivému počasí (déšť, zima, rozvířený prach), od salónu pro cestující byly odděleny prosklenými dřevěnými zástěnami s dveřmi uprostřed a uzavíraly se mřížovými. Plošiny vozu byly otevřené, od salónu pro cestující byly odděleny prosklenými dřevěnými zástěnami s dveřmi uprostřed a uzavíraly se mřížovými zábradlími. Střecha byla tvořená dřevěnými palubkami pokrytými plátnem. Na střeše se nacházela střešní náporová ventilace, která byla na bocích prosklená a sloužila zároveň jako světlík k prosvětlení interiéru. Vozy byly vybaveny ruční nouzovou brzdou a tehdy obvykle používanými talířovými spřáhly. Pojezd tvořil dvounápravový nýtovaný podvozek.\n\nMezi lety 1881–1884 bylo vyrobeno celkem 15 vozů Graz typu q2.\n\nVídeňský dopravní podnik si u vagónky Graz objednal sérii 15 vozů. Po jejich dodání byly označeny evidenčními čísly 1231–1245. Vozy q2 ev. č. 1233–1234, 1236 a 1239 byly ve čtyřokenním provedení, ostatní byly ve tříokenní verzi. Vozy byly zprovozněny ještě za koněspřežné tramvaje, od roku 1883 již byly provozovány s parními lokomotivami. Po převzetí elektrickou tramvají byly vozy v letech 1905–1906 upraveny pro provoz s elektrickými vozy, a to tak, že jim byly dosazeny zásuvky pro elektrický proud a stropní osvětlení vozu. Většina vozů byla odstavena již v roce 1914 vyjma vozů 1243–1245, které jezdily o tři roky déle. Vozy vyřazené v roce 1914 odkoupil DP Brno a 2 vozy ev. č. 1243–1244 vyřazené v roce 1917 odkoupil štýrskohradecký dopravní podnik. Poslední zbývající vůz ev. č. 1245 byl přestavěn.\n\nPřed první světovou válkou se Společnost brněnských elektrických pouličních drah snažila rozšiřovat vozový park elektrické tramvaje. Po vypuknutí války rokem 1914 všechny podniky musely přerušit stávající výrobu a zaměřovat se jen na těžký průmysl, což značně zkomplikovalo rozšiřování brněnské tramvaje. Jako nouzové řešení byly zakoupeny ojeté vozy řady CMg ev. č. 1600–1609 a vlečné vozy typu q2. Ty v Brně získaly nová evidenční čísla 101–112. Po zkouškách v červenci 1915 bylo rozhodnuto, že vozy q2 smí být v provozu v soupravách MV+q2 (bylo povoleno až 5 vozů q2 za motorovým vozem), nebo ve třívozové soupravě výhradně jako poslední MV+VV+q2, a to kvůli brzdám, které tomuto typu scházely, a proto musel být za motorovým vozem vždy vlečný vůz s průběžnými brzdami. pětivozové vlaky byly vypravovány méně často, např. z Králova Pole k Ústřednímu hřbitovu na Dušičky (tehdy 1. listopadu), či z Králova Pole do Pisárek o nedělích a svátcích. Vozy typu q2 se v provozu udržely do roku 1920, kdy byly hromadně vyřazeny a sešrotovány kvůli dodávce deseti nových vlečných vozů typu m ev. č. 201–210 původně určených pro Vídeň. Do současnosti se tak žádný vůz nedochoval.\n"}
{"id": "1385866", "url": "https://cs.wikipedia.org/wiki?curid=1385866", "title": "Pekelský potok (přítok Ohře)", "text": "Pekelský potok (přítok Ohře)\n\nPekelský potok je horský tok v Krušných horách a Doupovských horách v okrese Karlovy Vary v Karlovarském kraji, levostranný přítok Ohře.\n\nDélka toku měří 7,36 km, plocha povodí činí 6,5 km².\n\nPotok pramení v Krušných horách v nadmořské výšce 1005 metrů na jižním svahu Křížové hory (1027 m).\nPo celou délku toku od pramene až k soutoku si potok udržuje jižní až jihovýchodní směr. Podtéká silnici z Krásného Lesa do Srní, kde vtéká do přírodního parku Stráž nad Ohří. Neobydleným územím pokračuje k osadě Peklo. U severního okraje osady pod vesnicí Osvinov opouští Krušné hory a dále již teče v Doupovských horách. Hlubokým údolím se strmými okolními svahy pokračuje okolo rekreačních chalup v osadě Peklo, nad levým břehem potoka se na výrazném vrchu Nebesa (638 m) rozkládá ruina hradu Himlštejn. Podél silnice ze Stráže nad Ohří do Osvinova přitéká do Stráže nad Ohří, kde se potok pod silničním mostem přes Ohři do této řeky vlévá.\n"}
{"id": "1385870", "url": "https://cs.wikipedia.org/wiki?curid=1385870", "title": "Sakata (Jamagata)", "text": "Sakata (Jamagata)\n\nSakata (: 酒田市 , \"Sakata-ši\") je japonské město nacházející se v prefektuře Jamagata na ostrově Honšú v Japonsku. Město má okolo 102 tisíc obyvatel a rozlohu okolo 603 km².\n\n\n"}
{"id": "1385871", "url": "https://cs.wikipedia.org/wiki?curid=1385871", "title": "Karan Kayastha", "text": "Karan Kayastha\n\nKaran Kayastha je severoindická sociální skupina, která patří kastě Kayastha a bydlí na území státu Bihár. Příslušníci této skupiny nosí příjmení Karn nebo Karan a jsou převážně úředníci a učitelé.\n"}
{"id": "1385872", "url": "https://cs.wikipedia.org/wiki?curid=1385872", "title": "Sakata", "text": "Sakata\n\nSakata může být: (pokud jde o japonské proprium, může být zapsáno různými kandži, například: 坂田, 酒田, 佐潟, 佐方, 阪田, ovšem tyto kombinace kandži mohou mít i jiná čtení, například Sakada, Sagata, Banda, Handen, Sakeda) \n\n\n\n"}
{"id": "1385878", "url": "https://cs.wikipedia.org/wiki?curid=1385878", "title": "Únos školního autobusu 23. května 1978", "text": "Únos školního autobusu 23. května 1978\n\nV úterý dne 23. května 1978 se bratranci z Litoměřicka Milan, Robert a Václav Barešovi pokusili probít na Západ s uneseným autobusem s rukojmími. Ozbrojeni byli ukradenými kulovnicemi. Autobus přepadli v prostoru přehrady Jesenice na Chebsku. \n\nAutobus vezl studenty třetího ročníku říčanského gymnázia, kteří byli na školním výletě do NDR. Pod pohrůžkou zastřelení přinutili únosci řidiče autobusu, aby změnil směr jízdy na hranice s NSR. Prostřednictvím studentů, které si vzali jako rukojmí, se v Chebu snažili vyjednat průjezd hraničním přechodem do NSR v Pomezí nad Ohří. Vzhledem k faktu, že odpovědné orgány neměly v úmyslu nechat únosce projet hranicí, začali pachatelé střílet z kulovnic do stropu autobusu, přičemž došlo nešťastnou náhodou ke zranění jedné ze studentek, kterou poté propustili. Před hraničním přechodem v Pomezí nad Ohří se po dalších jednáních a výhrůžkách mezi Barešovými a Pohraniční stráží podařilo domluvit propuštění všech 39 rukojmích a volný průjezd autobusu i s řidičem do NSR. Orgány Pohraniční stráže však své sliby nemyslely vážně – autobus zastavily hřeby na silnici a obrněným transportérem, který mu byl postaven do cesty. Při následovné prudké přestřelce mezi vojáky Pohraniční stráže a únosci byl smrtelně zraněn Milan Bareš a řidič autobusu Jan Novák. Zbývající únosci – Robert a Václav Barešovi byli vážně zraněni.\n\n\nBratranci Barešovi se ke svému činu odhodlali po týdnu debat. Osudný den ráno Robert svým Trabantem vyzvedl Milana a jeli do práce pro Václava. Tři střelné zbraně si opatřili v hájovně u Řevničova, kterou vykradli. Poté vyrazili Trabantem směrem na Cheb, kde hledali autobus vhodný k únosu. V podvečer narazili v prostoru přehrady Jesenice na autobus s 39 studenty říčanského gymnázia na cestě do NDR, jednalo se o jejich první školní výlet. Počkali, až autobus opustí pedagogický doprovod za účelem shánění ubytování na noc, poté autobus přepadli se zbraněmi.\n\nDne 7. září 1978 byli Krajským soudem v Plzni odsouzeni k výjimečným trestům – Václav Bareš k odnětí svobody na 25 let a Robert Bareš k trestu smrti. Robert Bareš byl popraven 6. prosince 1979. V roce 1992 byl rozsudek soudu pozměněn, Václavu Barešovi byl trest zkrácen na 11,5 roku a byl propuštěn z vězení. Soudní proces však nebyl dosud uzavřen z důvodu nejasných okolností smrti řidiče Jana Nováka. Souzen byl i tehdejší velitel pohraniční stráže František Šádek, který se zásahu přímo účastnil, a dal pokyn k zadržení únosců všemi prostředky.\n\nŠádek zemřel v říjnu 2015 ve vojenské nemocnici v Praze.\n\n\n"}
{"id": "1385881", "url": "https://cs.wikipedia.org/wiki?curid=1385881", "title": "Štěnice ptačí", "text": "Štěnice ptačí\n\nŠtěnice ptačí (\"Oeciacus hirundinis\") je druh polokřídlého hmyzu z čeledi štěnicovitých.\n\nŠtěnice ptačí má velikost 3 až 4 milimetry. Přední kraj štítu je jen mírně vykrojen.\n\nParazituje na břehuli říční, vlaštovce obecné, jiřičce obecné, vrabci domácím a rorýsi obecném. Výjimečně může vnikat do lidských obydlí a sát na člověku nebo na jiných teplokrevných obratlovcích.\n"}
{"id": "1385886", "url": "https://cs.wikipedia.org/wiki?curid=1385886", "title": "Grammar Nazis", "text": "Grammar Nazis\n\nGrammar Nazis (též Grammar Natzis, Grammar Nazzis, Spelling Nazis; doslovným překladem \"gramatičtí nacisté\") je internetová komunitní skupina uživatelů usilující o dodržování pravopisu, gramatiky a další jazykové kodifikace a úzu u psaného slova ve všech nejrůznějších jazycích na internetu, čímž se snaží udržet stálou kvalitu internetové komunikace. Činnost této skupiny na internetu spočívá v tom, že soustavně upozorňuje na jakékoliv jazykové nedostatky textů tak, že se snaží kontaktovat autora takového textu, upozornit ho na nedostatky v písemném projevu a požadovat po autorovi patřičnou opravu. Hnutí je častým terčem kritiky kvůli užívání verbálně agresivnější formy upozornění na chyby v písemné komunikaci, kvůli čemuž jsou někdy členové hnutí považováni za internetové trolly, kteří se úmyslně snaží vytvořit flame war. Hnutí vzniklo v anglické části internetu.\n\nPoprvé užil slovo \"Nazi\" bez spojení s nacismem v roce 1982 americký satirik a žurnalista P. J. O'Rourke v kapitole s názvem \"Safety Nazis\" (česky doslovně \"Bezpečnostní nacisté\") ve své knize \"Republican Party Reptile\" (1987). 18. ledna 1991 bylo poprvé na internetu použito spojení slov \"Grammar Nazi\" v diskuzi na Usenetu, kde neznámý uživatel opravoval fonologickou chybu v anglickém komentáři jiného uživatele.\n\nV červnu 2015 ruský deník \"The Moscow Times\" poukázal na zadržení a stíhání nejméně dvou Rusů, kteří byli podezřelí z propagace nacistické ideologie a kteří byli současně členy tohoto hnutí. Dále také byla vyšetřována za šíření nacismu ruská bloggerka, která sdílela na sociální síti symbol hnutí a nabádala k správnému užívání a čistotě ruského jazyka. Byla ruským soudem shledána vinnou a musela zaplatit pokutu ve výši 1000 ruských rublů.\n"}
{"id": "1385892", "url": "https://cs.wikipedia.org/wiki?curid=1385892", "title": "Josef Rejsek (urolog)", "text": "Josef Rejsek (urolog)\n\nJosef Rejsek (26. srpna 1892 Praha — 29. února 1936 tamtéž) byl český lékař-chirurg a urolog. Během první světové války se věnoval chirurgii u prof. Otakara Kukuly a na italském bojišti. V roce 1921 absolvoval stáž ve Francii a zaměřil se na urologii; po roce 1931 vybudoval jako první primář urologické oddělení v nemocnici na Bulovce, tehdy jediné svého druhu v Československu. Publikoval 27 odborných článků. Měl široké kulturní a sportovní zájmy. Byl oceňovaný jako výborný operatér a vyhledávaný učitel. Tragicky zahynul při autonehodě.\n\nNarodil se 26. srpna 1892 v Praze-Vyšehradě jako syn Josefa Rejska, malíře a preparátora anatomického ústavu. Po svém otci zdědil umělecké nadání a vztah k medicině. Absolvoval pražskou lékařskou fakultu a po promoci (23. června 1917) nastoupil do III. chirurgické skupiny u prof. Otakara Kukuly. Ještě téhož roku byl ale převelen na italskou frontu, kde strávil zbytek války. Roku 1919 se vrátil na Kukulovu kliniku jako operační elév.\n\nV roce 1921 mohl díky stipendiu strávit rok v Paříži u prof. Félixe Legueu na klinice, vybudované prof. Félixem Guyonem (který krátce předtím zemřel). Francii v té době také procestoval a velice si ji oblíbil. Moderní urologické pracoviště na něj zapůsobilo tak, že se rozhodl po návratu prosazovat moderní poznatky do praxe i v Československu.\n\nStal se asistentem na I. chirurgické klinice a otevřel si urologickou ambulanci. Zároveň publikoval vědecké práce. Roku 1928 se habilitoval u prof. Arnolda Jiráska. Poté na určitou dobu odešel z univerzity do soukromé praxe.\n\nNa podzim 1931 byl jmenován primářem nově zřizovaného urologického oddělení v nemocnici na Bulovce. Vytvořil tam v tehdejší době jediné pracoviště toho druhu v Československu. Mělo 35 lůžek a brzy si vytvořilo takový věhlas, že např. roku 1935 ošetřil dr. Rejsek s jedním asistentem 661 pacientů. Začal proto pracovat na rozšíření pavilonu, to se mu však již kvůli předčasnému úmrtí nepodařilo.\n\nVedle mediciny měl vždy blízko k umění. Již jako gymnazista navázal kontakt s kritikem Kamilem Fialou a dostal se do okruhu umělců kolem časopisu \"Moderní revue\". V té době se také pokoušel o překlady a grafickou knižní výzdobu. Měl také zájem o ruční práci — např. ve své pracovně měl vlastnoručně intarzovaný stůl. Hrál také na housle a klavír a spoluzakládal spolek pro komorní hudbu.\n\nV České Bělé, na statku svého švagra Jana Sajferta, pěstoval orchideje a alpiny.\n\nVěnoval se také sportu — pořádal horské túry (např. v Bledu), plaval, lyžoval a hrál tenis.\n\nRejsek byl příznivcem automobilismu. Pořídil si auto značky Renault a počátkem roku 1936 pro něj už čtyři roky jezdil řidič Josef Haušild, tehdy 28letý. 29. února odpoledne plánoval Rejsek odjet se skupinou známých na lyžování do Krkonoš. Požádal proto řidiče, aby ho z Bulovky odvezl domů a poté na Wilsonovo nádraží. Cestou nastoupila ještě paní Sigmundová, vdova po rentgenologovi Adolfu Sigmundovi (podle některých zpráv to měla být jeho snoubenka, Rejskův bratr Bohumír to ale popřel). Přijížděli od Škrétovy ulice, která se napojovala do Fochovy (dnes Vinohradská), odkud měli ihned odbočit vpravo do Hooverovy (dnes Wilsonova) k nádraží. Křižovatka Fochovy a Hooverovy byla v té době považována za jednu z nejnebezpečnějších v Praze, protože se tam sbíhaly tři směry aut, tři trati tramvají a přecházelo tu mnoho chodců. Aby mohl řidič auta odbočit z Fochovy do Hooverovy, musel při levostranném provozu přejet přes tramvajové koleje. Strážník, který řídil dopravu, dal znamení k odbočení dodávce, která jela před Rejskovým autem. Řidič Haušild se domníval, že pokyn platí i pro něj a rozjel se za ní. Nevšiml si ale, že mezitím již strážník změnil směr na přímý k Václavskému náměstí a že se za ním rychle blíží tramvaj číslo 11. Tramvaj, kterou tvořil jeden motorový a dva vlečné vozy, narazila levým bokem přední plošiny do pravé přední strany auta. Přitom motorový vůz vykolejil, tramvaj se roztrhla a zadní vozy tlačily Rejskovo auto kupředu, kde se ještě srazilo s protijedoucí tramvají. Při nárazu praskla v autě palivová nádrž a benzín se vzňal. Požár byl sice rychle uhašen, ale auto bylo podle svědků smáčknuté téměř na polovinu a oba cestující uvnitř, dr. Rejsek i paní Sigmundová, byli vážně zraněni. V nemocnici u dr. Rejska už jen konstatovali smrt, bezprostřední příčinou byla tržná rána plic a srdce a krvácení do hrudníku. Celkové následky nehody byly hrozivé — neříditelný vykolejený motorový vůz pokračoval v jízdě po dlažbě, až se zastavil o pojízdnou prodejnu jízdenek, kterou otočil. Mimo dr. Rejska se zranilo 6 lidí těžce a 26 lehce, byť většinu úrazů neměl zřejmě za následek samotný náraz, ale panika, při které cestující z tramvaje rozbíjeli okna a vyskakovali.\n\nVyšetřování nehody bylo obtížné, protože ve výpovědích účastníků (oba řidiči) i svědků byly rozpory a nakonec se nepodařilo s jistotou potvrdit přesný průběh událostí. Soud, který probíhal na konci dubna 1937, ale konstatoval, že k chybě došlo na obou stranách. Rejskův řidič Haušild dostatečně nesledoval strážníka a vjel do cesty tramvaji. Řidič tramvaje Jaroslav Voborník (35 let) jel nepřiměřeně rychle, ačkoliv na tak složité křižovatce mohl předpokládat překážku; důkazem toho je, že tramvaj jela po zabrždění 8 metrů ve smyku a 26 metrů po dlažbě. Oba tak projevili krajní lehkomyslnost a nedostatek svědomitosti a byli 30. dubna 1937 odsouzeni: Josef Haušild k 10 měsícům a Jaroslav Voborník k 7 měsícům tuhého vězení nepodmíněně pro přečin proti bezpečnosti života za okolností zvlášť nebezpečných.\n\nJosef Rejsek byl pohřben zpopelněním ve strašnickém krematoriu 4. března 1936 za účasti řady lékařů včetně děkana Josefa Čančíka.\n\nJosef Rejsek byl svými současníky vysoce ceněn jako výborný operatér a vyhledávaný učitel. Byl dobrý řečník a poutavý přednášející. Kolegové obdivovali také jeho pracovní elán a smysl pro detail, a to i pokud šlo o organizační činnost a administrativu. Jeho kartotéky, statistiky a grafy byly vždy pečlivě vedené a do činnosti svého oddělení vnesl pevný řád. Byl propagátorem francouzské chirurgie. Typická pro něj byla tvrdá specializovaná práce prováděná s radostí. Smrt mu zabránila stát se lékařem evropského jména. Stal se obětí moderního tempa, které miloval.\n\nRejsek byl autorem 27 vědeckých prací, převážně v odborných časopisech. Samostatně vyšly:\n\n\n"}
{"id": "1385894", "url": "https://cs.wikipedia.org/wiki?curid=1385894", "title": "Chan (komuna)", "text": "Chan (komuna)\n\nChan ( ) je komuna v okrese Ou Chum v provincii Ratanakiri (Ratanak Kiri) na severovýchodě Kambodže. Obsahuje vesnice Chan, Kan Saeung, Kreh, Ta Ngach, Svay, Khmaeng, Krala, Kang Kuy a má 1696 obyvatel. \n"}
{"id": "1385895", "url": "https://cs.wikipedia.org/wiki?curid=1385895", "title": "The Asylum", "text": "The Asylum\n\nThe Asylum je nezávislá americká filmová produkční společnost a filmový distributor. Zaměřuje se na produkci nízkorozpočtových filmů, především hororového nebo katastrofického žánru, určených přímo pro domácí video. Založena byla v roce 1997, v prvních letech vytvořila pouze několik snímků. K přelomu došlo v roce 2005 díky filmu \"Invaze světů\", natočeného volně na motivy románu \"Válka světů\" ve stejné době, kdy šel do kin Spielbergův snímek \"Válka světů\", který je rovněž volnou adaptací Wellsova literárního díla. Od té doby točí The Asylum kolem 12 filmů ročně. Společnost si ponechala strategii vytěžování témat a scénářů velkorozpočtových hollywoodských filmů, proti nimž v téže době nasazuje svá podobně pojmenovaná díla, např. \"Transmorphers\" (2007, srovnej \"Transformers\"), \"Tajemství chrámu křišťálových lebek\" (2008, srovnej \"Indiana Jones a království křišťálové lebky\"), \"Všemocný Thor\" (2011, srovnej \"Thor\"), \"Atlantic Rim – Útok z moře\" (2013, srovnej \"Pacific Rim\"), atd. Zároveň si společnost vytvořila několik vlastních sérií, např. \"Megažralok\" (první film \"Megažralok vs. obří chobotnice\" v roce 2009) či \"Žraločí tornádo\" (první film v roce 2013).\n\nOd roku 2014 produkuje The Asylum svůj první seriál – postapokalyptický komediálně-dramatický akční horor \"Z Nation\", který vysílá stanice Syfy.\n\n"}
{"id": "1385896", "url": "https://cs.wikipedia.org/wiki?curid=1385896", "title": "Poštovka", "text": "Poštovka\n\nPoštovka je zaniklá usedlost v Praze 5-Košířích v ulici Zahradníčkova, na levém břehu motolského potoka severně od Plzeňské ulice. Je po ní pojmenována ulice U Poštovky.\n\nUsedlost koupil roku 1717 císařský poštovní sekretář Michal Rubner. Stála na hranici Košíř a Motola při státní silnici a v 19. století byla upravena na zájezdní hostinec. Po výstavbě nové silnice (Plzeňská), která napřímila cestu do Motola a Řep, stála stranou.\n\nZbořena byla v 60. letech 20. století a na jejím místě mělo být postaveno sídliště. Projekt ale nebyl realizován kvůli nevyhovujícím geologickým podmínkám. \n\n\n\n"}
{"id": "1385909", "url": "https://cs.wikipedia.org/wiki?curid=1385909", "title": "Rothenburg (Horní Lužice)", "text": "Rothenburg (Horní Lužice)\n\nRothenburg () je město v německé spolkové zemi Sasko. Nachází se v zemském okrese Zhořelec na území Horní Lužice a má obyvatel.\n\nRothenburg leží u hranice s Polskem. Rozkládá se v údolí Lužické Nisy, která vytváří státní hranici. Městem prochází železniční trať Horka – Przewóz.\n\nPrvní písemná zmínka pochází z roku 1268. Od roku 1994 zde sídlí Vysoká škola saské policie.\n\nRothenburg se dělí na 9 místních částí:\n\n\n\n"}
{"id": "1385912", "url": "https://cs.wikipedia.org/wiki?curid=1385912", "title": "Hunter Games", "text": "Hunter Games\n\nHunter Games je český startup, který buduje a spravuje platformu pro tvorbu a hraní venkovních únikových her.\n\nSoučástí platformy Hunter Games je webový editor pro psaní her, mobilní aplikace pro chytré telefony a tablety s operačním systémem iOS a Android a HG Store pro nákup a prodej her. Platforma umožňuje tvorbu, prodej a nákup her založených na principu geocachingu a to jak v České republice, tak i v zahraničí.\n\nHry spojují atributy mobilního hraní, nočních bojových her, šifrovacích her a únikových her hraných v reálném prostředí. Hlavním cílem her je poznávání míst zábavnou, edukativní a soutěžní formou za využití moderní technologie. Geolokační hry Hunter Games dále staví na technice gamifikace, zážitkové pegagogiky a umožňují nový způsob propagace služeb a produktů. Tématické hry je možné využít nejen v marketingu, ale také ve školství, politice a v regionálním rozvoji.\n\nNa počátku samotného projektu stála parta přátel, která hledala nové nevšední možnosti týmové zábavy. Společně se rozhodli pro organizaci tradičních táborových bojových her s využitím předem naplánovaných tras a skrytých úkolů na papírcích. Hry si velmi rychle našly své příznivce a zájem o jejich organizaci vzrostl. To bylo hlavním impulzem pro vytvoření platformy s podporou mobilní aplikace a možnosti hraní v chytrém telefonu.\n\nPůvodní platforma pro hraní her Hunter Games byla spuštěna v roce 2016 Štěpánem Gregorem a Lubošem Němečkem. Projekt vznikl za účelem zjednodušení organizace a zvýšení dostupnosti týmových her pro skupiny přátel, turistů a spolupracovníků, rodin, ale i jednotlivců. Hlavní motivací bylo spojení outdoorových aktivit s mobilním hraním, dosažení většího zájmu o historické památky a zajímavá místa v regionech. Po inkubaci startupovým centrem UP21 v roce 2015 došlo k rozšíření platformy o herní editor, který může využít široká veřejnost k tvorbě vlastních geolokačních her s různorodou tématikou neomezeně kdekoli na světě.\n\nKaždá hra má určitou trasu, tématiku s příběhem a obsahuje sérii úkolů, hádanek a šifer, které jsou spojené s danými místy na trase. Hráči plní jednotlivé úkoly a postupným řešením se dostávají do cíle hry. Trasou hráče provází mobilní aplikace s GPS a chatbotem. Ve hře je měřen dosažený čas, který určuje vítěze hry. Každý úkol nabízí možnosti nápovědy, nebo přeskočení úkolu. Využití nápověd a přeskočení úkolu je penalizováno udělením trestných minut.\n\nVýsledky z jednotlivých her jsou uchovány v hráčském profilu každého hráče. Hráči se na základě výsledných pořadí z jednotlivých odehraných her umísťují v tzv. leaderboardu (žebříčku) a mohou se tak účastnit různých soutěží.\n\nHry zpracovávají zajímavá témata z historie i současnosti. Zabývají se pověstmi, legendami, fantazijními příběhy, popkulturou. Podstatnou složkou je edukativní stránka. Hry slouží k poznávání, vzdělávání, sociální interakci a budování vztahů v týmu (tzv. teambuilding).\n\nHra je založena na příběhu o pražském golemovi, kterého podle pověsti stvořil z hlíny rabín Jehuda Löw ben Becalel. Středověký příběh provádí hráče reálným prostředím Prahy a ukládá jim nejrůznější úkoly a hádanky spojené s konkrétními místy a danou tématikou. Hráči se seznamují s detaily legendy, pražským Židovským městem, poznávají pražské synagogy.\n\nPříběh hry zavede hráče do středověké Prahy v roli asasínky. Jejím hlavním úkolem je zneškodnit určený cíl. Na cestě ke splnění své mise se setkává s překážkami ve formě úkolů a hádanek a s dalšími postavami. Hra se odehrává na  Malé Straně a v dalších lokacích v historickém centru Prahy. Dramatický průběh vyžaduje pohyb a rychlé řešení úkolů omezené časovým limitem.\n\nHra s hororovou tématikou představuje hráčům prostředí pražského Vyšehradu. V příběhu dvou bratrů, kteří pátrají po původu nevysvětlitelných jevů, hráči zjišťují důvod smrti jednoho z nich. Dobrodružná cesta zavede hráče na Vyšehradský hřbitov a představí jim množství pražských památek a míst, jako například Rotundu Sv. Martina, Baziliku Sv. Petra a Pavla, Myslbekovy sochy aj.\n\nHra se odehrává v okolí Hlavního nádraží v Praze, dále na Smíchově a v prostředí pražského Anděla. Dramatický příběh hráče postaví do role profesionálního přepravce - kurýra - s vybudovanou reputací a znalostí pražského podsvětí. Před ním stojí další obchodní transakce a vydává se na cestu, kde čelí úkolům a nástrahám, při kterých mu jde o holý život.\n\nDetektivní hra se odehrává v prostředí vietnamské tržnice Sapa. Hra popisuje příběh ztracené holčičky Kim-Ly. Spolu s jejím bratrem Baem se hráč vydává na dobrodružnou cestu za její záchranou. Policie pátrání pozastavila. Po Kim-Ly se prostě slehla zem, jakoby ji ani neunesl člověk.\n\nDobrodružná hra se odehrává v prostředí pražského Žižkova a Nového Města a popisuje příběh hackera, který sleduje svou oběť, zahrává si s ní a pomocí mobilního telefonu jí pokládá různé hádanky, které po správném vyřešení mají vést k jeho odhalení.\n\nHra popisuje příběh muže s amnézií. Muž se probere na lavičce uprostřed neznámého města. Vůbec neví, kde je, kdo je, jak se jmenuje, ani jak se na daném místě ocitl. Úkolem hráče je v průběhu hry rozkrýt jeho minulost a pomoci mu si vzpomenout.\n\nSpolečnost pod názvem Hunter Games s. r. o. v současnosti vedou zakladatelé platformy Štěpán Gregor a Luboš Němeček. Správu a tvorbu obsahu zajišťuje jejich tým, který k 30. 4. 2018 tvoří 10 autorů.  \n\n\n\n"}
{"id": "1385913", "url": "https://cs.wikipedia.org/wiki?curid=1385913", "title": "FC Baník Ostrava 2018/19", "text": "FC Baník Ostrava 2018/19\n\nTento článek se podrobně zabývá událostmi ve fotbalovém klubu FC Baník Ostrava v období sezony 2018/19 a jeho působení v 1. lize a ligovém poháru. Baník v minulé sezóně po dramatickém finiši uhájil svou prvoligovou příslušnost, a tak je i v této sezóně účastníkem nejvyšší české fotbalové soutěže.\n\nKlub vstoupil do sezóny 2018/19 ve stejném vlastnickém složení jako v loňské sezóně. Tudíž 100% vlastníkem jakožto jediný akcionář klubu je společnost Pro Fotbal Property SE, za kterou stojí kroměřížský podnikatel Václav Brabec.\n\nNejvyšší vedení Baníku jako akciové společnosti tvoří tříčlenné představenstvo ve složení: předseda Václav Brabec, Michal Bělák a Petr Mašlej.\n\nKontrolní funkci vykonává pětičlenná dozorčí rada ve složení: předseda Vladimír Kubík, Lubor Žalman, Dušan Vrťo, Marek Jankulovski a Vladimír Šimáček.\n\nPo konci předchozí sezóny skončil v červnu 2018 ve funkci sportovního ředitele klubu Dušan Vrťo, kterého o několik dní později nahradil Marek Jankulovski.\nVe složení realizačního týmu nedošlo oproti předchozímu ročníku k podstatným změnám.\n\nTrenérem klubu je od března 2018 kouč Bohumila Páníka s asistentem trenéra Janem Sombergem.\n\nVysvětlivky: † = \"odehrál pouze podzimní část\", ± = odehrál pouze jarní část.\n\n\"Zdroj: fcb.cz\"\n\"Zdroj: fcb.cz\"\n\nVysvětlivky: (N) = Nováček v soutěži; Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nKvalifikace o Evropskou ligu UEFA\n\nVysvětlivky: Hřiště: D = Domácí; V = Venkovní. Výsledek: V = Výhra; P = Prohra; R = Remíza.\n\n"}
{"id": "1385918", "url": "https://cs.wikipedia.org/wiki?curid=1385918", "title": "Meziměstská vrchovina", "text": "Meziměstská vrchovina\n\nMeziměstská vrchovina je geomorfologický podcelek v severovýchodní části Broumovské vrchoviny v okrese Náchod. Rozprostírá se na ploše 168 km² (v jiném prameni je údaj 171,06 km²) a má průměrnou nadmořskou výšku 475 m. Na jihozápadě sousedí s Polickou vrchovinou, a na severovýchodě hraničí s Polskem.\n\nMeziměstská vrchovina je členitá vrchovina v povodí Stěnavy. Dělí se na dvě geologicky i geomorfologicky odlišné jednotky, na Javoří hory a na Broumovskou kotlinu. Javoří hory jsou vyvřelé kupy s nejvyšším vrcholem oblasti – Ruprechtickým Špičákem (881 m n. m.) a Broumovská kotlina s naopak nejmenší nadmořskou výškou při hladině řeky Stěnavy v Otovicích na stání hranici s Polskem (350 m n. m.).\n\nMeziměstská vrchovina je tvořena permskými a triasovými sedimenty, permskými porfyry a melafyry. Má silně rozčleněný erozně denudační reliéf, který je silně tektonicky porušený. Hlavní roli v utváření reliéfu krajiny měly sedimentární procesy, tektonické pohyby a vodní eroze. Během spodního permu v této oblasti probíhala mohutná sopečná činnost, která zde zanechala mocné akumulace vulkanických hornin – Javoří hory. Charakteristické jsou výrazné strukturně podmíněné tvary, jako jsou strukturně denudační plošiny, strukturní hřbety a suky. \n\nMeziměstská vrchovina se člení na dva geomorfologické okrsky:\n\n\nSeznam vrchů nad 700 m n. m. (z toho dva převyšují 800 m n. m.):\n\n\nÚzemí odvodňují četné potoky a řeka Stěnava do povodí Odry, která ústí do Baltského moře. \n\nMezi významnější levobřežní přítoky Stěnavy patří potok Starostínský (pramení v Polsku), Vižňovský, Ruprechtický, Uhlířský, Heřmánkovický, Kravský, Svinský a Černý. Významnějšími pravobřežními přítoky Stěnavy jsou potoky Vernéřovický, Jetřichovský, Křinický, Martínkovický a Božanovský.\n\n\n"}
{"id": "1385927", "url": "https://cs.wikipedia.org/wiki?curid=1385927", "title": "Úrvalsdeild 1919", "text": "Úrvalsdeild 1919\n\nÚrvalsdeild 1919 byl 8. ročník nejvyšší islandské fotbalové ligy. Podruhé zvítězil Knattspyrnufélag Reykjavíkur.\n\nFriðþjófur Thorsteinsson (Fram) – 7\n"}
{"id": "1385936", "url": "https://cs.wikipedia.org/wiki?curid=1385936", "title": "Římskokatolická farnost Bohdíkov", "text": "Římskokatolická farnost Bohdíkov\n\nŘímskokatolická farnost Bohdíkov je územní společenství římských katolíků v děkanátu Šumperk s farním kostelem svatého Petra a Pavla.\n\nV Bohdíkově stál původně dřevěný kostelík s farou, který však vyhořel v roce 1678. Nový kostel dal postavit v roce 1725 kníže Josef Jan Adam z Lichtenštejna. Kostel býval obklopen hřbitovem, který byl zrušen v roce 1892. V letech 1996 – 2001 prošel kostel celkovou rekonstrukcí.\n\nSoučasným administrátorem excurrendo je od července 2009 R. D. Mgr. Michał Stanisław Krajewski.\n\nVe farnosti se pravidelně koná tříkrálová sbírka. V roce 2018 činil její výtěžek 33 456 korun.\n\n"}
{"id": "1385941", "url": "https://cs.wikipedia.org/wiki?curid=1385941", "title": "Burchan Chaldun", "text": "Burchan Chaldun\n\nBurchan Chaldun je hora v pohoří Chentej na severovýchodě Mongolska, vysoká 2445 metrů. Mongolové ji uctívali již ve starověku, podle \"Tajné kroniky Mongolů\" se zde narodil Čingischán a na neznámém místě v její blízkosti byl také pohřben. Hora je poutním místem buddhistů i šamanistů, nacházejí se zde posvátné kamenné mohyly ovó. Pro svůj historický a kulturní význam byl Burchan Chaldun s okolím roku 1955 vyhlášen národní památkou a v roce 2015 zapsán na seznam Světové dědictví.\n\nHora se nachází na rozhraní stepí a sibiřské tajgy. Její název znamená v mongolštině „Boží vrba“, bývá také nazývána „vládce Chenteje“. Vyskytuje se zde množství vzácných druhů rostlin a živočichů, např. kabar pižmový, orel volavý nebo jeřáb bílý. Okolo hory se nachází přísně chráněné území o rozloze přes dvanáct tisíc čtverečních kilometrů. Vrcholem prochází rozvodí mezi Severním ledovým oceánem a Tichým oceánem.\n\n"}
{"id": "1385945", "url": "https://cs.wikipedia.org/wiki?curid=1385945", "title": "Seznam dílů seriálu Americký táta", "text": "Seznam dílů seriálu Americký táta\n\nToto je seznam dílů seriálu \"Americký táta\". Jednotlivé díly nemají české názvy.\n\n<onlyinclude>\n</onlyinclude>\n\nBylo oznámeno, že seriál získá šestnáctou řadu.\n\n"}
{"id": "1385948", "url": "https://cs.wikipedia.org/wiki?curid=1385948", "title": "Otokar Kruliš-Randa", "text": "Otokar Kruliš-Randa\n\nOtokar Kruliš-Randa (28. dubna 1890, Praha – 14. února 1958, věznice Mírov) byl český průmyslník, vzděláním stavební inženýr. \n\nStudoval na Reálném gymnázium v Ječné ulici, poté pokračoval ve studiu stavebního inženýrství na ČVUT. Přerušil jej kvůli první světové válce, během níž sloužil v Tyrolsku a Mukačevu. \n\nStal se generálním ředitelem Báňské a hutní společnosti a prezidentem Ústředního svazu průmyslníků v Čechách a na Moravě. Věnoval se šachu, byl předsedou Ústřední jednoty českých šachistů. \n\nV roce 1940 koupila Krulišova rodina velkostatek Defurovy Lažany. Žila tam za druhé světové války. Poté byl však Kruliš-Randa vzat do vazby a v roce 1946 obviněn ze spolupráce s nacisty. Tehdy byl ještě zproštěn obžaloby. \n\nV letech 1948 až 1949 byl však vězněn za napomáhání k opuštění republiky, do roku 1950 pak byl v pracovním táboře. v roce 1953 byl opět zatčen za velezradu a poté odsouzen k 11 letům vězení. Konce trestu se nedožil – 14. února 1958 zemřel v mírovské věznici. V roce 1969 byl rehabilitován.\n\nOtokar Kruliš-Randa byl z matčiny strany vnukem právníka, rektora Univerzity Karlo-Ferdinandovy Antonína rytíře Randy (1834–1914) a z otcovy strany vnukem architekta Jana Kruliše (1829–1903).\n\nV roce 1916 se oženil s Helenou Lusumovou, měli spolu tři dcery. Jeho vnukem je politik a advokát Jan Šula, někdejší předseda ČSNS.\n\n"}
{"id": "1385950", "url": "https://cs.wikipedia.org/wiki?curid=1385950", "title": "Lübbenau", "text": "Lübbenau\n\nLübbenau, od roku 1998 Lübbenau/Spreewald, hornolužicky Lubnjov, je město v Horní Lužici, asi 80 km jihovýchodně od Berlína. Leží v oblasti Spreewald a má přes 16 tisíc obyvatel.\n\nMísto bylo osídleno už v mezolitu a neolitu, písemně se poprvé připomíná hrad Lubenowe k roku 1301, obec k roku 1476 a roku 1496 získala městská práva. Až do 20. století to bylo malé zemědělské městečko, v roce 1946 mělo 5626 obyvatel. V roce 1959 byla spuštěna hnědouhelná elektrárna Lübbenau s instalovaným výkonem 1,3 GW a hnědouhelný důl Seese. Do roku 1976 vzrostl počet obyvatel na 22 tisíc a bylo postaveno panelové sídliště s asi 6000 byty.\n\nRoku 1996 byl důl i provoz elektrárny zastaven a do roku 2010 byly i budovy strženy. Počet obyvatel od té doby pomalu klesá a v roce 2016 činil něco přes 16 tisíc.\n\nAž do roku 1867 se zde konaly bohoslužby i v hornolužickém jazyce, roku 1880 žilo v Lübbenau ještě asi 150 lužických Srbů.\n\n\nLübbenau leží na silnici L 49 Lübben - Vetschau a v bezprostředním sousedství dálničního trojúhelníku Spreewald s dálnicemi A 13 a A 15.\n\nNádraží Lübbenau leží na železničních tratích Berlín–Chotěbuz a Lübbenau – Senftenberg.\n\n"}
{"id": "1385953", "url": "https://cs.wikipedia.org/wiki?curid=1385953", "title": "Sakada", "text": "Sakada\n\nSakada může být: (pokud jde o japonské proprium, může být zapsáno různými kandži, například: 坂田, ovšem tyto kombinace kandži mohou mít i jiná čtení, například Sakata) \n"}
{"id": "1385959", "url": "https://cs.wikipedia.org/wiki?curid=1385959", "title": "Mohylníky u Malovic", "text": "Mohylníky u Malovic\n\nMohylníky u Malovic jsou dvě pravěká mohylová pohřebiště u Malovic v okrese Tachov. Tvoří je dvě oddělené skupiny mohyl, z nichž jedna se nachází asi jeden kilometr jižně od Malovic v místech s pomístním názvem K Valečkovu mlýnu. Druhá skupina mohyl leží asi 1,9 kilometru od vesnice severně od železniční trati mezi zastávkami Blahousty a Trpísty. Obě pohřebiště jsou chráněná jako kulturní památka ČR. Předměty získané archeologickým výzkumem jižního pohřebiště jsou uložené v muzeu ve Stříbře.\n\nPohřebiště jižně od vesnice bylo částečně prozkoumáno již v sedmdesátých letech devatenáctého století. Průzkum pěti mohyl tehdy prováděl majitel panství, hrabě Kinský. Na jeho výzkumy v roce 1933 navázal Otto Eichhorn, který prozkoumal jednu dříve narušenou mohylu, a v sedmdesátých letech dvacátého století proběhlo geodetické zaměření lokality. Na základě výzkumů bylo možné lokalitu zařadit do střední a mladší doby bronzové.\n\nZdejší mohyly ze starší doby bronzové jsou charakteristické kostrovým uložením, zatímco v mladším období byli mrtví spalováni. Popel se zbytky kostí byl potom rozsypán do plochy o velikosti těla, nebo umístěn v nádobě zapuštěné do terénu. Z prozkoumaných mohyl je vzhledem k rozdílné výbavě patrná sociální diferenciace společnosti. Z lépe vybavených hrobů pochází nálezy bronzových, jantarových nebo i zlatých šperků, dýk a výjimečně i mečů.\n\nNa lokalitě se nachází téměř třicet mohyl tvořených vnitřní kamennou konstrukcí s pohřební komorou a hliněným zásypem, který se opírá o obvodový kamenný věnec. Otto Eichhorn prozkoumal jednu z největších mohyl ze střední doby bronzové, která má průměr dvanáct metrů a výšku dva metry. Obvodový kamenný věnec široký osmdesát centimetrů se dochoval do výšky padesáti centimetrů. Uvnitř mohyly byl devadesát centimetrů vysoký kužel s pohřební komorou. Druhá pohřební komora se nejspíše nacházela u jižního okraje mohyly.\n\nMenší severní pohřebiště tvoří skupina asi dvaceti mohyl na okraji lesa. Mohyly mají většinou kruhový půdorys, výšku 02, až 1,1 metru a průměr od šesti do 12,5 metru.\n\n"}
{"id": "1385961", "url": "https://cs.wikipedia.org/wiki?curid=1385961", "title": "Oldřich Kothbauer", "text": "Oldřich Kothbauer\n\nOldřich Kothbauer (10. června 1905 Tišnov – 28. srpna 1942 Waldheim) byl technický úředník Zbrojovky Brno, nositel Československého válečného kříže 1939 „In memoriam“.\n\nNarodil se jako druhorozený syn Františka, notářského koncipienta v Tišnově, a Boženy, rozené Kolářové, dcery měšťana z Bystřice nad Pernštejnem. Po roce první třídy v Předklášteří navštěvoval měšťanskou školu v Tišnově. V místním Sokole se věnoval běhu a cvičení na nářadí. V roce 1920 nastoupil do tříletého učení strojním zámečníkem u firmy Josefa Hejla v Tišnově a během učení docházel na všeobecnou živnostenskou pokračovací školu. Po vyučení pracoval v brněnské Zbrojovce. V roce 1926 se vrátil z vojenské prezenční služby u 305. dělostřeleckého pluku a započal večerní studia mistrovské školy strojnické na SPŠ v Brně, po jejímž absolvování nastoupil na místo technického úředníka u Akciové společnosti pro stavbu strojů a mostů v Adamově. Krátce působil jako řidič montážního vozu a montér u Vacuum Oil Company a vrátil se do Zbrojovky. \n\nByl sportovec, Slavii Brno reprezentoval jako vytrvalec.\n\nDne 16. února 1931 se v Brně oženil (civilní sňatek) s Josefou Neumannovou (1908–1990), dcerou železničáře, a nastěhoval se do domu jejich rodičů v Tišnově. V roce 1932 se jim narodil syn Oldřich, v roce 1938 dcera Jitka (provdaná Hochmanová).\n\nByl zapojen od dubna 1939 do Obrany Národa ve skupině Zbrojovka Brno, navázal spojení s odbojovou legionářskou skupinou v Tišnově a stal se jejím členem i s manželkou a jejím bratrem Karlem Neumannem. Podílel se na ilegálním vyvážení zbraní ze Zbrojovky a jejich skladů. Jeho zásluhou bylo v Tišnově, zejména na zahradě jejich domu, uschováno šest kulometů, šest vojenských pušek s patřičnými náboji, dvě bedničky granátů a různé bojové výbušniny. Již 24. srpna 1939 byl zatčen gestapem v souvislosti s výskytem protinacistických letáků v závodě. Byl vězněn ve věznici na Cejlu, později na Špilberku a ve věznici v Breslau. Po devíti měsících byl odeslán do věznice Moabit v Berlíně. Volksgerichtem („lidový soud“) v Berlíně byl odsouzen na tři roky káznice; prokázáno mu bylo pouze rozmnožování a rozšiřování letáků. Přes nejtěžší způsob mučení, měl přeražené ruce a nohy, zlámaná žebra, projevil nejvyšší statečnost a mlčením zachránil své druhy. Následně byl převezen do věznice ve Waldheimu. Zemřel na následky mučení při výsleších 28. srpna 1942.\n\nV uznání bojových zásluh, které získal v boji za osvobození republiky Československé z nepřátelského obsazení byl prezidentem republiky dne 15. prosince 1945 vyznamenám „In memoriam“ Československým válečným křížem 1939:\n"}
{"id": "1385963", "url": "https://cs.wikipedia.org/wiki?curid=1385963", "title": "José de Amézola y Aspizúa", "text": "José de Amézola y Aspizúa\n\nJosé de Amézola y Aspizúa (9. ledna 1874 Urcabustaiz – 1922 Bilbao) byl španělský hráč peloty, národností Bask. Pocházel ze zámožné rodiny, jeho otec byl prvním prezidentem uhelné společnosti Hullera Vasco-Leonesa. Spolu s Franciscem Villotou se zúčastnili amatérské soutěže v pelotě v rámci Letních olympijských her 1900 v Paříži: jejich jediní přihlášení soupeři, domácí dvojice Etchegaray a Durquetty, k rozhodujícímu zápasu nenastoupili a Španělé byli vyhlášeni vítězi. Bližší informace nejsou k dispozici a pelota dlouho nebyla ani uznávána jako součást olympijského programu, teprve v roce 2004 Mezinárodní olympijský výbor prohlásil soutěž za oficiální a Villota s Amézolou se tak stali historicky prvními španělskými olympijskými vítězi. V roce 2008 uveřejnil sportovní historik Fernando Arrechea článek obsahující životopisy obou olympijských vítězů. Podle něj byl Amézola zaměstnancem bankovního domu Banco Bilbao Vizcaya Argentaria, pořádal býčí zápasy a provozoval madridské Teatro Real. Angažoval se také v politice, za Liberálně-konzervativní stranu byl poslancem kongresu a král Alfons XIII. mu udělil titul Gentilhombres de cámara con ejercicio. Jeho vnučkou je novinářka Teresa Aranguren Amézola.\n"}
{"id": "1385968", "url": "https://cs.wikipedia.org/wiki?curid=1385968", "title": "Vojtěch Pokorný", "text": "Vojtěch Pokorný\n\nVojtěch Pokorný (* 11. února 1971, Praha) je český filosof, předseda Svatojánského spolku.\n\nVystudoval SPŠ stavební v Praze 1, Dušní 17. V mládí se zapojil do činnosti nezávislých iniciativ československé protikomunistické opozice, zejména v Hnutí za občanskou svobodu. Pořádal akce na podporu politických vězňů. Byl uvězněn a později odsouzen za přečin proti veřejnému pořádku a po pádu režimu amnestován. Za jeho tehdejší aktivity mu bylo v roce 2018 uděleno Ministerstvem obrany osvědčení, že v době nesvobody byl účastníkem odboje a odporu proti komunismu.\n\nV roce 1993 společně s Pavlem Naumanem zasadili do dlažby na Staroměstském náměstí základní kámen Mariánského sloupu s nápisem ve čtyřech jazycích \"Zde stál a opět bude stát Mariánský sloup\", který je zde dodnes.\n\nVystudoval filosofii na Teologické fakultě Trnavské univerzity v Bratislavě, kde také v roce 2002 publikoval knihu \"Základní terminologie v klasické filosofii\". V témže roce absolvoval studijní pobyt na Loyola University v New Orleans. Po ukončení studií v roce 2003 pracoval ve Filosofickém ústavu Akademie věd v Praze. \n\nV roce 2016 sestavil brožuru, která vyšla pod názvem \"Základní pravdy křesťanské víry a morálky\", které udělil církevní schválení - imprimatur Dominik kardinál Duka. Stejnou brožuru použil litoměřický biskup Jan Baxant v roce 2018 k druhému vydání. Publikuje články i fotografie.\n\nV devadesátých letech působil jako klarinetista ve skupině Los Konviktos, která v roce 1998 vydala CD \"V transu\". Od roku 2014 hraje na klarinet ve skupině Matylda – písně plavební, která v roce 2016 vydala CD \"Na Salonní rychlolodi Nepomuk\".\n\nOd roku 2014 je předsedou Svatojánského spolku, který mimo jiné každoročně pořádá Svatojánské slavnosti Navalis.. V roce 2017 se podílel na postavení nové sochy sv. Jana Nepomuckého v městečku Komiža na ostrově Vis v Chorvatsku. V roce 2018 ozdobily Navalis benátské historické válečné lodě typu bissone. V roce 2019 spolupracoval na výrobě osmiveslice Bissona Praga.\n\nJe ženatý, otec dvou dětí. Syn Antonína Pokorného. Žije v Praze. \n\n"}
{"id": "1385970", "url": "https://cs.wikipedia.org/wiki?curid=1385970", "title": "Šalamounka", "text": "Šalamounka\n\nŠalamounka \"(Randlíkovská, Mandincová)\" je usedlost v Praze 5-Košířích v ulici U Šalamounky. Původně patřila do katastru obce Smíchov a měla čp. 159. Je chráněna jako kulturní památka České republiky.\n\nV místech usedlosti bývala vinice Randlíkovská. Roku 1439 ji koupil Jan Mandinec z Malé Strany. Později byla v držení Jiřího Pešiny z Čechorodu, po kterém ji v dražbě roku 1681 získal Václav Mořic Salomon von Friedberg (1625-1702), referendář při úřadě komorního práva, radní Starého Města a majitel deskového domu U Černého orla na Staroměstském náměstí. Mezi její další majitele patřil například hrabě Jan Norbert z Bubna a Litic.\n\nVinice spadala pod jurisdikci zemských desek. Její názvy se měnily - ze Salomonky na Salomenku, Salamonku a Šalamounku. Časem se s ní sloučily vinice Mandelinka, Ovčičková a Marvánková. Ve válkách ve 40. letech 18. století byla poničena.\n\nKlasicistní usedlost byla postavena na přelomu 18. a 19. století. Skládala se ze tří stejně velkých budov - dvou podélných a jedné na půdorysu písmene „L“. Později zde majitelé přistavěli další budovy a zvětšili tak statek na poměrně rozsáhlý dvůr. V 80. letech 20. století ale došlo k asanaci většiny staveb a z usedlosti zůstalo pouze torzo.\n\nOhradní, většinou neomítnutá zeď je částečně kamenná nebo cihlová a místy ji tvoří obvodové zdivo stržených staveb. Ze dvou patrových obytných spojených staveb byla při rekonstrukci odstraněna výzdoba. Vinařské sklepy se dochovaly. \n\nUsedlost sloužila k bydlení až do 60. let 20. století, kdy ji získala Československá akademie věd a Velkochov laboratorních zvířat. Po roce 1989 ji získal Harley-Davidson Club Praha a Harley Davidson ČR, a.s., který využívá přízemní hospodářskou budovu jako garáže.\n\n\n\n"}
{"id": "1385973", "url": "https://cs.wikipedia.org/wiki?curid=1385973", "title": "Renata Nielsenová", "text": "Renata Nielsenová\n\nRenata Nielsenová, rozená Pytełewska ( * 18. května 1966, Otwock) je bývalá dánská atletka, halová mistryně Evropy ve skoku do dálky.\n\nSpecializovala se na skok daleký, startovala ale také v trojskoku a sprintech. Do roku 1990 reprezentovala Polsko, poté Dánsko (provdala se za svého trenéra Larse Nielsena). V roce 1993 získala bronzovou medaili ve skoku dalekém na mistrovství světa, v roce 1996 se stala halovou mistryní Evropy v této disciplíně. Těsně pod stupni vítězů skončila na evropském šampionátu v roce 1994 (čtvrtá) a na mistrovství světa v následující sezóně (pátá). Dvakrát startovala na olympiádě – v Barceloně v roce 1992 skončila jedenáctá, v Atlantě o čtyři roky později nepostoupila do finále. Její osobní rekord je 6,96 m v dálce a 13,71 m v trojskoku.\n"}
{"id": "1385974", "url": "https://cs.wikipedia.org/wiki?curid=1385974", "title": "Erica Johanssonová", "text": "Erica Johanssonová\n\nErica Johanssonová (* 5. února 1974) je bývalá švédská atletka, halová mistryně Evropy ve skoku do dálky.\n\nUž v 15 letech skočila do dálky 650 cm. V šestnácti letech (v roce 1990) získala stříbrnou medaili v této disciplíně na světovém juniorském šampionátu, o dva roky později se stala juniorskou mistryní světa. Největším úspěchem mezi dospělými byl titul halové mistryně Evropy ve skoku dalekém v roce 2000. O rok později ukončila sportovní kariéru.\n"}
{"id": "1385977", "url": "https://cs.wikipedia.org/wiki?curid=1385977", "title": "Joseph Coutts", "text": "Joseph Coutts\n\nJoseph Coutts (* 21. července 1945 Amritsar, Indie) je pákistánský římskokatolický kněz, od roku 2012 metropolitní arcibiskup v Karáčí.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n"}
{"id": "1385981", "url": "https://cs.wikipedia.org/wiki?curid=1385981", "title": "Gruzínská kaligrafie", "text": "Gruzínská kaligrafie\n\nGruzínská kaligrafie - je část umění písma gruzínského jazyka které se používá ve 3 pismech.\n\n"}
{"id": "1385983", "url": "https://cs.wikipedia.org/wiki?curid=1385983", "title": "Zemské volby v Bavorsku 2018", "text": "Zemské volby v Bavorsku 2018\n\nZemské volby v Bavorsku v roce 2018 se konaly 14. října 2018. Jednalo se o 18. volby od konce druhé světové války. Konaly se v řádném termínu pěti let po volbách v roce 2013 a stejně jako ve všech předcházejících poválečných volbách získala nejvíce hlasů Křesťansko-sociální unie Bavorska (CSU). Na rozdíl od většiny z předchozích voleb, kdy vyhrála dokonce s nadpoloviční počtem mandátů a mohla tak vládnout bez hledání koaličních partnerů, tentokrát získala jen 37,2 % hlasů a tak musela po volbách hledat partnera do vládní koalice. Vzhledem ke komplikovaným pravidlům rozdělení mandátů mezi politické strany bylo obsazeno více než regulérních 180 poslaneckých míst Bavorského zemského sněmu, počet nakonec dosáhl 205 křesel.\n\nVolby v roce 2013 vyhrála CSU pod vedením Horsta Seehofera s 47,7 % hlasů a následně vládla jednobarevná druhá vláda Horsta Seehofera. V rámci CSU ale došlo po spolkových volbách na podzim 2017 k výměně, když se Horst Seehofer stal ministrem v čtvrté vládě Angely Merkelové a na pozici bavorského premiéra jej vystřídal Markus Söder, který je i vůdčím kandidátem strany pro volby v roce 2018.\n\nPrůzkumy v květnu 2018 ukazovaly propad CSU zhruba o 5 procentních bodů oproti volbám v roce 2013, což by mohlo znamenat, že po volbách bude třeba hledat koalici. V roce 2013 druhá Sociálnědemokratická strana Německa (SPD) se podle průzkumů propadla dokonce o zhruba 7 procentních bodů na 13 %, tedy na stejnou úroveň, na kterou si polepšili (přibližně o 4 procentní body) Zelení a na které byla podle průzkumů i Alternativa pro Německo (AfD), která v roce 2013 v Bavorsku nekandidovala. Do zemského sněmu by se podle průzkumů měli bezpečně dostat ještě Svobodní voliči (FW), kteří si ovšem měli z 9 % pohoršit na zhruba 7 %, a těsně kolem uzavírací klauzule 5 % se pohybovaly preference Svobodné demokratické strany (FDP), která se v roce 2013 s přibližně 3,3 % do Bavorského zemského sněmu nedostala.\n\nPoslední průzkumy průzkumy těsně před volbami ukazovaly další propad CSU k 33 %, tedy ztrátu kolem 14 procentních bodů proti roku 2013. SPD měla získat kolem 11 % (ztráta 9 procentních bodů). Silně narostly preference Zelených, kterým průzkumy přisuzovaly kolem 18 % (nárůst 10 procentních bodů). AfD měla získat kolem 11 % stejně jako FW. FDP měla těsně překonat uzavírací klazuli se ziskem 5-6 % a naopak Levice měla zůstat těsně pod uzavírací klauzulí s 4-5 %.\n"}
{"id": "1385986", "url": "https://cs.wikipedia.org/wiki?curid=1385986", "title": "Merodon", "text": "Merodon\n\nMerodon je velký rod pestřenek napodobujících včely. Larvy se živí na cibulích a kořenech narcisů a dalších jednoděložných rostlin. Většina druhů je soustředěna ve východní části mediteránu a je to druhý největší rod pestřenek v Evropě s nejméně 80 evropskými druhy\".\" V České republice bylo zaznamenáno 8 druhů.\n"}
{"id": "1385987", "url": "https://cs.wikipedia.org/wiki?curid=1385987", "title": "František Pošar", "text": "František Pošar\n\nFrantišek Pošar (* 5. října 1940) je český fotbalový trenér a bývalý prvoligový obránce. Bydlí v Dobřanech.\n\nV československé lize hrál za Spartak LZ Plzeň (dobový název Viktorie), aniž by skóroval. Začínal v Dobřanech a během základní vojenské služby nastupoval za Rudou hvězdu Cheb.\n\nPo skončení hráčské kariéry se stal trenérem.\n\n"}
{"id": "1385991", "url": "https://cs.wikipedia.org/wiki?curid=1385991", "title": "Cheilosia", "text": "Cheilosia\n\nCheilosia je rod pestřenek. Většinou jsou černé nebo nevýrazné, bez zářivých barev a pruhování jako jiné druhy pestřenek. Je to jeden z nejvíce diverzifikovaných rodů. Biologie mnoha druhů je málo známa, ale u kterých ano, tak larvy druhu \"Cheilosia\" se živí v stoncích rostlin nebo v houbách.\n\n"}
{"id": "1385992", "url": "https://cs.wikipedia.org/wiki?curid=1385992", "title": "Mikko Rimminen", "text": "Mikko Rimminen\n\nMikko Rimminen (* 8. května 1975 Helsinky) je finský spisovatel.\n\nJe absolventem školy tvůrčího psaní Kriittinen korkeakoulu. Vydal dvě básnické sbírky a recesistickou přírodopisnou encyklopedii. V roce 2004 debutoval jako prozaik románem \"Pussikaljaromaani\" (\"Igelitkové pivo\"). Stylisticky originální popis tragikomických příhod, které potkají během jednoho dne trojici opilců z helsinské chudinské čtvrti Kallio, byl přeložen do řady jazyků včetně češtiny a získal Cenu Kaleviho Jänttihö (v roce 2011 podle něj natočil režisér Ville Jankeri celovečerní hraný film). V roce 2007 Rimminen vydal knihu \"Pölkky\" (\"Poleno\"), v roce 2010 \"Nenäpäivä\" (\"Den nosů\"), za který mu byla udělena Cena Finlandia, a v roce 2013 \"Hippa\". \n\nJe synem filmaře Sakariho Rimminena. Pracuje jako nakladatelský redaktor a učitel literatury. \n\n"}
{"id": "1385994", "url": "https://cs.wikipedia.org/wiki?curid=1385994", "title": "Kubánská osma", "text": "Kubánská osma\n\nKubánská osma je prvek letecké akrobacie ve tvaru položeného čísla osm, prováděný jak letadly, tak i rádiem řízenými modely. Jedná se o prvek složený z přemetů a výkrutů, s možností různých variací. Charakteristickou vlastnostní všech typů kubánské osmy jsou dráhy se šikmou trajektorií v úhlu 45°, které se kříží ve středovém bodu, který je i centrem výkrutů. Variantami prvku jsou „poloviční kubánská osma“ a „obrácená poloviční kubánská osma“.\n\nNa počátku prvku letadlo díky přitažení přechází do normálního přemetu a poté klesá po dráze v úhlu 45°, následují půlvýkrut a opět normální přemet s druhou trajektorií klesání v úhlu 45°, která přechází v půlvýkrut a navazující vodorovný let po přímé trajektorii v letové výšce počátku obratu. \n\nPrvek zavedl původně americký mechanik a následně letec v Armádní letecké službě Len Povey, jenž se po ukončení vojenské služby podílel na rozvoji kubánského letectva. Akrobatickému manévru dal i název. Neplánovaně tento prvek předvedl v Miami během letecké přehlídky All American Air Race Meeting v roce 1936. Na dotaz po přistání, o jaký manévr se jednalo, odpověděl: „\"Prostě kubánská osma.\"“\n"}
{"id": "1385997", "url": "https://cs.wikipedia.org/wiki?curid=1385997", "title": "Kostel Neposkvrněného početí Panny Marie (Práče)", "text": "Kostel Neposkvrněného početí Panny Marie (Práče)\n\nKostel Neposkvrněného početí Panny Marie je farní kostel v římskokatolické farnosti Práče, nachází se v centru obce Práče. Kostel je historizující obdélná jednolodní stavba s půloválným závěrem. Kostel je chráněn jako kulturní památka České republiky.\n\nKostel je jednolodní stavbou s obdélným půdorysem a půloválným presbytářem, součástí kostela je představená věž, která je vymezena lizénami. Hlavní vstup je prolomen do věže. Věž je zakončena jehlancovou střechou s makovicí a křížem. Na stranách lodi jsou prolomena zasklená okna s obloukem.\n\nKostel byl postaven na počátku 20. století, zřejmě již kolem roku 1900.\n\n\n"}
{"id": "1385999", "url": "https://cs.wikipedia.org/wiki?curid=1385999", "title": "Církev Všemohoucího Boha", "text": "Církev Všemohoucího Boha\n\nCírkev Všemohoucího Boha (Východní Blesk) (čínsky: 東方閃電/东方闪电; pchin-jin: Dōngfāng Shǎndiàn), který upřednostňuje název Církev Všemohoucího Boha (čínsky: 全能神教會/全能神教会; pchin-jin: Quánnéng Shén Jiàohuì), je novým náboženským hnutím v Číně v roce 1991, ke kterému čínské vládní zdroje připisují tři až čtyři miliony členů, ačkoliv akademici považují tato čísla za přehnaná. Název „Východní blesk“ je převzat z Nový zákon, Evangelium podle Matouše 24:27: „Neboť jako blesk ozáří oblohu od Východu až na západ, takový bude příchod Syna člověka.“ Jeho základní učení je založeno na tom, jak se Ježíš Kristus vrátil na Zem převtělený do Všemohoucího Boha (全能神), jenže tentokrát ne jako muž, ale jako čínská žena. Hnutí označují čínské úřady jako tzv. xie jiao (termín často překládaný jako „zlý kult“, ale ve skutečnosti používaný již od doby Dynastie Ming jako označení „neortodoxního učení“) a je stíháno za několik zločinů, včetně nechvalně známého případu Vraždy v McDonald’s v Zhaoyuanu. Křesťanští oponenti a mezinárodní média ji následně popsali jako kult, dokonce i jako „teroristickou organizaci“. Církev popírá všechna obvinění a jsou zde akademici, kteří dospěli k závěru, že některá obvinění jsou skutečně nepravdivá nebo přehnaná.\n\nAčkoliv se hnutí nikdy nezmínilo o jejím konkrétním jménu ani o biografických detailech (i když přiznává, že je to žena) a varuje, že veškeré informace, poskytované vnějšími zdroji, mohou být špatně, několik akademiků se domnívá, že identifikuje převtěleného Všemohoucího boha s čínskou ženou Yang Xiangbin (1973), která se narodila v severozápadní Číně. V roce 1989, během oživení čínských nezávislých církví, osoba identifikovaná hnutím jako Všemohoucí Bůh, formálně vstoupila do hnutí Domovní církve (Čína), tj. Protestantské církve, nezávislé na vládě, a začala vyprávět slova, která následovníci porovnávali za autoritu a moc těm, které vyjádřil Ježíš Kristus. V té době navštěvovala setkání skupin, založených Witnessem Lee, známých jako Místní církve na Západě a jako Shouters v Číně, stejně jako většina jejích počátečních oddaných. Mnoho věřících v hnutí Čínské Domovní církve věřilo, že tato slova pocházela od Ducha svatého a začala je číst ve svých shromážděních v roce 1991, takže původ církve může být datován až do tohoto roku, ačkoliv teprve v roce 1993 osoba, která byla zdrojem těchto zpráv byla uznávána jako Kristus, převtělený Bůh a jediný pravý Bůh a Církev Všemohoucího Boha se objevila pod tímto jménem.\n\nMezi těmi, kdo přijali osobu a poselství Všemohoucího Boha, byl Zhao Weishan (čínsky: 赵维 山, narozen 12. prosince 1951), vůdce nezávislé skupiny Shouters. Zatímco někteří akademici považují Zhaa za zakladatele hnutí, jiní věří, že je to kvůli předpojatosti v čínských pramenech, které jednoduše nepřijmuli fakt, že tak velké náboženské hnutí bylo založeno ženou, a že titul \"zakladatele\" Církve Všemohoucího by měl být spíše připsán osobě ženského pohlaví, jelikož hnutí vidí Všemohoucího Boha jako ženu. Podle australské akademičky Emily Dunnové v roce 1991 měla organizace více než tisíc členů. Poté, co byl vyšetřen a stíhán místní policejní jednotkou, Zhao opustil Heilongjiang a pokračoval v rozšiřování organizace v okrese Qingfeng, Henan. Později byl jmenován jako vůdce a kněz Všemohoucího Boha. Církev trvá na tom, že je osobně vedena a organizována osobou, kterou uznává za Všemohoucího Boha, a že Zhao, \"člověk, kterého používá Duch Svatý\", je administrativním předsedou hnutí.\n\nČínská vláda již od počátku podezírala Církev Všemohoucího Boha kvůli jejímu protikomunistickému učení a silné utlačovaní v polovině devadesátých let se zaměřovalo na Shouters a Církev Všemohoucího Boha, jejichž teologické rozdíly čínským orgánům neseděli. V roce 2000 odešli Zhao a Yang do Spojených států, kam dorazili 6. září a v roce 2001 dostali politický azyl. Od té doby žijí a řídí hnutí z New Yorku. Začátkem roku 2009 byl zatčen čínskými úřady He Zhexun, který měl na starosti chod církve v Číně. Dne 17. července 2009 byla zatčena čínskou policií Ma Suoping (žena, 1969–2009), která převzala roli He Zhexuna, a zemřela ve vazbě.\n\nNavzdory vládnímu utlačovaní a skutečnosti, že někteří představitelé hlavních křesťanských církví obviňují Církev Všemocného Boha z kacířství, církev v Číně rostla a podle oficiálních čínských zdrojů dosáhla v roce 2014 tří nebo dokonce čtyř milionů členů, ačkoliv akademici považují tyto údaje za přehnané. Důsledkem vraždy v provozovně McDonaldu ve městě Zhaoyuan z roku 2014 zesílilo utlačování v Číně, a několik tisíc členů uprchlo do zahraničí, kde založili církve v Jižní Koreji, Spojených státech, Itálii, Francii, Španělsku, Kanadě a dalších zemích, včetně těch, které založili v Hongkongu a na Tchaj-wanu, přičemž do hnutí se zapojili i nečínští členové. Důsledkem diaspory bylo, že v zemích, kde Církev všemohoucího Boha mohla svobodně fungovat, vzkvétala umění, zejména malby a filmy a některé filmy dokonce získaly ocenění na křesťanských filmových festivalech.\n\n\"Východní Blesk\" je podle církve Ježíš Kristus, který se vrací jako Všemohoucí Bůh na zemi na východě Číny, aby otevíral třetí věk lidstva, Věk království, který se řídí Věkem zákona, tj. období Starého zákona a Věku milosti, který šel od narození Ježíše k příchodu Všemohoucího Boha v 20. století. S Ježíšovou obětí na kříži byly odpuštěny hříchy lidí, ale jejich hříšná povaha nebyla vymýcena. Ve věku království Všemohoucí Bůh pracuje na vymýcení této hříšné povahy. Podle vlastních slov Všemohoucího Boha: \"Celý můj plán řízení, který se rozkládá na šest tisíc let, sestává ze tří etap nebo tří věků: Věku zákona na počátku, Věku milosti (což je také Věk vykoupení) a Věku království v posledních dnech. Moje práce v těchto třech věkových kategoriích se liší v obsahu podle povahy každého věku, avšak v každé fázi odpovídá potřebám člověka\" a: \"Ačkoliv Ježíš dělal hodně práce mezi lidmi, dokončil jen vykoupení celého lidstva a stal se lidskou obětí za hřích a neodvrátil člověka od všech svých zkažených dispozic. ...A tak, po odpuštění jeho hříchů, se Bůh vrátil k tělu, aby vedl člověka do nového věku.\"\n\nV Církvi Všemohoucího Boha je Bible přijímána jako svaté písmo pro Věk zákona a Věk milosti, i když se tvrdí, že „zaznamenané lidmi, obsahuje zprávy od Boha a některé pravdivé názory, které je užitečné znát. Boží dílo ve Věku zákona a Věku milosti, ale také nese řadu lidských omylů.\" V naší době se církev domnívá, že najdeme bezpečnějšího průvodce ve výrocích Všemohoucího Boha, které jsou zaznamenány v masivní knize „The Word Appears in the Flesh“ (Slovo se objevuje v těle), skládající se z více než jednoho milionu slov, které se zabývají řadou otázek o posvátné historii, teologii, etice a duchovnosti a hnutí ji považuje za normu.\n\nCírkev všemohoucího Boha učí formu milenialismu. Věk království nesmí být zaměňován s Věkem tisíciletého království, budoucím časem po apokalyptických katastrofách prorokovaných v Bibli, kdy budou ve všech zemích přijata poselství Všemocného Boha, lidská hříšná povaha se změní a lidé, vyčištěni Božím dílem, budou žít na zemi věčně. Podle církve po tom, co převtělený Všemohoucí Bůh (který nežije navždy na Zemi) dokončí dílo boží, budou v posledních dnech následovat katastrofy popsané v knize Zjevení svatého Jana ve formě hladomorů, zemětřesení a válek. Nicméně „Země nebude zničena a ti, kteří jsou očištěni Bohem, budou zachráněni v kataklyzmatech posledních dnů a budou žít navěky na Zemi.\" Podle amerického akademika Hollyho Folka „rozdělení dějin na několik ér odráží vliv Plymouthských bratří a dalších evangelikálních misionářů v Číně. Dispenzacionalismus, metoda biblické interpretace, která podporuje kosmický pohled na historii, zahrnující období konce světa, byla vyvinuta v devatenáctém století John Nelson Darby,“ ačkoliv jsou zde také neshody mezi Darbym a Církví Všemohoucího Boha.\n\nCírkev Všemohoucího Boha věří, že Všemohoucí Bůh se vrátil ve formě Ježíše v dnešní době a narodil se v Číně, zemi, která podle církve představuje zároveň místo, kde zlo Velkého červeného Draka z Knihy Zjevení projevuje sám v podobě Čínské komunistické strany a kde se musí také projevit druhý příchod Ježíše Krista. Jak poznamenala Emily Dunnová, teologická identifikace Velkého červeného draka s politickou mocí, která pronásleduje křesťany, nebyla vynalezena Církví Všemohoucího Boha, ale má dlouhou tradici mezi čínskými křesťany, včetně Shouters.\n\nCírkev Všemohoucího Boha věří, že veškeré obyčeje a svátosti (včetně křtu) jsou praktiky Věku milosti a nemají místo ve Věku království. V Církvi všemohoucího Boha neexistuje tedy žádný křest a člověk se stane členem církve tím, že uzná, že převtělený Všemohoucí Bůh je Druhým příchodem Ježíše Krista, bude ochoten se modlit ve jménu Všemohoucího Boha a bude schopen porozumět a přijímat víry Církve Všemohoucího Boha. Absence svátostí neznamená, že shromažďování, modlení a uctívání Boha není pro členy Církve Všemohoucího Boha důležité. „Společenstvo\" se pravidelně setkává a diskutuje o svých posvátných písmech, poslouchá kázání, zpívá hymny a sdílí svědectví; Italský učitel Massimo Introvigne konstatuje, že v tomto smyslu „intenzita náboženského života kontrastuje s minimalistickým stylem uctívání\".\n\nObvinění z vážných zločinů proti Církvi Všemohoucího Boha, která se často objevuje v médiích, pochází ze dvou zdrojů: Komunistické strany Číny a dalších křesťanských církví. Čínská vláda a média pravidelně obviňují Církev Všemohoucího Boha ze zločinů. Nejčastější obvinění se týká čtyř hlavních událostí: Vražda v provozovně McDonaldu ve městě Zhaoyuan (Zhaoyuan McDonald's Cult Murder) z roku 2014, který byl v centru dění zpravodajské služby BBC World Service ve stejném roce, vytrhnutí očí mladého chlapce v roce 2013 v Shanxi, únos křesťanských představitelů v roce 2002 a nepokoje, související s oznámeními, že v roce 2012 nastane konec světa.\n\nČínské oficiální zdroje také příležitostně uvádějí další obvinění: že vzpoury byly podněcovány církví v roce 1998 v okrese Hetang, městě Zhuzhou, Hunan, kde údajně obětem zlomili ruce a nohy a uřízly uši; že v roce 2010 členové zabili žáka základní školy a zanechali na jedné noze oběti známku blesku, protože jeden z jeho příbuzných opustil církev; a že za neznámého data následovnice Východního blesku zabila svého otce, než se přiznala na úřadu veřejné bezpečnosti.\n\nV roce 2017 byli do Hejanu pozvaní západní akademici, včetně Massimo Introvigne a Hollyho Folka, kteří studovali církev, oficiální asociace China Anti-Cult na konferenci o nebezpečných kultech a Církvi všemohoucího boha. Druhou konferenci uspořádala v roce 2017 stejná Čínská protikulturní sdružení v Hongkongu a akademici z čínských orgánů, činných v trestním řízení, obdrželi informace a doklady o zločinech, které druhé považovaly Církev všemohoucího Boha za vinnou. Poznamenali, že dodatečná obvinění jsou méně častěji zmíněna a méně podporována dokumenty, týkajícími se obvinění ze čtyř hlavních událostí.\n\n28. května 2014 šest „misionářů\", kteří prohlašovali, že reprezentují „Všemohoucího Boha\", vyvolalo národní výtržnost, když zaútočili a zabili ženu v restauraci McDonald's ve městě Zhaoyuan v provincii Shandong v Číně. Zhang Lidong (张 立冬), hlavní útočník v tom, co se stalo známým jako Vražda na pobočce McDonald’s ve městě Zhaoyuan, během rozhovoru s novinářem CCTV tvrdil, že subjekt odmítl žádost jeho dcery o telefonní číslo a byl nazván „zlým duchem\" (邪灵), který podnítil šest „misionářů\" k útoku. Zhang podrobně popsal, jak mlátili hlavou oběti o zem asi tři minuty a že se „cítil skvěle\", ale záměrně se vyhýbal otázkám ohledně organizace, do níž patřil, a jeho hodnosti v náboženské skupině. Pět z „misionářů\" (šestý byla mladistvá dívka) bylo odsouzeno 10. října. Dva z nich byli odsouzeni k smrti a popraveni v roce 2015, jeden k doživotnímu vězení a další dva od sedmi do deseti let vězení.\n\nVražda v McDonaldu byla později studována akademiky nových náboženských hnutí, jako je Emily Dunn, David Bromley a Massimo Introvigne. Dospěli k různým závěrům, pokud jde o starší zprávy většiny čínských a západních médií, a tvrdili, že vrazi jsou součástí malého nezávislého kultu, který není spojen s Východním bleskem a který používal slova „Všemohoucí Bůh\" jako označení jeho dvou ženských vůdců, Zhang Fan (dceři Zhanga Lidonga, která byla popravena v roce 2015) a Lü Yingchun.. U soudu obžalovaní výslovně uvedli, že ačkoliv oba užívali jméno „Všemohoucí Bůh\", jejich skupina a Církev Všemohoucího Boha vedená Zhao Weishanem byly dvě různé organizace. Jedna z vůdkyň, Lü Yingchun, prohlásila, že: „Stát označil Zhao Weishanovu falešnou Církev Všemohoucího Boha jako zlý kult, a my ji označujeme jako ‚zlé duše.‘ Pouze Zhang Fan a já ... jsme mohli reprezentovat skutečnou „Církev Všemohoucího Boha\". Zhang Fan a já jsme jediní mluvčí skutečného „Všemohoucího Boha\". Vláda sledovala Všemohoucího Boha, ve kterého věří Zhao Weishan, nikoliv „Všemohoucího Boha\", o kterém se zmiňujeme my. Je to falešný „Všemohoucí Bůh\", zatímco my máme skutečného „Všemohoucího Boha.““\n\n24. srpna 2013 žena vytrhla oči mladého chlapce jménem Guo Xiaobin v Shanxi. Chlapec byl později mezinárodně známý úspěšnou operací oční protézy, provedenou v Shenzenu. Po Vraždě v McDonaldu v Zhaoyuanu některá čínská média připisovala zločin členům Církve Všemohoucího Boha. Studie amerického akademika Hollyho Folka, napsaná po jeho účasti na dvou konferencích v roce 2017, organizovaných Čínskou asociací proti kultům, si všimla, že čínská policie uzavřela případ v září 2013 tím, že dospěla k závěru, že zločin byl spáchán tetou Guo Xiaobina, a nemá nic společného s Církví Všemohoucího Boha. Teprve po vraždě v McDonaldu roce 2014 začali někteří čínští anti-kultoví aktivisté v souvislosti s incidentem zmiňovat Církev všemohoucího Boha. Folk také poznamenal, že obvinění z vytrhnutí očí z čínských obětí byly společným tématem čínské anti křesťanské propagandy od nejméně 19. století.\n\nNěkteří vůdci jiných křesťanských církví obvinili Církev Všemohoucího Boha jak z „kacířství\", tak z „kradení ovcí\" skrze zvrhlé strategie. Obvinění zahrnují tvrzení, že v roce 2002 Církev Všemohoucího Boha unesla třicet čtyři vůdců čínského evangelického společenství (CGF), aby je překonvertovala do svojí církve. Řada křesťanů na Západě shledala obvinění věrohodným. Ve studii, která vyšla v roce 2018, Introvigne zjistil nesrovnalosti v příběhu, který publikoval Čínské evangelické společenství, zdálo se mu divné, že nebyl nikdo zatčen nebo odsouzen k soudu za trestný čin a dospěl k závěru, že není nemožné, že se Čínské evangelické společenství jednoduše pokusilo dojít ke spravedlnosti za to, že mnoho jeho členů, včetně národních vůdců, přešlo k Církvi všemohoucího Boha, ačkoliv jsou i nadále možné další výklady.\n\nPrognóza apokalypsy soudného dne, týkající se roku 2012, měla širokou popularitu v Číně, kde byl film 2012 populární a několik podnikatelů vydělalo výrobou a prodejem „archy\", nutné k přežití údajné apokalypsy. V globálním rámci fenoménu 2012, založeného na proroctvích připsaných civilizaci Mayů, byla Církev Všemohoucího Boha obviněna z předpovědi konce světa pro rok 2012, což vyvolalo nepokoje a dokonce i zločiny v Číně. Bezprostředně před konečným termínem „Maya“ z 21. prosince 2012 čínská vláda zatkla 400 členů Východního blesku ve střední Číně a až 1000 z jiných provincií Číny. Čínské úřady rovněž tvrdily, že jistý Ming Yongjun, který říkal, že byl motivován proroctvími z dějin dnešní církve, bodl starší ženu a 23 studentů ve škole v provincii Henan.\n\nAustralská akademička Emily Dunnová zmínila v první vědecké knize věnované Církvi Všemocného Boha v roce 2015, že několik členů Východního Blesku naplňovalo Mayskou předpověď, ale zdá se, že to dělali, aniž by byli postihnuti zvoleným vedením skupiny, která mimo jiné prohlásila „Mayskou“ a jiné teorie o konci světa jako teologicky a fakticky mylné.\n\nIntrovigne poznamenal, že pohled členů Církve všemohoucího Boha, kteří přijali a rozšířili proroctví o konci světa v roce 2012, z nichž někteří byli vyloučeni z církve, „nebylo v souladu s teologií církve. Všemohoucí Bůh neoznámí konec světa, ale jeho transformaci. A k tomu nedojde předtím, než bude dokončena práce Všemocného Boha na Zemi\", tj. předtím, než člověk, uznaný za Všemohoucího Boha odejde, zatímco byl v roce 2012 naživu a zdráv.\n\nZvláště po opatřeních po vraždě v McDonaldu v roce 2014 tisíce členů Církve všemohoucího Boha uniklo do Jižní Koreje, USA, Kanady, Itálie, Francie, Austrálie a dalších zemí, které hledaly status uprchlíka. Zatímco orgány v některých zemích tvrdí, že neexistují dostatečné důkazy o tom, že žadatelé o azyl byli pronásledováni, někteří zahraniční experti čelí tomu, že církev všemohoucího Boha je pronásledována jako hnutí, stačí k závěru, že členové budou čelit vážným rizikům, pokud se vrátí do Číny.\n\nCírkev všemohoucího Boha tvrdí, že je obětí kampaní falešných zpráv, vytvořených Čínskou komunistickou stranou. Stojí si za tím, že některé letáky a bannery, zobrazené na čínských a západních webových stránkách jako důkaz svých proroctví z roku 2012, byly ve skutečnosti buď vyrobeny nebo odvozeny ze změn pomocí Photoshopu a dalších technik, existujících materiálů Církve všemohoucího boha. Církev také odsoudila existenci falešného webu ve Velké Británii „Církev všemohoucího boha Velké Británie\". Pokusy Církve Všemohoucího Boha o jeho odstranění byly dosud neúspěšné, navzdory tomu, že akademici tvrdí, že to, že web nepředstavuje postoje a teologii Církve všemohoucího Boha, by mělo být jasné každému, kdo ji zná. „Prohlášení o webových stránkách napodobujících církev všemohoucího boha“ vydala církev, která tuto událost odsoudila.\n\n\n"}
{"id": "1386003", "url": "https://cs.wikipedia.org/wiki?curid=1386003", "title": "Tama", "text": "Tama\n\nTama může být: \n\n"}
{"id": "1386004", "url": "https://cs.wikipedia.org/wiki?curid=1386004", "title": "Tama (město v Japonsku)", "text": "Tama (město v Japonsku)\n\nTama () je město v Tokijské prefektuře v Japonsku. K roku 2018 měla přes 147 tisíc obyvatel.\n\nTama leží na ostrově Honšú na jižním břehu stejnojmenné řeky tekoucí na východ k centru Tokia a dále do Tokijského zálivu. Ze správního hlediska patří do prefektury Tokio v oblasti Kantó. Na jihovýchodě sousedí s městem Kawasaki v prefektuře Kanagawa, zatímco zbylé hranice jsou v rámci prefektury Tokio: Na jihu s Mačidou, na západě s Hačiódži, na severozápadě s Hino, na severu s Fučú a na východě s Inagi.\n\nJako obec byla Tama poprvé ustavena po správní reformě v roce 1889.\n\n\n"}
{"id": "1386020", "url": "https://cs.wikipedia.org/wiki?curid=1386020", "title": "Mistrovství Československa jednotlivců na klasické ploché dráze 1983", "text": "Mistrovství Československa jednotlivců na klasické ploché dráze 1983\n\nMistrovství Československa jednotlivců na klasické ploché dráze 1983 bylo tvořeno 4 závody. Prvních 10 závodníků si zajistilo účast v dalších ročníku.\n\n\n"}
{"id": "1386021", "url": "https://cs.wikipedia.org/wiki?curid=1386021", "title": "Maryna Čerňaková", "text": "Maryna Čerňaková\n\nMaryna Mykolajivna Čerňaková (* 26. března 1988 Záporoží) je ukrajinská zápasnice – judistka a sambistka.\n\nS judem/sambem začínala ve 12 letech v rodném Záporoží. Judu se věnuje i její sestra dvojče Inna. V ukrajinské ženské judistické reprezentaci se pohybuje od roku 2008 v superlehké váze do 48 kg. V roce 2012 se na olympijské hry v Londýně nekvalifikovala. Od roku 2014 se pravidelně umisťuje na předních příčkách turnajů. V roce 2016 se přímo kvalifikovala na olympijské hry v Riu, kde vypadla ve druhém kole s Maďarkou Évou Csernoviczkou.\n\n\n\n"}
{"id": "1386025", "url": "https://cs.wikipedia.org/wiki?curid=1386025", "title": "Václav Hejl", "text": "Václav Hejl\n\nVáclav Hejl (* 19. září 1945) je bývalý československý motocyklový závodník, reprezentant v ploché dráze. \n\nV Mistrovství Československa jednotlivců startoval v letech 1971-1978, nejlépe skončil v letech 1974 a 1974 na 9. místě. V Mistrovství Československa dvojic skončil v roce 1979 na 7. místě. V letech 1973-1976 startoval v kvalifikačních závodech mistroství světa jednotlivců, nejlépe skončil v roce 1976 na 12. místě v kontinentálním polofinále. V letech 1974-1976 reprezentoval Československo v závodech mistroství světa družstev. Závodil za ČSAD Plzeň.\n\n"}
{"id": "1386026", "url": "https://cs.wikipedia.org/wiki?curid=1386026", "title": "Bagualosaurus agudoensis", "text": "Bagualosaurus agudoensis\n\nBagualosaurus agudoensis (\"ještěr z Bagualo\") byl druh vývojově primitivního sauropodomorfního dinosaura, formálně popsaného v roce 2018 ze sedimentů souvrství Santa Maria (sekvence Candelária) na území současné Brazílie. Stáří vrstev, ve kterých byly fosilie tohoto dinosaura objeveny, činí asi 230 milionů let (věk carn, počátek svrchního triasu).\n\nTento menší sauropodomorf dosahoval celkové délky asi 2,5 metru. Podle stavby a tvaru zubů byl převážně býložravou formou, na rozdíl od některých jiných primitivních sauropodomorfů. Denticí se podobal například geologicky mladším rodům \"Pantydraco\", \"Efraasia\" a \"Plateosaurus\" z období geologického věku nor, postkraniální kostrou byl ale podobnější starším formám sauropodomorfů (např. rodu \"Panphagia\" či \"Chromogisaurus\").\n\n\n"}
{"id": "1386037", "url": "https://cs.wikipedia.org/wiki?curid=1386037", "title": "Ladislav Kamarád", "text": "Ladislav Kamarád\n\nLadislav Kamarád (* 21. července 1963 v Praze) je český horolezec a profesionální krajinářský fotograf. Vystoupil na dvě osmitisícovky, jako fotograf je držitelem titulu Master QEP.\n\n\n\n"}
{"id": "1386040", "url": "https://cs.wikipedia.org/wiki?curid=1386040", "title": "Jozef Tóth", "text": "Jozef Tóth\n\nJozef Tóth (* 1. května 1946) je bývalý slovenský motocyklový závodník, reprezentant v ploché dráze. \n\nV Mistrovství Československa jednotlivců skončil v roce 1973 na 16. místě a v roce 1976 na 15. místě. V kvalifikačních závodech mistrovství světa jednotlivců skončil v roce 1973 na 14. místě v kontinentálním čtvrtfinále. \n\n"}
{"id": "1386041", "url": "https://cs.wikipedia.org/wiki?curid=1386041", "title": "Lelek vlajkový", "text": "Lelek vlajkový\n\nLelek vlajkový (\"Caprimulgus vexillarius\") je pták z řádu lelků, který obývá střední a jižní Afriku, v letním období migruje za účelem rozmnožování k jihu. Jeho biotopem jsou savany a řídké lesy zvané miombo, je možno se s ním setkat v nadmořské výšce až 2800 metrů.\n\nDosahuje délky okolo 25 cm včetně ocasu a váhy 70 gramů. Peří má převážně šedohnědé, samcům v období toku narůstají na křídlech dvě prodloužené černobílé letky, které za nimi za letu vlají a mohou měřit až tři čtvrtě metru. Lelek vlajkový je aktivní v noci a živí se hmyzem, který chytá v letu svým širokým zobákem. Volání lelků bývá daleko slyšitelné. Jejich hlavním nepřítelem je orlík kejklíř.\n\nDo roku 2007 byl řazen do rodu \"Macrodipteryx\", poté byl klasifikován jako příslušník rodu \"Caprimulgus\".\n\n"}
{"id": "1386045", "url": "https://cs.wikipedia.org/wiki?curid=1386045", "title": "10 miliard – co máte na talíři?", "text": "10 miliard – co máte na talíři?\n\n10 miliard – co máte na talíři? je celovečerní, německý dokumentární film Valentina Thruna z roku 2015. Snímek měl premiéru 16. dubna 2015.\n\nFilm pojednává o problematice rostoucí poptávky lidské populace po jídle a o možných řešeních která nabízí zemědělství.\n\n"}
{"id": "1386048", "url": "https://cs.wikipedia.org/wiki?curid=1386048", "title": "Inna Čerňaková", "text": "Inna Čerňaková\n\nInna Mykolajivna Čerňaková (* 26. března 1988 Záporoží) je ukrajinská zápasnice – judistka a sambistka. Kvůli své oční vadě soutěží od roku 2014 s hendikepovanými sportovci. Je olympijskou vítězkou v judu z paralympijských her v Riu v roce 2016.\n\nS judem/sambem začínala ve 12 letech v rodném Záporoží. Judu se věnuje i její sestra dvojče Maryna. V ukrajinské ženské judistické reprezentaci se pohybuje od roku 2008 v superlehké váze do 48 kg. V roce 2012 se na olympijské hry v Londýně nekvalifikovala.\n\nV roce 2014 přestoupila kvůli své oční vadě mezi podobně hendikepované sportovce. V roce 2016 získala na paralympijských hrách v Riu zlatou olympijskou medaili.\n\n\n"}
{"id": "1386049", "url": "https://cs.wikipedia.org/wiki?curid=1386049", "title": "Valentin Thurn", "text": "Valentin Thurn\n\nValentin Thurn (narozen 1963, ve Stuttgartu) je úspěšný německý filmový tvůrce, scenárista a režisér který v roce 2010 vytvořil dokumentární film \"Taste the Waste\". Je také spolu zakladatelem International Federation of Environmental Journalists.\n"}
{"id": "1386060", "url": "https://cs.wikipedia.org/wiki?curid=1386060", "title": "Breisgau", "text": "Breisgau\n\nBreisgau (počeštěně \"Breisgavsko\") je historický a přírodní region v Německu. Je vymezen na západě francouzskou hranicí na řece Rýn, na severu regionem Ortenau, na východě pohořím Schwarzwald a na jihu sousedí s Markgräflerlandem, má rozlohu okolo 4000 km². Je součástí okresů Breisgau-Hochschwarzwald a Emmendingen ve spolkové zemi Bádensko-Württembersko, největším městem je dvousettisícový Freiburg im Breisgau, významnými sídly jsou také Breisach am Rhein, Waldkirch a Bad Krozingen. Nejvyšší horou je Schauinsland (1284 m n. m.), krajinou protékají přítoky Rýna Elz a Möhlin.\n\nNázev Breisgau je zpravidla odvozován od keltského vlastního jména Brisios, objevuje se také v označení místního germánského kmene Brisgavi, o kterém se zmiňuje ve čtvrtém století našeho letopočtu římský letopisec Ammianus Marcellinus. Ve středověku bylo Breisgau součástí Švábského vévodství, pak většinu území ovládali Habsburkové jako součást Předních Rakous a roku 1803 ho Napoleon Bonaparte připojil k Bádensku, což o dva roky později potvrdil Prešpurský mír.\n\nBreisgau je nejteplejší částí Německa s průměrnou roční teplotou 11 °C a zhruba 1800 hodinami slunečního svitu za rok. Klima umožňuje pěstování kukuřice, tabáku, ovoce a révy vinné; na svazích Tunibergu a Kaiserstuhlu se produkuje zejména Rulandské modré, Müller Thurgau a Ryzlink rýnský. \n"}
{"id": "1386062", "url": "https://cs.wikipedia.org/wiki?curid=1386062", "title": "Ladislav Nebeský (odbojář)", "text": "Ladislav Nebeský (odbojář)\n\nLadislav Nebeský (14. června 1893 Neveklov – 22. září 1942 věznice Plötzensee) byl český lékař a účastník druhého československého odboje na Jilemnicku v období Protektorátu Čechy a Morava.\n\nNebeský se narodil jako druhý syn čalouníka Františka Nebeského a Juliany Nebeské, rozené Cikánkové. Krátce před Ladislavovými osmými narozeninami jeho matka zemřela. Následujícího roku se jeho otec znovu oženil. S Josefou Tůmovou měl další čtyři děti – dva syny a dvě dcery.\n\nFrantišek, který své dva nejstarší syny přežil o patnáct, respektive deset let, vedl všechny své děti ke vzdělání. Nejstarší syn Jaroslav absolvoval filozofickou fakultu a uplatnil se v diplomatických službách v Bělehradě i na ministerstvu zahraničí, zemřel předčasně v roce 1937. Ladislav se stal lékařem (viz dále). Obě Františkovy dcery Marie a Milena získaly diplom zdravotní sestry, další syn Bedřich se stal četnickým strážmistrem. Kuriózní je případ nejmladšího syna – Františka. Ačkoliv nikdy nezískal vzdělání vyšší než to základní (navzdory několika pokusům), byl až do své smrti v roce 1996 oslovován například „pane inženýre“ či „pane továrníku“.\n\nLadislav Nebeský získal základní vzdělání v rodném Neveklově, maturoval na gymnáziu v Benešově a poté v roce 1912 odešel do Prahy studovat medicínu. Jeho studia se potýkala s četnými komplikacemi. Nemohl spoléhat na finanční podporu od své rodiny, následně onemocněl závažnou plicní chorobou (patrně tuberkulózou) a 1. srpna 1914 byl mobilizován. Jako student medicíny byl od roku 1915 v aktivní službě záložní nemocnice v Milovicích, kde byl veden jako MUC Ladislav Nebeský. Za svou činnost byl vyznamenán stříbrnou medailí rakouského Červeného kříže. V roce 1918 vstoupil do nově vzniklé Československé armády, ze které byl propuštěn v roce 1921. Rigorózní zkoušky skládal po doby čtyř let – poslední v roce 1924. Promoci měl 9. února 1924.\n\nSvou profesní činnost začal Ladislav Nebeský 1. března 1924 v benešovské nemocnici. O rok později se přesunul do Sudoměřic, kde se stal primářem plicního sanatoria. V roce 1934 bylo sanatorium zrušeno a Nebeský si musel hledat nové působiště. Začátkem března téhož roku přišel do Jilemnice a stal se vedoucím lékařem okresní nemocenské pojišťovny (ONP). Nejen pro své povolání, které navíc vykonával velmi obětavě a v rozsáhlém rajonu Jilemnicka, získal Nebeský v Jilemnici prestižní postavení.\n\nNa jeho působení vzpomíná i český herec Stanislav Zindulka: Dále Zindulka Nebeského charakterizoval následovně: \"“výrazná, rázná, společenská a nezapomenutelná osobnost s neobyčejnou pověstí”\".\n\nBěhem studií se začal Ladislav Nebeský hlouběji věnovat i poezii, za neznámých okolností se v roce 1912 setkal s Jaroslavem Vrchlickým a například v roce 1917 napsal sbírku veršů Za pět roků. V Sudoměřicích se přidal k tamnímu ochotnickému divadlu. V těchto zálibách pokračoval i v Jilemnici. Začal také vystupovat na různých besedách. 3. října 1937 široce hovořil v Sokole Košťálov o životě Tomáše Garriguea Masaryka. Od roku 1925 byl členem ČSNS a v roce 1939 byl krátce členem Národního souručenství.\n\nV červenci 1935 se oženil s Albínou Karolínou Kronbergerovou, koupil automobil Škoda Popular a dům v centru Jilemnice, ve kterém si také zařídil ordinaci. Manželům Nebeským se v roce 1937 narodil syn Ladislav mladší.\n\nLadislav Nebeský se na Jilemnicku stal hlavním organizátorem protinacistického odboje. Stalo se tak poté, co se v Semilech sešel s Aloisem Štroblem a Františkem Hyškou, kteří vedli odboj na celém Semilsku. Jeho nejbližším spolupracovníkem byl František Kučera a Josef Půst.\n\nBěhem vyšetřování nikdy nezmínil přesný název organizace, ve které se angažoval (nejdříve mluvil o „Národním odboji“ a následně o „Maffii“). Šlo ale o Obranu národa. Jeho náplní bylo především kopírovat a distribuovat protinacistické letáky. Obsahem těchto letáků byly mimo jiné necenzurované zprávy z fronty, návody k poslechu zahraničního rozhlasu či různé články zamířené proti Říši. Dále vyzývaly k sabotážním akcím, proti železniční, silniční a telekomunikační síti, špatnému zacházení s německými raněnými (V Jilemnici se nacházel lazaret SS) a výzvy k obnovení Československa pomocí palných zbraní. “Mým hlavním cílem v odboji bylo zaplavit protektorát protinacistickými letáky a rozložit jej\" uvedl Nebeský.\n\nDále dal dohromady několik jednotek, které měly „demontovat a znovu získat území Sudet“ – Jilemnice byla na samém hranici Protektorátu a Sudet. Za jeho domem na dvorku se několikrát sešli studenti místního gymnázia, kterým pak recitoval vlastenecké verše.\n\nNa Semilsku začalo gestapo zatýkat velmi krátce po svém rozhodnutí o tvrdém zákroku proti českému odboji. 7. února 1940 byl zatčen nejbližší spolupracovník Ladislava Nebeského František Kučera. 14. února to byl Josef Vaněk, „spojka“ mezi Prahou a Semilskem, následně 25. května další blízký Nebeského, Josef Půst. Zatčen byl také Josef Bernard, učitel a ředitel ochotnického spolku v Jilemnici. Většinu spolupracovníků Nebeského tento osud potkal mezi únorem a květnem roku 1940. Nebeský byl zatčen již během první vlny, a to dne 12. února 1940. Byl zatčen pouze necelý rok po vzniku protektorátu (16. března 1939) a půl roku po vypuknutí druhé světové války. Jeho zatčení komentoval Stanislav Zindulka jako šok a ochuzení pro jeho rodné městečko.\n\nBěhem zatčení bylo kromě automobilu, pušky Flobert a psacího stroje Underwood zabaveno mnoho brožur s propagačním materiálem. Jelikož ve většině případech není uveden autor, těžko spekulovat, jestli je Nebeský něčeho z těchto materiálů autorem. Zkonfiskován byl také jeho dům, manželka Albína i syn Ladislav v něm ale mohli zůstat. Obyvatelé Jilemnice prokázali velkou solidaritu, za Ladislavem například docházela parta okolo Stanislava Zindulky.\n\nLadislav Nebeský byl nejdříve vězněn ve Vrchlabí, které bylo již na území Sudet. Následně prošel věznicemi na pražské Pankráci, v Maršově u Brna, Drážďanech, Lipsku a jako poslední štací před soudem byla káznice v Gollnově u Štětína. Nacisté používali při výsleších brutální způsoby a případ Nebeského nebyl výjimkou. Podle informací nejen ze Zpravodaje města Jilemnice z roku 1987 byly výslechy tak surové, že musel být často na celu zpět odnesen. Ve vyšetřovacím spise se výpovědi Nebeského záměrně dokola týkají jen několika mála informací.\n\nDne 13. dubna 1942 byl Ladislav Nebeský převezen do Berlína k soudu. 1. senát Lidového soudu v Berlíně rozhodl o trestu smrti a o trvalé ztrátě cti pro nadržování nepříteli a přípravy k velezradě. V dopisech své ženě se zajímal pomocí různých značek o dění v Čechách. Jeho manželka několikrát žádala o možnost ho ve vězení navštívit, ale nikdy jí to nebylo umožněno.\n\nPosledním místem pobytu Ladislava Nebeského se stala věznice Plötzensee. V této věznici bylo popraveno 667 českých odbojářů, dalších sto jich zde bylo vězněno a mučeno. 28. října byl v této berlínské věznici popraven také Štrobl (nadřízený Hyška a Nebeského) a 22. února 1943 i Josef Vaněk.\n\nJeště v den soudu udělala jeho manželka Albína poslední zoufalý pokus a napsala dopis, žádostí o milost, který adresovala „Jeho excelenci, vysokému pánovi, Vůdci Adolfu Hitlerovi“. 29. dubna 1942 se s žádostí o milost obrátil na Lidový soud také Ladislavův otec František. S odpovědí přišel až 3. září 1942 Říšský ministr spravedlnosti Otto Georg Thierack, který napsal, že se souhlasem Vůdce a po domluvě s říšským protektorem se rozhodl nevyužít práva milosti a namísto toho nechá spravedlnosti volný průběh. 21. září 1942 ve 20 hodin bylo Nebeskému oznámeno, že jeho poprava se uskuteční následujícího dne ve 4 hodiny a 42 minut. V dopisech na rozloučenou se dál snažil být optimistický, smířlivý a statečný.\n\nZ vyšetřovacího spisu\n\nV následujících dnech vyšla v některých českých novinách zmínka o jeho popravě a po Jilemnici byly také vylepeny dvoujazyčné letáčky s touto informací. Podobné novinové úryvky vycházely pravidelně. Často byly, snad až ironicky či posměšně, zařazeny po boku nějaké nepodstatné informace, obdobně tomu bylo i v případě Ladislava Nebeského. Například v periodiku Národní politika ze dne 24. září 1942 byl tento příspěvek zařazen vedle toho o zákazu sběru hroznů a vinné révy.\n\nKompletní vyšetřovací spis je zveřejněn na internetových stránkách Ústavu pro studium totalitních režimů (ÚSTR).\n\nNa místě domu Ladislava Nebeského v Jilemnici, se stejně tak jako na jeho rodném domě v Neveklově, nachází pamětní deska. V květnových dnech jsou obě desky ozdobeny trikolorou a květinami. Zmíněn je i na pomníku padlým v Březnici.\n\n"}
{"id": "1386106", "url": "https://cs.wikipedia.org/wiki?curid=1386106", "title": "IOTA (kryptoměna)", "text": "IOTA (kryptoměna)\n\nIOTA je peer to peer platební síť i stejnojmenná kryptoměna, která byla navrženy pro internet věcí (IoT), z čehož je odvozený také její název. Jejím cílem je poskytnout výměnu i přesun hodnot a dat mezi uživateli bez poplatků, bez omezeného počtu transakcí za sekundu, tj. rychle a se skvělou škálovatelností, a bez nároků na diskovou kapacitu. To vše je vhodné k tomu, aby skrze tuto síť byla efektivně a důvěryhodně ovládaná všechna chytrá zařízení připojená k internetu. Měna IOTA je 100% předtěžená, nedělitelná a k užití sítě není potřebná.\n\nVětší rozšíření kryptoměn odhalilo i jejich nevýhodu, škálovatelnost. S rostoucím počtem uživatelů klesá rychlost transakcí, protože kryptoměny mají vždy maximální možný limit transakcí za sekundu, a roste velikost blockchainu, což přináší větší nároky na diskové úložiště. \n\nTento problém si uvědomili i vývojáři David Sønstebø, Sergey Ivancheglo, Dominik Schiener a Dr. Serguei Popov a pokusili se celý systém předělat tak, aby už škálovatelnost nebyla problém. Výsledkem byla kryptoměna IOTA, kterou roku 2015 představil David Sønstebø. Jedná se o kryptoměnou třetí generace a je optimalizovaná pro použití v internetu věcí (IoT), který má v příštích desetiletích obsahovat více než 50 miliard chytrých zařízení. V této síti funguje digitální měna (token) IOTA jako prostředek k předávání dat. \n\nVývojáři na tento nápad vybrali v prosinci 2015 1337 Bitcoinů, tj. cca půl miliónu amerických dolarů. Už na konci roku 2015 pak došlo k vydání všech 2 779 530 283 tokenů této digitální měny a od června 2016 bylo spuštěno beta-testování, které probíhá ještě i v roce 2018. Všechny tokeny získala komunita. Vývojářům zůstal žádný. Tato komunita založila zároveň neziskovou nadaci IOTA Foundation, která sídlí v Německu. \n\nIOTA se chce mimo IoT prosadit také ve zdravotnictví, ale své využití najde i v energetickém průmyslu, mobilních zařízeních a automobilech. Projektu věří takové firmy, jako je Microsoft, Samsung, Bosch, Cisco, Volkswagen a Innogy. Za zmínku stojí také spolupráce s firmou Sirin Labs, která na platformě IOTA hodlá postavit dokonce i celý systém svého chytrého telefon Sirin Finney.\n\nK 28. květnu 2018 byla tržní hodnota všech mincí IOTA 3 921 138 961 amerických dolarů. \n\nZákladní jednotkou IOTA kryptoměny je IOTA, jenže ta má tak nízkou hodnotu, že se používají hlavně její násobky – KIOTA, MIOTA, GIOTA, TIOTA či PIOTA (kilo, mega, giga atd.). Nejpoužívanější je MIOTA, která odpovídá 1 000 000 IOTA. V této jednotce se obvykle počítají i ceny na burzách. \n\nNa rozdíl od Bitcoinu nepoužívá IOTA jako účetní knihu blockchain, ale je postavená na bezblokovém technologii, orientovaném acyklickém grafu (DAG), která je též označována jako „TANGLE“. V tomto systému transakci nepotvrzují tzv. těžaři, ale potvrzuje ji každý držitel protokolu IOTA. Při odeslání transakce počítač odesílatele vždy zpracuje a potvrdí dvě jiné transakce. Odpadají proto transakční poplatky a omezený počet transakcí za sekundu. Díky tomu je tato kryptoměna také vhodná pro mikrotransakce. Výhodou této technologie je zároveň to, že čím víc uživatelů síť užívá, tím rychleji a bezpečněji funguje. \n\nK předejití útoku hackerů nebo spam attaku na síť se používá „weight“ mechanismus. Transakce jsou potvrzovány právě s ohledem na tuto „váhu“, která odpovídá množství práce, kterou uživatel investuje do transakce. \n\nTento systém pak umožňuje, aby si uživatelé do počítačů stahovali vždy jen takovou část „blockchainu“, aby případnými transakcemi mohly být připojeny zatím volné transakce. Rychlost, nízká paměťová náročnost a nulový transakční poplatek z ni dělá vhodný nástroj pro internet věcí.\n\nDigitální́ měny a tokeny je možné́ koupit nebo prodat prostřednictvím internetových burz a směnáren. IOTA je však méně známou kryptoměnou, neshání se proto tak snadno. Stejně problematické je i její uchovávání.\n\n\n"}
{"id": "1386127", "url": "https://cs.wikipedia.org/wiki?curid=1386127", "title": "Lichtenštejnská ústava", "text": "Lichtenštejnská ústava\n\nLichtenštejnská ústava byla přijata schválena knížetem Janem II. 5. října 1921, kdy nahradila ústavu z roku 1862. \n\nNová ústava zavedla parlamentní demokracii kombinovanou s prvky konstituční monarchie. Rovněž umožnila vyhlášení referenda o rozhodnutích přijatých zemským sněmem. \n\nNová ústava zároveň zrušila výsadu tří křesel ve zemském sněmu vyhrazených knížeti a věk volebního práva byl snížen z 24 na 21.\n\nÚstava má dvanáct hlav:\n\n\n"}
{"id": "1386179", "url": "https://cs.wikipedia.org/wiki?curid=1386179", "title": "Joseph P. Overton", "text": "Joseph P. Overton\n\nJoseph P. Overton (4. ledna 1960 – 30. června 2003) byl americký právník, filozof a viceprezident Mackinacského centra pro veřejnou politiku. Byl držitelem bakalářského titulu z elektrotechniky na Michiganské technologické univerzitě a titulu doktora práv z Právnické fakulty Thomase M. Cooleyho na Western Michigan University.\n\nJe známý díky myšlence Overtonovo okno, která klasifikuje politické návrhy a programy od nepřijatelnývch přes radikální až po populární a je po něm pojmenována. \nZemřel ve 43 letech na zranění, která utrpěl při havárii ultralehkého letadla, které pilotoval. Havárie se stala krátce poté, co vzlétl z letiště Tuscola Area Airport v blízkosti města Caro. Jeho manželka Helen havárii přežila.\n\n"}
{"id": "1386187", "url": "https://cs.wikipedia.org/wiki?curid=1386187", "title": "Jan Bydžovský", "text": "Jan Bydžovský\n\nNositelů jména Jan Bydžovský je v historii více:\n\n"}
{"id": "1386195", "url": "https://cs.wikipedia.org/wiki?curid=1386195", "title": "Amanda Knoxová", "text": "Amanda Knoxová\n\nAmanda Knoxová (* 9. červenec 1987) je americká občanskoprávní aktivistka a spisovatelka, která se dostala do celosvětového povědomí poté, co se stala podezřelou v případu vraždy spolubydlící Meredith Kercherové, ke které došlo 1. listopadu 2007 v italském městě Perugia. V roce 2009 byla Knoxová za vraždu odsouzena, v roce 2011 osvobozena a o 3 roky později opět odsouzena. Teprve v roce 2015 byla nejvyšším odvolacím soudem definitivně zproštěna obvinění. Případ vzbudil mezinárodní kontroverzi.\n\nAmanda Marie Knoxová se narodila 9. července 1987 v Seattlu ve Spojených státech amerických. Po absolvování střední školy se přihlásila na Washingtonskou univerzitu, kde se věnovala studiu lingvistiky. Byla poměrně úspěšnou a populární studentkou. Školu si platila sama prostřednictvím různých brigád. V roce 2007 se rozhodla absolvovat jednoleté studium italštiny na univerzitě v Perugii. Zde se nastěhovala do patrového domu na Via della Pergola č. 7, kde sdílela byt s dvojicí Italek a studentkou univerzity v Leedsu Meredith Kercherovou. Knoxová jejich vztah popsala jako přátelský, vyloučila však, že by byly nerozlučnými kamarádkami. Každá se také stýkala s jiným okruhem lidí. Zatímco Kercherová byla popisována jako tichá, uzavřená a nekonfliktní dívka, Knoxová měla být nespoutaná, divoká a lehkovážná. V Perugii si přivydělávala jako servírka v restauraci Le Chic, kterou vedl Patrick Lumumba, původem z Konga. Asi týden před vraždou Kercherové se na koncertě vážné hudby seznámila se studentem informatiky Raffaele Sollecitou, s nímž trávila následující dny. \n\n2. listopadu 2007 v 9 hodin ráno dostala poštovní a telekomunikační policejní jednotka hlášení o nálezu dvou mobilních telefonů v zahradě jednoho z domů v Perugii. Zjistili, že telefony patří Kercherové, a proto je přijeli vrátit majitelce do domu na Via della Pergola č.7. Na místě narazili na Raffaele Sollecitu a jeho přítelkyni Amandu Knoxovou. Ve zhruba stejnou dobu se na místo dostavila také druhá spolubydlící se svým přítelem, které Knoxová zavolala. Policistům sdělili, že mají podezření na vloupání. Vchodové dveře měly být otevřené, okno v patře rozbité kamenem a v koupelně našli stopy krve. Pokoj Kercherové byl zamčený a zevnitř nikdo neodpovídal. Zatímco policisté procházeli dům, Sollecita vše telefonicky ohlásil karabinierům. Po vyražení dveří na pokoji Kercherové našli její mrtvé tělo zakryté světlou přikrývkou. Na zemi se nacházelo oblečení nasáklé krví. Krevní stopy včetně krvavých otisků rukou a nohou se náchazely jak na podlaze, tak na zdech a dveřích. Ve vedlejším pokoji byly rozházené věci a rozbité okno. V koupelně byly stopy krve na umyvadle a krvavý otisk chodidla na předložce u sprchy. V záchodové míse byly výkaly. Nedlouho po začátku vyšetřování na místo dorazili i zástupci médií, včetně televizních štábů. \n\nPitva prokázala, že Kercherová byla znásilněna, škrcena a pobodána nožem, který se na místě činu nenašel. Hluboká rána na krku potom způsobila její vykrvácení. Na pohlavních orgánech oběti byly nalezeny stopy mužské DNA. Další stopy mužské DNA byly objeveny v pokoji na polštáři a na ručníku. V koupelně byla nalezena ženská DNA v krevních stopách na umyvadle, na vypínači a na předložce u sprchy. Oznamovatel Sollecito byl 5. listopadu pozván k výslechu, kam ho Knoxová doprovodila a při té příležitosti byla vyslechnuta také. Jelikož byli v této fázi vyšetřování považováni pouze za svědky, nebyl jim přiznán nárok na obhájce. Toho smějí využít pouze lidé obvinění. Knoxová si později stěžovala, že jí bylo odpíráno jídlo a pití, nesměla použít sociální zařízení, bylo jí vyhrožováno 30 lety vězení, pokud se nedozná a minimálně 2x jí vyšetřovatel udeřil do hlavy. Italská strana tato tvrzení odmítla a výslechy označila za intenzivní, ale korektní. \n\nKnoxová vypověděla, že 1. listopadu dostala od majitele restaurace Le Chic Particka Lumumby SMS zprávu, že nemusí chodit do práce, protože v restauraci nejsou hosté. Celý večer pak strávila v bytě Sollecita. Povídali si, koukali na filmy na počítači, kouřili marihuanu a ona mu předčítala z německé verze knihy o Harrym Potterovi. Během večera praskl v kuchyni odtok ze dřezu a velké množství vody vyteklo na podlahu. Jelikož Sollecito neměl v bytě nic, čím by se dala voda vytřít, dohodli se, že u něj Knoxová přespí a druhý den přiveze mop. Ráno proto odjela do svého bytu. Všimla si otevřených vstupních dveří a pojala podezření, že se do domu mohl někdo vloupat. Zkontrolovala svůj pokoj, který byl v pořádku. Odešla do koupelny, aby se osprchovala. Na umyvadle si všimla kapek krve, které jí však nepřišly nijak zvláštní, protože si myslela, že se jen někdo ze spolubydlících poranil a v umyvadle si ránu oplachoval. Při vystoupení ze sprchy si všimla velké krevní skvrny na předložce. V záchodové míse pak objevila výkaly. Okno v pokoji další spolubydlící bylo rozbité. Knoxová věděla, že v domě má být pouze Kercherová, a proto se vydala do jejího pokoje, který našla zamčený. Kercherová neodpovídala na její volání a nezvedala ani telefon. Knoxová zatelefonovala ostatním spolubydlícím, a řekla jim, co se stalo. Poté se vrátila pro Sollecita, který se neúspěšně pokusil dveře vyrazit. Následně zatelefonovala matce a poprosila jí o radu. Ta jí řekla, aby okamžitě zavolali policii, což Sollecito udělal, ovšem až poté, co dvojice policistů přijela vrátit nalezené telefony. \n\nSollecito tuto verzi původně potvrdil. Později však vyšetřovateli řekl, že si není jistý, zda s ním Knoxová večer v den vraždy byla. Později ho měla přemlouvat, aby jí poskytl alibi. Knoxová byla konfrontována s výsledky analýzy svého mobilního telefonu. SMS od Lumumba byla smazána. Našla se však její odpověď na tuto zprávu, ve které napsala \"\"Dobře.\" \"Uvidíme se později. Večer se bav\"\". Z toho vyšetřovatelé usoudili, že Knoxová měla s Lumumbem 1. listopadu večer schůzku. Knoxová následně učinila výpověď, ve které uvedla, že si vybavuje setkání s Lumumbou na basketbalovém hřišti, kde se dohodli, že půjdou k ní domů. Lumumba měl mít velký zájem o Kercherovou a chtěl se s ní setkat. Ve své výpovědi Knoxová dále uvedla, že si vzpomíná jen na to, že měl Lumumba s Kercherovou pohlavní styk, zatímco ona čekala v kuchyni. Potom se ozvaly výkřiky. Vzpomínky měla velice zamlžené, ale připustila, že Lumumba mohl ten večer Kercherovou zabít. Sama se probudila druhý den ráno v bytě Sollecita. Jeho účast na vraždě nemohla potvrdit, ani vyvrátit, protože její vzpomínky byly zmatené. Na základě této výpovědi byli Knoxová, Sollecito a Lumumba zadrženi jako podezřelí. 6. listopadu napsala Knoxová prohlášení, ve kterém svou předchozí výpověď vyvrátila. Podle ní vedlo k jejímu doznání vyčerpání, zmatenost, šok a nátlak vyšetřovatelů. Tuto výpověď učinila po mnohahodinovém výslechu téměř ve 2 hodiny ráno. To, co původně popisovala jako reálné vzpomínky, měly být jen snové obrazy v její hlavě, které se jí vracely. 20. listopadu byl Patrick Lumumba zproštěn obvinění na základě výpovědi návštěvnice restaurace, která ho 1. listopadu viděla obsluhovat. K výpovědi svého přítele Raffaele Sollecita Knoxová uvedla, že se jen ze strachu z vysokého trestu snaží \"zachránit si vlastní kůži\" tím, že potvrzuje jakoukoliv verzi vyšetřovatelů zaměřenou proti ní. Sollecito svou výpověď později označil za vynucenou. \n\nAnalýza DNA z místa činu potvrdila přítomnost Rudy Guedeho. Guede, imigrant původem z Pobřeží slonoviny, hrával basketbal s mladíky z přízemního bytu. V minulosti měl problémy se zákonem kvůli opakovaným vloupáním. S Knoxovou i Kercherovou se několikrát setkal. Všechny otisky i stopy DNA nalezené v pokoji Kercherové a na jejím těle patřily právě jemu. Jeho DNA se našla také na svetru, na kabelce, na látce rozříznuté podprsenky, na ručníku a na polštáři, kterým bylo tělo Kercherové podložené. Stopa jeho boty se našla na podlaze a na fragmentu skla z rozbitého okna. Fekálie v záchodě byly také Guedeho. V době vraždy byl zachycen průmyslovou kamerou blízko místa činu. Guede uprchl do Německa, odkud byl 6. prosince vydán zpět do Itálie. Přiznal, že v osudnou noc u Kercherové byl. Chtěl s ní mít pohlavní styk, ale neměli u sebe kondom, proto se chtěl pouze osprchovat a odejít. Když ze sprchy vylezl, uviděl v pokoji neznámého muže, který ho napadl a pořezal na ruce. Kercherovou našel na zemi v kaluži krve. Snažil se jí nějak pomoci, přičemž na místě zanechal své stopy. Potom dostal strach a utekl. Guede také původně řekl, že Knoxová s ním v bytě nebyla. Později však vypověděl, že před objevením těla zahlédl právě Knoxovou a útočníkem, který ho poranil nožem, byl Sollecito. \n\nZ forenzní analýzy dalších místností vyplynulo, že na umyvadle v koupelně byla jedna kapka krve patřící Knoxové a několik skvrn obsahujících DNA jak Kercherové, tak Knoxové. Skrvna na předložce u sprchy odpovídala otisku bosé nohy. Při kontrole místa činu luminolem se našly další bosé stopy stejné velikosti. To vedlo k úvaze, že se na místě činu pohybovala bosá osoba, která si ušpinila nohy krví oběti. Státní zástupce tvrdil, že velikost stopy odpovídá Sollecitovi. 46 dní po vraždě byla pod koberečkem nalezena odřezaná spona od podprsenky. Na ní se nacházela DNA Sollecita a dvou neznámých mužů. Státní zástupce zpochybnil teorii o vloupání. Podle něj byl kámen nalezený mezi střepy příliš velký na to, aby ho někdo vhodil do prvního patra. Otvor v okně se zdál naopak velmi malý. Sklo leželo na rozházeném oblečení, takže k prohledání pokoje nejspíš došlo ještě před rozbitím okna. Kromě mobilních telefonů se z bytu také nic neztratilo. Všechny cenné předměty zůstaly na svém místě. Prokurátor loupež označil za fingovanou. Jedním z hlavních důkazů proti Knoxové se stalo její chování bezprostředně po vraždě. Už během ohledávání místa činu se venku objímala a líbala se Sollecitou. Při čekání na výslech se usmívala, dělala různé gymnastické prvky a nic nenasvědčovalo tomu, že by byla z celé situace jakkoliv rozrušená. Toto chování bylo bráno jako důkaz její absolutní chladnosti vůči smrti kamarádky, či jako příznak možné mentální poruchy. \n\nInformace o brutální vraždě britské studentky přilákala okamžitě po zahájení vyšetřování k místu vraždy zástupce médií. Během převozu těla na pitevnu byla budova doslova obklíčena novináři. V televizi se již večer objevily záběry z okolí domu. V Itálii byl případ označen za 'kauzu století'. Obrovský zájem byl zaznamenán i v zahraničí, především ve Spojeném království a Spojených státech. Kvůli jejímu nízkému věku, sebevědomému vystupování a přitažlivému vzhledu, se zájem médií soustředil výhradně na Knoxovou. Získala velké množství přezdívek, např. Luciferina, ďábel s andělskou tváří, lstivá čarodějnice, Amanda Rozparovačka, vražedkyně s očima Bambiho, a především pak Foxy Knoxy (prohnaná Knoxy). Tato poslední přezdívka v bulvárních médiích doslova zdomácněla. Běžnou součástí novinových článků a televizních spotů se pak staly, často značně přibarvené či úplně nepravdivé, informace z jejího osobního života. Nick Pisa z britského bulvárního deníku Daily Mail uvedl, že vymýšlení stále senzačnějších článků bylo profesní povinností každého novináře, který chtěl v té obrovské konkurenci jiných novinářů uspět a přilákat čtenáře. Právě média do značné míry zformovala názor veřejnosti na případ a především na samotnou osobnost Knoxové. Také Patrick Lumumba poskytoval placené rozhovory, ve kterých Knoxovou kritizoval a popisoval její problematické vztahy s lidmi z jejího okolí. Jeho verze pro média se však lišily od jeho výpovědí vyšetřovatelům. Uváděl například, že Kercherová u něho několikrát hostům namíchala výborné mojito, proto jí nabídl místo, čímž rozzuřil Knoxovou, protože na druhou dívku žárlila. Vyšetřovatelům však řekl, že Kercherovou v podstatě znal jen od vidění. Zatímco v Itálii převládalo přesvědčení o vině Knoxové a Sollecita, ve Spojených státech tomu bylo přesně naopak. Italské soudy byly obviňovány ze zaujatosti a senátorka Hillary Clintonová byla dokonce v souvislosti s kauzou informována o protiamerických postojích italské společnosti. Američané také prostřednictvím médií zpochybňovali znalosti a schopnosti italských vyšetřovatelů.\n\n28. října 2008 byli Sollecito a Knoxová oficiálně obviněni z vraždy Kercherové. Rudy Guede byl souzen odděleně, jelikož souhlasil se zrychleným řízením. Důvodem byla obava jeho právníků z mediálního zájmu o Knoxovou, který mohl negativně ovlivnit rozhodnutí poroty, pokud by byli souzeni společně. Za vraždu byl odsouzen k 30 letům odnětí svobody. Po odvolání mu byl 22. prosince 2009 trest snížen na 16 let. Státním zástupcem v případu se stal Giuliano Mignini. Ten se dříve nechvalně proslavil v kauze tzv. Monstra z Florencie - nikdy nedopadeného sériového vraha, který pravděpodobně zavraždil až 16 lidí. Tehdy Mignini vinil z vražd satanistický kult či svobodné zednáře. Podezřelý byl i ze zneužívání autority. Soud s Knoxovou a Sollecitem začal 16. ledna 2009. Podle Migniniho stála za smrtí Kercherové drogami poháněná sexuální hra, která se zvrhla ve chvíli, kdy její účastníci, na rozkaz Knoxové, dívku zavraždili, protože se jí odmítla účastnit. Knoxovou vykreslil jako veskrze zkaženou, sexem posedlou narkomanku bez zábran, která zmanipulovala Sollecita a Guedeho k vraždě své spolubydlící. Jako přesvědčivý důkaz uvedl stopy Sollecitovy DNA na sponě od podprsenky, DNA Knoxové v krvi na umyvadle, její původní doznání a výpověď Sollecita o její absenci v jeho bytě v době vraždy. Hlavním svědkem obžaloby se stal bezdomovec Antonio Curatolo, který vypověděl, že Knoxovou a Sollecita viděl 1. listopadu v noci nedaleko místa činu. Přestože se Curatolo přiznal, že každodenně užívá heroin a ve své výpovědi si často protiřečil, soudce ho označil za věrohodného. 29. prosince 2009 byla Amanda Knoxová odsouzena za sexuální útok, vraždu a křivé obvinění k 26 letům vězení, Raffaele Sollecito za sexuální útok a vraždu k 25 letům odnětí svobody. \n\nBěhem pobytu ve vězení byla Knoxová vyšetřena lékařem, který jí oznámil, že je HIV pozitivní. Do svého deníku si proto zapsala seznam mužů, se kterými měla sexuální kontakt a zjišťovala, který z nich jí mohl nakazit. Tento deník unikl do médií, která ho opět využila k vykreslení Knoxové jako promiskuitní a amorální ženy. Následně jí bylo lékaři oznámeno, že HIV nemá. V roce 2010 se Knoxová a Sollecito odvolali. Při následujícím soudním procesu byly vyšetřovatelům vytknuty chyby při sběru a vyhodnocení důkazů. Na místě vraždy se pohybovalo množství lidí bez ochraných obleků a to včetně další spolubydlící, která manipulovala s některými věcmi. Kercherové nebyla měřena teplota těla, která by určila přesnou dobu úmrtí. Ta mohla pomoci vyloučit Sollecita jako pachatele, jelikož byla do pozdních večerních hodin zaznamenána aktivita na jeho počítači. Spona z podprsenky, objevená až 46 dní po vraždě pod koberečkem, mohla být DNA Sollecita pouze kontaminovaná. Jeho DNA pak nebylo nalezeno na látce podprsenky, ačkoliv by se jí musel při manipulaci se sponou také dotknout. Přítomnost DNA Knoxové na umyvadle se dala předpokládat, jelikož v bytě bydlela a koupelnu běžně používala. 3 října 2011 byli Knoxová a Solllecito zproštěni obvinění. Trest za křivé obvinění Lumumby byl Knoxové prominut, jelikož mu zaplatila odškodné a v době propuštění si už tuto část trestu odpykala. Po osvobozujícím verdiktu se Knoxová vrátila do Seattlu, kde se okamžitě stala mediální hvězdou.\n\n26. března 2013 byl případ vraždy Meredith Kercherové opět otevřen nejvyšším soudem. Novým důkazem měla být stopa DNA na kuchyňském noži, který se našel v Sollecitově bytě a který byl podle rozměrů označen za vražednou zbraň. Na čepeli nože měla být nalezena nevýrazná stopa DNA Kercherové, na rukojeti pak výrazná stopa DNA Knoxové. Soud se tentokrát kvůli kapacitě soudní budovy odehrál ve Florencii. Knoxová se odmítla osobně zúčastnit s tím, že nesouhlasí s justicí, která prokazatelně udělala v jejím případě obrovské množství chyb. Sollecito se k soudu dostavil osobně až před vynesením rozsudku. Obhájci Knoxové a Sollecita namítali, že byt byl plný stop Guedeho, ale stopy domnělých dvou pachatelů úplně chyběly. Soudce tuto skutečnost označil za důsledek jejich systematického zahlazování. Ačkoliv se ani DNA Kercherové na čepeli nože v dostatečném množství nenašla, 30. ledna 2014 byli Sollecito a Knoxová odsouzeni nejvyšším soudem k 25, resp. 28,5 letům vězení. Knoxové byl do trestu opět připočítán i trest za křivé obvinění. Proti tomuto verdiktu se dvojice odvolala k nejvyššímu odvolacímu soudu, který je 27. března 2015 definitivně zbavil všech obvinění.\n"}
{"id": "1386202", "url": "https://cs.wikipedia.org/wiki?curid=1386202", "title": "Fortuna:Liga 2018/19", "text": "Fortuna:Liga 2018/19\n\nFortuna:Liga 2018/19 je 26. ročník nejvyšší české fotbalové soutěže. Účastní se jej šestnáct klubů. Od této sezóny se hraje zcela novým systém se základní částí o 30 kolech, následovanou nadstavbovou částí, v rámci které budou týmy rozděleny dle jejich bodového zisku v základní části, do jednotlivých skupin – skupina o titul (1. – 6. místo po základní části), skupina o účast v Evropské lize UEFA (7. – 10. místo po základní části) a skupina o záchranu (11. – 16. místo po základní části).\n\nZe druhé nejvyšší soutěže do ligy postoupili účastníci SFC Opava a 1. FK Příbram, oproti předešlému ročníku se s ní rozloučili FC Vysočina Jihlava a FC Zbrojovka Brno.\n\nRočník byl zahájen 20. července 2018 v 18.30 hodin zápasem FK Dukla Praha – FC Viktoria Plzeň.\n\nNová dlouholetá smlouva se společností Fortuna začíná platit od tohoto ročníku 2018/19. Po mnoha letech ligu nesponzoruje pivovar Gambrinus, proto končí výhradní čepování piva této značky na stadiónech.\n\nDruhou sezónu po sobě ligu jako „Partner projektu Videorozhodčí“ sponzoruje elektroprodejce Datart.\n\nKonečná tabulka po základní části.\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n\n \n\nKluby se na základě umístění po třiceti kolech rozdělily do tří skupin.\n\nPravidla pro určení pořadí ve skupinách o titul a o záchranu (konečného pořadí) v případě shodného počtu bodů více družstev po odehrání základní i nadstavbové části:\n\nKlubům zůstává celkový počet dosažených bodů v základní části. Hraje se systémem každý s každým jednokolově. Kluby umístěné v tabulce základní části na 1. – 3. místě hrají tři utkání na domácím stadionu, kluby umístěné v tabulce základní části na 4. – 6. místě hrají dvě utkání na domácím stadionu. Pět kol proběhne v termínu 4. až 25. května 2019 s vloženým kolem sezóny ve středu 15. května.\n\nTabulka nadstavbové části – skupina o titul\n\n\nKřížová tabulka nadstavbové části skupiny o titul\n\nHraje se vyřazovacím způsobem na dvě utkání – klub umístěný v tabulce základní části na 7. místě proti klubu na 10. místě a klub umístěný v tabulce základní části na 8. místě proti klubu na 9. místě. První utkání se hrají na stadionu klubu, který se v tabulce základní části umístil níže. Vítězná družstva do finále soutěže. Vítězné družstvo „finálového dvojutkání“ postupuje do kvalifikačního utkání o účast v Evropské lize UEFA. Tato část proběhne v termínu 27. května až 2. června 2019.\n\nHráno se na jedno utkání – na stadionu účastníka Skupiny o titul. Vítěz postoupil do 2. předkola Evropské ligy.\n\nPoslední jinak postupující družstvo do Skupiny o titul (5.) – vítěz Skupiny o účast v Evropské lize.\n\nHraje se systémem každý s každým jednokolově. Kluby umístěné v tabulce základní části na 11. – 13. místě hrají tři utkání na domácím stadionu, kluby umístěné v tabulce základní části na 14. – 16. místě hrají dvě utkání na domácím stadionu. Klubům zůstává celkový počet dosažených bodů v základní části. Tato část proběhne v termínu 27. května až 2. června 2019.\n\nV průběhu sezóny došlo ke dni 03.  2020 k jedenácti změnám trenéra. Jejich přehled je uveden v tabulce.\n\nzdroj:\nstav k 25. května 2019\n\nzdroj:\n"}
{"id": "1386209", "url": "https://cs.wikipedia.org/wiki?curid=1386209", "title": "Sol Kjong", "text": "Sol Kjong\n\nSol Kjong (* 8. června 1990) je korejská zápasnice-judistka.\n\nSeverní Koreu reprezentuje v judu od roku 2009. V roce 2012 se na olympijské hry v Londýně nekvalifikovala především z důvodů zanedbatelné účasti na turnajích světového poháru. V roce 2013 na Mistrovství světa v judu získala nečekaný titul mistryně světa v polotěžké váze do 78 kg. V roce 2016 se kvalifikovala na olympijské hry v Riu de Janeiru, ale nestačila v úvodním kole na Francouzku Audrey Tcheuméovou.\n\n\n"}
{"id": "1386210", "url": "https://cs.wikipedia.org/wiki?curid=1386210", "title": "Bulharské republikánské referendum (1946)", "text": "Bulharské republikánské referendum (1946)\n\nReferendum o vyhlášení republiky se konalo v Bulharsku dne 8. září 1946. Hlavním iniciátorem referenda byla Komunistická strana Bulharska pod dohledem sovětských ozbrojených sil. Výsledek referenda byl 95,6 % ve prospěch změn, přičemž účast měla být 91,7 %. Na základě referenda byla následujícího roku zavedena republikánská ústava.\n"}
{"id": "1386221", "url": "https://cs.wikipedia.org/wiki?curid=1386221", "title": "Epica vs. Attack on Titan Songs", "text": "Epica vs. Attack on Titan Songs\n\n\n"}
{"id": "1386229", "url": "https://cs.wikipedia.org/wiki?curid=1386229", "title": "Malířky působící v Brně od 18. do poloviny 20. století", "text": "Malířky působící v Brně od 18. do poloviny 20. století\n\nMalířky v Brně, narozené od roku 1675 do 1822, nemohly získat vyšší vzdělání a učily se malbě u soukromých učitelů. Malířka Vorlová Vlčková, narozená v roce 1872, už mohla studovat na akademiích ve Vídni a v Mnichově. Dvě malířky, Věra Jičínská a Milena Šimková, studovaly ve střední škole Vesny, kde byl obor kreslení. Dále, jako ostatní, studovaly na Uměleckoprůmyslové škole v Praze, která byla založena v roce 1884. Většina malířek studovala ještě potom na soukromých školách u nás nebo v cizině na akademiích. Všechny malířky v Brně se také staly členkami malířských sdružení – skupiny Aleš, Skupiny výtvarných umělců v Brně nebo hodonínského sdružení, na které se rozštěpil Klub přátel umění, vzniklý roku 1900. Některé malířky i spolupracovaly s Kilianovými časopisy \"Salon\" nebo \"Měsíc\".\n\nNejstarší malířka v Brně Marie Tekla Bittnerová (1675–1730), vstoupila do kláštera františkánek v Brně na Josefské ulici v roce 1705 a po celou dobu v něm tvořila své velkolepé dílo \"Hold římské říše a světadílů Svaté rodině\" technikou malby jehlou, rozměr 291x100 cm. Obličeje postav a kartuše byly domalovány temperou na pergamenu. Zachytila na něm i přírodu a architekturu. Bylo precizně zhotoveným liturgickým uměleckým závěsem, vystaveno ještě v roce 2009 na výstavě Brno barokní v barokním sále Moravské galerie.\n\n\n\nMalířka Arnoldina Hodáková (1822–1893) se narodila a zemřela v Brně. Vystavovala zde i v Praze. Její dobře technicky zvládnutá zátiší působící poeticky pochválili v pražských periodikách Jan Neruda i mistr zátiší Karel Purkyně.\n\nK prvním profesionálním malířkám na Moravě patřila Zdenka Vorlová Vlčková (1872–1954).V roce 1900 nastoupila ve Vesně, kde učila tři roky. Kreslila, malovala, tvořila grafiku, ilustrace, divadelní oponu i kulisy, malovala na porcelán, tvořila vitráže i keramiku. Spolupracovala s Leošem Janáčkem a Dušanem Jurkovičem. Sbírala slováckou lidovou tvořivost a aby jí byla blíže, prodloužila si pobyt v Brně o pět let. Později žila a malovala v rodném Velkém Meziříčí.\n\nMalířka narozená v Brně, Božena Vohánková (1881–1971), je známá v souvislosti s malířkou Marií Kvěchovou, jíž byla nejlepší kamarádkou. Po studiích Na UMPRUM v Praze se obě vydaly dále studovat do Paříže.Tady získaly cenné rady od Zdenky Braunerové. Jejich studia ale překazila válka. Božena Vohánková byla krajinářka a působila v Mladé Boleslavi.Měla několik výstav v Čechách.\n\nK nejznámějším malířkám v Brně patřila Linka Procházková (1884–1960). Členka avantgardní Osmy se do Brna přistěhovala v roce 1924 s manželem,známým malířem Antonínem Procházkou. Kulturní prostředí ji podněcovalo k tvorbě. Malovala Brno, krajiny, vzpomínky z cest a později v klasicistním stylu děti, dívky a ženy matky. Po válce restaurovala poničený manželův kubistický obraz \"Prométheus.\"\n\nMalířka, grafička a spisovatelka Helena Bochořáková–Dittrichová (1894–1980) z Vyškova; poté, co se v roce 1913 provdala za spisovatele a pedagoga Vladimíra Bochořáka, zůstala trvale v Brně. Studovala grafiku na AVU v Praze a už tady tvořila grafické cykly. Vytvořila i cyklus \"Brno.\" Své cestopisy si ilustrovala.\n\nJako první žena vytvořila i dřevorytový román \"Z mého dětství\". Spolupracovala na časopisech B.Kiliana. Pro zhoršení zraku potom už jen malovala. Společně se svým manželem napsali tři romány.\n\nPo studiu v Brně, Praze a Mnichově odjela Věra Jičínská (1898–1961) do vytoužené Paříže. Tu byla žačkou Lhoty a Legéra, kteří ji ovlivnili. Přátelila se s Janem Zrzavým. Po osmi letech se tu vdala za ilustrátora z rodiny nakladatelů v Dobrušce Prokopa Laichtera. Na Brno ale nezapomněla. Stala se členkou Skupiny výtvarných umělců v Brně, dvakrát tu samostatně vystavovala a spolupracovala s B. Kilianem. Pro jeho časopis \"Měsíc\" vytvořila obálku. Malovala i abstraktně.\n\nMalířka Olga Fridrichová (1886–1977) přijela do Brna v roce 1914 a vytvořila malířský cyklus \"Brno zmizelé a mizející.\" Byla realistka a malovala krajiny, portréty a zátiší. Její dcera Věra Fridrichová byla také malířkou.\n\nMalířka Adéla Hodáčová (1888–1946), rozená Gollová, žila ve stínu svého otce a dcery. Oblíbená žačka Antonína Slavíčka přijala i jeho styl. Byla členkou hodonínského sdružení. V Brně žila od roku 1909–1922.\n\nMarie Šimková (1898–1977) po studiích na Umprum v Praze studovala soukromě u Aloise Kalvody. Oblíbila si krajinu Vysočiny, ale zkoušela malovat i abstraktně. Žila a tvořila na Pellicově ulici v Brně.\n\nNa Škole uměleckých řemesel v Brně, založené v roce 1924, učila Marie Ehlerová (1907–1979). Byla tu učitelkou kreslení od 1947-1963. Malovala především portréty a používala zářivých barev. Realizovala i několik svých návrhů na nástěnné malby.\n\n"}
{"id": "1386232", "url": "https://cs.wikipedia.org/wiki?curid=1386232", "title": "Nolwenn Arc", "text": "Nolwenn Arc\n\nNolwenn Arc (* 4. dubna 2000 Cholet) je francouzská reprezentantka ve sportovním lezení, mistryně Francie, juniorská vicemistryně světa a juniorská mistryně Evropy v lezení na obtížnost.\n\n\n"}
{"id": "1386233", "url": "https://cs.wikipedia.org/wiki?curid=1386233", "title": "Stará radnice (Broumov)", "text": "Stará radnice (Broumov)\n\nStará radnice v Broumově se nachází v severozápadním rohu Mírového náměstí čp. 56 a byla zapsána do seznamu kulturních památek.\n\nVe 13. století budova pozdější radnice sloužila fojtovi jako obytný dům. Dne 8. ledna 1419 broumovský opat udělil měšťanům Broumova právo k zřízení radnice a skladu s obchodem hodnotného zboží. Budova byla postižena požáry a obnovována v roce 1452 a 1565. V roce 1542 byla radnice přestavěna (od té doby má současný půdorys). V roce 1838 byla radnice přestavěna do dnešní podoby. K dalším stavebním úpravám došlo v roce 1994.\n\nStará radnice je postavena v renesančním slohu s barokními a klasicistickými úpravami.\n\nBudova Staré radnice je jednopatrová nárožní omítaná budova o čtyřech okenních osách do náměstí a dvanácti do ulice Stanislava Opočenského. Nad dvojicí vnitřních oken je trojúhelníkový štít, ve kterém se nachází městský znak. Za štítem se tyčí čtyřboká hranolová patrová věž s oknem v patře a věžními hodinami nad oknem. Věž je zdobená rohovými pilastry a je zakončena jehlancovou střechou se čtyřmi trojúhelníkovými štíty u paty střechy. V přízemí vystupuje mělký rizalit zdobený bosáží a naznačenými segmentovými oblouky. Pod levým obloukem je prolomeno okno, pod pravým se nachází vchod do budovy (2,20 x 3,00 m). \n\nVchod pravé straně průčelí vede do velké síně (mázhaus) o rozměrech 5,60 x 11,20 m zaklenuté valenou klenbou do pasů. V pravém rohu síně vede trojramenné dřevěné schodiště s dřevěným zábradlím do patra. Na levé straně síně se nachází místnost, která je zaklenuta třemi plackami. Za ní se nachází komora s valenou klenbou s lunetami. V zadní přízemní části budovy se nachází místnost s trámovým stropem a profilovanými trámy. V patře se nacházejí jednotlivé místnosti (kdysi úřadovny) s plochými stropy. Místnosti jsou po stranách chodby, která vede podélnou osou domu a má valenou klenbu s lunetami. V portálu radní síně se dochoval městský znak z 16. století.\n\n"}
{"id": "1386237", "url": "https://cs.wikipedia.org/wiki?curid=1386237", "title": "Hultschiner Damm", "text": "Hultschiner Damm\n\nHultschiner Damm je dvouproudá silnice v jižní části berlínské čtvrti Mahlsdorf (okres Marzahn-Hellersdorf).\n\nTrasa komunikace začíná na jihu jako pokračování Mahlsdorfer Strasse v okrese Köpenick. Tam protíná Waldpromenade, nejjižnější ulicí v Mahlsdorfu. Pokračuje směrem na severovýchod a poté končí na severu křížením s ulicí Alt-Mahlsdorf (Budesstraße B1 / 5) a pokračuje jako Hönower Straße. Popisná čísla domů začínají na jižním konci v systému: lichá čísla na západě a sudá čísla na východě. Poslední dům na popisné číslo 363/364 na křižovatce s Alt-Mahlsdorf.\n\nSilnice vznikla na historických spojnicích mezi bývalými městy Köpenick a Mahlsdorf. Nejprve byla nazývána Cöpenicker Straße, její část byla v roce 1907 oddělena a přejmenována na Cöpenicker Allee. 11. března 1937 byla celá cesta přejmenována na Hultschiner Damm (česky hráz/násep) po městě Hlučín ve Slezsku (německy Hultschin), které Německo podstoupilo v souladu s Versailleskou smlouvou Československu v roce 1920.\n\nBudova na rohu Hultschiner Damm a Kohlisstraße (č.p. 1) z roku 1905 je chráněna jako památka. Sídlí v ní hotel a restaurace St. Hubertus, jedna z několika původních restaurací v Mahlsdorfu, z dob, kdy se ještě jednalo o předměstí Berlína. V dobách NDR stavba byla součástí VEB Elektromechanik Kaulsdorf, výrobního závodu pro topná zařízení a kávovary. V roce 1998 zde byla znovu otevřena restaurace St. Hubertus. Od září 2017 do února 2018 nese název Der Alte Fritz. Budova bude přeměněna na denní stacionář, který má být otevřen v srpnu roku 2018. \n\nNa rohu ulice Paul-Wegener-Straße (č.p. 140 a 142) se od roku 1977 v bývalém kině Lichtenburg nacházela produkčních studia. Kino bylo původně otevřeno v roce 1938. Od roku 2003 se v nemovitosti nachází supermarket. Záklední škola Kiekemal byla otevřena v roce 2000 na č.p. 219, součástí je sportovní hala. Mezi Großmannstraße a Goldregenstraße se nacházejí bytové jednotky v čtyřpodlažních budovách na celkové ploše 72 000 metrů čtverečních. \n\nNa Hultschiner Damm 236 se od roku 1997 nachází hotel Zum Ziehbrunnen a hostinec Gémeskút Csárda s maďarskou kuchyní. Na rohu ulice s ulicí Rahnsdorfer Straße stála od r. 1911 Mahlsdorfská radnice. V roce 1943 byla budova zničena spojeneckými nálety. Zbytky sutin byly odstraněny až v padesátých letech. Dnes se zde nachází sběrný dvůr technických služeb města Berlína (Berliner Stadtreinigungsbetriebe).\n\nNejznámější budovou ulice je bývalý zámek Mahlsdorf v č.p. 333, který byl postaven kolem roku 1780 jako administrativní budova státní správy v Köpenicku. Byl majiteli několikrát přebudován, naposledy v roce 1869. V dobách NDR se počítalo s jeho demolicí, protože se budova zámku chátrala. Místní spisovatelka Charlotte von Mahlsdorf se zasloužila o zachování objektu, historická budova byla zrekonstruována a znovu otevřena jako Gründerzeitmuseum v Mahlsdorfu v roce 1960. Okolní zámecký park je památkově chráněn.\nSpolečnost odpadového hospodářství ALBA získala v roce 1991 místo bývalého kombinátu SERO v na č.p. 335 a v roce 2005 zde postavila nejmodernější recyklační závod v Evropě. Zde je zpracováván obsah pytlů a kontejnerů na plasty od více než sedmi milionů obyvatel z oblasti Berlína a Braniborska.\n\nPoslední památkově chráněna budova je obytná stavba z roku 1850, která byla v roce 1885 rozšířena o stáj (č.p. 359/361).\n\nCelou Hultschiner Damm prochází tramvajová linka. Od jižního konce cesty k křižovatce Rahnsdorfer Straße má svou vlastní trať. Tramvajová linka 62 vede mezi Köpenicker Ortslage Wendenschloß a stanicí S-Bahn Mahlsdorf. Tramvajové spojení mezi Köpenickem a Mahlsdorfem bylo otevřeno v roce 1907. \nMezi Kohlisstraße a Akazienallee jezdí autobus 108 (Bahnhof Lichtenberg–Waldesruh) přes Hultschiner Damm.\nSemafory jsou umístěny na křižení ulic Kohlisstraße, Erich-Baron-Weg, Lutherstraße a na křižovatce s ulicí Alt-Mahlsdorf.\n"}
{"id": "1386241", "url": "https://cs.wikipedia.org/wiki?curid=1386241", "title": "Wayne Rainey", "text": "Wayne Rainey\n\nWayne Wesley Rainey (* 23. října 1960 Downey) je bývalý americký motocyklový závodník. Vyhrál AMA Superbike Championship v letech 1983 a 1987 a závod Daytona 200, na mistrovství světa silničních motocyklů obsadil v nejsilnější kubatuře do 500cm³ na stroji Yamaha 8. místo v roce 1984, 3. místo v roce 1988, 2. místo v roce 1989, mistrem světa byl třikrát po sobě v letech 1990, 1991 a 1992 a v roce 1993 skončil celkově druhý. Známé bylo jeho soupeření s krajanem Kevinem Schwantzem, které bylo konfrontací dvou jezdeckých stylů: precizní taktik Rainey, přezdívaný Mr. Perfect, proti maximálně riskujícímu Schwantzovi. Na velké ceně Itálie v Misanu v roce 1993 utrpěl po pádu poranění páteře, které ho natrvalo upoutalo na invalidní vozík. I nadále se však věnuje závodění na speciálu Superkart upraveném pro ruční řízení, je také předsedou organizace MotoAmerica. Byl zařazen do Síně slávy mezinárodního motocyklového sportu (2007) a Síně slávy Americké motocyklové asociace (2015).\n\n"}
{"id": "1386243", "url": "https://cs.wikipedia.org/wiki?curid=1386243", "title": "Cincinnati/Northern Kentucky International Airport", "text": "Cincinnati/Northern Kentucky International Airport\n\nCincinnati/Northern Kentucky International Airport (IATA: CVG, ICAO: KCVG, FAA LID: CVG) je mezinárodní letiště, které leží v oblasti Hebron v Kentucky v USA. Obsluhuje metropolitní oblast Cincinnati. Kód letiště CVG pochází od největšího města v okolí v době otevření – Covingtonu. Rozkládá se na ploše 28,3 km² a sídlí zde společnosti Amazon Air, Delta Private Jets, DHL Americas a Southern Air.\n\nZ letiště v Cincinnati jsou také vypravovány nepřetržité lety do 62 destinací s vrcholem 179 letů za den. Pro Allegiant Air, Delta Air Lines a Frontier Airlines slouží letiště jako uzlové a mezi hlavní destinace patří Cancún, Cozumel, Freeport, Montego Bay, Paříž, Punta Cana, Reykjavík a Toronto.\n\n"}
{"id": "1386244", "url": "https://cs.wikipedia.org/wiki?curid=1386244", "title": "Świtalski", "text": "Świtalski\n\nŚwitalski je příjmení polského původu (ženská obdoba je Świtalska). Existuje několik významných nositelů tohoto jména:\n\n"}
{"id": "1386245", "url": "https://cs.wikipedia.org/wiki?curid=1386245", "title": "Vojkovická lípa", "text": "Vojkovická lípa\n\nVojkovická lípa je památný strom, lípa malolistá (\"Tilia cordata\") v Doupovských horách. Strom roste ve svahu vysoko nad pravým břehem Ohře pod čedičovou skalní stěnou v nadmořské výšce 350 m při východním okraji Vojkovic v okrese Karlovy Vary. V těsné blízkosti stromu se nachází zděná studánka, o kmen stromu je zapřená dřevěná ohrada, zachycující padající kameny. Kmen podepírají ve svahu mohutné kořenové náběhy.\n\nNízký a zploštěný kmen vznikl pravděpodobně dodatečným srůstem dvou původně samostatných kmenů. Obvod kmene měří 618 cm. Široká koruna sahá do výšky 26 m (měření 2014). Stáří stromu bylo v roce 2005 odhadováno na 250 let.\n\nLípa je chráněna od roku 2005 jako historicky hraniční strom, významný vzrůstem a stářím a strom s vysokou estetickou hodnotou.\n\n"}
{"id": "1386247", "url": "https://cs.wikipedia.org/wiki?curid=1386247", "title": "Armilární sféra", "text": "Armilární sféra\n\nArmilární sféra je historický astronomický přístroj, který dříve astronomové a astrologové používali pro měření a předpovídání poloh hvězd a planet na obloze a určování času. Hlavní část má kulový tvar a je složena především z otáčivých kruhů, některých cejchovaných, které modelují myšlené nebeské objekty jako dráhy planet a ekliptiku. Byla zkonstruována patrně nezávisle ve starověké Číně a antickém Řecku. Byla pak používána v Evropě ve středověku i začátkem novověku i v islámském světě.\n\nVelká armilární sféra, kterou používal Tycho Brahe na své obsevatoři Stjerneborg, byla nejpřesnějším přístrojem k měření polohy nebeských těles před vynálezem dalekohledu. Umožňovala měření s přesností cca 30 úhlových vteřin.\n\nAstroláb lze považovat za její zjednodušenou plochou variantu.\n\nArmilární sféra je symbolem navigace. Je zobrazena na portugalské vlajce i znaku, kde je oslavou Jindřicha Mořeplavce, který inicioval zámořské plavby, které z Portugalska učinily kdysi koloniální impérium. Dříve byl zobrazen i na vlajce a znaku Portugalské východní Afriky (dnes Mosambik).\n"}
{"id": "1386248", "url": "https://cs.wikipedia.org/wiki?curid=1386248", "title": "F21 (torpédo)", "text": "F21 (torpédo)\n\nF21 Artémis je těžké torpédo ráže 533 mm vyvíjené pro francouzské námořnictvo francouzskou zbrojovkou DCNS. Ve službě nahradí dosavadní typ F17. Torpédo může být integrováno do výzbroje lodí a ponorek. Slouží k ničení lodí a ponorek. Přijetí torpéda do služby je plánováno na rok 2018.\n\nTorpédo je vyvíjeno zbrojovkou DCNS v rámci programu Artémis řízeného vyzbrojovací organizací DGA (Direction Générale de l’Armement). Cílem je vyzbrojit všechny francouzské jaderné ponorky novým těžkým torpédem nové generace, které by nahradilo torpéda F17 Mod.2. Zkušební odpaly prototypů torpéda probíhaly ve Středomoří od konce roku 2016. Účastnily se jich testovací plavidla \"Pégase\", \"Janus\" a vybrané ponorky. Zkoušky byly úspěšně zakončeny v polovině roku 2017. Práce na vývoji torpéda tak pokročily do závěrečné fáze. V květnu 2018 bylo torpédo úspěšně vypuštěno z jaderné ponorky třídy \"Rubis\". Přijetí torpéda do služby je plánováno na rok 2018.\n\nZákladní požadavek francouzského námořnictva je na 93 torpéd F21. Prvné sérii šesti torpéd francouzské námořnictvo převzalo v listopadu 2019, přičemž první série torpéd pro brazilské námořnictvo byla předána v lednu 2020.\n\nTorpédo může napadat cíle plující v hloubce 10 až 500 m. Po vypuštění je pomocí optického kabelu spojeno s mateřskou ponorkou, ze které může být řízeno. Zároveň může být nasazeno autonomně, s využitím naváděcí hlavice nové generace vyvinuté společností Thales Underwater Systems. Je poháněno elektromotorem napájeným z baterií typu AgO-Al. Elektromotor roztáčí dvojitý lodní šroub. Torpédo dosahuje rychlosti od 25 do více než 50 uzlů. Dosah je až 50 km. Zadní část torpéda s pohonným systémem je převzata z německého torpéda Atlas Elektronik SeaHake Mod.4.\n\n\n\n\n"}
{"id": "1386250", "url": "https://cs.wikipedia.org/wiki?curid=1386250", "title": "Formativní hodnocení", "text": "Formativní hodnocení\n\nFormativní hodnocení je nástrojem pedagogické komunikace mezi žákem a učitelem. Podává učiteli během učebního procesu informace o tom, jak se žák vypořádává s látkou, zda látce porozuměl, případně jaký druh pomoci potřebuje k zvládnutí učiva. Formativní hodnocení je orientováno na dosažení společného cíle žáka a učitele – podporuje další efektivní učení a kompletní porozumění probírané látce. Zpětná vazba v procesu učení je poskytována učiteli i žákovi, pro efektivní postup je důležitá jejich vzájemná spolupráce. Podávání zpětné vazby je důležitým prvkem formativního hodnocení. Zpětnou vazbu nepodává žákovi pouze učitel, ale i žák sám sobě, případně žáci sobě navzájem. Formativní hodnocení je průběžné a nabízí žákovi a učiteli postupy, jak výkon zlepšit ještě v průběhu samotného učení. Učitelé používající formativní hodnocení nesrovnávají žáky mezi sebou, ale zaměřují se na dosahování výukových cílů každého z nich.\n\nFormativní hodnocení je možné vymezit i jako opak k sumativnímu hodnocení, které je zaměřené na zhodnocení dosažených poznatků. Sumativní hodnocení se odehrává většinou na konci určitého období a jeho cílem je zhodnotit výsledek proběhlého učebního procesu. Sumativní hodnocení by mělo následovat po procesu využívajícím formativní hodnocení a můžeme si ho představit jako souhrnné testy, písemky, zkoušení. Formativní hodnocení bývá někdy do angličtiny překládáno jako “assessment for teaching”, což v doslovném překladu znamená “hodnocení pro výuku”, sumativní hodnocení nese překlad “assessment of teaching” – v českém překladu “hodnocení výuky”. Formativní hodnocení patří k pomalejším a náročnějším typům hodnocení, ale je považováno za pedagogicky nejúčelnější hodnotící nástroj školní práce.\n\nS formativním hodnocením jsou úzce spojené následující oblasti:\n\n\n\nV rámci formativního hodnocení by se nemělo objevit vyvolávání žáků, kteří se hlásí, aby zodpověděli učitelem položenou otázku. Učitel by měl zajistit, aby byli do procesu učení a průběhu hodiny zahrnuti všichni žáci stejnou mírou. Vyvolávání žáků, kteří se hlásí, podněcuje efekt aktivní účasti na hodině pouze malé skupiny žáků. Ostatní se stávají vyloučenými, učitel má taktéž menší šanci zjistit, zda probíranému učivu rozumí či nikoli.\n\n\n\n\n\nNa českém trhu jsou dostupné dvě publikace, které se komplexně zabývají technikami formativního hodnocení. Jedná se o Zavádění formativního hodnocení: Praktické techniky pro základní a střední školy od D. Wiliama a S. Leahyové (vydala EDUkační LABoratoř ve spolupráci s Nadací Martina Romana) a Formativní hodnocení ve výuce od Karla Starého a Veroniky Laufkové (vydalo nakladatelství Portál).\n\n"}
{"id": "1386258", "url": "https://cs.wikipedia.org/wiki?curid=1386258", "title": "António Marto", "text": "António Marto\n\nAntónio Augusto dos Santos Marto (* 5. května 1947 Tronco (Chaves), Portugalsko) je portugalský římskokatolický kněz, od roku 2006 biskup diecéze Leiria-Fátima.\n\nKněžské svěcení přijal 7. listopadu 1971. Poté byl mj. prefektem semináře v Portu. V listopadu 2000 ho papež Jan Pavel II. jmenoval pomocným biskupem diecéze Braga, od dubna 2004 se stal biskupem diecéze Viseu. V letech 2008 - 2011 a znovu od roku 2014 byl místopředsedou portugalské biskupské konference.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n\n"}
{"id": "1386259", "url": "https://cs.wikipedia.org/wiki?curid=1386259", "title": "Arcidiecéze tyrská", "text": "Arcidiecéze tyrská\n\nArcidiecéze tyrská je titulární diecéze římskokatolické církve na území Izraele.\n\nTyr, kde je křesťanská komunita doložena již v Novém zákoně, byl metropolitní arcidiecézi již od 2. století, přičleněnou k Antiochijskému patriarchátu. Podle pramene \"Notitia episcopatuum\" ze 6. století měl následující sufragánní diecéze:\nPo vzniku křižáckých států řecký biskup uprchl, a byl na jeho místo dosazen latinský, který byl podřízen Latinskému patriarchátu jeruzalémskému. Jeho sufragánními biskupstvími v té době byly:\nPo dobytí Tyru Mameluky roku 1291 latinský arcibiskup na příkaz papeže opustil Tyr a arcidiecéze se stala titulární.\n\n"}
{"id": "1386260", "url": "https://cs.wikipedia.org/wiki?curid=1386260", "title": "Růže májová", "text": "Růže májová\n\nRůže májová (\"Rosa majalis\") je menší prutnatý keř rostoucí obvykle v hustých koloniích. V letních měsících se pyšní tmavě růžovými až purpurovými, jednoduchými, pětičetnými květy a na podzim nevelkými červenými šípky. V české přírodě je vzácná a původní jedinci rostoucí ve volné přírodě jsou chráněni. Nezaměňovat se šlechtěnými plnokvětými kultivary pěstovanými v zahradách.\n\nRostlina je euroasijským druhem, její místa původního výskytu se nacházejí od Francie na západě přes střední a východní Evropu až do západní Sibiře i Střední Asie. Na jihu je její rozšíření ohraničeno Alpami a severními pohořími Balkánu, na severu Baltskými a Skandinávskými státy. Bývá často vysazována i mimo původní oblast výskytu a to jak ve zbytku Evropy, tak i ve Spojených státech amerických, kam byla zavlečena evropskými osadníky.\n\nV České republice není příliš rozšířená, jako původní druh se vyskytuje pouze ve dvou areláchː Prvá (souvisí s rozšířením v Alpách) se nachází v Třeboňské pánvi a odtud zasahuje po březích vodních toků Lužnice a Vltavy až do středních Čech. Druhá arela se nachází v Českém středohoří, kde růže májová roste na kamenitých sutích v planárním až submontánním stupni až do nadmořské výšky 850 m n. m. Rostliny rostoucí na jiných místech Česka jsou keře zplanělé z kultury, které vyrostly ze semen plodů roznesených ptáky.\n\nVyskytuje se ve dvou zcela odlišných biotopechː buď roste ve vlhkých pobřežních křovinách vodních toků a nádrží, nebo bývá součástí teplomilné vegetace ve světlých suťových lesích. Může růst v písčitých, kamenitých, hlinitých i středně těžkých, jílovitých půdách, které jsou vlhké, ale dobře odvodněné, nejvhodnější půda mívá pH mezi 6 a 7. Prospívá jí plné slunce, poroste však i v polostínu.\n\nV rozporu se svým druhovým jménem \"májová\" kvete až v červnu a plody dozrávají v září a říjnu. Je samosprašná a bývá opylována hmyzem, kterému poskytuje sice hojně pylu, ale malé množství nektaru. Vytváří hybridy s jinými druhy růží. Ploidie růže šípkové je 2n = 14.\n\nNevelký, opadavý, široce polokulovitě rozložitý keř vysoký jen 1 až 1,5 m, který se pomocí podzemních kořenových výběžků pomalu rozrůstá a zabírá stále větší plochu. Má mírně převisající větve, které jsou v přízemní partii téměř bezlisté, jejich kmínky jsou holé. Mají kůru skořicově hnědé barvy a jsou řídce porostlé rovnými nebo mírně zahnutými ostny, které vyrůstají v párech u báze listů. Lichozpeřené, střídavě vyrůstající složené listy s řapíky mívají dva až tři páry eliptických nebo vejčitých lístků, 10 až 50 mm dlouhých a 5 až 20 mm širokých, které jsou na bázi klínovité a na vrcholu zaoblené či zašpičatělé, po obvodě jednoduše zubaté, na lícní lysé straně jasně zelené a na rubové chlupaté straně nasivělé. Palisty jsou nápadně široké a částečně srostlé s řapíkem. Pupeny nerozvitých květů jsou poměrně malé, načervenalé a mají vejčitý tvar.\n\nKvěty bývají velké 3 až 6 cm, jsou jednoduché, pětičetné, oboupohlavné a vyrůstají jednotlivě na lysých stopkách, jejich korunní lístky jsou tmavě růžové až purpurově červené a po obvodě vroubkované. Kališní lístky jsou zelené, úzké, celokrajné, bez přívěsků, vytrvalé a po odkvětu se vztyčují vzhůru a vytrvávají i na zralých šípcích. V květu je větší počet tyčinek s prašníky, pestíků i chlupatých čnělek, které tvoří nízkou a pevnou hlavičku.\n\nPo opylení vyrůstá na lysé stopce dužnatá češule, což je nepravý plod zvaný šípek, který má plochý disk a široké ústí. Šípek je červený, asi 1 cm velký, kulovitý či mírně stlačený, má na vrcholu vzpřímené vytrvalé kališní lístky a obsahuje krémově žlutá semena, která jsou botaniky považována za nažky. V šípku je dužiny jen slabá vrstva, převážnou část obsahu zabírají tvrdá semena, která jsou po semletí poživatelná. V dužině je hojně chlupů, které mohou po požití podráždit ústa i žaludek.\n\nRůže májová je fanerofyt, jenž se na stanovišti přirozeně rozšiřuje rozrůstáním kořenů a během let vyrůstá v okolí řada zdánlivě samostatných keřů, které však pocházejí z jediného exempláře. Uměle jej lze rozmnožit na jaře nebo na podzim rozdělením kořenů vzrostlých rostlin. V případě potřeby většího počtu nových jedinců se používá řízkování, kdy se v létě sázejí řízky z polovyzrálého dřeva s loňskou patkou a na podzim řízky z vyzrálého dřeva. Lze je také (ne však šlechtěnce) množit semeny, která obvykle vyklíčí až za rok či dva.\n\nPůvodní důvod k rozšíření této dřeviny byl pravděpodobně její atraktivní vzhled v době květů i zraní plodů, vytvářejí se z nich ozdobné živé ploty. Tento druh růže je po dlouhou dobu šlechtěn a byla vypěstována řada kultivarů, mnoho z nich je plnokvětých, t.j. se zmnoženými okvětními lístky. V České republice je nejznámější a v okolí venkovských chalup bývá často k vidění plnokvětý hybrid 'Foecundissima'.\n\nŠípky růže májové jsou bohatým zdrojem vitamínu A, C a E, flavonoidů a dalších bioaktivních látek. Výrazně bohatým zdrojem vitamínu E jsou semena, která se po usušení melou a přidávají do mouky nebo jiných potravin. Obsahuje překvapivě také hodně esenciálních mastných kyselin, což je pro ovoce poměrně neobvyklé. Používají se též k výrobě džemů a bývají součásti léčivých čajů.\n\nPro řídký výskyt v české přírodě (jen dvě nevelké arely) je růže májová v \"Červeném seznamu cévnatých rostlin České republiky\" zařazena mezi silně ohrožené druhy (C2r). Zákonem chráněna není.\n\n"}
{"id": "1386266", "url": "https://cs.wikipedia.org/wiki?curid=1386266", "title": "Nürnberger Versicherungscup 2018 – ženská čtyřhra", "text": "Nürnberger Versicherungscup 2018 – ženská čtyřhra\n\nŽenská čtyřhra Nürnberger Versicherungscupu 2018 probíhala ve druhé polovině května 2018. Do deblové soutěže norimberského tenisového turnaje hraného na antuce nastoupilo šestnáct dvojic. Obhájcem titulu byl pár Nicole Melicharová a Anna Smithová, jehož členky nestartovaly společně. Smithová se rozhodla zúčastnit paralelně konaného Internationaux de Strasbourg ve Štrasburku. Spoluhráčkou Melicharové se stala Květa Peschkeová, s níž skončila v semifinále na raketách Schuursové se Srebotnikovou.\n\nVítězem se stal třetí nasazený nizozemsko-slovinský pár Demi Schuursová a Katarina Srebotniková, který ve finále zdolal belgicko-švédské turnajové dvojky Kirsten Flipkensovou a Johannu Larssonovou. Po dvousetovém průběhu 3–6 a 6–3 rozhodl až supertiebreak poměrem míčů [10–7]. Obě šampionky si do žebříčku WTA připsaly 280 bodů a získaly premiérovou společnou trofej. Schuursová vybojovala sedmý deblový titul na okruhu WTA Tour a pro Srebotnikovou to bylo třicáté deváté takové turnajové vítězství.\n\n"}
{"id": "1386267", "url": "https://cs.wikipedia.org/wiki?curid=1386267", "title": "Internationaux de Strasbourg 2018 – ženská čtyřhra", "text": "Internationaux de Strasbourg 2018 – ženská čtyřhra\n\nŽenská čtyřhra Internationaux de Strasbourg 2018 probíhala ve druhé polovině května 2018. Do deblové soutěže štrasburského tenisového turnaje hraného na antuce nastoupilo šestnáct dvojic. Obhájcem titulu byl australský pár Ashleigh Bartyová a Casey Dellacquová. Bartyová se rozhodla turnaje nezúčastnit a Dellacquová ukončila kariéru.\n\nVítězem se stal nenasazený rumuský pár Mihaela Buzărnescuová a Ioana Raluca Olaruová, který ve finále zdolal ukrajinsko-australské turnajové trojky Nadiju Kičenokovou s Anastasií Rodionovovou po dvousetovém průběhu 7–5 a 7–5. Obě šampionky si do žebříčku WTA připsaly 280 bodů a získaly premiérovou společnou trofej. Buzărnescuová vybojovala první deblový titul na okruhu WTA Tour a pro Olaruovou to bylo deváté takové turnajové vítězství.\n\n"}
{"id": "1386268", "url": "https://cs.wikipedia.org/wiki?curid=1386268", "title": "Geneva Open 2018 – mužská čtyřhra", "text": "Geneva Open 2018 – mužská čtyřhra\n\nMužská čtyřhra Geneva Open 2018 probíhala ve druhé polovině května 2018. Do deblové soutěže ženevského tenisového turnaje hraného na antuce nastoupilo šestnáct dvojic. Obhájcem titulu byl pár Jean-Julien Rojer a Horia Tecău, jehož členové se rozhodli turnaje nezúčastnit.\n\nVítězem se stal nejlepší světový pár složený z Rakušana Olivera Maracha a Chorvata Mateho Paviće, který ve finále za 1.47 hodin zdolal chorvatsko-americké turnajové dvojky Ivana Dodiga a Rajeeva Rama. Po dvousetovém průběhu 3–6 a 7–6 rozhodl až supertiebreak poměrem míčů [11–9]. Oba šampioni, kteří ve finále odvrátili jeden mečbol, si do žebříčku ATP připsali 250 bodů a získali pátou společnou trofej. Marach vybojoval dvacátý první deblový titul na okruhu ATP Tour a pro Paviće to bylo dvanácté takové turnajové vítězství.\n\n"}
{"id": "1386269", "url": "https://cs.wikipedia.org/wiki?curid=1386269", "title": "Stonožkomilka pestrá", "text": "Stonožkomilka pestrá\n\nStonožkomilka pestrá (\"Aparallactus lunulatus\") je druh hada, který se vyskytuje v savanách a kamenitém buši subsaharské Afriky. Může dosáhnout maximálně půlmetrové délky. Základní zbarvení je olivově šedé až hnědé, na břiše světlejší; černé konce šupin vytvářejí na těle mřížkovanou kresbu, okolo krku má stonožkomilka silný černý pruh. Je vejcorodá, samice klade dvě až čtyři vejce. Živí se stonožkami, štíry a dalšími bezobratlými živočichy. Je jedovatá, její zuby však obvykle neprokousnou lidskou kůži a jed ani není natolik silný, aby představoval pro člověka nebezpečí.\n\n\n"}
{"id": "1386270", "url": "https://cs.wikipedia.org/wiki?curid=1386270", "title": "Lyon Open 2018 – mužská čtyřhra", "text": "Lyon Open 2018 – mužská čtyřhra\n\nMužská čtyřhra Lyon Open 2018 probíhala ve druhé polovině května 2018. Do deblové soutěže lyonského tenisového turnaje hraného na antuce nastoupilo šestnáct dvojic. Obhájcem titulu byl pár Andrés Molteni a Adil Shamasdin, jehož členové nestartovali společně. Shamasdin se rozhodl zúčastnit paralelně probíhajícího Geneva Open. Spoluhráčem Molteniho se stal Guillermo Durán, s nímž skončil ve čtvrtfinále na raketách Kyrgiose se Sockem.\n\nVítězem se stal nenasazený australsko-americký pár Nick Kyrgios a Jack Sock, který ve finále za 63 minut zdolal česko-nizozemskou dvojici Roman Jebavý a Matwé Middelkoop. Po dvousetovém průběhu 7–5 a 2–6 rozhodl až supertiebreak poměrem míčů [11–9], když vítězové získali od stavu 8–9 poslední tři míče. Oba šampioni si do žebříčku ATP připsali 250 bodů, získali premiérovou společnou trofej a navýšili aktivní zápasovou bilanci na 11–2. Kyrgios vybojoval první deblový titul na okruhu ATP Tour a pro Socka to bylo jedenácté takové turnajové vítězství, respektive třetí sezónní s třetím partnerem.\n\n"}
{"id": "1386275", "url": "https://cs.wikipedia.org/wiki?curid=1386275", "title": "Ivan Guryča", "text": "Ivan Guryča\n\nIvan Guryča (5. února 1944 Brno – 12. října 2012 tamtéž), v zahraničí uváděný jako Ivan Guryca nebo Iwan Guryca, byl český lední hokejista, francouzský hokejový reprezentant a trenér. Věnoval se také fotbalu.\n\nJeho syn Jan Guryca je také ledním hokejistou (brankář).\n\nV československé hokejové lize hrál v 60. letech 20. století za Spartak ZJŠ Brno, Duklu Jihlava a Duklu Košice.\n\nV roce 1965 emigroval během turnaje v Chamonix-Mont-Blanc do Francie, kde také začal hrát za místní Chamonix HC ve francouzské hokejové lize. V letech 1973–1978 hrál za VfL Bad Nauheim v západoněmecké hokejové bundeslize. Hráčskou kariéru uzavřel ve Francii.\n\nReprezentoval Francii, byl zvolen nejlepším útočníkem C-skupiny Mistrovství světa v ledním hokeji 1974 (tehdejší třetí úroveň). V letech 1970, 1971, 1974 a 1976 byl nejlepším střelcem Francouzů na MS.\nPo skončení hráčské kariéry se stal trenérem. Ve Francii vedl mužstva Chamonix, Anglet a La Roche-sur-Yon. Poté trénoval v Německu (Bad Nauheim), načež se vrátil do vlasti.\n\nVe II. lize hrál za Spartak ZJŠ Brno (dobový název Zbrojovky) a vstřelil jednu branku.\n\nZemřel v pátek 12. října 2012 v Brně po dlouhé nemoci. Poslední rozloučení s Ivanem Guryčou se konalo v pátek 19. dubna 2012 v 15:30 v obřadní síni krematoria města Brna, Jihlavská ulice 1.\n\n"}
{"id": "1386276", "url": "https://cs.wikipedia.org/wiki?curid=1386276", "title": "Mikołaj Sęp Szarzyński", "text": "Mikołaj Sęp Szarzyński\n\nMikołaj Sęp-Szarzyński (kolem roku 1550 – 1581) byl polský renesanční básník, předchůdce baroka. Jeho básně byly posmrtně publikovány bratrem v roce 1601 v knize \"Rytmy abo Wiersze polskie\". Psal mezi jinými sonety (\"O wojnie naszej, którą wiedziemy z szatanem, światem i ciałem\"). I když je autorem jedné sbírky, patří mezi nejdůležitější básníky doby staropolské.\n\n"}
{"id": "1386277", "url": "https://cs.wikipedia.org/wiki?curid=1386277", "title": "Dříve vyslovené přání", "text": "Dříve vyslovené přání\n\nDříve vyslovené přání je medicínsko-právní a etický institut, který umožňuje člověku předem vyjádřit svou vůli pro případ, že by se v budoucnu dostal do zdravotního stavu, ve kterém by nemohl vyjádřit svůj souhlas nebo naopak nesouhlas s poskytnutím zdravotních služeb. Vedle negativního reversu se jedná o další nástroj, který v medicínském právu umožňuje pacientovi naplňovat právo na osobní svobodu formou neposkytnutí zdravotní péče.\n\nProhlášení o odmítnutí nějakého zákroku bývá nejčastěji spojeno se snahou zabránit umělému prodlužování života. Typickou podobou dříve vysloveného přání je žádost nezahajovat kardiopulmonální resuscitaci při oběhovém selhání (angl. zkratka „DNR“ – do not resuscitate).\n\nInstitut dříve vysloveného přání mohou využít lidé, kteří mají obavu, že by se v budoucnu mohli dostat do situace, kdy by nebyli schopni rozhodovat o své léčbě a znají svá přání dopředu. Může se jednat nejen o lidi s onemocněním, u kterého lze očekávat, že k takovému stavu povede (např. syndrom demence), ale také o lidi zdravé, kteří chtějí vyjádřit svou vůli např. pro případ vážné dopravní nehody, nebo o budoucí rodičky, které se rozhodnou využít tuto možnost jako formu porodního plánu.\n\nNejčastějším důvodem k odmítnutí lékařské péče bývá snaha zamezit umělému prodlužování života při oběhovém selhání, vyjádřená anglickou zkratkou „DNR“ (do not resuscitate). Pacient však může tímto způsobem také vyjádřit například svůj nesouhlas s podáváním umělé výživy nebo s hospitalizací.\n\nV roce 2001 ratifikovala Česká republika Úmluvu o lidských právech a biomedicíně (celým názvem Úmluva na ochranu lidských práv a důstojnosti lidské bytosti v souvislosti s aplikací biologie a medicíny), která ve čl. 9 uvádí, že na dříve vyslovená přání bude brán zřetel. Na tuto úmluvu navázal zákon č. 372/2011 Sb., o zdravotních službách a podmínkách jejich poskytování (dále jen zákon o zdravotních službách), který v § 36 upravuje podmínky uplatnění dříve vysloveného přání. Dále tento pojem užívá v § 98 nový občanský zákoník - zákon č. 89/2012 Sb.\n\nV základech institutu stojí pojetí člověka jakou autonomní bytosti (princip autonomie), právo na ochranu lidské důstojnosti, právo na sebeurčení a nedotknutelnost osoby. Pramenem těchto práv jsou mezinárodní smlouvy o lidských právech, v českém právním řádu potom ústavní Listina základních práv a svobod. Respekt k autonomii člověka a k lidské důstojnosti je také základním principem uplatňovaným v lékařské etice.\n\nV českém prostředí je možné se vedle pojmu „dříve vyslovené přání“, setkat také s termínem „dříve projevená přání“. Tato pojmová nejednotnost byla způsobena odlišným překladem anglického termínu „expressed wishes“ užitého v Úmluvě o lidských právech a biomedicíně. Zákon o zdravotních službách užívá termín „dříve vyslovené přání“. V zahraniční literatuře se setkáváme s pestrou škálou pojmů, např. „advance directive“, „living will“, „personal directive“, „advance decision“ nebo „instructiones previas“, v německy hovořících zemích je tento institut označován jako „die Patientenverfügung“.\n\nV České republice má dříve vyslovené přání písemnou podobu (v anglicky hovořícím prostředí je tato podoba nazývána „living will“). Je potřeba specifikovat okolnosti, ke kterým se přání váže, tedy stádium nemoci a/nebo konkrétní výkon zdravotní péče. Součástí dokumentu je písemné poučení pacienta lékařem o možných důsledcích jeho rozhodnutí. Toto poučení může poskytnout všeobecný praktický lékař, nebo lékař ve zdravotnickém oboru, který souvisí s dříve vysloveným přáním. Dokument musí být opatřen úředně ověřeným podpisem pacienta. Pacient může své přání vyjádřit také za hospitalizace a to buď při přijetí, nebo kdykoli v průběhu hospitalizace. Přání vyslovené tímto způsobem je zaznamenáno do zdravotnické dokumentace pacienta a pod tento záznam se podepíše pacient, zdravotnický pracovník a svědek (v tomto případě není třeba podpis úředně ověřovat). Přání vyslovené během hospitalizace slouží pouze pro spolupráci s tímto konkrétním poskytovatelem zdravotních služeb.\n\nZákon o zdravotních službách udává podmínky, které je třeba naplnit, aby bylo možné brát dříve vyslovené přání na zřetel. V první řadě musí mít zdravotnický personál toto přání k dispozici a dále musí nastat situace, ke které se toto přání vztahuje a skutečnost, že pacient není schopen pro svůj zdravotní stav vyjádřit souhlas nebo nesouhlas se zdravotní péčí. Dříve vyslovené přání musí splňovat formální náležitosti. Zákon rovněž uvádí podmínky, za kterých dříve vyslovené přání uplatnit nelze, a to pokud došlo od doby jeho vyslovení k takovému vývoji v poskytování zdravotnických služeb, že lze důvodně předpokládat, že by pacient za těchto okolností s poskytnutím služby souhlasil, dále není možné uplatnit přání, jež by vedlo k takovým postupům, které by ve výsledku aktivně způsobily smrt pacienta nebo ohrozily jiné osoby. Zdravotníci také nemohou respektovat přání, které neměli k dispozici před započetím takových zdravotních výkonů, jejichž přerušení by nyní mělo za následek aktivní způsobení smrti pacienta. Možnost využít institut dříve vysloveného přání se nevztahuje na nezletilé osoby a osoby s omezenou svéprávností.\n\nS institutem dříve vysloveného přání vyvstaly problémy etické a právní povahy. Týkají se v první řadě způsobu vyjádření přání: problematická může být jeho neurčitost, stejně jako naopak přílišná specifikace. Dále je tu otázka, zda je vždy zcela zřejmá hranice, za kterou osoba ztrácí kompetenci vědomě o sobě rozhodovat. Kritici institutu také přináší otázku, zda je člověk vždy schopen zvážit situaci předem a mít jistotu v tom, co bude chtít v budoucnu. Je možné, že „kompetentní já“, které vyslovilo své přání, má jiné zájmy, než „nekompetentní já“, tedy že osoba, která se v minulosti rozhodla přestat v případě konkrétního stavu žít, je nyní v tomto stavu spokojená. Podle některých názorů dokonce v situaci, kdy o sobě nejsme schopni rozhodovat, vzniká nová osoba s novou identitou a původní osoba není kompetentní rozhodovat o osobě nové. Otázkou také zůstává, nakolik dříve vyslovené přání odráží vlastní přání pacienta, jeho názory a pohled na situaci a nakolik je tento člověk ovlivněn informacemi a přístupem lékaře, který mu poskytl poučení a dalšími zdravotníky podílejícími se na jeho léčbě. Nakonec můžeme jako na problematickou nahlížet také na formulaci „bude brát zřetel“, kterou uvádí zákon o zdravotních službách i Úmluva o lidských právech a biomedicíně, a která, podle některých autorů, neposkytuje dostatečnou právní jistotu.\n\nKolébkou institutu dříve vysloveného přání jsou USA. V roce 1969 zde advokát Luis Kutner navrhl formu dokumentů, které jsou dnes známé pod termínem „living will“. Od této doby proniká institut dříve vysloveného přání nejprve do legislativy USA, dnes je poměrně rozšířený také v evropských zemích, v Kanadě a Austrálii. Vedle klasické formy „living will“, tedy předem sepsaného formálního dokumentu, a tzv. „substitute decision-making“, kdy pacient určí osobu, která bude místo něj v dané situaci rozhodovat, existuje v některých zemích ještě třetí, méně využívaný způsob vyjádření přání zvaný „values history“. Jsou při něm zohledněny hodnoty, postoje a životní plán pacienta (pacientům je například doporučováno seznámit své blízké, zdravotníky a další pomáhající profesionály se svými postoji ke zdraví a nemoci, hodnotami, přáními a pocity souvisejícími s poskytováním péče, hovořit s nimi o důležitých otázkách, svá přání, postoje a názory sepsat).\n"}
{"id": "1386280", "url": "https://cs.wikipedia.org/wiki?curid=1386280", "title": "French Open 2018 – ženská čtyřhra", "text": "French Open 2018 – ženská čtyřhra\n\nŽenská čtyřhra French Open 2018 probíhala na přelomu května a června 2018. Do deblové soutěže pařížského tenisového grandslamu nastoupilo šedesát čtyři dvojic. Obhájcem titulu byl americko-český pár Bethanie Matteková-Sandsová a Lucie Šafářová, jehož členky nestartovaly společně. Matteková-Sandsová nastoupila po boku tchajwanské světové jedničky Latishy Chanové. Ve druhém kole je vyřadila rumunská dvojice Barová a Buzărnescuová. Spoluhráčkou Šafářové se stala Ruska Světlana Kuzněcovová, s níž dohrála také ve druhé fázi soutěže na raketách Cîrsteaové a Sorribesové Tormové.\n\nPrvní kolo bylo rozehráno 30. května 2018 a finále proběhlo v neděli 10. června na centrálním dvorci Philippa-Chatriera před závěrečným zápasem mužské dvouhry.\n\nChanová, Jekatěrina Makarovová, Jelena Vesninová a Tímea Babosová vstoupily do turnaje jako soupeřky o post světové jedničky ve čtyřhře. Pro Makarovovou s Vesninovou se jednalo o první turnaj s novými spoluhráčkami po ukončení šestileté spolupráce v Madridu. Obě Rusky vypadly v úvodním kole. Přesto se po skončení grandslamu poprvé staly novými světovými jedničkami, když Babosová nepostoupila do finále. Makarovová s Vesninovou vytvořily třináctý pár na čele klasifikace, 37. a 38. světovou jedničku v pořadí. Jedinou ruskou hráčkou na vrcholu se v předchozí historii stala Anna Kurnikovová, která byla poprvé klasifikována v listopadu 1999.\n\nČtrnáctinásobné grandslamové šampionky z ženské čtyřhry Serena a Venus Williamsovy nastoupily do deblové soutěže majoru poprvé od Wimbledonu 2016. Na Roland Garros triumfovaly v letech 1999 a 2010. Ve třetím kole soutěže však odešly poraženy od třetí nasazené dvojice Andreja Klepačová a María José Martínezová Sánchezová.\n\nVítězem se stal šestý nasazený pár 22letých Češek Barbora Krejčíková a Kateřina Siniaková, který ve finále za 65 minut zdolal japonskou dvojici Eri Hozumiová a Makoto Ninomijová po dvousetovém průběhu 6–3 a 6–3. Obě hráčky získaly premiérový grandslamový titul a navázaly na triumf z juniorky French Open 2013. Krejčíková se Siniakovou se staly třetím českým párem, jenž vyhrál Roland Garros. V roce 1990 v Paříži zvítezily Jana Novotná s Helenou Sukovou a roku 2011 pak turnaj ovládly Andrea Hlaváčková s Lucií Hradeckou.\n\n Tímea Babosová / Kristina Mladenovicová \"(čtvrtfinále)\"\n"}
{"id": "1386281", "url": "https://cs.wikipedia.org/wiki?curid=1386281", "title": "French Open 2018 – mužská čtyřhra", "text": "French Open 2018 – mužská čtyřhra\n\nMužská čtyřhra French Open 2018 probíhala na přelomu května a června 2018. Do deblové soutěže pařížského tenisového grandslamu nastoupilo šedesát čtyři dvojic. Obhájcem titulu byl americko-novozélandský pár Ryan Harrison a Michael Venus, jehož členové nestartovali společně. Harrison nastoupil po boku Kanaďana Vaska Pospisila, s nímž dohrál v úvodním kole na raketách Delbonise a Pairem. Spoluhráčem Venuse se stal jihoafrický deblista Raven Klaasen. Ve třetím kole je vyřadila chorvatsko-rakouská dvojice Mektić a Peya.\n\nPrvní kolo bylo rozehráno 29. května 2018 a finále proběhlo v sobotu 9. června na centrálním dvorci Philippa-Chatriera.\n\nAmeričan Bob Bryan se odhlásil pro zranění pravé kyčle. Ukončil tím šňůru 76 grandslamových účastí v řadě, kdy na majorech hrál s dvojčetem Mikem Bryanem.\n\nMate Pavić, Łukasz Kubot, Mike Bryan a John Peers vstoupili do turnaje jako soupeři o post světové jedničky ve čtyřhře. Pavić i po skončení grandslamu zůstal na čele klasifikace.\n\nVítězem se stala šestá nasazená dvojice Francouzů Pierre-Hugues Herbert a Nicolas Mahut, která ve finále za 1.40 hodin zdolala rakousko-chorvatské turnajové dvojky Olivera Maracha a Mateho Paviće, jež triumfovali na lednovém Australian Open. Ve druhé sadě francouzský pár odvrátil čtyři setboly a zápas následně ukončil v tiebreaku. Herbert s Mahutem získali třetí deblový grandslam po výhrách na US Open 2015 a ve Wimbledonu 2016. Rovněž se stali třetí francouzskou dvojicí, která triumfovala na Roland Garros, když navázali na vítězství Henriho Lecontea s Yannickem Noahem (1984) a Juliena Benneteaua s Édouardem Rogerem-Vasselinem (2014).\n\n Łukasz Kubot / Marcelo Melo \"(3. kolo)\"\n"}
{"id": "1386292", "url": "https://cs.wikipedia.org/wiki?curid=1386292", "title": "Mistrovství Československa jednotlivců na klasické ploché dráze 1984", "text": "Mistrovství Československa jednotlivců na klasické ploché dráze 1984\n\nMistrovství Československa jednotlivců na klasické ploché dráze 1984 bylo tvořeno 6 závody.\n\n\n"}
{"id": "1386297", "url": "https://cs.wikipedia.org/wiki?curid=1386297", "title": "Válka svatého Sáby", "text": "Válka svatého Sáby\n\nJako tzv. Válka svatého Sáby je nazýván válečný konflikt mezi rivalskými Janovany a Benátčany v době křížových výprav v letech 1256–1270 a zároveň občanská válka uvnitř Jeruzalémského království, do níž se postupně zapojily nebo byly vtaženy další znepřátelené frakce včetně sousedních křižáckých států. \n\nPříčinou občanské války bylo dlouhodobější ohnisko sváru ve městě Acré (Akkon), týkající se rozdělení sfér vlivu nad městem, ze kterého plynuly námořním italským republikám výnosné zisky, silná konkurence však zasela do obou italských republik vzájemnou nevraživost. Kromě italských křižáků držely významný podíl na moci také církevní vojenské řády, jmenovitě hlavně templáři a johanité, mezi nimiž rovněž panovala dlouhodobá rivalita. Všechny skupiny měly mezi sebou rozdělené různé části města, v němž měly pod kontrolou celé vlastní čtvrtě. \n\nK rozhodujícím bitvám mezi Janovany a Benátčany docházelo na moři v různých částech Středomoří. Z nich převážně vyšli vítězně Benátčané. Již po první námořní bitvě u Akry roku 1258 byli Janované nuceni se z Akkonu stáhnout. K dalším námořním bitvám mělo teprve dojít. Konflikt ještě víc oslabil samo o sobě slabé křižácké státy v Levantě.\n"}
{"id": "1386303", "url": "https://cs.wikipedia.org/wiki?curid=1386303", "title": "Kostel Prozřetelnosti Boží (Těšín-Pastviska)", "text": "Kostel Prozřetelnosti Boží (Těšín-Pastviska)\n\nKostel Prozřetelnosti Boží v Pastvinách je římskokatolický kostel, nacházející se Těšíně (\"Cieszyn\"), v části Pastviska (\"Pastwiska\") na rohu ulic \"Kościelna\" a \"Ładna\".\n\nVystavěn byl v letech 1905–1906 jako hřbitovní kaple. Architektonický plán vytvořil Albert Dostal. Posléze plnil funkci filiálního (rektorátního) kostela farnosti sv. Máří Magdalény v Těšíně. Od roku 1978 je farním kostelem.\n\n"}
{"id": "1386308", "url": "https://cs.wikipedia.org/wiki?curid=1386308", "title": "Norské referendum o monarchii (1905)", "text": "Norské referendum o monarchii (1905)\n\nReferendum o zachování monarchie nebo vyhlášení republiky v Norsku se konalo ve dnech 12. a 13. listopadu 1905. Voliči byli dotazováni, zda schvalují rozhodnutí Stortingu ke zplnomocnění vlády učinit nabídku na obsazení trůnu nově ustaveného samostatného státu.\n\nNávrh byl schválen 78,9 % voličů. Po sečtení výsledků referenda předal parlament 18. listopadu nabídku princi Karlovi na obsazení norského trůnu. Nová královská rodina přicestovala do Norska 25. listopadu. Král Haakon VII. (dříve princ Karl) a královna Maud byli korunováni v Nidaroské katedrále v Trondheimu 22. června 1906.\n\n7. června 1905 norský parlament schválil rozpuštění unie se Švédskem a následně švédský král Oskar II. abdikoval na úřad krále Norska. Smírčí nabídku, aby na norský trůn usedl švédský princ, odmítl.\n\nNorský parlament se tedy obrátil na dánského prince Karla. Mimo jeho pozitivní osobní vlastnosti a ctnosti hrálo roli také to, že je Skandinávec a tudíž rozumí norsky a zná místní kulturu. Díky princezně Maud měl také úzké vazby na Spojené království a britskou královskou rodinu. Další výhodou bylo zajištění následníka trůnu v podobě jeho syna, tehdy dvouletého Alexandra, pozdějšího krále Olafa V.\n\nV Norsku se debatovalo, zda nové státní zřízení má být monarchie nebo republika. Princ Karl požadoval, aby o této otázce bylo rozhodnuto v referendu. Mimo jiné tím chtěl mít jistotu, že většina obyvatelstva chce, aby Norsko zůstalo monarchií.\n\nOtázka položená v referendu zněla:\nVětšina obyvatel hlasovala pro monarchii a 18. listopadu parlament provolal prince Karla králem. Předseda parlamentu mu zaslal telegram a nabídl mu norský trůn.\n\nPrinc nabídku přijal a 25. listopadu 1905 nová norská královská rodina přistála ve Vippetangenu v Christianii, dnešním Oslu. Nový král přijal jméno Haakon a svému synovi dal královské jméno Olaf – jména, která novou královskou dynastii spojují se středověkými norskými králi. 22. června 1906 byli král Haakon a královna Maud korunováni v Nidaroské katedrále v Trondheimu.\n\nVýznamný norský polárník a humanista Fridtjof Nansen se o referendu vyjádřil těmito slovy: \n\n\n"}
{"id": "1386315", "url": "https://cs.wikipedia.org/wiki?curid=1386315", "title": "Kostel Prozřetelnosti Boží (Javoří)", "text": "Kostel Prozřetelnosti Boží (Javoří)\n\nKostel Prozřetelnosti Boží v Javoří (pol. \"Kościół Opatrzności Bożej w Jaworzu\") je římskokatolický klasicistní kostel, nacházející se v obci Javoří na Těšínsku.\n\nKostel byl vystavěn na místě staršího dřevěného kostela asi z 15. století. Náklady na stavbu pokryl majitel vsi hrabě Arnold Saint-Genois d'Anneaucourt. Kostel byl přestavěn v letech 1886 a 1933–1934, kdy byl přistavěn transept s kupolí.\n\n\n \n"}
{"id": "1386316", "url": "https://cs.wikipedia.org/wiki?curid=1386316", "title": "Jiří Svoboda (motocyklový závodník)", "text": "Jiří Svoboda (motocyklový závodník)\n\nJiří Svoboda (* 7. srpna 1956) je bývalý československý motocyklový závodník, reprezentant v ploché dráze. Jeho otcem byl plochodrážní závodník Stanislav Svoboda.\n\nV Mistrovství Československa jednotlivců startoval v letech 1977-1988, nejlépe skončil v letech 1981 a 1984 na 7. místě. V Mistrovství Československa na dlouhé ploché dráze skončil v roce 1983 na 3. místě. V Mistrovství Československa dvojic skončil v roce 1979 na 3. místě. V letech 1981-1987 startoval v kvalifikačních závodech mistrovství světa jednotlivců, nejlépe skončil v roce 1987 na 15. místě v kontinentálním polofinále. V roce 1984 reprezentoval Československo při Mistrovství světa družstev. V roce 1977 skončil na 13. místě v Mistroství světa juniorů. V roce 1986 skončil na 11. místě v polofinále mistrovství světa na dlouhé ploché dráze. V roce 1988 skončil na 3. místě v polofinále mistrovství světa na travnaté ploché dráze. Startoval i v ploché dráze na ledě. Závodil za Rudou hvězdu Praha.\n\n"}
{"id": "1386336", "url": "https://cs.wikipedia.org/wiki?curid=1386336", "title": "Leo White (judista)", "text": "Leo White (judista)\n\nLeonard White, Jr. (* 3. listopadu 1957 Monterey, Kalifornie) je bývalý americký zápasník–judista.\n\nA judem začínal v rodném Monterey ve státu Kalifornie. V americké reprezentaci se pohyboval od roku 1976 v polotěžké váze do 95 kg. V roce 1980 ukončil studia na vysoké škole v Williamsburgu v Kentucky a vstoupil do armády. Jako poručík námořní pěchoty Spojených států v roce 1984 vybojoval nominaci na domácí olympijské hry v Los Angeles. V úvodním kole způsobil jedno z největších překvapení olympijského turnaje v judu, když zátočkou (soto-makikomi) vyřadil obhájce zlaté olympijské medaile Belgičana Robert Van de Walleho. Dobře začatý turnaj však nedotáhl do konce, ve čtvrtfinále prohrál s Islanďanem Bjarni Friðrikssonem.\n\nV roce 1988 prohrál účast na olympijské hry v Soulu v americké olympijské nominaci s Robertem Berlandem.\n\nV roce 1992 vybojoval ve svých 34 letech nominaci na olympijské hry v Barceloně. Ve druhém kole vyřadil zátočkou úřadujícího mistra světa a Evropy Francouze Stéphana Traineau, v dalším kole však nestačil na Nizozemce Theo Meijera. Sportovní kariéru ukončil na začátku dvacátého prvního století. Žije v Atlantě a věnuje se trenérské práci.\n\n\n"}
{"id": "1386338", "url": "https://cs.wikipedia.org/wiki?curid=1386338", "title": "Oliver Frljić", "text": "Oliver Frljić\n\nOliver Frljič (* 31. března 1976, Travnik, Bosna a Hercegovina) je kontroverzní chorvatský divadelní režisér a scenárista. Do českého povědomí se zapsala především jeho inscenace \"Naše násilí a vaše násilí\" uvedená v rámci festivalu Divadelní svět Brno 2018 v brněnském Divadle Husa na provázku. \n\nNarodil se v bosenském Travniku chorvatským rodičům. Do Chorvatska se přesunul po začátku občanské války. V Záhřebu vystudoval teologii a filozofii na Filozoficko-teologickém institutu Tovaryšstva Ježíšova (Filozofsko–teološkog institut Družbe Isusove, dnes součást Záhřebské univerzity) a režii na Akademii dramatického umění (Akademija dramske umjetnosti). V letech 2014 až 2016 byl uměleckým ředitelem Národního divadla Ivana pl. Zajce v Rijece (Hrvatsko narodno kazalište Ivana pl. Zajca u Rijeci).\n\nJe tvorbu tvoří zejména autorské projekty a radikální interpretace klasických her, často vyhledává kontroverzní, tabuizovaná a provokativní témata. Mezi jeho nejoceňovanější inscenace patří \"Turbo-folk\" (2008), \"Strah u Ulici lipa\" (2008), \"Kukavičluk\" (2010), \"Mrzim istinu!\" (2011), \"Zoran Dindić\" (2012) a \"Aleksandra Zec\" (2014).\nVzhledem k provokativním tématům jsou jeho inscenace často spojeny s kontroverzemi. Uvedení některých inscenací byl zakázano v Chorvatsku, Bosně a Hercegovině, Srbsku či Polsku.\n\n26. května 2018 byla v Brně uvedena inscenace \"Naše násilí a vaše násilí\", která se věnuje reakcím na migrační krizi a vzbudila pobouření především svými sugestivními obrazy. Mimo jiné během představení herečka z intimních partií vytahuje českou vlajku nebo Ježíš znásilňuje muslimku. Na ředitele festivalu Divadelní svět Brno a brněnského Národního divadla Martina Glasera a na skupinu herců bylo podáno trestní oznámení. Kromě toho inscenace vyvolala protesty z řad křesťanské veřejnosti. Příslušníci politického hnutí Slušní lidé narušili konání divadelního představení. Kontroverzního přijetí se inscenaci dostalo už na její vídeňské premiéře v roce 2016. \n\nKontroverzní reakce způsobilo také uvedení jeho inscenace \"Klątwa\" (Prokletí) na scéně varšavského divadla Teatr Powszechny v roce 2017.\n\n"}
{"id": "1386342", "url": "https://cs.wikipedia.org/wiki?curid=1386342", "title": "Maurizio Bianchi", "text": "Maurizio Bianchi\n\nMaurizio Bianchi (* 4. prosince 1955 Pomponesco) je italský hudebník a skladatel, patřící k zakladatelům žánru noise. Působil také pod pseudonymy M. B. nebo Sacher-Pelz.\n\nPracoval jako recepční hotelu v Miláně, byl také přispěvatelem hudebního časopisu Rockerilla a jako jeden z prvních propagoval v Itálii punk rock. Od roku 1979 vydával na kazetách experimentální nahrávky inspirované futurismem, minimalismem, krautrockem, musique concrète a industriální hudbou; pomocí syntezátorů vytvářel rozsáhlé instrumentální kompozice založené na monotónním hluku. V roce 1981 vydal u značky Sterile Records svoje první album \"Symphony For a Genocide\", šokující nejen zvukovou stránkou, ale také tím, že všechny skladby byly pojmenovány po nacistických vyhlazovacích táborech. Ačkoli šlo o čistě uměleckou záležitost, která měla evokovat ztrátu lidskosti v moderní době, spekulace o Bianchiho nacistických sklonech posílilo album \"Triumph of the Will\", na němž Steven Stapleton vydal koláž Bianchiho nahrávek a Hitlerových projevů pod názvem \"Leibstandarte SS MB\". Bianchi se od záležitosti distancoval a prohlásil, že vydavatelství Come Organisation zneužilo jeho slabé angličtiny a donutilo ho uzavřít nevýhodnou smlouvu, kvůli níž ztratil kontrolu nad svým dílem. Potí založil vlastní vydavatelství Mectpyo Studio, vytvořil jedenáct dlouhohrajících desek a soundtrack k filmu \"Mörder unter uns\". V roce 1983 vstoupil do náboženské společnosti Svědkové Jehovovi a hudební činnost ukončil. \n\nPo umělecké pauze se vrátil v roce 1998 konceptuálním albem \"Colori\". Bianchiho nová tvorba je podstatně klidnější než jeho počátky, blíží se spíše meditativní ambientní hudbě a testuje možnosti elektronicky produkovaného zvuku. Překonal také své samotářství a navázal spolupráci s dalšími avantgardními hudebníky jako Merzbow, Der Bekannte Post Industrielle Trompeter nebo Atrax Morgue. \n\n"}
{"id": "1386345", "url": "https://cs.wikipedia.org/wiki?curid=1386345", "title": "Nakovanj", "text": "Nakovanj\n\nNakovanj nebo Nakovana je opuštěná vesnice v opčině Orebić v Chorvatsku, v Dubrovnicko-neretvanské župě. V roce 2001 zde žilo 4 obyvatele.\n\nJe situována v centrální části vnitrozemí poloostrova Pelješac při hlavní silnici od Viganje na Lovište.\n\n\nPodle archeologických výzkumů byla oblast osídlena před 8 tisící lety. Vzhledem k těžké ekonomické situaci v době Rakouska-Uherska došlo v 19. století ke stagnaci kdysi jedné z nejrozvinutějších obcí poloostrova Pelješac. Situace se zhoršila v průběhu 2. světové války, kdy 6. ledna 1943 italská vojska Donju Nakovanu vypálila. Po příchodu německých vojáků koncem roku 1943 byla vesnice zcela opuštěna. Většina obyvatel byla odsunuta do tábora v egyptském El Shatt, ostatní se dostali do koncentračních táborů v Bosně, muži odešli k partyzánům nebo k domobraně. Po válce se obyvatelé vypálených domů odstěhovali do Mirce, Lovište a Viganje, mladší obyvatelé se vystěhovali na Nový Zéland nebo do Austrálie. Od konce osmdesátých let 20. století populace zaniká. V roce 1991 opustil poslední obyvatel Gornju Nakovanj a v Donji Nakovanj žila pouze jedna rodina. Po odchodu posledních obyvatel byla vesnice ponechána napospat zlodějům, kteří ukradli vše, co mělo nějakou hodnotu, včetně inventáře kostela. Dnes je obec zcela opuštěná, ale v okolí jsou četné kulturní a historické památky, jako jeskyně Spila Nakovana, která je nejbohatším nalezištěm ilyrské kultury na světě.\n\n"}
{"id": "1386362", "url": "https://cs.wikipedia.org/wiki?curid=1386362", "title": "Evropský ústav práva a soudního inženýrství", "text": "Evropský ústav práva a soudního inženýrství\n\nEvropský ústav práva a soudního inženýrství (EUPSI) je vzdělávací instituce zaměřená na profesní přípravu odborníků z řad justice (advokátů, soudců, státních zástupců, soudních znalců), Policie ČR, Vězeňské služby ČR, Probační a mediační služby aj. Studium je zaměřeno na rozvoj osobnostního a odborného potenciálu studentů v rámci celoživotního vzdělávání. Studenti a absolventi EUPSI navazují s ústavem dlouhodobé odborné partnerství a stávají se odborníky v rámci vědecké a výzkumné spolupráce.\n\nEUPSI vykonává obecně prospěšnou činnost zaměřenou zejména na bezpečnostní služby, interdisciplinární zkoumání práva, pedagogickou a poradenskou činnost a jako profesní organizace usiluje o posílení právního vědomí zájmové veřejnosti. Sídlem ústavu je Hodonín, kde také, kromě dalších míst (Praha, Stráž pod Ralskem), probíhá výuka. Kromě vzdělávací činnosti se EUPSI zaměřuje na právní poradenství pro občany Jihomoravského kraje, které je poskytováno většinou zdarma.\n\nEUPSI je mezinárodní společnost, spolupracující zejména s odborníky ze Slovenska a Polska. Je smluvním partnerem Vězeňské služby ČR, spolupracuje s Akadémií Policajného zboru v Bratislavě, Policejním prezidiem ČR, Kriminalistickým a expertíznym ústavom Policajného zboru SR, ministerstvy spravedlnosti ČR a SR, právnickými fakultami Masarykovy Univerzity v Brně, Karlovy Univerzity v Praze, Univerzity Komenského v Bratislavě aj.\n\nPro své posluchače otvírá studijní obory:\n\n\na dále LL.D, MSc. a DSc. programy.\n\n"}
{"id": "1386363", "url": "https://cs.wikipedia.org/wiki?curid=1386363", "title": "Mathias Posch", "text": "Mathias Posch\n\nMathias Posch (* 24. července 1999 v Imstu) je rakouský reprezentant ve sportovním lezení, juniorský vicemistr Evropy a vítěz Evropského poháru juniorů v lezení na obtížnost.\n\nNa mezinárodních závodech bodovali také jeho starší bratr Jan-Luca Posch (* 1998) — juniorský mistr Evropy a starší sestra Katharina Posch (* 1994) — vítězka Rock Masteru a juniorská mistryně světa.\n\n"}
{"id": "1386368", "url": "https://cs.wikipedia.org/wiki?curid=1386368", "title": "Kerry Bog Pony", "text": "Kerry Bog Pony\n\nKerry Bog Pony je plemeno vyšlechtěné v Irsku přibližně v 17.století. Pravděpodobně vzniklo z plemene Irish Hobby, které původně žilo v jihozápadním Irsku v hrabství Kerry. Roku 1994 málem vyhynulo. V Irsku zbylo jen 20 poníků, u kterých muselo být prokázáno pomocí genetických testů, že se opravdu jedná o toto plemeno. John Mulvihille pak založil asociaci Kerry Bog Pony, díky níž plemeno zachránil. Nyní žije v Irsku více než 300 poníků. \n\nKerry Bog Pony může připomínat Shetlandského ponyho. Výška v kohoutku je 102-122 cm. Jeho vzhled není příliš dokonalý. Má krátký krk a hřbet, hříva a ocas jsou poměrně husté. Nohy jsou bez rousů a mají pevná kopyta. Zbarvení může být palomino, hnědák, vraník, bělouš a bílé odznaky. Nejsou však povoleny strakaté varianty. \n\nJsou to velice nenároční koně. Spokojí se i s velice chudou pastvou. Jejich tělesná stavba je dobře přizpůsobena drsnému terénu a podmínkám. \n\nPoník má mírnou a klidnou povahu, a proto ho vlastní mnoho irských rodin v rámci zájmového chovu. Jeho hlavní výhodou je spolehlivost. \n\nVyužívají se pro dopravu rašeliny z bažin. A díky své přátelské povaze jsou také vhodní pro práci s dětmi.\n"}
{"id": "1386375", "url": "https://cs.wikipedia.org/wiki?curid=1386375", "title": "Římskokatolická církev v Japonsku", "text": "Římskokatolická církev v Japonsku\n\nKatolická církev v Japonsku je součástí všeobecné církve na území Japonska, pod vedením papeže a místních biskupů sdružených do Japonské konference katolických biskupů. Papež je v Japonsku zastupován apoštolským nunciem. V Japonsku žije asi 509,000 pokřtěných katolíků, asi 0,5 % populace.\n\nKatolická církev na Filipínách má 16 diecézí, které jsou seskupeny do 3 církevních provincií. K nim se řadí pravomoc jednoho personálního ordinariátu. \n\n\n\n"}
{"id": "1386380", "url": "https://cs.wikipedia.org/wiki?curid=1386380", "title": "Klášter Eberbach", "text": "Klášter Eberbach\n\nKlášter Eberbach je starý cisterciácký klášter nedaleko města Eltville v německém Hesensku, asi 15 km západně od Wiesbadenu.\n\nEberbach založil roku 1136 Bernard z Clairvaux jako dceřiný klášter kláštera v Cîteaux na místě jiného kláštera, který zde o dvacet let dříve založil mohučský biskup Adalbert I. ze Sarrebrücken.\n\nKlášterní kostel je románská trojlodní bazilika s transeptem postavená ve dvou etapách ve 12. století. Samotný klášter jižně od kostela je převážně gotický a obsahuje řadu zachovalých prostor jako je dormitář, kapitulní síň nebo vinné sklepy. Eberbašské vinařství a vinice jsou již od středověku největší v Německu.\n\nV roce 1221 zde byl krátce před svou smrtí opatem Konrad z Eberbachu, který sepsal rozsáhlé dějiny cisterciáckého řádu \"Exordium magnum Cisterciense\".\n\nV prostorách kláštera byly v roce 1986 natáčeny některé scény filmu Jméno růže.\n"}
{"id": "1386390", "url": "https://cs.wikipedia.org/wiki?curid=1386390", "title": "Thomas Aquino Man’yō Maeda", "text": "Thomas Aquino Man’yō Maeda\n\nThomas Aquino Man’yō Maeda (* 3. března 1949 Tsuwasaki, Japonsko) je japonský římskokatolický kněz, od roku 2014 metropolitní arcibiskup ósacký.\n\nKněžské svěcení přijal 19. března 1975 v arcidiecézi Nagasaki. Dne 13. června ho papež Benedikt jmenoval biskupem v Hirošimě. Biskupské svěcení mu udělil jeho předchůdce na biskupském stolci Joseph Atsumi Misue. V srpnu 2014 ho papež František jmenoval arcibiskupem v Ósace.\n\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n\n"}
{"id": "1386395", "url": "https://cs.wikipedia.org/wiki?curid=1386395", "title": "Kostel Prozřetelnosti Boží (Toruň)", "text": "Kostel Prozřetelnosti Boží (Toruň)\n\nKostel Prozřetelnosti Boží v Toruni (pol. \"Kościół Opatrzności Bożej w Toruniu\") je římskokatolický (původně luterský) kostel, postavený v novogotickém slohu v městské části Rudak.\n\nKostel byl vystavěn v letech 1907–1909 pro německé luterány. Jim sloužil do roku 1945, kdy byl převzat římskokatolickou církví. O rok později se stal farním kostelem.\n\nKostel je zděný a orientovaný. Má délku 21,42 m, šířku 13,08 m a výšku 16,80 m; věž je vysoká 35,40 m. Nacházejí se v něm varhany s novorenesančním prospektem. Od roku 2014 je kostel památkově chráněn.\n"}
{"id": "1386396", "url": "https://cs.wikipedia.org/wiki?curid=1386396", "title": "Katolická církev v Indii", "text": "Katolická církev v Indii\n\nKatolická církev v Indii je součástí všeobecné církve na území Indie, pod vedením papeže a místních biskupů sdružených do tří biskupských konferencí podel příslušných ritů. Papež je v Indii zastupován apoštolským nunciem pro Indii. V Indii žije asi 17 miliónů pokřtěných katolíků, asi 1,5 % populace. Kromě latinského ritu jsou v Indii také početní katoličtí křesťané chaldejského ritu sdružení v Syrsko-malabarské katolické církvi a v Syrsko-malankarské katolické církvi.\n\nKatolická církev latinského ritu má v Indii má 129 diecézí, které jsou seskupeny do 23 církevních provincií.\n\n\nV současné době má Syrsko-malabarská katolická církev v Indii jednu vyšší arcidiecézi, 4 metropolitní archieparchie a 26 eparchií, z nichž 11 je podřízeno latinským metropolím (z toho jedna Sv. stolci):\nSyrsko-malankarská katolická církev má dvě církevní provincie v Indii, pod něž spadá deset diecézí:\n\n\nV současné době pochází z Indie pět žijících kardinálů:\n\n"}
{"id": "1386403", "url": "https://cs.wikipedia.org/wiki?curid=1386403", "title": "Kostel Prozřetelnosti Boží (Santiago de Chile)", "text": "Kostel Prozřetelnosti Boží (Santiago de Chile)\n\nKostel Panny Marie a Prozřetelnosti Boží () v Santiagu de Chile je římskokatolický novorenesanční kostel, který dal jméno městské části (komuně) Providencia.\n\nVystavěn byl v letech 1881–1890 podle plánů architekta Eduarda Provasoliho.\n\nOd roku 1989 je kostel památkově chráněn. Při zemětřesení v roce 2010 se zřítil vrchol věže kostela.\n\n \n"}
{"id": "1386404", "url": "https://cs.wikipedia.org/wiki?curid=1386404", "title": "Bomarzo", "text": "Bomarzo\n\nBomarzo je středoitalské město v provincii Viterbo v kraji Lazio. Leží v údolí dolního toku Tibery, 14,5 km východoseverovýchodně od Viterba a 68 km severoseverozápadně od Říma. Současné jméno je zkomoleninou původního Polymartium (polis Martium, město Martovo). Kolem roku 400 zde vzniklo biskupství zrušené roku 1015; nyní se hodnost biskupa z Bomarza používá jako titulární. Město ve středověku patřilo Orsiniům, roku 1645 je koupil Ippolito Lante Montefeltro della Rovere, jenž poté získal titul vévody z Bomarza. Hlavní turistickou pamětihodností města je blízký manýristický park Sacro Bosco aneb Park nestvůr.\n"}
{"id": "1386412", "url": "https://cs.wikipedia.org/wiki?curid=1386412", "title": "Günther Lütjens", "text": "Günther Lütjens\n\nGünther Lütjens (25. května 1889 – 27. května 1941) byl německý admirál, který sloužil ve dvou světových válkách. Jeho jméno je spjato s bitevní lodí \"Bismarck\". Na této lodi přišel o život.\n\nNarodil se v roce 1889, do německého námořnictva vstoupil v roce 1907. Byl považován za pečlivého a inteligentního kadeta, díky čemuž povýšil a před vypuknutím první světové války se stal důstojníkem u flotily torpédových lodí. Během první světové války operoval v Severním moři a Lamanšském průlivu. Za celou válku se zúčastnil několika bojových akcí proti Britskému královskému námořnictvu. Následně byl vyznamenán Železným křížem prvního a druhého stupně. \n\nPo první světové válce zůstal u námořnictva, které se s koncem císařství transformovalo na Reichsmarine. V roce 1925 se stal velícím důstojníkem. V době Výmarské republiky získal reputaci excelentního velitele. Se změnou režimu po roce 1933 pokračoval nadále u námořnictva, tentokrát se ovšem jednalo o Kriegsmarine. Později, v roce 1937, byl povýšen na kontradmirála. \n\nNa začátku druhé světové války operoval v Severním moři. Za svou službu byl v roce 1940 povýšen na viceadmirála. V dubnu 1940 měl dočasnou kontrolu nad hladinovým loďstvem během operace Weserübung (invaze do Dánska a Norska). Následně byl vyznamenán rytířským křížem Železného kříže. Později se věnoval přípravám na invazi do Anglie, též známou pod názvem operace Seelöwe, která se nakonec neuskutečnila. Na začátku roku 1941 vedl skupinu bitevních lodí \"Scharnhorst\" a \"Gneisenau\" v Atlantiku. Cílem této skupiny byly obchodní lodě Spojenců. Akce samotná byla úspěšná. \n\nV květnu 1941 měl pokračovat v útocích na spojenecké konvoje v Atlantiku (operace Rheinübung). Tentokrát mu byl přidělen těžký křižník \"Prinz Eugen\" a bitevní loď \"Bismarck\". Původně se mělo jednat o skupinu čtyř bitevních lodí (\"Gneisenau\", \"Scharnhorst\", \"Bismarck\", \"Tirpitz\"), nicméně zbývající lodě nebyly připraveny pro tento bojový úkol, a to z různých důvodů (opravy, nedokončený výcvik). Obě lodě byly brzy zpozorovány spojeneckým letectvem, následně se staly cílem pronásledujících lodí. Po krátké bitvě byl potopen britský bitevní křižník HMS \"Hood\", nicméně následující hon na loď \"Bismarck\" skončil jejím potopením.\n"}
{"id": "1386415", "url": "https://cs.wikipedia.org/wiki?curid=1386415", "title": "Karel Hartl", "text": "Karel Hartl\n\nKarel Hartl (* 14. srpna 1924 Blatná) je český kynolog a šlechtitel. Spolu s Františkem Horákem je jedním z nejznámějších českých kynologů a šlechtitelů psů.\n\nZe sedmi českých národních plemen:\n\npřispěl ke šlechtění dvou, částečně k šlechtění chodského psa a významně k vyšlechtění československého vlčáka (vlčák je obecně používané označení pro křížence psů a vlků). Šlechtění československého vlčáka začalo jako vědecký experiment křížením karpatského vlka s německým ovčákem u pohraniční stráže ČSSR ale rychle dospělo ke standardnímu plemeni (autorem standardu je Karel Hartl) určeného původně ke služebním účelům. Jeho výjimečné povahové a exteriérové rysy a fyzické vlastnosti, z něj udělaly ve světě možná nejznámější české plemeno. Od roku 1989 je uznáno FCI.\n\nPrvního psa dostal v sedmi letech a staral se o něj čtrnáct let. Prožil s ním dobu války a naučil ho, aby se bál střelby a díky tomu neprošel povinnými odvody do německé armády \n\nByl členem skupiny mladých lidí, z okolí Blatné, které učil cvičit psy jistý četnický psovod, jenž vlastnil erdlteriéra. \n\nVe druhé polovině 40. let 20. stol pracoval jako psovod SNB.\n\nV roce 1947 absolvoval psovodský kurz pro policejní psovody v Pyšelích.\n\nPrvní služební pes Kala Hartla, německý ovčák, se jmenoval Ajax.\n\nV roce 1951 byla podle vzoru sovětských Pohraničních vojsk zřízena nová ozbrojená složka určená k ochraně státních hranic: Pohraniční stráž.\ndo které vstoupil i Karel Hartl. Kariéru ukončil s hodností plukovníka.\n\nPočátkem 50. ket byl jmenován velitelem výcvikového střediska psovodů v Doupově na Karlovarsku a byl vyslán do kynologického kurzu ve školícím zařízení Pohraničních vojsk SSSR v Alma-Atě (Dnes Almaty), kde mu byl přidělen služební pes, německý ovčák Kazbek. Kynologie v Sovětském svazu díky objevům vědců Krušinského a Andrejova navazujíce na poznatky Fyziologie vyšší nervové činnosti psů, jejímž zakladatelem byl Ivan Petrovič Pavlov se snažila pochopit, jak se pes učí a jak uvažuje a využít toho jako nástroje výcviku, což bylo v tehdejším Československu neobvyklé (Sovětské poznatky u nás v té době nebyly známy, československá kynologie vycházela až do počátku 50. let 20. století z metod předválečné německé kynologie).\n\nKarel Hartl o tom mluvil (v rozhovoru s Bc. Lukášem Málkem) takto:\n\nKarel Hartl s významnou podporou Pohraniční stráže se rozhodl regenerovat německého ovčáka ve snaze odstranit tyto nedostatky:\n\nTyto nedostatky měly být odstraněny dvěma způsoby: \n\nTento experiment měl dát odpověď na tyto otázky:\n\nKarel Hartl nedával při služební práci výhradní přednost tomuto jedinému plemeni, ale prosazoval, ve službě u Pohraniční stráže, i experimentální využití méně obvyklých plemen psů, jako například psa novofundlandského.\n\nV 60. letech se stal vedoucím funkcionářem zájmově prováděné sportovní kynologie \nČSCHDZ. \nZde mimo jiné prosazoval aby bylo mistrovství republiky Československa ve výcviku služebních psů zpřístupněno i závodníkům ze zahraniční, tak aby československá kynologie měla srovnání s kynologií zahraniční. Zkušební řád IPO považoval za nižší než tehdejší československý standard.\n\nBěhem své aktivní služby u Pohraniční stráže několikrát školil kynologické funkcionáře kubánských ozbrojených složek. Českoslovenští kynologové na Kubě pomáhali v rámci mezinárodní pomoci zavádět služební kynologii. Karel Hartl několikrát cestoval na Kubu. Zde se osobně setkal s kubánským prezidentem Fidelem Castrem.\n\nDo důchodu odešel v roce 1982 (v hodnosti plukovníka). Dál se aktivně věnoval práci se psy, byl majitelem chovných stanic \"Věrný\" a \"Z Polonin\". Prosadil uznání československého Vlčáka FCI (1989). Byl rozhodčím pro exteriér mnoha plemen psů, a napsal knihy, tu poslední Ing. Karel Hartl, Československý vlčák, české a slovenské národní plemeno psa, vydal v roce 2015 ve svých 91 letech. Je členem kynologického klubu Praha Břevnov.\n\nPosledního vlčáka (fenu) vlastnil do svých 86 let. Zabilo ji auto, když vyběhla z domu. S ohledem na svůj zdravotní stav a zdravotní stav manželky si pak pořídil malého špice, kterého měl ještě v roce 2018.\n\nMá dceru Danu, vystudovanou zubařku, a syna policistu a úspěšného reprezentanta ČR na mezinárodních střeleckých soutěžích, JUDr. Karla Hartla.\n\n\n"}
{"id": "1386421", "url": "https://cs.wikipedia.org/wiki?curid=1386421", "title": "Ekonom", "text": "Ekonom\n\nEkonom je osoba zabývající se ekonomií. V širším smyslu může jít o experta zabývající se ekonomií teoreticky. Studuje, rozvíjí a aplikuje teorie a koncepty z ekonomie či tvoří odborné práce o ekonomické politice. Zabývá se obecnými filozofickými teoriemi, studiem markantů na konkrétních trzích, makroekonomickou či mikroekonomickou analýzou, prognostikou, ekonometrií, matematickou ekonomií, financemi či teorií veřejné volby. Zkoumá a hodnotí statistiky, vytváří výpočtové modely. Do této kategorie spadá mnoho různých skupin vědců a analytiků či vysokoškolských pedagogů, kritéria zařazení se mohou různit. \n\nObecně se pojmem ekonom označují také pracující v různých oborech ekonomie – bankéři, účetní, nejvyšší hospodářští pracovníci v podnicích či institucích, zbožíznalci… Obvykle se sem neřadí osoby, které jsou zapojeny do širšího vedení – manažeři a poradci.\n\n\n"}
{"id": "1386423", "url": "https://cs.wikipedia.org/wiki?curid=1386423", "title": "Chřástal laysanský", "text": "Chřástal laysanský\n\nChřástal laysanský (\"Zapornia palmeri\", syn. \"Porzana palmeri\") je vyhynulý druh chřástalovitého ptáka. Vyskytoval se původně na ostrově Laysan (Havajské ostrovy), který osídlil před 125 000 lety. Poprvé se s ním setkala posádka ruské lodi \"Moller\" roku 1828, vědecky byl popsán až roku 1892. Jednalo se o asi patnácticentimetrového nelétavého ptáka, který obýval houštiny ostrova. Živil se všežravě, lovil různý hmyz (byl natolik obratný, že mohl zobákem chytit i letící mouchu), vyjídal též vejce mořských ptáků, kteří na Laysanu hnízdili, a někdy se přiživil i jejich mršinami. Vybíral také semínka. Rozmnožoval se během dubna a července, hnízdo tvořené ze suchých travin si ptáci stavěli na zemi obyčejně mezi vegetací, která mohla sloužit jako určitá „stříška“. O snůšku 2 až 3 vajec se starala pravděpodobně samice.\n\nKe konci 19. století Laysan obsadila společnost na těžbu guána. Akci vedl Max Schlemmer, který později ostrov získal, a následně sem a na blízký Lisjanského ostrov vysadil králíky a morčata, kteří mu měli poskytnout zisky z prodeje masa. Nepůvodní zvířata se zde však namnožila a začala ničit vegetaci ostrova. Po roce 1918 se chřástal laysanský stal na ostrově vzácným a takzvaná tanagerská expedice, vypravená sem roku 1923, aby zde králíky vyhubila, našla dva poslední jedince. Chřástal nicméně přežíval na dalších ostrovech, kam byl vysazen: do roku 1910 byl introdukován na dva Midwayské ostrovy, roku 1913 na Lisjanského ostrov a roku 1929 na atol Pearl a Hermes. Lisjanská populace ale brzy vyhynula též kvůli dovezeným králíkům a ptáci z atolu Pearl a Hermes zahynuli již roku 1930 kvůli bouři. Poslední jedinci přežívali na Midwayi. Zde je vyhubily krysy, zavlečené na ostrov na lodích americké armády po vítězných druhoválečných bojích v oblasti. Od konce války nebyl chřástal laysanský pozorován.\n\nPřestože byly Havajské ostrovy objeveny již roku 1778 Jamesem Cookem, ornitologové se zdejším ptactvem začali zabývat teprve později. S chřástalem laysanským se poprvé setkala ruská posádka lodi \"Moller\" roku 1828. Ornitologické průzkumy začaly v 80. letech 19. století. Výsledky tehdejších objevitelů zaujaly Lionela Waltera Rothschilda. Ten si pro průzkum Tichomoří zaplatil služeb Henryho Palmera, který o sobě tvrdil, že byl námořníkem, a na Havajské ostrovy se vydal roku 1890. Zůstal zde několik let. Exempláře chřástala laysanského získal roku 1891. Místo Rothschilda tento druh z neznámých důvodů popsal roku 1892 britský ilustrátor zoologických publikací a lepidopterolog Frederick William Frohawk. Popis uveřejnil v periodiku \"Annals and Magazine of Natural History\" a zvolil vědecké jméno \"Porzanula Palmeri\", přičemž druhové jméno má odkazovat na Palmera. Někteří američtí autoři (Fisher 1903, Baldwin 1947) považovali ptáka mylně za příbuzného rodu \"Laterallus\". Do roku 2014 byl pak chřástal laysanský veden jako \"Porzana palmeri\", tehdy byl však přejmenován jako \"Zapornia palmeri\" a jméno \"Porzana palmeri\" se stalo synonymem.\n\nRoku 2002 byla vydána studie mitochondriální DNA mající zjistit vztahy mezi nelétavými ostrovními chřástaly (laysanský, havajský, mikronéský a hendersonský) a dobou, kdy se vyvinuli. Podle této studie se nelétavost chřástalů z navzájem oddělených ostrovů musela vyvinout nezávisle na sobě. Pravděpodobnými druhy, z nichž se tito ptáci vyvinuli, byl starosvětský chřástal nejmenší (\"Porzana pusilla\") a chřástal temný (\"Porzana tabuensis\") z Austrálie a některých tichomořských ostrovů (Nový Zéland, Filipíny a dalších). Chřástal nejmenší též vyšel jako sesterský taxon vůči chřástalovi laysanskému (teorie o příbuznosti těchto dvou druhů byla vyřčena již roku 1973 na základě zbarvení). Vyšší hladiny moří v minulosti Země způsobily, že ostrov Laysan mohl být i celý zaplavován. Příhodné podmínky pro kolonizaci nastaly až asi před 125 000 lety, kdy pravděpodobně ostrov osídlil chřástal nejmenší. Za tuto krátkou dobu se z něj vyvinul chřástal laysanský, jenž přitom ztratil možnost létat, a přežíval zde až do dvacátého století. Kladogram doprovázející studii je zobrazen vlevo.\nChřástal laysanský se vyskytoval na Havajských ostrovech. Jeho původní areál rozšíření zahrnoval pouze ostrov Laysan. Tento atol je vzdálen asi 1 500 km severozápadně od Honolulu. Má rozlohu 1,6 × 2,4 km a nadmořská výška činí jen 7,5 metrů. Německý ornitolog Heinrich von Kittlitz se zmiňoval o zprávě o pozorování ptáka, který se podobal chřástalovi laysanskému, i z ostrova Lisjanského. To, že zde pták již tehdy žil, se však nezdá býti pravděpodobné. Pozdější vykopávky z konce 20. století sice objevily na ostrově kost chřástala laysanského, ta ale pravděpodobně náležela později introdukovaným ptákům; lidé se před vyhynutím tohoto chřástala totiž pokusili o jeho vysazení i na dalších ostrovech včetně zmíněného Lisjanského. Dále byl od roku 1891 (nepotvrzeně i dříve) vysazován na Východní ostrov, roku 1910 napodruhé (předchozí introdukce skončila nezdarem kvůli přítomným kočkám) na Písečný ostrov (oba tyto ostrovy spadají pod Midway) a odtud pak došlo roku 1929 k introdukci na Pearl a Hermes. Oahská populace, vysazená na počátku dvacátého století společností O'ahu Sugar Company, aby hubila zemědělské škůdce, se neuchytila kvůli přítomnosti predátorů.\n\nKlima na ostrově Midway, kde byl pták vysazen, je sušší mezi květnem a prosincem, rozpětí teplot se pohybuje mezi 10 a 29,4 °C. Laysan měl klima jen o něco mírnější. Ostrov pokrývá korálový písek, na západě a jihu jsou fosforitové skály, v centru Laysanu se nachází vodní plocha. Vegetaci, kterou chřástal laysanský obýval, tvořily houštiny a trsy travin, jako byly například vytrvalé vějířovky (\"Scaevola\").\n\nChřástal laysanský byl nelétavým druhem, na křídlech se mu vyvinulo pouze osm ručních letek; jiné druhy jich mohou mít až deset. Obě pohlaví byla podobná, nevyvinul se tedy zřetelný pohlavní dimorfismus (dvojtvárnost). Samice však byly světleji zbarvené a studie z roku 2016 od paleontologa Juliana P. Humeho navíc uvádí, že samci měli mohutnější zobák či zánártí, naopak křídla vykazovala stejnou délku. Na délku měřil tento drobný pták asi 15 cm s 2,5 až 2,9 cm dlouhým ocasem, jedno křídlo měřilo 5,7 až 6,3 cm a zánártí dosahovalo velikosti maximálně 2,7 cm. Zobák chřástala laysanského měřil 1,7 až 1,9 cm. Pták uměl natáhnout krk do značné délky. Hmotnost jedinců nebyla zjištěna a lze ji pouze odhadnout. Příbuzný chřástal nejmenší váží mezi 30 až 35 g, i když je pravdou, že coby pták schopný letu má mohutnější prsní svaly. U nelétavého chřástala laysanského nicméně toto vyvažovalo velké osvalení končetin.\n\nZáda a křídla měl tento druh zbarvena hnědě a doplněna o černé znaky. Čelo a oblast okolo obličeje měla barvu šedivou, stejné zbarvení dosahovalo i  na část krku a spodní strany těla. Horní část hlavy měla barvu hnědou. Ocas byl zespodu kaštanový a doplněný pruhovaným vzorem. Končetiny byly zabarveny olivově, stejnou barvu měl zobák. Duhovka se vyvinula rudá a oči překrývala šedozelená víčka.\n\nVzhledem se tento druh podobal chřástalovi nejmenšímu, ze kterého se zřejmě vyvinul. Lišil se světlejším zbarvením, ale také například stavbou zobáku, kratším zánártím a prsty či redukovanými křídly neschopnými letu. Podobný byl také některým černým chřástalům z rodu \"Laterallus\", rozlišovacím znakem byl skvrnitý hřbet.\n\nVylíhnutá mláďata ještě porostlá prachovým peřím byla zabarvena černě včetně končetin a jejich peří bylo doplněno o zelené odlesky. Ocas nebyl viditelný. Zobák měl žluté zbarvení. Od mláďat chřástala nejmenšího se mláďata chřástalů laysanských odlišovala kratší délkou křídel, naopak zobák se u mláďat chřástala laysanského vyvinul silnější. Mladí ptáci se odlišovali od dospělců světlejším břichem.\n\nInformace o chování chřástala laysanského se současnému lidstvu dochovaly díky informacím od tehdejších pozorovatelů, jako byl například americký ornitolog Walter Kenrick Fisher. Nejaktivnější byl pták ráno a dle Fishera okolo poledne spíše odpočíval; pozdější pozorování z Midwaye však poukazují na celodenní aktivitu. Existují i záznamy volání z noci. Chřástal laysanský dovedl rychle běhat, jeho běh byl přirovnáván k běhu myšímu. Během tohoto pohybu mu jeho křídla neschopná letu mohla pomáhat udržovat rovnováhu. Vzhledem k tomu, že tento druh dovedl také skákat, mohl prchat i pomocí skoků. Průběžně si však dělal také přestávky, během nich obyčejně stál na jedné noze. Zaznamenán byl také plavající jedinec. Při ohrožení chřástalovi poskytovaly útočiště nory buřňáků. Pták plně neztratil ostražitost, protože mu možná hrozilo nebezpečí od fregatek obecných (\"Fregata minor\"). Suchozemští predátoři nicméně na ostrově nežili a chřástalové tedy vůči lidem nebyli plaší. Existují záznamy o tom, jak se k lidem přibližovali či bezstarostně vstupovali do jejich obydlí. Zatímco některé druhy chřástalů při vyrušení během hnízdění snůšku opustili, Fisher se zmiňuje o tom, že z hnízda odebral samici, aby mohl vyfotografovat snůšku, a ta se do něj ihned vrátila. Rovněž pokud chřástala laysanského člověk odchytil do ruky, nechoval se agresivně.\n\nChřástal laysanský vydával několik různých zvuků. Frederick William Frohawk, který zkoumal chřástaly laysanské chované v Anglii, napsal, že se během dne ozývali jedním až třemi měkkými, krátkými a čistými zvuky. Chřástalové laysanští také někdy nafoukli hrdla, rozevřeli zobáky a ozývali se chrčením. Toto chování sloužilo pravděpodobně k vymezení území, během období rozmnožování bylo hlasitější. V zajetí nemohli být do společné ubikace o rozměrech okolo 8 m umístěni více jak dva páry, jinak docházelo k agresivním střetům. K večeru se ptáci ozývali společným voláním. Toto specifické chování trvalo pouze krátce.\n\nChřástal laysanský byl prakticky všežravým druhem. Jeho potravu tvořili různí členovci, lovil například dvoukřídlé (oblíbenou kořistí se stávaly masařkovité) a také larvy hmyzu, které vykopával z písku svým zobákem. Ve vegetaci lovil housenky či noční motýly, žral také pavouky nebo brouky, oblíbenou potravu představovali kožojedovití. Ostrov Laysan byl hnízdištěm některých druhů mořských ptáků. Pokud uhynuli, tak se na jejich mrtvých tělech různí bezobratlí shromažďovali a chřástalové je zde lovili. Jednalo se o natolik obratné ptáky, že dovedli pomocí zobáku chytat i letící mouchy. Někdy se však také přiživili mršinou. Dle pozorování Thomase M. Blackmana někdy chřástalové dokonce do mrtvého těla ptáka zabořili celou hlavu. Mořští ptáci na ostrově také přinášeli chřástalům další potravní možnosti v podobě vajec. Přestože existují záznamy o tom, že je chřástalové dokázali rozbít sami, obyčejně nechali skořápku otevřít jiným ptákům, jako šatovníkovi laysanskému (\"Telespiza cantans\"), a jejich kořist jim poté ukradli. V tomto případě se jednalo o agresivní ptáky. Ptáci vysazení na ostrov Midway prý nepohrdli ani lidmi pošlapanými vajíčky buřňáků boninských (\"Pterodroma hypoleuca\"). Mimo živočišné potravy konzumoval chřástal laysanský také potravu rostlinnou, sbíral například semínka.\n\nChřástal laysanský se rozmnožoval od dubna (kdy si ptáci stavěli hnízda) do července (během června a července hnízdění vrcholilo). Extrémní data hnízdění pocházejí například z března 1940 na Midwayi (kam byl chřástal introdukován), kdy Thomas Blackman nalezl hnízda s mláďaty. Téhož roku zde prý bylo naopak 26. července nalezeno čerstvé vajíčko chřástala laysanského.\n\nDruh byl pravděpodobně monogamní. Členové jednoho páru byli pozorováni, jak svěšeli hlavy a navzájem si probírali peří na hlavě a krku. Hnízdo chřástala laysanského bylo stavěno komplikovaněji než u jiných chřástalů. Pták si jej stavěl na zemi, kde obyčejně volil prostor mezi různými travinami (například lipnicovité rostliny miličky), které mohly sloužit jako určitá „stříška”. Příhodné útočiště pro chřástaly představovalo například okolí laguny ve středu Laysanu, a ve zdejších travinách hnízdilo velké množství těchto ptáků. Hnízdo tvořily suché traviny a ptáci si jej vystýlali natrhanými stonky, listy či peřím z mladých albatrosů. K hnízdu se obyčejně vstupovalo na boku kratší chodbičkou. Ta mohla měřit až 15 cm a byla dovedně zamaskována. Takto postavené hnízdo chránilo vajíčka před útoky některých ptáků živících se vejci.\nSnůška chřástala laysanského se skládala z asi 2 nebo 3 vajec, která byla uložena do miskovité dutiny. Přestože pocházejí záznamy i o 4 vejcích, tato pozorování byla neobvyklá. Získány byly rozměry vajec. Fisher uvádí jako průměr dvou tuctů vajec 31 × 21,1 mm. Dle Rothschilda průměr tří vajec dosahoval 29,2 × 21,8 mm. Vajíčka byla světle olivově hnědožlutá a doplněna o skvrny, kterých někdy mohlo být více na širším konci vajíčka. Skořápka měla převážně hladký povrch. Některé informace ohledně rozmnožování zůstaly nezodpovězeny, například doba inkubace či informace o líhnutí mláďat. Na vajíčkách seděla pravděpodobně samice. Několikadenní kuřata již uměla běhat podobně rychle jako dospělí chřástalové. Rodiče se o mláďata starali asi měsíc.\n\nAmerický zoolog William Alanson Bryan ve své monografii \"Natural history of Hawaii\" vydané roku 1915 uvedl, že na travnatých plochách ostrova Laysan připadá na jeden čtvereční rod (asi 25 m) pár chřástalů. V přepočtu i s ještě nedospělými ptáky by to znamenalo, že ostrov Laysan mohl poskytovat útočiště pro více jak 2 000 jedinců.\n\nLaysan se v 90. letech 19. století stal cílem společnosti The North Pacific Phosphate and Fertilizer Company, která zde měla těžit guáno. Úkolem byl pověřen Max Schlemmer. Za několik let byla většina guána vytěžena, společnost tedy téměř vše prodala Schlemmerovi, který ostrov získal a byl poté přezdíván „králem Laysanu”. Na ostrov Laysan a na Lisjanského ostrově vysadil nové druhy býložravců – králíky a morčata – a doufal, že mu coby zdroj masa přinesou zisky. Zároveň též tato zvířata měla poskytovat zábavu jeho dětem. Tento plán ovšem skončil nezdarem. Namnožení králíků na ostrově začalo vést k devastaci vegetace. Hlasy o ohrožení fauny na ostrově se začaly ozývat například ze strany ornitologa Williama Alansona Bryana roku 1911. Stejného roku se na Laysan vydala expedice pod vedením profesora Nuttinga, chřástalové se nicméně tehdy zdáli býti na Laysanu hojní. Mezi lety 1912 až 1913 již však byla situace natolik špatná, že na ostrov byla vypravena další expedice s cílem vystřílet nepůvodní býložravce. Morčata se podařilo vyhubit a z původních asi sedmi tisíc králíků jich bylo zahubeno přes pět tisíc. Zároveň byl chřástal roku 1913 vysazen na Lisjanského ostrov (nejbližší ostrov od Laysanu), zde ale rovněž kvůli dovezeným králíkům do tří let vyhynul. Po roce 1918 se chřástal laysanský stal vzácným i na původním ostrově. Roku 1923 se na Laysan vypravila takzvaná tanagerská expedice pod vedením komandéra−poručíka Samuela Kinga, aby zbytek králíků vyhubila; objevila zde už pouze dva chřástaly; jednoho z nich ve zbývající houštině vějířovek a jednoho v hromadách guána. Členům výpravy se nakonec podařilo vystřílet a otrávit všechny dovezené králíky, ale původní biotop ptáků byl již zničen. Jeden ze členů expedice, Alexander Wetmore, ostrov popsal jako poušť. Na konci dubna 1923 vypustili členové expedice několik jedinců zpět do volné přírody. Tito ptáci pocházeli z Midwaye, který členové expedice navštívili o několik dní dříve a kde již dle slov členů expedice v tu dobu žila prosperující populace chřástalů. Všichni vysazení ptáci ale za několik dní uhynuli. V květnu 1923 expedice ostrov opustila a poté zde pták pravděpodobně brzy vyhynul; ostrov postihla písečná bouře. Roku 1936 zde již nebyl nalezen žádný chřástal.\n\nChřástal laysanský stále přežíval na jiných ostrovech, kam byl dovezen, postupně však tyto populace vyhynuly. Již rok po vysazení na atolu Pearl a Hermes ostrov postihla bouře, která ptákům zničila životní prostředí. Roku 1930 oblast navštívil George O. Kaufmann; žádného chřástala zde neobjevil a i jiných ptáků zde bylo málo.\n\nNejdéle přežívali jedinci z ostrovů Midwaye (Východní a Písečný ostrov). Roku 1923 se zde vyskytovalo na 600 až 750 ptáků a mezi lety 1939 až 1940 žili početně na obou ostrovech. Oblast však začala být narušována lidmi. Společnost Pan American World Airways zde postavila hotel s přistávací plochou a hřišti, s blížící se válkou začaly vznikat stavby na případnou obranu. Po pro spojence vítězné bitvě o Midway byly na atoly náhodně zavlečeny krysy, které začaly způsobovat úbytek zdejších ptáků. Mimo chřástala laysanského se jejich introdukcí snížila i populace buřňáků boninských a jiných druhů. Na Písečném ostrově byl chřástal naposledy zaznamenán v listopadu 1943; krysy se sem dostaly pravděpodobně již na přelomu února a března stejného roku. O něco déle chřástal laysanský přežíval na Východním ostrově. Na konci války se na Východní ostrov vydali výzkumníci Harvey Fisher a Paul Baldwin. Snažili se objevit ptáka, prodírali se zbytky vegetace po čtyřech, pokoušeli se ptáky lákat i na mršinu, ale tento průzkum žádný pozitivní výsledek nepřinesl. Tito dva badatelé zamýšleli převézt případně nalezené ptáky zpět na Laysan. Ještě před vyhynutím chřástala laysanského se někteří výzkumníci, jako byl George Munro, snažili o zpětné vysazení chřástalů laysanských, šatovníků laysanských a nodyů bělostných zpět na původní ostrov a některé hlavní ostrovy havajského řetězce. Na základě obav o vliv introdukce šatovníka laysanského na jiné původní druhy na jiných ostrovech nicméně úřady tuto akci nepovolily. Mezinárodní svaz ochrany přírody hodnotí chřástala laysanského jako vyhynulý druh od roku 1988 s datem posledního pozorování 1944. Tehdy výzkumník E. L. Caum objevil poslední skupinku o maximálně pěti ptácích. Kapitán Námořnictva Spojených státu amerických John Jayne z Východního ostrova se nicméně zmiňoval o pozorování druhu ze začátku června 1945.\n\nDochovalo se několik chřástalů laysanských v muzejních sbírkách. Vlastní je muzea v Berlíně, Cambridgi, Honolulu, Massachusetts, Chicagu, Tringu, New Yorku, Washingtonu, D. C. a Filadelfii.\n\n"}
{"id": "1386427", "url": "https://cs.wikipedia.org/wiki?curid=1386427", "title": "Marcello Bombardi", "text": "Marcello Bombardi\n\nMarcello Bombardi (* 8. srpna 1993) je italský sportovní lezec, mistr Itálie a juniorský vicemistr Evropy v lezení na obtížnost.\n\n"}
{"id": "1386430", "url": "https://cs.wikipedia.org/wiki?curid=1386430", "title": "Samantha Logan", "text": "Samantha Logan\n\nSamantha Jade Logan (* 27. října 1996, Boston, Massachusetts, Spojené státy americké) je americká herečka, která se proslavila rolí Nony Clark v dramatickém seriálu stanice ABC \"666 Park Avenue\". Později si zahrála roli Taylor DuBois v americké telenovele \"General Hospital\". V roce 2014 se připojila k obsazení seriálu stanice MTV \"Vlčí mládě\". Zahrála si také v seriálech \"Super drbna\", \"Námořní vyšetřovací služba\" a \"13 Reasons Why\".\n"}
{"id": "1386431", "url": "https://cs.wikipedia.org/wiki?curid=1386431", "title": "GLOBE", "text": "GLOBE\n\nGLOBE (Global Learning and Observation to Benefit the Environment) je mezinárodní vzdělávací program, ve kterém žáci zkoumají přírodu a aktivně zlepšují životní prostředí (nejen) v okolí své školy.\n\nGLOBE využívá osvědčených metod badatelsky orientovaného vyučování. Žáci trénují výzkumné dovednosti, které využívají při realizaci vlastních terénních badatelských projektů. Na výzkum navazují konkrétní akce na zlepšení životního prostředí v okolí školy. O svých aktivitách a zjištěních žáci informují místní veřejnost. Své výstupy sdílejí v mezinárodní databázi na www.globe.gov, kde jsou k dispozici všem.\n\nV meteorologii žáci pravidelně sledují momentální stav atmosféry v okolí své školy a měří ukazatele jako je teplota vzduchu, vlhkost vzduchu, množství dešťových a sněhových srážek nebo kyselost srážek. Všímají si také oblačnosti, pozorují a dokumentují typy mraků, zajímají se o kondenzační stopy za letadly, přízemní ozon či aerosoly. Naměřená data dávají do souvislostí mezi sebou navzájem i s dalšími jevy, neboť v meteorologii zvláště platí, že vše souvisí se vším.\n\nVlastnosti vody žáci sledují obvykle opakovaně v průběhu celého roku, nejlépe každý týden až měsíc. Zajímá je průhlednost a teplota vody, kyselost (pH), vodivost, obsah některých látek ve vodě – dusičnany a dusitany, alkalinita, rozpuštěný kyslík. Na jaře a na podzim si měření žáci oživí zajímavým biologickým průzkumem výskytu bezobratlých živočichů.\n\nVlastnosti půdy žáci sledují obvykle každý pracovní den. Měří se teplota, PH a vlhkost půdy.\n\n"}
{"id": "1386433", "url": "https://cs.wikipedia.org/wiki?curid=1386433", "title": "Broumovská kotlina", "text": "Broumovská kotlina\n\nBroumovská kotlina je geomorfologický okrsek podcelku Meziměstská vrchovina v okrese Náchod v Královéhradeckém kraji. Zaujímá plochu 121,22 km².\nBroumovská kotlina je ohraničena ze severovýchodu geomorfologickým okrskem Javořích hor, který stejně jako Broumovská kotlina patří do podcelku Meziměstská vrchovina. Z jihozápadu je ohraničena geomorfologickým podcelkem Polická vrchovina, konkrétně masivem Bukové hory (638 m n. m.) patřící do geomorfologického okrsku Polická stupňovina. Dále sousedí s geomorfologickými okrsky Broumovských stěn a českou částí Stolových hor.\n\nBroumovská kotlina je rozsáhlé údolí, které má tvar podlouhlého oválu orientovaného ve směru od severozápadu k jihovýchodu, kde se také nachází nejníže položený bod, kde řeka Stěnava protíná státní hranici (351 m n. m.) s Polskem. Nejvyšším bodem je Supí vrch u obce Heřmánkovice (541 m n. m.).\n\nCentrem Broumovské kotliny je město Broumov se 7,5 tisíci obyvatel, další město je Meziměstí s 2,4 tisíci obyvatel. Severozápadní část Broumovské kotliny (v oblasti Meziměstí) je kopcovitá, zatímco jihovýchodní část (u Broumova) tvoří širokou sníženinu s poli a loukami. Celá oblast je kromě několika kopců málo zalesněná. Krajina je do značné míry urbanizovaná.\n\nBroumovská kotlina je tvořena spodnopermskými a triasovými sedimenty, které se vyznačují charakteristickým červenohnědým zabarvením, způsobeným kysličníky železa. Toto zabarvení si zachovávají i současné povrchové zvětraliny včetně orné půdy. V některých místech je půda zabarvena do šeda, což je způsobeno větší příměsí sprašových hlín nebo písku v pásmu při úpatí Broumovských stěn. Místy se vyskytují vložky vápenců z období permu, které mají mocnost okolo 1 m a v minulosti byly zdrojem pro pálení vápna v malých pecích postavených v Otovicích, Olivětíně, Hynčicích a Ruprechticích.\n\nVe vápenci se našlo množství zkamenělin obojživelníků, primitivních ryb a paryb rostlinných pozůstatků z období permu, z nichž prof. Antonín Frič, významný český přírodovědec, geolog a paleontolog, shromáždil velké množství cenných nálezů, které popsal v řadě vědeckých prací. K dosavadním poznatkům o geologii a paleontologii permu přiřadil i zcela nové druhy ryb, žraloků a krytolebců a také četných rostlinných pozůstatků. Nálezy permských zkamenělin se dostaly i do světových muzejních sbírek, např. do Vídně, Berlína a Stockholmu.\n\nBroumovská kotlina je členitá pahorkatina s nejvyššími vrchy kolem 500 m. n.m. Nejvyššími jsou:\n\n\nPřirozenou osu Broumovské kotliny tvoří řeka Stěnava, která pramení v Polsku. Na české území přitéká u osady Starostín v nadmořské výšce 450 m. Po 32,9 km Stěnava Broumovskou kotlinu opouští u obce Otovice, kde překračuje česko-polskou hranici a pokračuje opět po polském území, kde posléze zleva ústí do Kladské Nisy a pak do Odry, která ústí do Baltského moře. Stěnava nad Meziměstím a pod Broumovem protéká širokou nivou, ale pod Hynčicemi teče v hluboce zaříznutém údolí, přibližně 120 m pod úrovní okolního terénu.\n\nDo Stěnavy ústí z obou stran přítoky, v jejichž údolích leží typické údolní lánové vesnice, které jsou charakteristické tím, že nemají náves a domy byly vystavěny podél potoka. Mezi významnější levobřežní přítoky Stěnavy patří potok Starostínský (pramení v Polsku), Vižňovský, Ruprechtický, Uhlířský, Heřmánkovický, Kravský, Svinský a Černý. Významnějšími pravobřežními přítoky jsou potoky Vernéřovický, Jetřichovský, Křinický, Martínkovický a Božanovský.\n\nV kotlině se nachází přibližně 30 menších rybníků, z nichž největší je Šlegrův rybník (7,92 ha), Cihelný (3,32 ha), Katovna (1,55 ha), dále Břídlo, Pivovarský, Meziměstský a nově vybudované rybníky u Starostína a Jetřichova. Některé rybníky byly revitalizovány, aby se posílila retenční schopnost krajiny a biodiverzita. Cennými biotopy se vyznačují zejména lokality Křinické rybníčky a Mokřadní louky u Jetřichova.\n\nV Broumovské kotlině jsou rozptýlené lesy v zemědělské krajině. Botanicky zajímavé jsou zachovalé bučiny, květnaté louky a suťové lesy v lokalitě Permská stěna u Hynčic, kde roste např. lilie zlatohlávek \"(Lilium martagon)\", okrotice bílá \"(Cephalanthera damasonium)\" nebo měsíčnice vytrvalá \"(Lunaria rediviva)\". Na vlhkých plochách, po odtěžení pískovců v jihozápadní části Broumovské kotliny, v okolí Vernéřovic a Jetřichova, se přechodně objevují společenstva s ostřicí skloněnou \"(Carex demissa)\", rosnatkou okrouhlolistou \"(Drosera rotundifolia)\" a všivcem ladním \"(Pedicularis sylvatica)\".\n\nV Broumovské kotlině se vyskytují ohrožené druhy motýlů jako je modrásek bahenní \"(Maculinea nausithous)\", perleťovec kopřivový \"(Brenthis ino)\" nebo můra Celaena leucostigma. Pronikají sem i některé stepní druhy, např. bělásek rezedkový \"(Pontia daplidice)\". V Broumovské kotlině je i specifický biotop s výskytem ropuchy krátkonohé \"(Epidalea calamita)\". Na Stěnavě je stabilizovaná populace vydry říční \"(Lutra lutra)\".\n\nÚzemím Broumovska prochází předěl mezi vlhčí českou klimatickou oblastí na západě a kontinentálnější slezskou klimatickou oblastí na východě. Pro Broumovskou kotlinu je spíše typické klima sousedního Polska. Zejména střední část Broumovské kotliny a údolí Stěnavy až po státní hranici je nejteplejším místem z celého území Broumovska.\n\n\n"}
{"id": "1386451", "url": "https://cs.wikipedia.org/wiki?curid=1386451", "title": "Eberbach", "text": "Eberbach\n\nEberbach může označovat:\n\n\n\nPodobné názvy:\n\n"}
{"id": "1386454", "url": "https://cs.wikipedia.org/wiki?curid=1386454", "title": "Sklizeno", "text": "Sklizeno\n\nSklizeno je síť prodejen potravin zdravého životního stylu. V nabídce převažují potraviny malých a středních výrobců z Česka a doplněné jsou o kvalitní zahraniční potraviny. Sklizeno vzniklo v roce 2011, v roce 2016 se spojilo s konkurenčními sítěmi Náš Grunt a My Food a aktuálně síť čítá 51 prodejen, restaurací a bister částečně ve vlastnictví společnosti a částečně franšízových.\n\nPrvní prodejna Sklizeno otevřela v Brně v roce 2011 a zákazníkům nabídla soustředěnou nabídku produktů od menší českých dodavatelů a producentů. V roce 2012 pak otevřela prodejnu v Praze a později se rozšířila síť i do Zlína a Olomouce. Paralelně se Sklizeno vznikly konkurenční sítě kvalitních potravin Náš Grunt (původně \"Český grunt\") a My Food (původně \"My Food Market\"). Všechny tři sítě se postupně spojily v roce 2016 pod značku Sklizeno a rozšířily své aktivity. \n\nSklizeno nabízí potraviny zdravého životního stylu, tedy takové, které jsou vyrobené tradičními postupy, z kvalitních surovin, bez náhražek a zbytečných aditiv. Jádrem nabídky jsou potraviny české produkce, doplněné jsou o oblíbené zahraniční speciality a významný podíl nabízených potravin je v kvalitě BIO. Mezi dodavatele patří především malí a střední výrobci jako Biopekárna Zemanka, Ecoprodukt Jelcovy Lhotky, Konečně vývar, Lifefood, Mixit.cz, Sonnentor, lihovar Žufánek a desítky dalších. Produkty a dodavatelé do prodejen Sklizeno musí splňovat kodex kvality Sklizeno, který určuje minimální a žádané standardy kvality potravin, které Sklizeno nabízí.\n\nKromě prodejen Sklizeno má ještě eshop, online cateringové služby, vlastní potraviny a hotová jídla a restaurace, která jsou pod značkou My Food.\n"}
{"id": "1386461", "url": "https://cs.wikipedia.org/wiki?curid=1386461", "title": "Rovníková provincie (Konžská demokratická republika)", "text": "Rovníková provincie (Konžská demokratická republika)\n\nRovníková provincie neboli Équateur ( rovník) je provincie Konžské demokratické republiky. Nachází se na severu země a její hlavní město je Mbandaka.\n\nNa západě sousedí s Konžskou republikou, na severu se Středoafrickou republikou, na východě s provincií Orientale (Haut-Uele) a na jihu s provinciemi Kasaï a Bandudu.\n\nFrancouzský výraz \"Équateur\" naznačuje polohu provincie na rovníku. Radnice jejího hlavního města se nachází jen asi 4 km severně od čáry rovníku.\n\nRovníková provincie se dále dělí na 3 města a 5 okresů:\n\n"}
{"id": "1386465", "url": "https://cs.wikipedia.org/wiki?curid=1386465", "title": "M-11 Štorm", "text": "M-11 Štorm\n\nM-11 Štorm je sovětský námořní protiletadlový raketový komplet středního dosahu zavedený roku 1969 do výzbroje válečných lodí sovětského námořnictva. Jeho označení v rámci Indexu GRAU je 4K60. V kódu NATO dostal název SA-N-3 Goblet. Oproti svému předchůdci M-1 Volna má systém M-11 lepší výkony, přičemž sekundárně jej lze použít proti lodím. Jako jediný sovětský námořní systém neměl pozemní ekvivalent.\n\nO vývoji střely bylo rozhodnuto roku 1959. K testování systému sloužila experimentální loď OV-24, což byl přestavěný těžký křižník \"Vorošilov\". První válečnou lodí nesoucí komplety M-11 se roku 1967 stal vrtulníkový křižník \"Moskva\". K oficiálnímu přijetí systému M-11 do služby ale došlo až roku 1969. Roku 1972 vznikla modernizovaná verze Štorm-M.\n\nSystém využívá jednostupňovou řízenou střelu V-611, která je poháněna raketovým motorem na tuhé pohonné látky. Střela je naváděna pomocí rádiových povelů a je vybavena tříštivou hlavicí o hmotnosti 120 kg. Hlavice je iniciována nekontaktním zapalovačem. K vypuštění střely slouží odpalovací zařízení se dvěma kolejnicemi, jehož automatické přebíjení probíhá ve svislé poloze. V podpalubním rotačním zásobníku může být uloženo 22, 24, nebo 36 střel.\n\n\n\n"}
{"id": "1386468", "url": "https://cs.wikipedia.org/wiki?curid=1386468", "title": "Klášterní cela", "text": "Klášterní cela\n\nKlášterní cela (z lat. \"cella\", komora) je označení pro malou obytnou místnost určenou pro řeholníka (mnicha, jeptišku ap.) v klášteře.\n\nPůvodně mniši v klášteře spali ve společné ložnici – dormitáři. To neposkytovalo potřebný klid a koncentraci pro duchovní práci a kontemplaci, proto se od toho, zejména u žebravých řádů, upouštělo. Takto například čeští augustiniáni kanovníci získali právo používat samostatné cely už roku 1352. Tato tendence se prosadila zejména od roku 1419, kdy papež Martin V. udělil souhlas se zrušením dormitáře u benediktinů.\n\nVe středověku se slovo \"cella\" používalo v kláteře v různých významech, spižírna, samostatná budova (\"cella hospitum\", dům pro hosty) nebo i instituci (proboštství).\n\n"}
{"id": "1386469", "url": "https://cs.wikipedia.org/wiki?curid=1386469", "title": "Kůň Kinský", "text": "Kůň Kinský\n\nKůň Kinský (též \"Equus Kinsky\", \"Kinsky-Pferd\", \"chlumecké plemeno\", nebo též \"český hunter\") je původní české plemeno lehkých teplokrevných sportovních koní z chovu hrabat Kinských. Někdy jsou popisováni také jako zlatí koně z Čech.\n\nJsou to mnohostranní a přizpůsobiví koně vhodní jak pro drezuru, tak pro soutěže všestrannosti, dostihy, parkurové skákání, parforsní hony i pólo.\n\nKinští koně bývají obvykle 165–170 cm vysocí. Jsou odolní, dobře stavění a mají příjemnou povahu. V chovu byla vždy věnována velká pozornost vyvážené, příjemné povaze těchto koní. Již od narození projevují hříbata přátelskost vůči lidem a zvědavost. Asi 40 % těchto koní má díky přítomnosti krémového genu srst v různých odstínech zlaté, zatímco ostatní jsou hnědáci, ryzáci nebo, velmi vzácně, vraníci. Koně Kinští jsou pověstní svou velice lesklou srstí.\n\nChov založil v roce 1838 hrabě Oktavián Josef Kinský na svém panství v Chlumci nad Cidlinou. Svého času nejvýznamnější plemeno ve Střední Evropě bylo šlechtěno v Čechách do poloviny 20. století. Z plemene, jež zůstalo úzce spjato s rodem Kinských, vzešla časem řada vynikajících sportovních a závodních koní.\n\nV současné době je ve světě jen asi tisícovka těchto koní a plemeno je ohroženo. Český stát sice plemeno zařadil na seznam kulturního bohatství, neposkytuje však žádnou finanční podporu na zachování, či další chov či šlechtění koně Kinských.\n\n"}
{"id": "1386474", "url": "https://cs.wikipedia.org/wiki?curid=1386474", "title": "Salatín", "text": "Salatín\n\nNázev Salatín je označení pro více vrcholů:\n\n"}
{"id": "1386482", "url": "https://cs.wikipedia.org/wiki?curid=1386482", "title": "Hlava Franze Kafky", "text": "Hlava Franze Kafky\n\nHlava Franze Kafky je venkovní mechanická socha od výtvarníka Davida Černého vyobrazující českého německy píšícího spisovatele Franze Kafku. Busta se nachází na piazettě před obchodním centrem Quadrio v Praze poblíž Národní třídy a u stejnojmenné stanice metra. Byla odhalena 31. října 2014. Pohyblivá socha měří na výšku 10,6 metrů, je složena z 42 rotujících nerezových panelů, otáčejících se nezávisle na sobě. Váží celkem 39 tun, přičemž 24 tun má nerezový plech. Uvnitř se nachází 21 motorových modulů a 1 kilometr kabelů. Jedná se o kinetické umění.\n\nCena byla 30 milionů korun, zaplatil ji investor CPI Property Group společně s přilehlým komplexem Quadrio.\n"}
{"id": "1386487", "url": "https://cs.wikipedia.org/wiki?curid=1386487", "title": "Robert Vano – Příběh člověka", "text": "Robert Vano – Příběh člověka\n\nRobert Vano – Příběh člověka je český dokumentární film z roku 2018, který režíroval Adolf Zika podle vlastního scénáře. Film zachycuje osudy fotografa Roberta Vana od jeho dětství na Slovensku, přes emigraci, působení v New Yorku až po návrat do Prahy. Fotografovo vyprávění je doplněno komentářem, který přednáší Filip Jančík.\n"}
{"id": "1386489", "url": "https://cs.wikipedia.org/wiki?curid=1386489", "title": "Akron (film)", "text": "Akron (film)\n\nAkron je americký hraný film z roku 2015, který režíroval Brian O'Donnell podle vlastního scénáře. Film zachycuje vztah dvou mladíků, který je ovlivněn tragédií z jejich dětství. Snímek měl světovou premiéru na Lesbian & Gay Film Festival v Seattlu 12. října 2015.\n\nBenny a Christopher studují na univerzitě v Akronu v Ohiu. Potkají se náhodně během přátelského fotbalového utkání a tím začne jejich vztah. Benny bydlí s rodiči a mladší sestrou Beccou přímo v Akronu, ale Christopher bydlí na internátu, neboť jeho matka žije na Floridě. Obě rodiny vztah mladíků podporují a Christopher pozve Bennyho na jarní prázdniny k sobě na Floridu do Jacksonville. Teprve v den odjezdu Christopher zjistí, že Benny měl staršího bratra, který v dětství zahynul, když nečekaně vběhl pod kola automobilu. Tehdy si Christopher uvědomí, že auto tehdy řídila jeho matka a poté se rodina z Akronu odstěhovala. Christopherova matka Carol po jejich příjezdu rychle zjistí, kdo je Benny a navzdory Christopherovu naléhání řekne Bennymu pravdu. Benny odjíždí druhý den domů do Ohia a po návratu se s Christopherem rozejde. Rodiče ho v jeho rozhodnutí podporují. Nicméně mladý pár se nakonec usmíří a společně navštíví školní představení \"Jezinky a bezinky\", ve kterém hraje hlavní roli Bennyho sestra Becka. Bennyho rodiče nejsou rádi, když vidí, že Benny přišel s Christopherem. Benny se s nimi pohádá a přestěhuje se ke Christopherovi. Mezitím do Akronu přijede Christopherova matka, aby požádala Bennyho matku o odpuštění. Ta posléze pozve Bennyho s Christopherem na večeři.\n\n\n"}
{"id": "1386493", "url": "https://cs.wikipedia.org/wiki?curid=1386493", "title": "Villa Schulz (Kadaň)", "text": "Villa Schulz (Kadaň)\n\nVilla Schulz (čp. 758) je výrazná secesní vila nacházející se v předměstské vilové čtvrti, dříve známé jako Zahradní Město, v Kadani. Stojí na pozemku se zahradou v horní části Havlíčkovy ulice (dříve Klenertova). Přestože bylo stavební povolení vydáno již roku 1911, začala výstavba až roku 1912 a veškeré stavební práce pak byly dokončeny roku 1913. Projekt vytvořil kadaňský stavitel a vilový architekt Johann Petzet na objednávku Hermanna Schulze, vrchního učitele kadaňské měšťanské školy. Hermann Schulz však koncem roku 1912 zemřel, a tak se role stavebníka musela zhostit jeho manželka Anna Schulz.\n\nV srpnu roku 1911 si učitel Hermann Schulz u architekta a stavitele Johanna Petzeta objednal projekt na stavbu vily v tehdejší Klenertově ulici na Zahradním Městě. Předchozím vlastníkem pozemku, na kterém Schulz výstavbu plánoval, bylo město Kadaň. Ještě během srpna 1911, kdy byl projekt původní Villy Schubert hotov, se sešla stavební komise, která navrhla některé jeho úpravy a vydala stavební povolení. V červenci 1912 vznikl nový upravený projekt. Hermann Schulz však koncem roku 1912 umírá a do role stavebníka se tak musí postavit jeho manželka Anna Schulz. Stavební práce na nové Ville Schubert započaly již červenci 1912. Při kolaudaci v lednu 1913 se však vyskytly problémy s vlhkostí a kolaudační komise tak dovolila obývat pouze prostory v přízemí. K finální kolaudaci, jež dovolila plně využívat všechny prostory Villy Schubert, pak došlo teprve v květnu 1913. \n\nZadavatelem projektu nové vily čp. 758 a jejím původním stavebníkem byl Hermann Schulz (1859–1912). Rodák z Prahy, vrchní učitel na kadaňské měšťanské škole, a dříve učitel na různých venkovských školách na Kadaňsku (Rusová, Vilémov, Pětipsy,…), si tento projekt objednal u zkušeného vilového architekta a stavitele Johanna Petzeta. Než však Petzetova stavební firma mohla realizaci Villy Schulz dokončit, na konci roku 1912 Hermann Schulz zemřel. Roli stavebníka po něm převzala jeho manželka Anna Schulz (1857–1943), rozená Ullmann, původem z Hořoviček v tehdejším okrese Podbořany (manželé byli Hermann a Anna Schulzovi od roku 1884 a brali se v Teplicích). \n\nSchulzovi měli celkem sedm dětí. Nejstarší byl syn Josef Schulz (narozen 1885). Narodil se v Rusové, kde tehdy jeho otec působil jako učitel. Josef Schulz se stal houslový virtuosem. Zatím nebylo zjištěno kde a u koho studoval, je však známo, že roku 1910 působil v Drážďanské filharmonii a ve 30. letech 20. století pak v symfonickém orchestru ve švédském Göteborgu (působícím od roku 1905). Až do června 1939 zde zastával pozici takzvaného Konzertmeistera čili prvního houslisty a byl tak druhou nejdůležitější osobou celého symfonického orchestru hned po šéfdirigentovi. Tím zde byl až do roku 1939 slavný švédský cellista a dirigent Tor Mann (1894–1974). Kromě hudby se Josef Schulz věnoval také entomologii. Když později věnoval Přírodovědnému muzeu v Göteborgu svou sbírku motýlů, stal se tak vlastně zakladatelem tamějšího entomologického oddělení. Za svého pobytu v Göteborgu se přátelil například s arachnologem Hansem Lohmanderem (1896–1961). V průběhu druhé světové války odjel ještě roku 1942 koncertovat do tehdy neutrálního Švédska, v září téhož roku je však už doložen v Mariánských lázních, kde působil v lázeňském symfonickém orchestru, který tehdy vedl kapelník, dirigent a skladatel Paul Engler (1893–1969). Manželkou Josefa Schulze byla Else (narozená roku 1890), původem z německého Rottenburgu. Josef a Else Schulzovi měli stejně jako Josefovi rodiče také sedm dětí. Roku 1910 se jim narodil syn Johannes, který se stal stavebním projektantem, a který například roku 1941 působil postupně v Berlíně, Kadani, Grünbergu, a Karlových Varech. Koncem druhé světové války se rodina rozhodla uprchnout do západního Německa. Else Schulz zemřela již roku 1952, její manžel Josef Schulz pak v roce 1963. \n\nOsudy dalších dětí manželů Anny a Hermanna Schulzových jsou spíše neznámé. Syn Hermann Schulz, narozený roku 1886 ve Vilémově u Kadaně, padl v první světové válce. Dcera Marianne Schulz, narozená roku 1888 také ve Vilémově, zůstala svobodná a působila jako domácí učitelka nejprve v Kadani a později v letech 1940 až 1943 v chmelařské vsi Holedeček na Žatecku. Za působení otce Hermanna Schulze na venkovské škole ve Vilémově se narodil ještě Erwin Schulz (1890). Johann (1893), Emanuel (1894) a Rosa (1900) Schulzovi se narodili v Pětipsech. Johann Schulz se svou manželkou Aloisií žil v Kadani v letech 1936 až 1945. Anna Schulz zemřela v rodinné rezidenci roku 1943 a vyhnání své rodiny z Kadaně se tak již nedožila. \n"}
{"id": "1386494", "url": "https://cs.wikipedia.org/wiki?curid=1386494", "title": "Villa Eben (Kadaň)", "text": "Villa Eben (Kadaň)\n\nVilla Eben (čp. 826) byla reprezentativní rezidence židovské rodiny Ebenových v Kadani. Nalézá se na pravém břehu řeky Ohře v usedlosti zvané Kostelní Dvůr. Přežila asanaci této usedlosti roku 1982. \"Villa Eben\" byla postavena roku 1925 podle projektu kadaňského architekta a stavitele Paula Petera. Tento projekt vznikl na objednávku statkáře Semyho Ebena a jeho manželky Else. \n\n\"Villa Eben\" se nachází na pravém břehu řeky Ohře v usedlosti zvané Kostelní Dvůr. Kostelní Dvůr představuje pozůstatek středověkého kadaňského předměstí, zvaného \"Kelchlens\", později \"Kirchleshof\". Až do poloviny 20. století náležel církevní správou i s takzvaným Zámostím k farnímu kostelu sv. Vavřince na Želině. Do asanace roku 1982 stálo v Kostelním Dvoře zhruba šest stavení. \n\nOd roku 1924 byli vlastníky této usedlosti manželé Semy a Else Ebenovi a ještě téhož roku se rozhodli pro stavbu reprezentativní vily. Projekt si objednali u kadaňského architekta a stavitele Paula Petera, který po smrti svého otce Josefa Petera, významného stavitele a autora projektů řady starších vil v Kadani, převzal jeho úspěšnou stavební firmu. Projekt byl realizován v průběhu roku 1925 a již na podzim se pak ve vile bydlelo. V budově byla mimo jiné umístěna kancelář statkáře Semyho Ebena a vila samotná byla obklopena velkolepou zahradou, jež sahala téměř od řeky Ohře až k tzv. Pokutické silnici. Eben provozoval v Kostelním Dvoře chov koní a ovcí. Pro své stádo nechal v roce 1934 podle projektu stavitele Paula Petera zřídit také nový ovčín. Kostelní Dvůr na pravém břehu řeky Ohře byl tehdy s městem Kadaní spojen přívozem.\n\nStavebníky a majiteli \"Villy Eben\", jakož i celé usedlosti Kostelní Dvůr, byli manželé Semy a Else Ebenovi. Oba pocházeli z významných židovských rodin a oba se hlásili ke svému židovskému vyznání. Statkář Semy Eben, narozený roku 1890, pocházel ze vsi Mory u Podbořan, jeho manželka Else, se narodila roku 1892 v Kadani. Elsina rodina, Schneiderovi, patřila k vůbec nejvýznamnějším kadaňským židovským rodinám. Její děda, Alois Schneider (zemřel roku 1889), původem obchodník se Širokých Třebčic u Podbořan, přišel do Kadaně již v roce 1870, čímž \"de facto\" obnovil kadaňskou židovskou komunitu. Z jeho osmi dětí se stali úspěšní lékaři, právníci a obchodníci. Elsin otec David Schneider, jinak též velkoobchodník obilím a dalšími zemědělskými produkty, byl od roku 1893 dokonce předsedou Židovské obce Kadaň.\n\nBezprostředně po připojení Kadaně k nacionálně-socialistickému Německu uprchla v říjnu roku 1938 rodina Ebenových před antisemitským terorem do českého vnitrozemí. Další osudy jejích členů však zatím nebyly odkryty.\n\nV Kostelním Dvoře se též v době, kdy jej spravovala rodina Ebenových, narodil Walter Schmidt (1934–2015), jeho děda býval u statkáře Ebena vrchním ovčákem. Walter Schmidt, později významný automobilový technik, jehož německá rodina nalezla po svém vyhnání z Kadaně nový domov v bavorském Řezně, působil ve firmě Daimler, která vyráběla vozy značky Mercedes.\n"}
{"id": "1386499", "url": "https://cs.wikipedia.org/wiki?curid=1386499", "title": "Bristol Jupiter", "text": "Bristol Jupiter\n\nBristol Jupiter byl britský 9-válcový hvězdicový motor vyráběný firmou Bristol Engine Company. Vznikl na konci první světové války a byl známý jako Cosmos Jupiter. Celá řada vylepšení a postupný vývoj z něj udělaly jeden z nejlepších motorů své doby.\n\nVe 20. 30. letech se montoval do celé řady různých letounů a byly vyrobeny tisíce motorů Jupiter všech verzí, a to jak firmou Bristol, tak i licenčně v zahraničí.\n\nPřeplňovaná verze pod označením Orion trpěla problémy během vývoje a vzniklo jen pár exemplářů. Název \"Orion\" byl později použit u jiného motoru vyráběného firmou Bristol. Tentokrát šlo o turbovrtulový motor.\n\nBristol Jupiter X (\"tj. římská číslice deset\" — pořadové číslo varianty motoru) FA byl čtyřdobý zážehový vzduchem chlazený hvězdicový devítiválcový letecký motor. Rozvod čtyřventilový OHV (ve válci jsou dva sací a dva výfukové ventily). Hlavy válců byly vyráběny z kovaných polotovarů (oproti odlévaným hlavám u starších verzí Jupiteru). Motor měl jednorychlostní jednostupňový odstředivý kompresor. Od verze Jupiter VIII byl vybaven reduktorem otáček vrtule (motor XFA měl oproti předchozím „desítkám“ jiný převod, 1÷0,656 místo dřívějšího 1÷0,50). Všechny, ať již s přímým náhonem vrtule nebo s reduktorem, pohánějí levotočivé vrtule.\n\n"}
{"id": "1386506", "url": "https://cs.wikipedia.org/wiki?curid=1386506", "title": "Bristol Pegasus", "text": "Bristol Pegasus\n\nBristol Pegasus byl britský hvězdicový letecký motor vyráběný firmou Bristol Engine Company. Během 30. a 40. let poháněl řadu civilních i vojenských letounů. Koncepcí navazoval na starší typ Bristol Jupiter, ovšem oproti Jupiteru byl výrazně pokročilejší a vyspělejší konstrukce, některé verze byly opatřeny i dvourychlostním kompresorem. Pozdější verze — například Pegasus XVIII, Pegasus 38 a 48 — dávaly maximální výkon při vzletu 1050 hp (cca 783 kW).\n\nCelkově bylo vyrobeno více než 30 tisíc motorů Pegasus. Použití se dočkal od jednomístných dvojplošníků, přes dvoumotorové bombardéry Handley Page Hampden a Vickers Wellington, až po čtyřmotorové létající čluny Short Sandringham a Sunderland. Letadla s motorem Pegasus získala několik výškových a dálkových rekordů.\n\nMotor byl také licenčně vyráběný v Československu (Walter Pegas), Itálii (Alfa Romeo 126 R.C.10/R.C.34), Polsku (PZL Pegaz) a Švédsku (NOHAB Pegasus).\n\nZ motorů Pegasus také vznikly experimentální prototypy Bristol Draco s vstřikováním paliva a vznětovému motoru Bristol Phoenix. Oba ovšem vznikly jen v omezeném množství, k výrobě sériové nedošlo.\n\nO mnoho let později firma Bristol Siddeley použila jméno Pegasus pro dvouproudový motor používaný v typu Hawker Siddeley Harrier. Později se vyráběl jako Rolls-Royce Pegasus, když Rolls-Royce firmu převzal.\n\nŠlo o čtyřdobý zážehový vzduchem chlazený hvězdicový devítiválec se čtyřventilovým rozvodem, opatřený kompresorem a reduktorem; vrtule levotočivá, tažná; unašeč vrtule SBAC No. 5; zapalování plně stíněné, zdvojené (se dvěma zapalovacími svíčkami v každém válci), se samočinnou regulací předstihu zapalování, buď dvěma zapalovacími magnety Rotax SP9-6, nebo dvěma typu B.T.H. C2-SE9S\n\n\n\n\n"}
{"id": "1386517", "url": "https://cs.wikipedia.org/wiki?curid=1386517", "title": "Malvazinka (usedlost)", "text": "Malvazinka (usedlost)\n\nMalvazinka je usedlost v Praze 5-Smíchově v ulici U Malvazinky. Je chráněna jako kulturní památka České republiky.\n\nVinici koupil roku 1628 malostranský měšťan Tomáš Malvazy, po kterém získala vinice a později i usedlost jméno. V 19. století se rozšířila o sousední vinici Protivku, pojmenovanou od roku 1706 podle svého majitele staroměstského písaře Antonína Hynka Protivy. Barokní viniční usedlost byla časem rozšířena na hospodářský dvůr a kolem roku 1800 došlo k její klasicistní přestavbě do současné podoby. Roku 1840 ji vlastnil Jan Grein a v té době zde bylo kromě obytného domu několik hospodářských budov a skleník. K dalším stavebním úpravám došlo koncem 19. století a ve 20. století.\n\nRoku 1875 odkoupila smíchovská obec část pozemků pro výstavbu nového hřbitova jako náhradu za zrušený malostranský hřbitov. Pro hrobníka byl zřízen byt ve starém viničním domku, ve 20. století pak dostal hrobník domek nový.\n\nPatrová budova má valbovou střechu s vikýři, které dominuje věžička. Pozdně klasicistní fasáda má novobarokní prvky.\n\nUsedlost se dostala do vlastnictví státu, který sem umístil lůžkové oddělení Státního sanatoria Sanopz (Sanatorium poštovních zaměstnanců, založeno 1933) se sídlem v ulici Na Cihlářce č. 6, později přestěhované do nově postavené Nemocnice Na Homolce. Po roce 1989 areál získala Rehabilitační klinika Malvazinky.\n\n\n\n"}
{"id": "1386518", "url": "https://cs.wikipedia.org/wiki?curid=1386518", "title": "Swissair", "text": "Swissair\n\nSwissair AG/S.A. (; ) byl švýcarský národní letecký dopravce založený v roce 1931. Zkrachoval v roce 2002.\n\nFirma vznikla fúzí společností Balair a Ad Astra Aero. Po většinu 71 let existence byl Swissair jednou z největších mezinárodních leteckých společností, které se říkalo \"létající banka\" kvůli finanční stabilitě, která způsobila, že byla považována za švýcarský národní symbol a ikonu. Sídlo měla na letišti v Curychu a v Klotenu.\n\nV roce 1997 byla Swissair Group přejmenována na SAirGroup (i když název Swissair Group se v roce 2001 vrátil) se čtyřmi částmi.\n\nZatížena nadměrnou expanzí na konci 90. let a po hospodářském útlumu po útocích z 11. září 2001 ztrácela aktiva společnosti Swissair dramaticky hodnotu, čímž byla již v říjnu 2001 letecká společnost znepokojena. Na živu byla držena federální vládou do 31. března 2002.\n\n1. dubna 2002 byl založen na základě firmy Crossair nástupce Swiss International Air Lines, který od Swissairu převzal většinu spojů, letadel i personálu. V dnešní době společnost SAirGroup stále existuje a je v procesu likvidace. Swiss International Air Lines byla v roce 2005 převzata německou společností Lufthansa.\n"}
{"id": "1386532", "url": "https://cs.wikipedia.org/wiki?curid=1386532", "title": "Almeida", "text": "Almeida\n\nAlmeida může být:\n\n\n\n"}
{"id": "1386536", "url": "https://cs.wikipedia.org/wiki?curid=1386536", "title": "Police (meteorit)", "text": "Police (meteorit)\n\nMeteorit Police je název pro meteorit, který 16. září 1969 v 8:15 hodin dopadl na střechu domu čp. 147 v obci Suchý Důl severovýchodně od Police nad Metují.\n\nDne 16. září 1969 v 8:15 byl majiteli domu čp. 147 v obci Suchý Důl manželi Klimešovými zaregistrován svist a následně proražení střechy jejich domu. Jednalo se o kamenný meteorit (chondrit), který se před dopadem na zem rozpadl na dva kusy a drobné úlomky. Kusy byly doručeny na hvězdárnu v Úpici a odtud největší část letecky do výzkumného ústavu Maxe Plancka v německém Heidelbergu k radioizotopickému studiu. Shodou okolností v té době v ústavu byly zkoumány vzorky hornin, které přivezla posádka Apollo 11 z Měsíce.\n\nMeteorit Police byl prvním meteoritem, který byl zkoumán stejným způsobem jako vzorky z Měsíce. Zkoušky určily stáří, složení a dráhu, po které obíhal.\n\nStřecha domu čp. 147 , souřadnice: 50°32' 17\"N, 16°14' 40\"E. Předpokládá se že další části dopadly na polské území, avšak pátrání byla neúspěšná. Pád meteoritu zaznamenalo 14 obyvatel Suchého Dolu.\n\nObecný chondrit L6 (hyperstenový, nejvyšší tepelné postižení) s nízkým obsahem železa, s nízkým výskytem siderofilních prvků, střední velikost zrn (kolem 0,7 mm) a kompozicemi izotopů kyslíku.\n\nTřída olivinico-hypersteinický chondrit s 62 % olivínu, 13 % pyroxenu, 22,28 % celkového železa, poměr Fe/Ni je 6,34.\n\nHmotnost:\n\n\nRozměr:\n\nMeteorit měl rozměr 118 x 77 x 58,5 mm\n\nByl rozdělen (podle )\n\nMenší úlomek o celkové váze 60,1 g byl celý rozdělen takto:\n\n\n\n\n\nZ velkého kusu o váze 755,2 g bylo odděleno 69,1 gramů a rozděleno na tři části:\n\n\n\n\nZ velkého kusu zbylo 686,1 gramů\n\n\n"}
{"id": "1386538", "url": "https://cs.wikipedia.org/wiki?curid=1386538", "title": "Arcidiecéze Ósaka", "text": "Arcidiecéze Ósaka\n\nArcidiecéze ósacká (latinsky \"Archidioecesis Osakensis\") je římskokatolická arcidiecéze na území japonských prefektur Ósaka, Hjógo, Wakajama se sídlem v Ósace a katedrálou Neposkvrněného početí Panny Marie. Jejím současným arcibiskupem je Thomas Aquino Man’yō Maeda.\nV roce 1888 byl zřízen apoštolský vikariát středního Japonska, z nějž se v roce 1891 stala diecéze, povýšená roku 1969 na arcidiecézi.\n\n\n"}
{"id": "1386540", "url": "https://cs.wikipedia.org/wiki?curid=1386540", "title": "Seznam biskupů a arcibiskupů ósackých", "text": "Seznam biskupů a arcibiskupů ósackých\n\n\n\n"}
{"id": "1386541", "url": "https://cs.wikipedia.org/wiki?curid=1386541", "title": "Cousins", "text": "Cousins\n\nCousins je anglosaské příjmení, pocházející ze starofrancouzského výrazu \"cusin\" (příbuzný). Jeho nositeli jsou:\n\n"}
{"id": "1386542", "url": "https://cs.wikipedia.org/wiki?curid=1386542", "title": "French Open 2018 – kvalifikace mužské dvouhry", "text": "French Open 2018 – kvalifikace mužské dvouhry\n\nKvalifikace mužské dvouhry French Open 2018 probíhala před zahájením hlavní soutěže. Hrála se mezi 21. až 25. květnem 2018 na antukových dvorcích areálu Stade Roland-Garros.\n\nÚčastnilo se ji sto dvacet osm hráčů, z nichž v rámci tříkolové soutěže postoupilo dvacet čtyři do navazujícího mužského singlu. Šestnáct řádně a osm jako tzv. šťastní poražení po odstoupení tenistů z hlavní soutěže.\n"}
{"id": "1386543", "url": "https://cs.wikipedia.org/wiki?curid=1386543", "title": "Kostel svatého Jana Nepomuckého (Dyje)", "text": "Kostel svatého Jana Nepomuckého (Dyje)\n\nKostel svatého Jana Nepomuckého (také Kostel Nanebevzetí svatého Jana Nepomuckého, dříve kostel Zbičování Spasitele) je farní kostel v římskokatolické farnosti Dyje, nachází se v centru obce Dyje. Kostel je pozdně barokní jednolodní stavba s nástropními malbami Franze Antona Maulbertsche (kdy spolupracovali i Josef Winterhalder a Felix Ivo Laicher) a půlkruhovým závěrem a věží na západní straně kostela. Kostel je chráněn jako kulturní památka České republiky. Kostel je významný tím, že jeho podoba zůstala prakticky nezměněna od dostavby.\n\nV obci dříve stával kostel svatého Vavřince, byl postaven kolem roku 1280 a zničen v období husitských válek. Současný kostel byl postaven mezi lety 1769 a 1775, stavitelem byl F. Kerndl z Vídně. Základní kámen stavby byl položen již v roce 1768. Po zrušení kláštera v Louce začal kostel chátrat a postupně se jeho stav zhoršoval, průběžně byl opravován, ale nikdy ne komplexně. Až v roce 2004 započaly postupné opravy kostela a v plánu je jeho využití jako výstavní prostory pro Moravskou galerii v Brně. V roce 2008 byly dokončeny opravy fresek v kostele a byly připraveny k opravě varhany. Celková cena oprav dosáhla 18 milionů Kč.\n\nV rámci Programu záchrany architektonického dědictví bylo v letech 1995–2014 na opravu památky čerpáno 11 795 000 Kč.\n\n"}
{"id": "1386546", "url": "https://cs.wikipedia.org/wiki?curid=1386546", "title": "Northrop Grumman B-21 Raider", "text": "Northrop Grumman B-21 Raider\n\nNorthrop Grumman B-21 Raider je vyvíjený americký víceúčelový strategický bombardér, využívající technologii stealth s možností průniku nad silně bráněná území.\n\nB-21 vychází z projektu Long Range Strike-Bomber (LRS-B), jehož vývoj byl zahájen v červenci 2014 předložení žádosti o návrh (request for proposal) vybraným leteckým společnostem.\n\nProjekt neprobíhá klasickým způsobem jako při vývoji ostatních letounů. Výběrové řízení bylo dvoukolové s tím rozdílem, že již neproběhla stavba fyzického prototypu. Místo fyzického prototypu se využívá technologií virtuálních prototypů, kde se porovnávaly virtuální modely s parametry navrženými jejich týmy. Projekt je tajný z důvodu ztížení informovanosti potencionálních protivníků konat protiopatření na základě informací z projektu. Díky tomuto nestandardnímu průběhu projektu běží projekt v současnosti o tři roky rychleji, než při běžném režimu. Toto opatření a celkový přístup k projektu vývoje letounu je na základě zkušeností, zejména negativních, s projektem F-35. V tomto případě se obě strany snaží vyvarovat problémů, které měl vývoj F-35.\n\nDo druhého kola postoupil Northrop Grumman a společný team Lockheed Martin s Boeingem.\n\nV říjnu 2015 bylo oznámeno, že Northrop Grumman vyhrál zakázku.\n\nOficiální bojový název \"Raider\" je na počest letců účastnících se náletu na Tokio 18. dubna 1942 za druhé světové války, jemuž velel Jimmy Doolittle, v angličtině známém pod jménem \"Doolittle Raid\", a jeho účastníci jako \"Doolittle Raiders\". Během konference při níž bylo jméno oznámeno veřejnosti jej typu oficiálně udělil poslední žijící účastník náletu, podplukovník ve výslužbě Richard E. Cole.\n\nPrvní stroje by měly být dodávány v roce 2020. Očekávaná počáteční operační způsobilost (Initial operating capability) je v roce 2030.\n\nPředpokládá se, že kromě klasické role strategického bombardéru bude schopen také zastávat role sběru informací, řízení boje (C4) a záchytného stíhače.\n\nMěl by nahradit stávající bombardéry Rockwell B-1 Lancer a Boeing B-52 Stratofortress.\n\nOčekává se nákup minimálně 100 bombardérů B-21. Dvě interní studie USAF předpokládají maximální počet 145 letadel.\n\nPodle shodného designu odtokové hrany křídel a trupu, jako měl v původním návrhu jeho předchůdce B-2, se předpokládá, že jeho hlavní určení je let pouze ve velkých výškách (výškový strategický bombardér s velmi dlouhým doletem).\n\nVzhledem ke koncepci plánovaného nasazení F-35 se předpokládá, že může B-21 sloužit také v roli datového uzlu a retranslační stanice. Může tak zajišťovat propojení F-35 pohybujících se v okolí a případně zajistit přenos dat skrze satelitní datovou linku s velitelstvím.\n\nDalším předpokladem je role nosiče malých bezpilotních letounů létajících v rojích.\n\nMezi další zvažované způsoby nasazení, zejména do silně bráněných území, jako může být Čína, je společné nasazení spolu s novým dálkovým stíhačem o němž právě probíhají studie. Nasazení by mělo být podobné, jako v případě bombardovacích svazů B-29 Superfortress nad Japonskem, spolu s doprovodnými stíhači P-51 Mustang v období druhé světové války.\n\nProtiváhou B-21 by měl být ruský Tupolev PAK-DA, který má v budoucnosti nahrazovat stávající strategické bombardéry Tupolev Tu-160 a jeho vývoj byl zahájen o mnoho let dříve. První prototyp PAK-DA by měl být hotov v roce 2025.\n\nČína vyvíjí taktéž strategický stealth bombardér, označený jako Xian H-20, Xian Hong-20, nebo Xian H-X. Taktéž tento letoun by měl být k dispozici pro testy v roce 2023.\n\nB-21 by mohl používat stejné motory jako F-35, tedy Pratt & Whitney F135. Díky tomu by se měla snížit jejich cena.\n\nCelý letoun, včetně jeho systémů (software) je koncipován podobně jako F-35 jako otevřená architektura.\n\n"}
{"id": "1386547", "url": "https://cs.wikipedia.org/wiki?curid=1386547", "title": "French Open 2018 – smíšená čtyřhra", "text": "French Open 2018 – smíšená čtyřhra\n\nSmíšená čtyřhra French Open 2018 probíhala na přelomu května a června 2018. Do smíšené soutěže pařížského tenisového grandslamu hraného na antuce nastoupilo třicet dva dvojic. Obhájcem titulu byl kanadsko-indický pár Gabriela Dabrowská a Rohan Bopanna, jehož členové nestartovali společně. Dabrowská vytvořila nejvýše nasazenou dvojici s chorvatskou deblovou světovou jedničkou Matem Pavićem. Spoluhráčkou Bopanny se stala maďarská světová deblová čtyřka Tímea Babosová, s níž dohrál v úvodním kole na raketách Čangové s Peersem.\n\nTenisté si do deblových žebříčků ATP a WTA nepřipsali žádné body. Vítězové si rozdělili částku 120 000 eur, finalisté pak poloviční prémii. První kolo bylo rozehráno 30. května 2018 a finále se uskutečnilo ve čtvrtek 7. června na centrálním dvorci Philippa-Chatriera, jakožto první ze všech závěrečných duelů grandslamu.\n\nVítězem se stal druhý nasazený tchajwansko-chorvatský pár Latisha Chan a Ivan Dodig, jehož členové ve finále zdolali kanadsko-chorvatské turnajové jedničky Gabrielu Dabrowskou s Matem Pavićem, kteří vyhráli lednové Australian Open. Po dvousetovém průběhu 6–1 a 6–7 rozhodl až supertiebreak poměrem míčů [10–8]. Oba šampioni získali první grandslamovou trofej ze smíšené čtyřhry a druhou celkově.\n\n Gabriela Dabrowská / Mate Pavić \"(finále)\"\n"}
{"id": "1386555", "url": "https://cs.wikipedia.org/wiki?curid=1386555", "title": "Záborský", "text": "Záborský\n\nSlovenské příjmení Záborský, Záborská má více nositelů:\n\n"}
{"id": "1386560", "url": "https://cs.wikipedia.org/wiki?curid=1386560", "title": "Všechno bude", "text": "Všechno bude\n\nVšechno bude je český film režiséra Olma Omerzu z roku 2018. Jedná se o road movie o dvou nedospělých klucích, kteří se sami vydávají na cestu autem. Film byl uveden na MFF v Karlových Varech.\n\n\nV soutěži Český lev 2018 film vyhrál celkem v šesti kategoriích včetně nejlepší režie a scénáře a stal se filmem roku 2018. V hereckých kategoriích ve vedlejších rolích za snímek zvítězili Eliška Křenková a Jan František Uher, oceněna byla také Jana Vlčková za nejlepší střih. Filmový kritik Kamil Fila vítězství snímku ze současnosti interpretoval jako možný důsledek přesycenosti české kinematografie a divácké i odborné obce poněkud neoriginálními filmy z tuzemského subžánru protikomunistických retro filmů.\n\n"}
{"id": "1386562", "url": "https://cs.wikipedia.org/wiki?curid=1386562", "title": "Březinka (usedlost)", "text": "Březinka (usedlost)\n\nBřezinka je zaniklá usedlost v Praze 5-Smíchově, která stála v ohybu ulic U Santošky a Na Václavce. Na jejím místě stojí kostel Československé církve husitské. Je po ní pojmenována ulice Na Březince.\n\nPůvodní název vinice byl „Višňovka“. Roku 1707 prodal Antonín Resch vinici s lusthausem registrátoru zemských desek Johanu Felixi Březinovi, po kterém získala jméno.\n\nV 19. století vlastnil Březinku Edvard rytíř Doubek a v té době k usedlosti náleželo 300 sáhů pozemků. Vlastní dvůr byl tvořen jednou obdélnou obytnou budovou, jedním větším hospodářským stavením a několika menšími objekty.\n\nPo zboření usedlosti na přelomu 19. a 20. století bylo její číslo popisné přeneseno na nový dům v ulici Na Březince.\n\n\n\n"}
{"id": "1386575", "url": "https://cs.wikipedia.org/wiki?curid=1386575", "title": "Obelisk (Broumov Rožmitál)", "text": "Obelisk (Broumov Rožmitál)\n\nObelisk za usedlostí čp. 6 (oficiálně v Památkovém katalogu nazýván jako obelisk se sochami, v roce 1930 ale uvádí Cechner: „Před lety stály kolem něho tesané sochy 4 ročních počasí.“) je plastika v zahradě za domem čp. 6 v Broumovské části Rožmitál. Nechal ji postavit v roce 1806 nebo v roce 1826 Anton Knittel.\n\n"}
{"id": "1386579", "url": "https://cs.wikipedia.org/wiki?curid=1386579", "title": "Sils Maria", "text": "Sils Maria\n\nSils Maria je francouzsko-švýcarsko-německé filmové drama. Natočil jej režisér Olivier Assayas podle vlastního scénáře a premiéru mělo 23. května 2014 na Filmovém festivalu v Cannes. Později bylo uvedeno například na Torontském a Newyorském filmovém festivalu. Pojednává o herečce Marii Enders (Juliette Binocheová) a jejím vztahu s americkou asistentkou Valentine (Kristen Stewartová) a další herečkou Jo-Ann Ellis (Chloë Moretzová). Dále ve filmu hráli například Lars Eidinger, Gilles Tschudi a Brady Corbet. Natáčení filmu probíhalo od srpna do října 2013 převážně ve švýcarské obci Sils im Engadin/Segl (tj. \"Sils Maria\"). Stewartová za roli získala Césara pro nejlepší herečku ve vedlejší roli.\n\n"}
{"id": "1386582", "url": "https://cs.wikipedia.org/wiki?curid=1386582", "title": "Oktavián Josef Kinský", "text": "Oktavián Josef Kinský\n\nOktavián Josef hrabě Kinský z Vchynic a Tetova ( \"Octavian Joseph Graf Kinsky\", 13. března 1813 na zámku Vlkov – 28. května 1896) byl český šlechtic, nejvyšší hofmistr českých zemí, sportovní jezdec a šlechtitel koní, po němž byla pojmenováno plemeno kůň Kinský. Od roku 1831 do své smrti byl hlavou rodu Kinských.\n\nNarodil se jako syn hraběte Josefa Leopolda Kinského a jeho manželky Marie Terezie, rozené svobodné paní z Puteani a vyrůstal na zámku Karlova Koruna. Po smrti svého otce se stal hlavou rodu Kinských. 21. ledna 1835 se oženil s Anežkou Hedvikou říšskou hraběnkou Schaffgotschovou, Semperfrei z Kynastu a Trachenbergu (1810–1888).\n\nHrabě Kinský od roku 1832 spravoval dvůr Ostrov poblíž vesničky Písek východně od Chlumce nad Cidlinou, kde měl chov koní. Zde se roku 1838 narodila plnokrevná klisna \"Themby II.\" barvy isabell, které však, kvůli její světlé srsti jako údajné hipologiké mezaliance, odmítli zapsat do chovné knihy žokej klubu. To hraběte Kinského natolik rozlítilo, že v Ostrově nechal zřídit vlastní chovatelskou knihu. Křížením úspěšné lovecké a běžecké klisny s plnokrevným hřebcem Princem Djahura se v roce 1853 narodil hřebeček Caesar téže barvy isabell, který se stal zakladatelem plemene koně Kinského.\n\n10. dubna 1874 patřil hrabě Oktavián Kinský k zakladatelům vídeňského klusáckého sdružení. Hrabě Kinský byl zároveň členem pardubického Dostihového spolku v Čechách. Společně s Maxmiliánem hrabětem z Ugarte a Emilem Egonem knížetem z Fürstenberka navrhl parkur a byl hlavním organizátorem první Velké pardubické, která se uskutečnila 5. listopadu 1874.\n\nPo smrti své první manželky (5. února 1888), se pětasedmdesátiletý hrabě Kinský 5. září 1888 oženil znovu, s Marií Stubenvollovou (1860–1909).\n\nRoku 1896 hrabě Oktavián Josef Kinský zemřel a nezanechav po sobě žádných potomků, převzal jeho slavný chov koní jeho prasynovec Zdenko Radslav hrabě Kinský, který jej dále rozvíjel.\n\n"}
{"id": "1386586", "url": "https://cs.wikipedia.org/wiki?curid=1386586", "title": "Rudolf Josiek", "text": "Rudolf Josiek\n\nRudolf Josiek (2. prosince 1914 Třinec – 28. září 1938 Horní Lomany) se stal jednou z obětí sudetoněmeckého povstání při střežení železničního přejezdu v Horních Lomanech u Františkových Lázní v září 1938.\n\nRudolf Josiek se narodil v Třinci v Lyžbicích roku 1914. Matka Eva Josieková, rozená Bujoková, pocházela z Nebor a otec Rudolf ze Stonavy u Karviné, kde pracoval jako pekař.\n\nRudolf Josiek vychodil obecnou a měšťanskou školu. Vyučil se elektromechanikem, absolvoval spojovací školu u telegrafního praporu 2 v Brně. Byl zařazen do poddůstojnické školy jako radiomechanik a po jejím ukončení byl dne 30. září 1934 přemístěn k 11. rotě místeckého „Slezského\" pluku. Po ukončení vojenské prezenční služby zůstal u armády jako délesloužící v hodnosti četaře. Dne 22. března 1938 odešel z armády do zálohy a na vlastní žádost byl přijat k Finanční stráži. Službu nastoupil na stanici Hazlov u Aše, kde sloužil necelý rok.\n\nDne 28. září 1938, dva dny před podepsáním Mnichovské dohody, padl Rudolf Josiek v přestřelce s henleinovci.\n\nV roce 1947 byl Rudolf Josiek in memoriam vyznamenán Československým válečným křížem 1939.\n\nV roce 2018 byl Rudolf Josiek zařazen mezi čestné občany města Třince za hrdinství v boji proti nacismu při obraně Československé republiky.\n"}
{"id": "1386598", "url": "https://cs.wikipedia.org/wiki?curid=1386598", "title": "Domestik (film)", "text": "Domestik (film)\n\nDomestik (2018) je český film režiséra Adama Sedláka. Pojednává o profesionálním cyklistovi Romanovi, který je tak posedlý touhou po vítězství, až to přeroste do problémů s jeho ženou Šarlotou, která se marně snaží otěhotnět. Scénář filmu ocenila Filmová nadace jako scénář roku. Film byl uveden v hlavní soutěži na Mezinárodním filmovém festivalu v Karlových Varech.\n\nFilm se natáčel 24 dní.\n\n\n"}
{"id": "1386603", "url": "https://cs.wikipedia.org/wiki?curid=1386603", "title": "Far from China", "text": "Far from China\n\nFar from China je britské filmové drama z roku 2001. Natočil jej režisér C. S. Leigh podle vlastního scénáře (jde o jeho druhý celovečerní film). Hlavní roli spisovatelky Nany ve snímku ztvárnila Aurélia Thierrée. Děj filmu sleduje její úsilí o vyrovnání se s odkazem jejího otce, politického aktivisty. V dalších rolích se představili například Marianne Faithfullová a Thure Lindhardt. Originální hudbu ke snímku nahrála anglická kapela Suede. Kromě různých instrumentálních skladeb film obsahuje také novou píseň „Simon“.\n\n"}
{"id": "1386604", "url": "https://cs.wikipedia.org/wiki?curid=1386604", "title": "Colorado Eagles", "text": "Colorado Eagles\n\nColorado Eagles je profesionální tým v ledním hokeji, vystupující od sezony 2018/19 v American Hockey League. Mužstvo působí ve městě Loveland ve státě Colorado. Své domácí zápasy hrají \"Orli\" v tamní aréně Budweiser Events Center. Klub působí jako záložní tým klubu NHL Colorado Avalanche.\n\nKlub byl založen v roce 2003 a zapojil se do dnes již zaniklé ligy CHL. Soutěž dvakrát vyhrál. V roce 2011 se mužstvo přesunulo do konkurenční ECHL. Od roku 2016 začala fungovat spolupráce s Colorado Avalanche, kdy za Eagles hráli hráči, kteří se nevešli do kádru Avalanche ani San Antonio Rampage v AHL. Eagles vyhráli ECHL v sezonách 2016/17 a 2017/18. Vedení Avalanche se o rok později rozhodlo využít Eagles jako svojí hlavní farmu a zařadit jí jako expanzivní tým do AHL.\n\n\n\n\n\nZdroj: \n\n\n\nZdroj: \n\n"}
{"id": "1386612", "url": "https://cs.wikipedia.org/wiki?curid=1386612", "title": "Obléhání Paříže (1360)", "text": "Obléhání Paříže (1360)\n\nObléhání Paříže uskutečnil v roce 1360 anglický král Eduard III. při svém tažení do Francie během stoleté války. Jeho snahou bylo dobýt Paříž ovládanou dauphinem Karlem.\n\nNa jaře 1360 anglický král Eduard III. rozhodl o novém výpadu, jehož cílem bylo oslabit Francii a donutit Francouze k rozhodující bitvě. Karel V. použil jinou strategii než jeho předchůdci a proti strategii spálené země vedl proti Angličanům záškodnickou válku s jednotlivými výpady. Tento způsob boje znamenal pro Angličany velké ztráty. Mezitím v březnu 1360 pronikli normanští námořníci do přístavu Winchelsea, což v Anglii vyvolalo paniku. Eduard III. se obrátil na pochod k Paříži a nechal svou armádou ničit zemi. Už nešlo jen o kontribuci na výživu vojska, ale o systematické ničení všech zdrojů – polí, vinic, dobytka a obyvatel.\n\n31. března 1360 umístil Eduard III. své velitelství na hradě Chanteloup v Saint-Germain-lès-Arpajon, odkud řídil útok proti Paříži. Obce Longjumeau, Monthléry, Corbeil a Orly byly obsazeny a vypáleny. Od 5. do 7. dubna stejný osud postihl Châtillon, Montrouge, Gentilly, Cachan, Issy, Vanves a Vaugirard. Angličané se utábořili u Paříže. Obyvatelstvo okolních vesnic nalezlo ochranu v Paříži. Jižní předměstí byla vypálena. Přesto dauphin Karel odmítl přímý střet.\n\nPo týdenním obléhání Paříže byla anglická armáda bez potravin a proto musela ustoupit na sever. V neděli 12. dubna 1360 Angličané vyrazili ve směru na Beauce. 13. dubna se odehrálo tzv. \"černé pondělí\", kdy byla anglická armáda na území dnešního Yvelines zasažena velkou bouří. Krupobití pobilo zvířata i lidi, zničilo vozy, zásoby i zbraně. Eduard III. se poté rozhodl vyjednávat. V Bretigny podepsal mír a rozpustil svou armádu žoldnéřů.\n"}
{"id": "1386614", "url": "https://cs.wikipedia.org/wiki?curid=1386614", "title": "Chvilky", "text": "Chvilky\n\nChvilky (2018) je český film režisérky Beaty Parkanové, jedná se o její celovečerní debut. Film je tvořen sedmi obrazy ze života Anežky, na kterých jsou vidět její vztahy s členy rodiny. Film byl uveden v sekci Na východ od Západu na 53. Mezinárodním filmovém festivalu v Karlových Varech.\n\nFilm se natáčel v květnu a v červnu 2017 ve Velkém Meziříčí (v areálu bývalého podniku Kablo, u řeky, na vyhlídce nad městem či v domově důchodců) a v Jihlavě v Domě zdraví. Pro roli dědečka hlavní hrdinky byl zamýšlen herec Jan Tříska.\n\n"}
{"id": "1386616", "url": "https://cs.wikipedia.org/wiki?curid=1386616", "title": "KOVOFINIŠ", "text": "KOVOFINIŠ\n\nKOVOFINIŠ s.r.o. je česká strojírenská firma založená v roce 1949. Firma od roku 1951 sídlí v Ledči nad Sázavou.\n\nKOVOFINIŠ je největší český výrobce zařízení pro povrchové úpravy a čistírny odpadních vod. V současné době zaměstnává 450 zaměstnanců ve dvou výrobních závodech v Ledči nad Sázavou .\n\nV roce 1949 vznikl strojírenský podnik KOVO-FINIŠ, n.p. se sídlem v Praze. Roku 1950 bylo přemístěno podnikové vedení Kovofiniše z Prahy do závodu původně plánovaného na výrobu plyše a stuh Krimet v Ledči nad Sázavou. Postupně se soustředilo asi 19 odloučených provozoven rozmístěných v Čechách i na Moravě ve výrobních prostorách Kovofiniše. Byla také zahájena spolupráce na konstrukčních a vývojových pracích s Kovotechnou 03. Cílem přesunutí Kovofiniše do Ledče nad Sázavou bylo vyřešit vysokou míru nezaměstnanosti a zvýšit životní úroveň obyvatel. V roce 1951 byla zahájena výroba s vlastním výrobním programem zaměřeným na zařízení pro povrchové úpravy v rozestavěném závodě v Ledči nad Sázavou s 200 zaměstnanci. Postupné dokončování výstavby tovární haly, zahájení výstavby administrativní budovy. Rozšíření výrobní základny začleněním odloučeného výrobního závodu v obci Zahrádka.\n\nRoku 1952 bylo dodáno první zařízení pro povrchovou úpravu - vanové zařízení, stříkací kabina a eloxovací linka pro n.p. Aero Praha. Byla zahájena výroba acetylénových vyvíječů pro Čínskou lidovou republiku. Byl vyroben jeden z prvních galvanizačních automatů v ČSSR vlastní konstrukce - automat pro elektrolytické zinkování nátrubků v NHKG Kunčice. Byla vystavěna kotelna na tuhá paliva, požární zbrojnice, garáže a další provozní objekty. Kovofiniš se tak stal prvním dodavatelem zařízení pro povrchové úpravy a zároveň monopolním dodavatelem v tehdejším Československu.\n\nRoku 1955 proběla první účast na Mezinárodním strojírenském veletrhu v Brně a v roce 1958 Konstrukčně vývojové oddělení Kovofiniše v plné míře zajistilo konstrukční a vývojové práce pro potřeby podniku. Byla vypracována první typizace vanového zařízení, výroba lakoven pro povrchovou úpravu - motocykly ČZM Strakonice, traktory ZKL Brno, nákladní a osobní automobily n.p. Tatra Kopřivnice, chladničky Calex, vagóny Tatra Studénka, karosérie pro vůz Š 440 Spartak AZNP Mladá Boleslav. Ve spolupráci se zahraničními firmami proběhla realizace některých zakázek - pokovovací automat v ATNP Mladá Boleslav, lakovna automobilů Škoda MB, lakovna autobusů Karosa Vysoké Mýto.\n\n60. léta se pro Kovofiniš nesla ve znamení investic do zajištění výrobního zázemí. V tomto období byla vybudována těžká obrobna, truhlárna a závodní jídelna. V roce 1967 Kovofiniš spustil vlastní čistírnu odpadních vod. Roku 1972 získal podnik zlaté medaile na Výstavě patentů a vynálezů v Ženevě pro sadu stříkacích pistolí typu RS, RH a pro vysokotlaké zařízení VYZA 1 a stříbrnou medaili pro pneumatickou brusku BR 2 a plynovou metalizační pistoli AD 1. Roku 1973 získal zlaté medaile na MSV v Brně pro automatickou pokovovací linku a v roce 1975 získal zlaté medaile na MSV v Brně pro linku na elektrolytické chromování a lakování.\n\nKoncem 80. let KOVOFINIŠ zaměstnával 2100 zaměstnanců. \n\nV roce 1991 přišla privatizace a přeměna podniku KOVO-FINIŠ n.p. na KOVOFINIŠ a.s. V důsledku uvolnění tržního prostředí došlo k velmi výraznému odchodu vysoce kvalifikovaných odborníků z podniku, kteří založili vlastní firmy s podobným výrobním programem. KOVOFINIŠ tak ztratil monopolní postavení na trhu se zařízením pro povrchové úpravy. Ve stejném období se od KOVOFINIŠE oddělila sekce stříkací techniky a vznikla firma EST, Ekonomická stříkací technika s.r.o. Koncem 90. let již KOVOFINIŠ nebyl schopen držet krok s konkurencí a dostal se do existenčních problémů.  Pro zachování chodu podniku byl KOVOFINIŠ nucen odprodat divizi na výrobu nerezových sudů SUDEX německé firmě Schäfer Werke.\n\nV roce 1998 byl KOVOFINIŠ v konkurzu zakoupen novými majiteli firmami RALCO s.r.o. a AQUACOMP HARD s.r.o. a došlo k přeměně na KOVOFINIŠ KF, s.r.o. \n\nZačátkem nového tisíciletí KOVOFINIŠ zahájil masivní renovaci celého podniku. Došlo k opravám výrobních prostor, renovaci strojního zařízení. KOVOFINIŠ zprovoznil vlastní práškovou lakovnu včetně předúprav povrchů. V areálu firmy byla spuštěna nová galvanická linka a došlo k modernizaci neutralizační stanice. V tomto období se KOVOFINIŠ specializoval na dodávku lakoven, hutních úpravárenských linek a díky širokým výrobním možnostem také na kooperaci ve strojní výrobě.\n\nV roce 2008 se jediným majitelem firmy stala firma AQUACOMP HARD s.r.o. V roce 2017 došlo k fúzi obou podniků pod společné jméno KOVOFINIŠ s.r.o. Společnost KOVOFINIŠ nadále zůstala největším českým dodavatelem zařízení pro povrchové úpravy v České republice.\n\nKovofiniš vyvíjí, vyrábí a dodává následující produkty:\n\n\nHlavní odběratelé:\n\n\nKOVOFINIŠ byl prvním českým výrobcem zařízení pro povrchové úpravy. A položil tak základy dalšímu vývoji těchto technologií. Díky monopolnímu postavení podniku před rokem 1989 byl KOVOFINIŠ jediným dodavatelem zařízení pro povrchové úpravy v Československu. Proto celá řada odborníků na povrchové úpravy po celé republice pochází právě z Kovofiniše.\n\nLedeč nad Sázavou je celosvětově proslulá výrobou zařízení pro povrchové úpravy a povrchařinou obecně. Porevoluční rozpad Kovofiniše vedl ke vzniku celé řady menší firem s obdobným výrobním programem.\n\nDíky přítomnosti firmy došlo k velkému rozvoji Ledče nad Sázavou. Mezi lety 1950 a 1980 se více než zdvojnásobil počet obyvatel města. Celá řada z nich našla uplatnění v Kovofiniši. V tomto období KOVOFINIŠ zaměstnával více než 2000 zaměstnanců zejména za řad obyvatel Ledče nad Sázavou a okolí.\n\nV roce 1955 KOVOFINIŠ založil Odborné učiliště v Ledči nad Sázavou. Odborné učiliště bylo zaměřeno na strojírenské obory. Obor Úpravář kovů byl první a zároveň jediný v celém Československu \n\nKovofiniš je spolumajitelem firmy Hrad Ledeč nad Sázavou s.r.o., která spravuje hrad v Ledči nad Sázavou. Kovofiniš se podílí i na rekonstrukci celého areálu hradu.\n\nOd 90. let je KOVOFINIŠ hlavním partnerem fotbalového klubu FK Kovofiniš v Ledči nad Sázavou.\n"}
{"id": "1386628", "url": "https://cs.wikipedia.org/wiki?curid=1386628", "title": "Mars (film)", "text": "Mars (film)\n\nMars (2018) je český film režiséra Benjamina Tučka. Odehrává se na základně na Marsu, kterou ohrožuje prachová bouře a možnost zrušení programu kolonizace planety. Mimo soutěž byl uveden na Mezinárodním filmovém festivalu v Karlových Varech.\n\nFilm je prvním na světě, který se točil v simulátoru Mars Desert Research Station v americkém Utahu. Natáčení trvalo tři týdny. Androida ve filmu hraje Ondřej Doule, český vědec a vesmírný architekt.\n\n\n"}
{"id": "1386636", "url": "https://cs.wikipedia.org/wiki?curid=1386636", "title": "Italské referendum (1946)", "text": "Italské referendum (1946)\n\nInstitucionální referendum (v italštině \"referendum istituzionale\", neboli \"referendum sulla forma istituzionale dello Stato\") se konalo v Itálii 2. června 1946, mělo za následek vyhlášení republiky. \n\nDo roku 1946 byla Itálie královstvím v čele s králem ze savojské dynastie, která v Italském království panovali od dob risorgimenta. 28. října 1922 však Benito Mussolini, jenž se zpočátku těšil podpoře vládnoucího panovníka, uskutečnil svůj Pochod na Řím a v zemi zavedl fašismus a následně ji zavlekl do světového konfliktu na straně hitlerovského Německa. V roce 1946 jako výsledek lidového hlasování se Itálie stala republikou. Monarchisté poukazovali na podvody při volbách, ty se jim však nepodařilo dokázat. Ústavodárné shromáždění bylo sestaveno brzy poté.\n\n"}
{"id": "1386637", "url": "https://cs.wikipedia.org/wiki?curid=1386637", "title": "Tama (přítok Tokijského zálivu)", "text": "Tama (přítok Tokijského zálivu)\n\nTama ( – \"Tama gawa\") je řeka na jihovýchodě japonského ostrova Honšú. Je dlouhá přibližně 138 kilometrů a má povodí o rozloze přibližně 1240 čtverečních kilometrů.\n\nPramení v pohoří Okučičibu v severní části prefektury Jamanaši. Až do ústí do přehrady Okutama se nazývá \"Tabagawa\". Za jezerem teče na východ do prefektury Tokio, kde zachovává východní směr až k Óme. Pak se obrací k jihovýchodu a protéka Inagi a Fučú. Pak tvoří hranici mezi prefekturou Tokio, kde na jejím severním břehu leží Čófu, Komae, Setagaja a Óta, a prefekturou Kanagawa, kde na jejím jižním břehu leží Kawasaki. Do Tokijského zálivu se vlévá na jižním okraji letiště Haneda.\n"}
{"id": "1386639", "url": "https://cs.wikipedia.org/wiki?curid=1386639", "title": "Chce to hit!", "text": "Chce to hit!\n\nChce to hit! (2018) je páté album kapely Poletíme?. Obsahuje 16 autorských písniček Rudolfa Brančovského, pouze hudbu k písni \"Kameny\" složil pianista kapely Ondřej Hájek a hudbu k písni \"Moja mama\" složil s Brančovským houslista Vojtěch Konečný. Frontmanem a zpěvákem je Brančovský, hlavním zpěvákem v písni \"Tři kámošky psycholožky\" je Vojtěch Konečný, písničku \"Nahá paní\" zpívá trumpetista kapely Jáchym Hájek. Píseň \"Drápy\" vyšla v jiné verzi již na dětském albu \"Bongo BonBoniéra\" (2010).\n\nAlbum se nahrávalo ve studiu Davida Kollera v Mikulově.\n\nPrvním singlem alba je titulní a úvodní píseň \"Chce to hit!\", ke které vzniklo lyric video. K písni \"Pojď se mnou, lásko má\" vznikl klip v režii Báry Polákové a Jiřího Zemana (2019), 11. února 2020 měl premiéru animovaný klip k písni \"Kameny\", který navazuje na klip k písni \"Lokomotiva\" z alba \"Kroskántry\" a stejně jako ten jej namaloval frontman kapely Rudolf Brančovský.\n\n\n"}
{"id": "1386640", "url": "https://cs.wikipedia.org/wiki?curid=1386640", "title": "Návrat divokých koní 2013", "text": "Návrat divokých koní 2013\n\nNávrat divokých koní 2013 je označení třetího ročníku reintrodukčního projektu Návrat divokých koní, který organizuje Zoo Praha. Na počátku července 2013 tak byl uskutečněn třetí český transport koní Převalského do Mongolska. Stejně jako v případě předchozího transportu (Návrat divokých koní 2012), směřovaly čtyři klisny i tentokrát do zvláště chráněného území Gobi B, lokality Tachin Tal. V zimě 2009/2010 postihly toto území kruté mrazy a sněhové bouře, po nichž se tamní populace koní Převalského snížila na třetinu. To byl hlavní důvod nasměrování další pomoci opět do Gobi B. Ačkoli se jednalo o logisticky obtížnou akci, po zkušenostech z úspěšného předchozího roku se podařilo leccos zlepšit, a tím i transport urychlit.\n\nStejně jako v předešlých letech (Návrat divokých koní 2011 a Návrat divokých koní 2012) byl použit letoun Armády ČR typu CASA C-295M. Bez toho by nemohlo dojít k úspěšnému zvládnutí akce nejen z finančního hlediska, ale také z toho důvodu, že letouny CASA jsou schopné přistát na nezpevněné ploše letiště v Bulganu. Opět bylo získáno povolení pro přistání na tomto letišti, které je pro celou akci nezbytné. To má statut domácího letiště, a do transportu v roce 2012 proto nebylo nikdy využito pro vstup do země. Možnost využití letiště pro účely transportu opět schválila přímo mongolská vláda. Realizace by také nebyla možná bez dlouhodobého několikatýdenního pobytu pracovníka Zoo Praha v Mongolsku a rovněž bez úzké spolupráce s českým zastupitelským úřadem stejně jako s mongolskými kolegy z partnerské organizace ITG. \n\nV koordinaci s vedením evropského záchovného programu (EEP) koní Převalského došlo k výběru několika vhodných mladých koní. Z předešlého roku byly k dispozici tři klisny. V druhé půli roku 2012 pak byli vytipováni a následně též dovezeni do Chovné a aklimatizační stanice Zoo Praha v Dolním Dobřejově další čtyři koně. Tyto klisny pocházely z Belgie, Německa i Maďarska. U dvou dovezených zvířat se ukázalo, že není možné, aby v danou chvíli cestu do Mongolska absolvovali. V jednom případě se jednalo o zhoršenou fyzickou kondici a v druhém případě o březost. Po zvážení všech pro a proti byla pro transport a repatriaci vybrána již tradičně čtyři zvířata. Klisna Rotina však začala při nakládání vykazovat extrémně silnou negativní reakci na stres, a tak bylo rozhodnuto, že její místo v transportu zaujme náhradnice. Do Mongolska tak letěli tito koně:\n\n\nTransport probíhal ve dnech 1. až 4. července 2013. První den brzy ráno začal v Dolním Dobřejově již tradičně tak, jako v předchozích letech, a to oddělením vybraných klisen a jejich nakládáním do přepravních beden. Při nakládání došlo k výměně dvou samic, protože ta původně vybraná pro transport vykazovala silné stresové reakce. Letoun s koňmi na palubě odstartoval z Prahy-Kbel dle plánu v 15:00. Teplota vzduchu na palubě byla udržována na 15 až 18 stupních Celsia. Tradiční mezipřistání proběhla v Kazani a Novosibirsku, čímž byl let rozdělen do tří přibližně pětihodinových částí. Zastávka v Novosibirsku trvala déle, než bylo plánováno, kvůli úředním formalitám. V Mongolsku na letišti v Bulganu přistál letoun druhého července v 14:40 tamního času (9:40 pražského času), tedy přibližně 26 hodin od začátku transportu. Vyřízení všech formalit a překládka koní na nákladní auta dohromady trvaly necelé dvě hodiny. Pak již mohla začít cesta na místo určení. Oproti předchozímu roku se podařilo zajistit lepší auta, a tak již za tři hodiny bylo dosaženo místa, kde končí asfaltová silnice a začíná ryze stepní část cesty. K aklimatizační ohradě dorazil konvoj krátce po půlnoci tamního času (pozn.: v průběhu trasy z letiště se překonává hranice časových pásem). Doba transportu byla oproti předchozímu roku o několik hodin kratší. Všechny klisny dorazily v pořádku.\n\nV noci 22. července 2013, tedy necelé tři týdny po transportu, se ke klisnám do aklimatizační ohrady probojoval hřebec Mogoi (*2007). Všichni společně pak pod dozorem rangerů přezimovali v aklimatizačním areálu o ploše 25 ha. Na jaře proběhla vakcinace a následně 15. května 2014 vypuštění celého harému do volnosti. S Mogoiem však začal soupeřit jiný hřebec, a tak se strážci rozhodli raději stádo zavřít zpět do aklimatizační ohrady. Do nejvzdálenější ohrady pak byl umístěn i harém druhého hřebce Barse, který byl navíc po souboji poraněný. Nové vypuštění Mogoiova harému proběhlo 30. června 2014. Samice Jácint (nově pojmenovaná Tsaskhan) a Spange (nově Baigali) zabřezly. Jácint však pravděpodobně kvůli potyčkám mezi hřebci potratila. Spange porodila mládě 13. srpna 2014, ale to později uhynulo. I tak se však jednalo o cennou zkušenost pro obě klisny. \n"}
{"id": "1386642", "url": "https://cs.wikipedia.org/wiki?curid=1386642", "title": "Nouveau Calls", "text": "Nouveau Calls\n\nNouveau Calls je čtrnáctým studiovým albem rockové skupiny Wishbone Ash. Je to celoinstrumentální album a po čtrnácti letech první album na kterém hrají původní členové skupiny.\n\nV roce 1987 Miles Copeland III, zakladatel IRS Records a původní manager Wishbone Ash, spustil nahrávací značku \"No Speak\", která vydávala veškerou instrumentální hudbu. Aby bylo spuštění úspěšné, potřeboval Copeland jméno známe skupiny, která by projektu přinesla potřebnou publicitu. Copeland oslovil Andy Powella a Steve Uptona aby Wishbone Ash vydali celoinstrumenálníl album. Uvedl však, že album musí nést známky znovusjednocení původních Wishbone Ash.\n\nPo čtrnácti letech Andy Powell a Steve Upton spojili síly s Martinem Turnerem a Tedem Turnerem. Reakce na nové album byly smíšené, protože na něm nebyly žádné vokály. Turné v roce 1988 mělo obrovský úspěch, protože skupina hrála poprvé od konce 70. let na mnoha významných místech.\nNázev \"Nouveau Calls\" je slovní hříčkou pro výraz \"No Vocals\" (bez vokálů).\n\n\n\nhttp://wishboneash.com/\n"}
{"id": "1386644", "url": "https://cs.wikipedia.org/wiki?curid=1386644", "title": "Viktorie Hanišová", "text": "Viktorie Hanišová\n\nViktorie Hanišová (* 24. července 1980 Praha) je česká spisovatelka a překladatelka.\n\nVystudovala anglistiku a germanistiku na Univerzitě Karlově v Praze. Překládá z němčiny a angličtiny. Vydala tři romány.\n\n"}
{"id": "1386649", "url": "https://cs.wikipedia.org/wiki?curid=1386649", "title": "Komise pro kontrolu cenných papírů Spojených států", "text": "Komise pro kontrolu cenných papírů Spojených států\n\nKomise pro kontrolu cenných papírů Spojených států amerických (anglicky U.S. Securities and Exchange Commission, anglicky zkráceně též SEC) je americká federální agentura. Jejím úkolem je dohled nad dodržováním federálních zákonů, které se týkají obchodování cenných papírů, a následná regulace a kontrola tohoto trhu.\n\nByla založena v roce 1934, po finanční krizi, způsobenou zhroucením akciového trhu v roce 1929. Výbor komise se skládá z pěti členů, které jmenuje prezident Spojených států.\n\n"}
{"id": "1386651", "url": "https://cs.wikipedia.org/wiki?curid=1386651", "title": "Agung Ethi Hendrawati", "text": "Agung Ethi Hendrawati\n\nAgung Ethi Hendrawati je bývalá reprezentantka Indonésie ve sportovním lezení, mistryně Asie v lezení na rychlost.\n\n"}
{"id": "1386652", "url": "https://cs.wikipedia.org/wiki?curid=1386652", "title": "Piper PA-31T Cheyenne", "text": "Piper PA-31T Cheyenne\n\nPiper PA-31T Cheyenne je dvomotorový turbovrtulový užitkový dolnoplošník vyvinutý společností Piper z dřívějšího typu PA-31P Pressurized Navajo.\n\nLetoun původně vznikl z pístové varianty Pressurized Navajo jeho vybavením dvěma turbovrtulovými motory Pratt & Whitney Canada PT6A-28. Vývoj byl zahájen koncem roku 1965, prototyp se začal stavět v květnu 1967. Zálet nového typu byl proveden v srpnu 1969, osvědčení o letové způsobilosti vydal úřad FAA v květnu 1972. První sériový stroj vzlétl v říjnu 1973. Později byl typ dále upraven a zdokonalen, zejména prodloužením trupu a zlepšením jeho aerodynamických vlastností. Další vývoj vedl ke vzniku typu PA-42 Cheyenne III a IV.\n\n\n\nÚdaje podle \"Jane's all The World's Aircraft 1976–77\"\n\n\n\n"}
{"id": "1386655", "url": "https://cs.wikipedia.org/wiki?curid=1386655", "title": "Cessna 425", "text": "Cessna 425\n\nCessna 425, známá i pod obchodním jménem výrobce Corsair a později Conquest I, je americký osmimístný dvoumotorový turbovrtulový lehký dopravní letoun s přetlakovou kabinou pro cestující. Byl vyráběn společností Cessna Aircraft z Wichity v Kansasu mezi lety 1980 až 1986.\n\nCessna 425 vznikla jako konkurent typu Beechcraft King Air. Na trh byla uvedena v roce 1980, jako typ odvozený od Cessny 421 a poháněný dvěma turbovrtulovými motory Pratt & Whitney PT6 o výkonu 450 hp (336 kW). Jeho porovnání s modelem King Air C90 bylo popsáno slovy: „výsledkem byl přetlakový dvoumotorový turboprop v ceně 875 000 dolarů, schopný dosáhnout o 15 až 20 uzlů vyšší rychlosti než C90, se čtyřmi pasažéry doletět o 250 mil dál, a spotřebovat o 15 procent méně paliva. Také jeho prodejní cena byla až o 200 000 dolarů nižší.“\n\nModel 425 byl velmi nenáročný na pilotáž a komentátoři oceňovali jeho prostornou kabinu s velkými okny, poskytujícími cestujícím dobrý výhled, a pohodlná sedadla.\n\nTyp, původně nesoucí pojmenování \"Corsair\", byl podle požadavků zákazníků vyvinut do verze \"Conquest I\" s prostornější kabinou, schopnou pojmout větší počet pasažérů, a vyšší maximální vzletovou hmotností. Původní provedení \"Corsair\" mohlo být na \"Conquest I\" modifikováno za pomoci konverzní sady, produkované výrobním závodem.\n\nV polovině 80. let došlo k poklesu prodejů typu 425, vzhledem k ekonomické situaci v oblasti všeobecného letectví, a v roce 1986 byla jeho výroba skončena.\n\nÚdaje podle \"Airliners.net\", \"Airplanepropeller.com\" a \"Risingup.com\"\n\nCanada PT6A-112, s čtyřlistými plynule stavitelnými vrtulemi Hartzell HC-B3TN-3C\n\n\n"}
{"id": "1386658", "url": "https://cs.wikipedia.org/wiki?curid=1386658", "title": "Arkadij Babčenko", "text": "Arkadij Babčenko\n\nArkadij Babčenko (* 18. březen 1977, Moskva) je ruský opoziční novinář, spisovatel a kritik prezidenta Vladimira Putina. \n\nBabčenko bojoval v ruské armádě v obou válkách v Čečensku. Od roku 2000 byl novinářem opozičního listu \"Novaja gazeta\". Byl válečným zpravodajem v srpnu 2008 v Jižní Osetii. V roce 2012 byl ruským režimem stíhán kvůli organizování nepovolených demonstrací. V roce 2016 vzbudil vlnu pobouření svým výrokem, že si příslušníci ruského armádního sboru Alexandrovců, kteří zahynuli v troskách letadla při neštěstí, nezaslouží žádné slitování. Prohlásil rovněž, že by se rád projel na tanku NATO po Moskvě, což mu vyneslo odmítavé stanovisko mnoha Rusů.\n\nV roce 2017 emigroval s celou rodinou, zprvu do Česka. Poté pobýval nějakou dobu v Izraeli. Následně odešel na Ukrajinu a usadil se v Kyjevě v Dniprovské čtvrti.\n\n29. května 2018 média informovala o jeho zastřelení před jeho bytem v Kyjevě. Policie smrt ruského novináře potvrdila s tím, že útok oznámila Babčenkova manželka, která svého muže měla najít v tratolišti krve. \n\nPříští den ukrajinská tajná služba na tiskové konferenci za účasti Babčenka oznámila, že smrt novináře pouze předstírala, a to proto, aby mohla dopadnout objednavatele vraždy. Toho údajně zadržela při předání peněz za nájemnou vraždu.\n\nDne 31. května 2018 sdělil Babčenko novinářům podrobnosti o přípravách svého domnělého zabití. Ty trvaly jeden měsíc. Fingovaná vražda se stala pak u dveří jeho bytu. On sám se naučil, jak má jako mrtvý ležet pro fotografii, aby situace vypadala autenticky. Byl potřísněn prasečí krví a na tričku byly tři nakreslené střelné rány. Našla jej pak jeho žena Olga Babčenková, která zavolala sanitku. V ní novinář poté „zemřel“. Musel pak hrát mrtvého tak dlouho, než se dostal do márnice. Tato inscenace se odehrála 29. května 2018 zhruba v 18:00 hod., sanitka byla přivolána ve 21:00 hod. První zpráva o domnělé Babčenkově smrti se dostala do světa ve zpravodajství francouzské tiskové agentury \"Agence France-Presse\" (AFP).\n\nBabčenkova manželka ještě krátce před akcí pobývala v Rusku a vrátila se do Kyjeva až den před inscenací vraždy. Babčenko se jí následně omluvil za to „peklo, které musela prožívat“.\n"}
{"id": "1386661", "url": "https://cs.wikipedia.org/wiki?curid=1386661", "title": "Kristian Birkeland", "text": "Kristian Birkeland\n\nKristian Birkeland (13. prosince 1867 Kristiania – 15. června 1917, Tokio) byl norský vědec, fyzik, vynálezce a profesor na univerzitě v Kristianii, dnešním Oslu. \n\nVe své laboratoři experimentoval s elektřinou. V zimě 1899/1900 začal měřit geomagnetickou aktivitu na severu Norska pod polární záře. Ze starých záznamů zjistil, že se polární záře vyskytují spolu s geomagnetickými bouřemi a často se slunečními skvrnami. Díky znalosti Maxwellovy práce zjistil, že polární záři způsobují elektrické proudy ze Slunce. Tento objev zveřejnil v knize, kterou vydal na jaře 1901. V Norsku tím získal ohlas, ale v zahraničí byl odmítnut. V laboratoři také vytvořil napodobeninu polárních září, tzv. terrellu (kulová anoda ve vakuové komoře s elektromagnetem uvnitř). V roce 1908 vydal knihu \"The Norvegian Aurora Polaris Expedition 1902-1903\" a zaslal výtisky významným evropským vědcům a státníkům. Byla dobře přijata všude kromě Spojeného království. Ke konci života odjel pracovat do Japonska. Později byl nemocný a zřejmě ze zoufalství z neustálého odmítání jeho práce spáchal sebevraždu. Alternativním vysvětlením je, že se nešťastnou náhodou předávkoval lékem na spaní Veronal, na němž byl závislý. Tento lék u něj také patrně podporoval paranoidní tendence.\n\nKvůli nedostatku peněz na výzkum se stal také vynálezcem. Vynalezl například elektromagnetické dělo a spolu se Samem Eydem metodu umělé výroby chilského ledku pomocí elektrického výboje. Během života získal 59 patentů.\n\nByl nejméně sedmkrát nominován na Nobelovu cenu, ale nikdy ji nezískal. Jeho portrét a terrella jsou od roku 1994 na norské dvouset korunové bankovce. Jsou po něm pomenovány elektrické proudy v kosmickém plazmatu, které tečou podél magnetických indukčních čar. Zjistil, že mívají typický šroubovicový tvar. Předpověděl, že vesmír je plný plazmatu (pojem plazma zavedl později Irving Langmuir). Spolu s vysvětlením polárních září to bylo později potvrzeno pomocí sond.\n"}
{"id": "1386662", "url": "https://cs.wikipedia.org/wiki?curid=1386662", "title": "Československá basketbalová liga žen 1983/1984", "text": "Československá basketbalová liga žen 1983/1984\n\nČeskoslovenská basketbalová liga žen 1983/1984 byla 38. ročníkem nejvyšší celostátní soutěže ženských basketbalových klubů v Československu. Zúčastnilo se osm družstev, poprvé v historii rozhodovaly o zisku titulu zápasy play-off. Titul získal tým VŠ Praha, sestoupily hráčky SCP Ružomberok, které pro příští ročník nahradila Slávia PF Banská Bystrica.\n\nHrálo se dvoukolově každý s každým.\n\nCelky se podle umístění v základní části rozdělily na dvě skupiny. V každé se hrály dva turnaje každý s každým na půdě dvou nejlépe umístěných týmů, jejich výsledky se připočítaly k bilanci ze základní části.\n\nHrálo se vyřazovacím systémem na dva vítězné zápasy. Začínalo se na v domácím prostředí hůře umístěného týmu, druhý a případný třetí zápas se hrály na půdě jeho soupeře.\n\n\n\n\n"}
{"id": "1386666", "url": "https://cs.wikipedia.org/wiki?curid=1386666", "title": "CHAPS", "text": "CHAPS\n\nCHAPS s.r.o. je společnost, která je známá především jako vývojář a původní provozovatel vyhledávače dopravních spojení IDOS a od roku 1998 provozovatel Celostátního informačního systému o jízdních řádech. Původně šlo o soukromou společnost, jejímž hlavním (a v některých obdobích jediným) společníkem byl Ing. Peter Chlebničan. Od října 2017 je dceřinou společností ČD-Informační systémy a.s., potažmo Českých drah a.s. Společnost uvádí, že se zabývá vývojem, údržbou a provozem IT aplikací a systémů, zejména se zaměřuje na komplexní softwarová řešení pro železniční i silniční osobní dopravu.\n\nSpolečnost vznikla a byla zapsána do obchodního rejstříku 27. dubna 1993. Původně sídlila v Úholičkách na adrese bydliště jednatele Jana Plašila, od listopadu 1994 pak vystřídala dvě brněnské adresy, a to v ulici Velkopavlovické v Židenicích a od roku 2001 Bráfova 1617/21 v Žabovřeskách, obojí na adrese bydliště jednatele Petra Chlebničana, kde sídlo zůstalo i po odkoupení společnosti skupinou ČD. \n\nPůvodními společníky byli:\n\nK 3. dubnu 1996 byl základní kapitál společnosti snížen z 380 000 Kč na 260 000 Kč a společníky zůstali rovnými díly už jen Peter Chlebničan a Jan Plašil. 13. dubna 2006 se stal jediným společníkem Peter Chlebničan. 21. září 2007 od něj získala 50% podíl ve společnosti (130 000 Kč) olomoucká společnost OLTIS Group a.s. (jejímž předsedou představenstva byl Ing. Štefan Mestický) a držela jej až do 22. září 2016, kdy se stoprocentním vlastníkem (s vkladem 260 000 Kč) stal opět Peter Chlebničan. \n\nJednatelem společnosti byl od jejího vzniku až do října 2017 Ing. Peter Chlebničan, od vzniku společnosti do prosince 2003 též RNDr. Jan Plašil, od ledna 2011 do října 2017 též Tomáš Chlebničan. Za společnost mohl do října 2017 jednat každý z jednatelů samostatně. \n\nK 20. říjnu 2017 stoprocentní podíl ve společnosti získala brněnská společnost CHF Holding, s.r.o., která patří zakladateli Chapsu Peteru Chlebničanovi a jeho synovi Tomášovi. K 24. říjnu 2017 byla společnost CHAPS koupena společností ČD Informační systémy se sídlem v Pernerově ulici v Praze na Žižkově. Jednateli se stali Ing. Miroslav Kopecký a Ing. Tomáš Vacek, v dubnu 2019 Miloslava Kopeckého nahradil Ing. Miroslav Řezníček. Od října 2017 společnost musí zastupovat oba jednatelé společně. Mateřská společnost České dráhy a. s. na tuto akvizici své dceřiné společnosti ČD Informační systémy půjčila 400 milionů Kč. Zda šlo zároveň o kupní cenu, není jasné. Předtím se údajně hovořilo o tom, že hodnota firmy je jen 120 milionů, a proto se transakcí zabýval i ministr dopravy Dan Ťok. Jako hlavní důvod koupě společnosti skupinou České dráhy je zmiňováno, že České dráhy nechaly soukromou firmu vyrůst ze svých zakázek, aniž měly všechny potřebné licence k systémům, které Chaps dodal, a dostaly se do situace, které se v oboru říká vendor lock, tedy závislosti na dodavateli. Proti nákupu těsně před volbami se postavil například předseda hnutí ANO Andrej Babiš. Člen hnutí ANO a nově i poslanec Milan Feranec z postu šéfa dozorčí rady Českých drah i ČDIS nákup podporoval. České dráhy nezveřejnily, kdo pro ČDIS zajišťoval znalecké posudky. Podle informací serveru Zdopravy.cz znalecký posudek dělal Kreston A&CE a právní služby pro ČDIS v souvislosti s touto transakcí zajišťovala spoelčnost HSP & Partners právníka Květoslava Hlíny, která pracuje pro Agrofert a u Českých drah získala nové zakázky po nástupu hnutí ANO do vlády.\n\nPůl roku po ovládnutí CHAPSu Českými drahami byl z funkce v červnu 2018 odvolán dlouholetý výkonný ředitel Tomáš Chlebničan, syn původního majitele, a byl nahrazen Vlastimilem Coufalem. Podle mluvčího Českých drah bylo již při koupi Chapsu s panem Tomášem Chlebničanem dohodnuto, že pomůže při předávání společnosti a následně odejde z jejího vedení. Podle Chlebničana však domluva byla, že postupně předá vedení do konce roku, ne takto brzy. Coufalův životopis se protíná s profesní dráhou jednatele Chapse Tomáše Vacka, který dříve působil v ČD-Telematika.\n\n10. června 2010 se společnost CHAPS stala i vlastníkem společnosti ČSAD SVT Praha s. r. o., která provozuje například rezervační systém AMS BUS nebo webový portál BUSportál, do skupiny CHAPS se dostaly též společnosti SVT Slovakia a INPROP, s.r.o. Žilina (spoločnosť pre INformatiku, PRognózy a OPtimalizácie, která mj. provozuje slovenskou obdobu IDOSu).\n\nV roce 1993 CHAPS pro státní podnik České dráhy navrhl a vyvinul první Elektronické jízdní řády, předchůdce vyhledávače IDOS. \n\nPrvní verze vyhledávače IDOS spravovaly České dráhy-DATIS (dnešní ČD Informační systémy) od roku 1997 do roku 2007 spolu s CHAPS spol s r.o.; po roce 2007 už jen společnost CHAPS. Obdobný systém je provozován i na Slovensku. \n\nMezi léty 1994–1998 byl firmami COnet Praha s.r.o., ČSAD SVT Praha s.r.o., ČSAD SVT Praha s.r.o. vyvíjen podobný systém, ABUS. Systém ABUS vycházel z rezervačního systému AMS BUS, vyhledával pouze mimoměstská autobusová spojení. V roce 1998 byl integrován do IDOS a byl provozovaný až do roku 2006 nad datovou základnou CIS JŘ.\n\nV roce 1998 Ministerstvo dopravy vypovědělo ČSAD ÚAN Praha Florenc a.s. smlouvu o vedení Celostátního informačního systému o jízdních řádech a nově pověřilo vedením tohoto systému společnost CHAPS. Později získala existence CIS JŘ i explicitní legislativní oporu a zákonem byl tento systém prohlášen za informační systém veřejné správy, ačkoliv speciální legislativa řešila pouze datové vstupy systému, nikoliv jeho výstupy. Nové pověřeni Ministerstva dopravy České republiky k vedení Celostátního informačního systému o jízdních řádech veřejné linkové osobní dopravy (silniční) společnost získala od od 26. října 2001.\n\nWebové rozhraní vyhledávače spojení IDOS bylo v roce 2006 spojeno s portálem Atlas.cz, v roce 2007 jej nahradil portál iDnes.cz (MAFRA). Pro společnost O2 CHAPS zajišťuje poskytování informací o dopravním spojení prostřednictvím mobilních telefonů (SMS a WAP). \n\nV roce 2015 získala společnost CHAPS za blokaci otevřených dat týkajících se jízdních řádů Anticenu Lupa\n\nPro CHAPS představoval IDOS zhruba třetinu obratu.\n\nSpolečnost dále inzeruje například \n\nPodle zprávy z roku 2017 pro firmu pracuje zhruba 90 vývojářů a analytiků.\n\nPodle účetní závarky za rok 2012 měla společnost tržby 70 milionů a zisk necelých 10 milionů korun před zdaněním.\n\nSpolečnost CHAPS od roku 2013 neplnila zákon o účetnictví a nezveřejňovala své výsledky.\n\n"}
{"id": "1386667", "url": "https://cs.wikipedia.org/wiki?curid=1386667", "title": "Jozef Seman", "text": "Jozef Seman\n\nJozef Seman (* 14. dubna 1943) je bývalý slovenský fotbalový útočník. Žije v Prešově.\n\nV československé lize hrál za Tatran Prešov, vstřelil tři prvoligové branky. Debutoval ve středu 15. listopadu 1961 v Ostravě v zápase s domácím Baníkem (prohra 0:2). Naposled se v I. lize objevil v neděli 16. srpna 1964, kdy zasáhl do prešovského utkání s VSS Košice (výhra 2:0).\n\n"}
{"id": "1386669", "url": "https://cs.wikipedia.org/wiki?curid=1386669", "title": "Jelena Čumilovová", "text": "Jelena Čumilovová\n\nJelena Čumilovová (: Елена Чумилова; * 1969) je bývalá ruská reprezentantka ve sportovním lezení, vítězka Rock Masteru v boulderingu a vítězka celkového hodnocení světového poháru v kombinaci disciplín.\n\n"}
{"id": "1386671", "url": "https://cs.wikipedia.org/wiki?curid=1386671", "title": "Slané", "text": "Slané\n\nSlané (též \"Slaný\", také \"Slaney\"; něm. \"Schlaney\", 1937–1945 \"Schnellau\"; polsky od roku 1945 \"Słone\") je vesnice na polské straně hranice při hraničním přechodu z Česka. Od roku 1962 část lázeňského města Kudowa-Zdrój, jedna z 11 vesnic tvořících tzv. Český koutek, kde se český živel udržel i po roku 1945.\n\nPrvní písemná zmínka o Slaném je z roku 1403; původně manství náchodského hradu, 1477 připojeno k panství homolskému. Zhruba od roku 1525 rytířský statek. 1601 jej od České královské komory koupilo město Náchod za 9500 kop míšeňských grošů (listinu k tomu získalo od císaře Rudolfa II. v roce 1601). Spolu se sousední vsí Březovým a 1674 i Malou Čermnou se Slané stalo poddanskou vsí města Náchoda. Zdejší statek se stal cenným zdrojem městských příjmů, stejně jako právo prodávat zde pivo z městského pivovaru. Když naopak město Náchod po Bílé Hoře ztratilo právo vařit doma pivo, postavilo si v l. 1684-5 pivovar zde. V roce 1780 při úpravě hranice hradecké diecéze po ztrátě Kladska byly vesnice Slané a Březová přifařeny pod kostel v Německé Čermné (dnes Czermna). Roku 1782 se sládkem slánského pivovaru stal zdejší rodák Jan Karel Killar (1745-1800), raně obrozenecký literát.\n\nR. 1765 postavena nová prusko-rakouská celnice. Postupně se Slané stalo významným dopravním bodem na silnici z Prahy do Vratislavi (vedle celnice i koloniální obchod) a podle Aloise Jiráska tu kvetlo pašeráctví. Přes hraniční řeku Metuji stával odnepaměti dřevěný most, na němž město Náchod vybíralo mostné. 1889 postaven kamenný most; nahrazen novým v l. 1981-1985. R. 1906 až sem prodloužena horská železnice z Kladska; další prodloužení do Náchoda až na jaře 1945, ještě téhož roku zrušeno.\n\nJeště kolem roku 1900 zde národnostně převládali Češi. V roce 1939 dle sčítání 911 obyvatel. Po r. 1945 neúspěšné snahy o připojení Českého koutku k Československu, ve škole v sousední Chudobě (\"Kudowa-Zdrój\") se vyučovalo česky od r. 1947 do r. 1952.\n\n\nDo Schengenu významný hraniční přechod, dnes služby pro motoristy (celnice, spedice, čerpací stanice, směnárny, motel, restaurace, občerstvení. Čistírna odpadních vod pro město Kudowa Zdrój (1973, modernizace 2000).\n\n"}
{"id": "1386676", "url": "https://cs.wikipedia.org/wiki?curid=1386676", "title": "Cross River", "text": "Cross River\n\nCross River (\"Křížová řeka\"), domorodými názvy Manyu a Oyono, je řeka v Africe, dlouhá 489 km. Pramení v pohoří Bakossi na kamerunském území a teče k severozápadu, překračuje státní hranici do Nigérie a na území stejnojmenného federálního státu se stáčí k jihozápadu a k jihu. Vlévá se do atlantského zálivu Bonny estuárem širokým až dvacet kilometrů, který sdílí s řekou Calabar River. Významnými přítoky jsou Aya, Aloma a Great Kwa. Dolní tok Cross River je významnou lodní cestou. Řeka je značně vodnatá, neboť protéká oblastí s vysokými srážkami, její břehy lemuje deštný prales a mangrovy, v oblasti se pěstuje palma olejná. V oblasti Oban Hills zřídila nigerijská vláda národní park Cross River, kde žije gorila nigerijská, zvaná také „Cross River gorilla“. V povodí řeky žijí převážně Efikové, největšími městy na řece jsou Ikom a Oron. Tok řeky prozkoumal v polovině devatenáctého století jako první Evropan anglický cestovatel John Beecroft.\n\n"}
{"id": "1386679", "url": "https://cs.wikipedia.org/wiki?curid=1386679", "title": "Enrico Colantoni", "text": "Enrico Colantoni\n\nEnrico Colantoni (* 14. února 1963 Toronto) je kanadský herec.\n\nJeho rodiče pochází z Itálie. Vystudoval Yale School of Drama v New Havenu. V televizi působí od roku 1987, hlavní role ztvárnil v seriálech \"Hope & Gloria\" (1995–1996), \"Třeba mě sežer\" (1997–2003), \"Veronica Mars\" (2004–2007, 2019), \"Flashpoint\" (2008–2012) a \"Remedy\" (2014–2015). Ve významné vedlejší roli se představil v seriálu \"Lovci zločinců\" (2011–2016), hostoval v desítkách dalších seriálů. Ve filmu se poprvé objevil v roce 1995 ve snímku \"Vlak plný peněz\", dále hrál např. v filmech \"Galaxy Quest\" (1999), \"A.I. Umělá inteligence\" (2001), \"Hollywood, Hollywood\" (2002), \"Nákaza\" (2011) či \"Veronica Marsová\" (2014).\n\n"}
{"id": "1386681", "url": "https://cs.wikipedia.org/wiki?curid=1386681", "title": "Melitón ze Sard", "text": "Melitón ze Sard\n\nMelitón ze Sard nebo Meliton Sardský (řecky Μελίτων Σάρδεων Melítōn Sárdeōn, zemřel kolem r. 180) byl biskup města Sardy v západní Anatolii a významný raně křesťanský teolog píšící řecky. Je považován za prvního, kdo sestavil křesťanský kánon (seznam spisů) Starého zákona. Jeho nejznámějším dílem je \"Apologie křesťanství\" adresovaná císaři Marku Aureliovi. Melitón v něm císaře přesvědčuje, že křesťanství je ideálním státním náboženstvím pro Římskou říši. Eusébios z Kaisareie označuje Melitóna za autora více jak dvaceti děl a vyjmenovává je, tento seznam však dnes není považovaný za zcela věrohodný. Z Melitónova díla byly dlouho známy jen zlomky, povětšinou právě citace u Eusébia, ovšem v roce 1940 byl objeven papyrový svitek s kompletním Melitónovým dílem \"Peri Pascha\" (\"O Pasše\"). V něm Melitón objasňuje vztah židovského svátku pesach a velikonoc u prvních křesťanů. Závěrečná pasáž je silně protižidovská (obvinění židů z \"bohovraždy\"). Melitónův svátek připadá na 1. dubna.\n"}
{"id": "1386688", "url": "https://cs.wikipedia.org/wiki?curid=1386688", "title": "Alcázar v Madridu", "text": "Alcázar v Madridu\n\nAlcázar v Madridu španělsky \"Real Alcázar de Madrid\" je královský palác v Madridu, postavený na místě původní muslimské tvrze. Tvrz pochází z druhé poloviny devátého století, v dalších století byla rozšiřována, hlavně po roce 1560. Právě v té době se Madrid stal hlavním městem Španělska a pevnost byla přebudována na královský palác. Přestože se pevnost stala palácem, velká budova si zachovala svůj původní název \"Alcázar\"- pevnost.\n\nPrvní rozšíření stavby provedl v roce 1537 španělský král Karel I., ( který vládl jako císař Svaté říše římské , Karel V. Habsburský). V roce 1636 španělský král Filip IV. pověřil architekta Juana Gómeze de Moru pracemi na exteriérech budovy. Palác se stal rezidencí španělské královské rodiny. Byl proslulý svými slavnými uměleckými poklady. V roce 1734, za vlády Filipa V. vypukl v paláci požár, který budovu téměř zničil. Bylo ztraceno mnoho uměleckých pokladů včetně více než 500 obrazů. Některá díla se podařilo zachránit, například Las Meninas od Diega Velázqueze.\nExistuje mnoho dokumentů dokládajících proměny exteriéru paláce mezi roky 1530 a 1734, a to i přesto že mnohé texty, rytiny, plány, obrazy a modely byly zničeny v ohni. Ovšem odkazy na interiéry a historii budovy jsou vzácné. První kresbu Alcázaru vytvořil Cornelius Vermeyen v roce 1534, tři desetiletí předtím, než se Madrid stal hlavním městem Španělska. Na výkresu je hrad rozdělen do dvou hlavních částí, které mohou alespoň částečně odpovídat struktuře muslimské pevnosti, na jejíchž základech je palác postaven. Tato původní tvrz byla postavena arabským emírem Muhammadem I. (852-886), emírem Córdobského emirátu mezi lety 860 a 880. Budova byla ústředním jádrem islámské citadely \"Mayrit.\" Citadela zahrnovala nejen hrad, ale také mešitu a dům emíra. Poloha hradu měla velký strategický význam. Umožňovala kontrolu pohybu na řece Manzanares což bylo klíčové pro obranu Toleda před častými vpády křesťanů do Andalusie. Hrad byl pravděpodobně předchůdcem dalších vojenských staveb na stejném místě - nejprve jako pozorovací místo a později jako malá pevnost. Během času byl starý hrad rozšířen a původní architektura zůstala uvnitř stavby. To je patrné z rytin a obrazů ze sedmnáctého století, kdy na západní fasádě, která je obrácená k řece Manzanares, lze vidět polokruhovité věžičky - které neodpovídají celkovému stylu budovy. Z toho je usuzováno, že fasáda patřila k muslimskému hradu a byla začleněna do Alcázaru, s použitím původní pevnosti jako základny pro novou budovu.\n\nTrastámarové byla královská dynastie v Kastilii (1368–1504) a Aragonii (1412–1516). Alcázar si zvolily za přechodné sídlo a do konce patnáctého století to byla jedna z hlavních pevností království Kastilie, a také sídlo královského soudu. V souladu s novou funkcí hrad začal užívat přídomek královský, což naznačuje jeho exkluzivní postavení v kastilské monarchii. Král Jindřich III. Kastilský (1379–1406) podnítil výstavbu rozmanitých věží, které změnily vzhled budovy, což hradu dodalo vzhled paláce. Jeho syn Jan II. Kastilský vybudoval Královskou kapli a přidal novou místnost známou jako \"Sala Rica\" pro její bohatou výzdobu. Tyto dva nové prvky spolu s východní fasádou zvýšily plochu starého hradu přibližně o 20 procent. Jindřich IV. Kastilský (1425-1474) byl jedním z kastilských králů, kteří většinu času strávili v Alcázaru. Žil tam dlouhou dobu a jedna z jeho dcer, Jana la Beltraneja, se zde 28.února 1462 narodila. Po jeho smrti nastaly spory o následnictví mezi Janou la Beltraneja a Isabelou Kastilskou, hrad byl v roce 1476 obklíčen a při obléhání utrpěl značné škody.\n\nDalší vážné škody královský Alcázar utrpěl během kastilské války zvané \"Revolta Comuneros\", španělsky \"Guerra de las Comunidades de Castilla\", což bylo povstání obyvatel Kastilie proti vládě Karla V. císaře římského a jeho administrativě mezi roky 1520 a 1521. Císař se rozhodl budovu opravit a rozšířit a toto rozšíření je považováno za první důležitou stavební činnost v historii Alcázaru. Dalším důvodem bylo císařovo přání přeložit královské sídlo i soud do Madridu. Z tohoto pohledu lze chápat snahy Karla V. vybudovat v Madridu královské sídlo - prioritu moderního státu - nebo přinejmenším takové sídlo, na jaké byl zvyklý před příchodem do Kastilie. Místo toho, aby zničil nepohodlný a staromódní středověký hrad (rozhodnutí, které považoval za příliš radikální), se císař rozhodl použít hrad jako základ pro stavbu paláce. Nová stavba si ponechala název původní pevnosti, Royal Alcázar v Madridu, přestože dávno ztratila svou vojenskou funkci. Stavba byla zahájena v roce 1537 pod vedením architektů Luise de Vegy a Alonsa de Covarrubias, kteří zrekonstruovali staré budovy kolem královského nádvoří (Patio del Rey) ve středověkém hradě. Nejcennějším přínosem však byla výstavba nově navržených pokojů královny, rozložených kolem jejího dvora (Patio de la Reina). Tzv. Věž Karla V. byla postavena v jednom z koutů severních fasád. Věž nyní shlíží na zahrady navržené italským architektem Francescem Sabatinim (1722-1797). Tyto nové stavby téměř zdvojnásobily původní půdorys budovy. Projektu dominovaly nezaměnitelné renesančními rysy, hlavně na hlavním schodišti a na královském nádvoří, jež je zdobené klenbami a podepřené sloupky, které budovu prosvětlují. Rozšíření podporované Karlem V. bylo první důležitou prací provedenou v Alcázaru. Následovalo několik dalších rekonstrukcí, které byly prováděny téměř nepřetržitě až do zničení budovy v 18. století.\n\nFilip II. Španělský už jako kníže měl velké porozumění pro stavby, které nechal vybudovat jeho otec, císař Karel V., a jako král v jeho práci pokračoval. Dokončil přeměnu hradu na palác, zejména po roce 1561, když se rozhodl přeložit dvůr trvale do Madridu. Nařídil rekonstrukci svých komnat a dalších místností a vynaložil zvláštní úsilí na jejich výzdobu. Povolal krejčí, sklenáře, tesaře, malíře, sochaře a další řemeslníky a umělce. Mnoho z těchto umělců pocházelo z Nizozemí, Itálie a Francie. Práce, které trvaly od roku 1561 do roku 1598, byly původně řízeny Gasparem de la Vegou. Pro Filipa II. byla nejdůležitějším dílem Alcázaru stavba Zlaté věže (la Torre Dorada), jejíž stavbu svěřil architektovi Juanu Bautistu de Toledo (1515-1568). Tato obrovská stavba dominovala jihozápadnímu okraji Alcázaru a byla korunována břidlicovou věží. Návrh věže připomínal rohové věže kláštera El Escorial, který se současně stavěl v Sierra de Guadarrama. Během panování Filipa II. byl Alcázar kompletně přestavěn na královský palác. Vnitřní část mezi dvěma původními věžemi jižní fasády měla slavnostní funkci, zatímco severní křídlo bylo využíváno jako obslužná oblast. Západní část byla vyhrazena pro královské pokoje. Části byly odděleny dvěma velkými nádvořími, v souladu s konstrukcí navrženou Alonsem de Covarrubias, za vlády Karla I. Toto uspořádání jednotlivých částí pro různé využití bylo udržováno až do požáru v roce 1734. Stavba královské zbrojnice, zbořená v roce 1894, byla také dílem Filipa II. Stála na místě, kde se dnes nachází krypta katedrály \"Almudena Cathedral\" a tvoří součást komplexu \"Royal Stables\", který patří k Alcázaru.\n\nNavzdory úpravám Filipa II. měl ke konci jeho vlády královský palác Alcázar nesourodý vzhled. Jeho hlavní průčelí na jihu se středověkými prvky neodpovídalo provedeným změnám. Střet stylů byl velmi patrný mezi \"Zlatou věží\" a dvěma mohutnými věžemi původního muslimského hradu. Filip III., syn Filipa II. se rozhodl, že jižní fasáda bude jeho hlavním projektem. Práce svěřená architektovi Franciscovi de Mora zahrnovala spojení jižní fasády s architektonickými charakteristikami Zlaté věže. Architekt byl také odpovědný za přepracování královniných pokojů.\n\nPráce na fasádě však nakonec dokončil jeho synovec Juan Gómez de Mora, který použil důležité inovace v návrhu svého strýce, a přizpůsobil návrh obvyklému stylu baroka té doby. Práce na novém designu byly započaty v roce 1610 a dokončeny za vlády Filipa IV. , v roce 1636. Průčelí přežilo až do požáru roku 1734 a také bylo dokončeno zastřešení exteriéru. Palác získal jas a rovnováhu díky řadě oken a sloupů ze dvou symetrických věží.Vedle výše zmíněného jižního průčelí byly dobudovány zbývající fasády, s výjimkou západních, které zůstaly součástí starého středověkého hradu. Filip IV. dal budově harmonický vzhled, a to i přes to, že v ní odmítl žít a nařídil výstavbu druhého paláce, \"Buen Retiro Palace\", který dnes také již neexistuje. Na tomto místě je dnes park \"Parque del Buen Retiro\", krátce Retiro Park, jeden z největších parků Madridu. Projekt, který začal Filip III. a dokončil Filip IV. pokračoval i během panování Karla II. Španělského formou drobných změn a úprav. Královská věž, která se nachází na jihovýchodní straně, byla opatřena břidlicovou střechou v souladu se Zlatou věží na druhé straně postavené během vlády Filipa II. Na náměstí postaveném na úpatí jižní fasády vznikly různé prostory a galerie.\n\nFilip V. byl korunován španělským králem 24. listopadu 1700 v ceremonii uskutečněném na jižním náměstí paláce - náměstí je nyní místem \"Armory Plaza\". Královský palác Alcázar v Madridu, jež měla být Filipovým sídlem, byla v té době strohá budova. Filip V. vyrostl na francouzském dvoře, v paláci Versailles. Do Španělska přijel v roce 1700. Jeho vkusu Alcázar nevyhovoval a rozhodl se zaměřit jeho rekonstrukci především na interiér paláce. Hlavní místnosti byly rekonstruovány ve stylu francouzských paláců. Na práci dohlížela královna Marie Luisa Savojská, spolu s Marie Anne de La Trémoille, princesse des Ursins. Rekonstrukce interiéru Alcázaru byla zpočátku odpovědností architekta Teodora Ardemansa, kterého později nahradil René Carlier.\nDne 24. prosince 1734, když se dvůr přemístil do královského paláce \"El Pardo\" poblíž Madridu El Pardo, vypukl v královském paláci Alcázar v Madridu obrovský požár. Hořet pravděpodobně začalo v místnosti dvorního umělce Jeana Rance, oheň se rychle a nekontrolovatelně rozšířil. Hořelo čtyři dny a žár byl tak intenzivní, že některé stříbrné předměty byly roztaveny spolu s jinými kovovými předměty a drahými kameny, které musely být zlikvidovány. Podle markýze z Torrecillas Félixe de Salabert byl první poplach vyvolán asi 15 minut po půlnoci jednou ze stráží ve službě. Sváteční povaha dne znamenala, že varování bylo zpočátku ignorováno, protože lidé byli na cestě k noční modlitbě. První, kteří se pokusili o pomoc jednak při hašení požáru, jednak při pokusu o záchranu lidí a cenností, byli mniši z kongregace kláštera San Gil. Zpočátku byly dveře Alcázaru uzavřeny z obavy z rabování. To znamenalo, že lidé měli jen málo času na evakuaci. Byla zde obrovská snaha zachránit náboženské objekty v královské kapli, stejně jako peníze a klenoty patřící do majetku královské rodiny. Množství mincí byla hozeno z okna . Sbírka klenotů zahrnovala jednu z nejznámějších perel na světě: perlu \"La Peregrina\". Její historie pokrývá téměř 500 let a prošla od afrického otroka, který ji našel na perlových ostrovech v Panamském zálivu, po evropské krále i královny. Perla patřila i herečce Elizabeth Taylorové. Další klenot byl diamant El Estanque. Záchrana několika obrazů ve druhém patře Alcázaru byla ukončena kvůli potížím způsobeným jejich velikostí a umístěním v různých výškách a v různých místnostech. Některé obrazy byly upevněny ke stěnám, takže velké množství těch, které byly v budově uloženy včetně \"La expulsión de los moriscos\" od Velázqueze, byly ztraceny. Jiné jako například Las Meninas \"(Dvorní dámy)\" od stejného malíře byli ušetřeny tím, že byli vyříznuty z rámů a vyhozeny z oken. Naštěstí byla část umělecké sbírky předtím přesunuta do paláce \"Buen Retiro\", aby byla ochráněna během stavebních prací na paláci Alcázar, což je zachránilo před ničením. Po uhašení požáru z budovy zbyly sutiny. Zbývající zdi musely být zničeny kvůli rozsahu škody. V roce 1738, čtyři roky po požáru, Filip V. Španělský objednal výstavbu současného královského paláce v Madridu. Stavba trvala tři desetiletí. Nová budova byla poprvé použita v roce 1764 jako sídlo Karla III. Španělského.\n\nNavzdory snahám o to, aby stavba byla harmoničtější, změny, rozšíření a rekonstrukce prováděné během staletí tohoto cíle nedosáhly. Francouzští a italští návštěvníci kritizovali nepravidelné fasády a považovali interiér budovy za labyrint. Mnoho soukromých pokojů bylo tmavých a nemělo žádné okna, která by poskytovala stín, což bylo velmi žádané v horkém madridském klimatu. Hlavní oblastí asymetrie byla západní fasáda, která byla na okraji údolí řeky Manzanares a byla nejméně viditelná z městské oblasti Madridu. Současně však byla to první, co návštěvníci přijíždějící do města od mostu Segovia, viděli. Právě tato fasáda prošla nejmenším počtem redesignů a v důsledku toho si budova zachovala nejvíce středověký charakter.\n\nV královském paláci Alcázar byla obrovská umělecká sbírka. Odhaduje se, že v době požáru obsahovala přibližně 2 000 obrazů, jak originálů tak reprodukcí, z nichž asi 500 bylo ztraceno. Přibližně 1 000 obrazů, které byly zachráněny, bylo po události uloženo v několika budovách, mezi nimi v klášteře San Gil, v královské zbrojnici a domě arcibiskupa z Toleda a markýze z Bedmaru. Velká část umělecké sbírky se již během přestavby Alcázaru přesunula do paláce Buen Retiro, který je zachránil před požárem.\nJedno z hlavních ztracených děl bylo \"La expulsión de los moriscos\", Diego Velázquez. Tento obraz vyhrál soutěž v roce 1627, cena byla postavení komory. To byl rozhodující krok pro jeho kariéru a umožnil mu uskutečnit svou první cestu do Itálie. Také maloval jezdecký portrét krále a tři ze čtyř obrazů z mytologické série (Apollón, Adonis a Venuše, a Psýché a Erós), z nichž jen jeden byl zachráněn, \"Mercury a Argos\". Několik prací ztracených v ohni bylo Petera Paula Rubense. Mezi nimi byl jezdecký portrét Filipa IV. Španělského. Galerie Uffizi ve Florencii vlastní reprodukci Rubensova portrétu. Při požáru byl zničen další Rubensův obraz \"El rapto de las Sabinas\", a dvacet dalších uměleckých předmětů, které byly ozdobou místnosti \"Pieza Ochavada (Octagonal room)\".\n\nMezi Tizianovými obrazy, které byly zničeny byla série obrazů \"Jedenáct císařů (Eleven Caesars)\", která byla uložena v \"Salónu Grande\", místnosti dnes známé pro řadu reprodukcí a rytin od Aegidiuse Sadelera II.(1570–1629). Ztratili se také dvě ze čtyř sérií \"Furias\", které se nacházely v Zrcadlové místnosti. Další dvě jsou nyní v Madridu v Museo del Prado. Stejně jako tato díla, stejně neocenitelná byla sbírka děl umělců (podle inventáře): Tintoretto, Paolo Veronese, Jusepe de Ribera, Hieronymus Bosch, Alonso Sánchez Coello, Anthony van Dyck, El Greco, Annibale Carracci, Leonardo da Vinci , Guido Reni, Rafael, Jacopo Bassano, Correggio a mnoho dalších.\n\nVývoj v dějinách královského Alcázaru v Madridu zasáhl nejen samotnou budovu, ale i její okolí. Královská stáj včetně místností královské zbrojnice byla postavena na jih od Alcázaru. Na sever a na západ od Alcázaru leží Picadero náměstí a zahrady (Orchard) Prioress, které spojily palác s klášterem. Na východě byla postavena budova Casa del Tesoro, královská pokladna. Komplex budov byl určen hlavně pro královské kanceláře a nové kuchyně. Stavba začala v roce 1568 za panování Filipa II. a byla zpočátku navržena jako samostatná budova, ale postupem se stala součástí Alcázaru, takže byla umožněna přímá komunikaci mezi nimi.\n\nV sedmnáctém století byl postaven průchod, který spojil budovy královské pokladny s klášterem, král tedy mohl vcházet do kláštera přímo z paláce. Budova pokladny se stala místem pro královskou knihovnu, později pro Národní knihovnu pod patronací krále Filipa V. Komplex, který přežil požár z roku 1734, byl opraven Josephem Bonapartem. Měl v úmyslu vytvořit velké náměstí vedle východní fasády královského paláce. Zbytky stavby byly objeveny ve dvacátém století, v roce 1996, při rekonstrukci náměstí East Plaza. Navzdory jejich historickému významu byly pozůstatky zničeny.\nV roce 1553 se král Filip II. rozhodl postavit v blízkosti paláce komplex budov pro královské stáje a královskou zbrojnici. Komplex byl vybudován na místě dnešní krypty katedrály Almudena. Projekt, který řídil stavitel Gaspar de Vega, trval od roku 1556 do roku 1564, později proběhly úpravy. Budova byla obdélníková s dlouhou centrální plochou, rozdělená na dvě části 37 sloupy, které nesly klenutou střechu. Žlaby byly po obou stranách chodby. Královské stáje měly tři hlavní fasády: hlavní fasádu s obloukem z granitu, s výhledem na královský palác, další na straně centrální chodby a poslední na palácovém náměstí směrem na jih. Tato poslední strana byla zvána \"Armory Arch (Klenba zbrojnice)\". V roce 1563 král nařídil zřídit zbrojnici, což znamenalo změnu původního návrhu. Dosud byla zbrojnice umístěna ve městě Valladolidu. V roce 1567 byly přidány šikmé břidlicové střechy a komplex měl nakonec tři patra. Budova byla zbořena v roce 1894, aby udělala místo pro výstavbu novorománské krypty katedrály Almudena.\n\nZámecké zahrady vznikly na severu a západě paláce Alcázar počátkem 17. století při založení královského kláštera \"Palacio Real de Madrid\" v roce 1611.\nZahrady byly řízeny klášterem. Na jejich místě se nyní nacházejí zahrady \"Cabo Noval\". V letech 1809 a 1810 nařídil král Josef I. Bonaparte (Joseph-Napoléon Bonaparte, 1768-1844) zrušení zahrad a demolici okolních budov. Jeho cílem bylo vytvořit monumentální náměstí na východ od Královského paláce, ale tento projekt se uskutečnil až v době panování Isabely II., kdy byla dokončena i dostavba náměstí East Plaza.\n\n"}
{"id": "1386692", "url": "https://cs.wikipedia.org/wiki?curid=1386692", "title": "Heinrich Suso", "text": "Heinrich Suso\n\nHeinrich Suso (první jméno uváděno i Jindřich, druhé jméno von Suso, Seuse nebo Seuß, zřídka von Berg; 21. března 1295 nebo 1297 Kostnice nebo Überlingen – 25. ledna 1366 Ulm) byl německý dominikánský řeholník a mystik, žák Mistra Eckharta. Byl členem mystického asketického kroužku Přátelé Boha (\"Gottesfreunde\"). Působil v prostoru jihozápadního Německa a Švýcarska. Psal v latině a středohornoněmčině. Roku 1831 ho římskokatolická církev prohlásila za blahoslaveného, svátek je 23. ledna. \n\n\n \n"}
{"id": "1386699", "url": "https://cs.wikipedia.org/wiki?curid=1386699", "title": "Letiště Johna Lennona Liverpool", "text": "Letiště Johna Lennona Liverpool\n\nLetiště Johna Lennona Liverpool (IATA: LPL, ICAO: EGGP, ) je mezinárodní letiště, které obsluhuje severozápadní Anglii. Během druhé světové války bylo letiště provozováno Royal Air Force (RAF) a známé bylo jako RAF Speke. Letiště leží ve městě Liverpool na břehu ústí řeky Mersey asi 12 km jihovýchodně od centra města. Původní název byl Speke Airport, ale v roce 2001 bylo přejmenováno podle liverpoolského hudebníka Johna Lennona z The Beatles. Z letiště jsou vypravovány místní lety, dále lety do Evropy a Severní Afriky.\n\nMezi lety 1997-2007 bylo jedním z nejrychleji rostoucích letišť v Evropě - roční počet cestujících se zvýšil z 689 468 v roce 1997 na 5 470 000 v roce 2007. Navzdory tomu, že počet se cestujících v roce 2016 snížil na cca 4 800 000, i tak šlo o nárust o 11,1% oproti roku 2015, což Liverpool činí dvanácté nejrušnější letiště ve Spojeném království. V roce 2017 zde bylo odbaveno 4,95 milionu cestujících, což je 3% růst oproti roku 2016.\n\n"}
{"id": "1386701", "url": "https://cs.wikipedia.org/wiki?curid=1386701", "title": "Vitamín S", "text": "Vitamín S\n\nVitamín S může být:\n\n"}
{"id": "1386702", "url": "https://cs.wikipedia.org/wiki?curid=1386702", "title": "Kluci (film, 2015)", "text": "Kluci (film, 2015)\n\nKluci (\"Pojkarna\") je švédsko-finský hraný film z roku 2015, který režírovala Alexandra-Therese Keining podle stejnojmenného románu z roku 2010. Film zachycuje tři dívky, které se působením kouzelné květiny mohou přeměnit na chlapce. Snímek měl světovou premiéru na Mezinárodním filmovém festivalu v Torontu 6. září 2015. V ČR byl uveden v roce 2016 na filmovém festivalu Mezipatra.\n\nKim, Momo a Bella jsou kamarádky, které musejí čelit šikaně ze strany spolužáků. Společně tráví čas v zahradním skleníku, kde zasadí neobvyklé semeno. Během noci z něj vyroste tajemná květina. Po ochutnání jejího nektaru se na jednu noc promění v kluky. Dívky vidí, že jako chlapci mají mnohem více příležitostí zapojit se do života svých vrstevníků. Zatímco Momo a Bella vidí v kouzlu jen zajímavé zpestření jejich životů, Kim zjišťuje, že by chtěla zůstat chlapcem nastálo. Začne se stýkat s Tonym, do kterého se zamiluje. Květina však rychle usychá až zcela zahyne a kouzlo už není možné obnovit. Kim se rozhodne opustit kamarádky a rodinu a odjet z města pryč.\n"}
{"id": "1386703", "url": "https://cs.wikipedia.org/wiki?curid=1386703", "title": "North American FJ Fury", "text": "North American FJ Fury\n\nNorth American FJ Fury může odkazovat na skupinu stíhacích letounů a stíhacích bombardérů vyráběných firmou North American Aviation pro americké námořnictvo a příbuzných variant souvisejích se strojem F-86 Sabre pro letectvo:\n\n"}
{"id": "1386704", "url": "https://cs.wikipedia.org/wiki?curid=1386704", "title": "Mariánský sloup (Broumov)", "text": "Mariánský sloup (Broumov)\n\nSloup se sochou Panny Marie na náměstí v Broumově je Mariánský sloup uprostřed broumovského Mírového náměstí. Sloup dal postavit opat broumovského kláštera Otmar Zinke v roce 1706. Autorem sloupu je sochař Jan Brokoff s dílnou. Původní Brokoffova socha Madonny byla v roce 1828 nahrazena novou, dvojitou sochou od sochaře Gottfrieda Bóssewettera.\n\nSloup dal postavit opat broumovského kláštera Otmar Zinke v roce 1706 jako dar městu Broumov. Dílo podle vzoru poutní gotické dřevořezby zpracoval sochař Jan Brokoff se svou dílnou, což je doloženo nápisem na podstavci sochy svatého Václava:\n\nPodle dochovaného vyúčtování, které je uloženo v Broumovském muzeu, byla celková cena 303 zlaté a 1 krejcar, přičemž Brokoff věnoval jednu sochu zdarma ke cti svatého Otce Benedikta a na některé práce poskytl slevu.\n\nDílo slavnostně posvětil opat Otmar dne 13. listopadu 1706. Při této příležitosti byla vydána pamětní rytina.\n\nBroumovští měšťané ale nebyli s dílem spokojeni. Ačkoliv šlo o dar kláštera městu, Madona se dívala směrem ke klášteru a k většině města byla otočena zády. Proto dal opat Zinke původní sochu sejmout a nahradit ji větší dvojstrannou sochou Madony s Ježíškem, která se dívá na obě strany. Sochu pravděpodobně již v roce 1727 zhotovil sochař Gottfried Bóssewetter. Slavnostní posvěcení nové podoby sloupu proběhlo 2. srpna 1728. Původní socha byla přemístěna na východní terasu kláštera. Později se zřítila a její trosky jsou uloženy v depozitáři kláštera.\n\nSloup je poprvé uveden v literatuře v roce 1837 ve farní pamětní knize, uložené v SOkA Náchod.\n\nV roce 1844 proběhla první doložená oprava sloupu. Náklady na tuto opravu činily 609 zlatých a 53 a 1/2 krejcaru, z čehož opat Placidus Benesch daroval 400 zlatých a zbytek pocházel ze sbírky mezi občany města. Opravené dílo bylo posvěceno dne 15. září 1844. O této opravě svědčí nápis na sloupu:\n\na zápis v pamětní knize farnosti.\n\nV roce 1897 proběhla oprava sochy Panny Marie, která byla financována ze sbírky mezi občany města. Opravenou sochu posvětil dne 4. července 1897 opat Dr. Bruno Čtvrtečka.\n\nV roce 1960 byla ze svého výklenku sražena socha svaté Scholastiky. Pádem se rozbila na několik kusů, nejvíce byla poškozena hlava světice. Místním občanům se podařilo sebrat všechny kusy rozbité sochy, což značně usnadnilo opravu. Tu provedl akademický sochař František Bartoš z Hradce Králové. přitom doporučil provést celkovou opravu sloupu, odstranění nevhodných nátěrů . Zpráva o opravě poškozené sochy byla podána dne 16. srpna 1960.\n\nCelkovou opravu provedli v letech 1960-1961 restaurátoři Miloslav Smrkovský z Kutné Hory, Ladislav Šobr z Prahy a Antonín Wagner z Jaroměře. Restaurátorská zpráva o opravě byla podána dne 20. listopadu 1961.\n\nKoncem roku 1989 byla plastika opět vážně poškozena: tentokrát byla sražena socha svatého Prokopa. Opravu provedli pracovníci SBD Náchod, proti čemuž protestovala KSSPPOP (Krajská správa státní památkové péče a ochrany přírody), protože tito pracovníci neměli oprávnění provádět restaurátorské práce. KSSPPOP opravu akceptovala a doporučila další opravy, především opravu sochy svatého Vojtěcha, provedenou v roce 1991, restaurátorská zpráva byla podána 3. prosince 1991.\n\nCelkovou opravu sloupu provedl akademický sochař Čestmír Mudruňka v letech 1992-1993. ten také provedl následnou opravu balustrády, branky, luceren a schodů a doplnění atributů u soch svaté Scholastiky a svatého Prokopa.\n\nSloup stojí na podnoži, která je vysoká 2,8 metru. V té jsou čtyři niky zaklenuté konchou, ve kterých stojí sochy svaté Scholastiky, Svatého Benedikta, svatého Vintíře a svatého Prokopa. Nad každou z těchto nik sedí andílek se štítem na těchto čtyřech štítech stojí nápis:\n\nZ podnoží vystupují úhlopříčně čtyři podstavce se sochami svaté Markéty, svaté Barbory, svatého Václava a svatého Vojtěcha. Na soše svatého Václava je umístěno výše zmíněné vročení a označení autora.\n\nSochy světců jsou označeny nápisy na plintech:\n\nZe středu podnože vystupuje podstavec vlastního sloupu, který je vysoký 2,8 metru. Na tomto podstavci jsou nápisy:\nVpředu:\nVzadu:\nVpravo:\nVlevo:\nNa podstavci stojí vlastní sloup se šroubovitě stáčeným dříkem, který je zhotoven z jednoho kusu kamene a vysoký asi 6 metrů. Na jeho vrcholu je barokně-korintská hlavice a na ní vlastní dvojitá socha Madonny broumovské v nadživotní velikosti. Socha má svatozář ze zlaceného železa. Socha je kopií gotické dřevěné sochy Panny Marie broumovské od Mistra Michelské Madony z doby kolem roku 1350.\n\nOkolo sloupu je čtvercová balustráda, jejíž rohy jsou zkoseny konkávními oblouky. K balustrádě vede po obvodu několik kamenných stupňů. V rozích schodistě stávaly dřive kamenné patníky, patrné ještě na fotografii z roku 1953.\n\nJan Brokoff osobně asistoval při lámání kamene na sochy a snažil se je hned v lomu hrubě opracovat tak, aby jejich váha pro přepravu do Broumova byla co nejmenší. Pracoval zde za velmi skromných podmínek \"o chlebu a vodě\". Tím si získal úctu sedláků, kteří museli kámen přepravovat a ti mu potom z vděčnosti poskytli odvoz zdarma zpět do Prahy.\n\n\n"}
{"id": "1386706", "url": "https://cs.wikipedia.org/wiki?curid=1386706", "title": "Jon Bellion", "text": "Jon Bellion\n\nJon Bellion (* 26. prosince 1990 v Long Island, New York) je americký pop muzikant a skladatel.\n\nJon Bellion původně byl basketbalistou. Během studia střední školy objevil hudební talent, začal skládat hudbu. Po škole šel do místní vysoké školy Five Towns College, kde studoval hudbu a absolvoval studium. V roce 2011 začal vydávat mixtapy a zaujal publikum prvním albem pod názvem Scattered Thoughts Vol 1., o rok později získal smlouvu jako hudební skladatel. V témže roce napsal společně s Jasonem Derulo píseň Trumpets, ta se stala číslem 1 v hitparádě v Austrálii, píseň v mnoha dalších zemích dosáhla žebříčku TOP 10. \n\nPracoval také na písni Monster, která se stala v mnoha zemích hitem číslo jedna. V roce 2016 Bellion dokončil debutové album a vydal píseň All Time Low. S dalším albem The Human Condition postupil do amerických hudebních žebříčků. O něco později se píseň All Time Low dostala do TOP 20 v žebříčku singlů. Počátkem roku 2017 byla píseň publikována také v Evropě\n\n\n"}
{"id": "1386709", "url": "https://cs.wikipedia.org/wiki?curid=1386709", "title": "Dornier Do X", "text": "Dornier Do X\n\nDornier Do X byl německý létající člun vyrobený firmou Dornier v roce 1929. V době vzniku byl největším a nejtěžším létajícím člunem na světě. S nápadem vytvořit ho přišel Dr. Claude Dornier v roce 1924, na konci roku 1925 začaly přípravy a po 240 000 pracovních hodinách byl v roce 1929 hotov.\n\nV meziválečných letech vznikl o několik let později sovětský letoun Tupolev ANT-20 \"Maxim Gorkij\", který byl sice větší, ale jeho maximální hmotnost 53 metrických tun na 56 tun stroje Do X nestačila.\n\nDo X byl financován německým ministerstvem dopravy a za účelem obcházení podmínek Versailleské smlouvy zakazující stavbu jakékoliv letadla překračující stanovené rychlosti a limity, které by mohlo být Německem po první světové válce postaveno, byla na švýcarské části Bodamského jezera v Altenrheinu vybudována speciální továrna.\n\nTyp byl u veřejnosti populární, ale nedostatek obchodních zájmů a řada poruch způsobila, že byly postaveny pouze tři letouny.\n\n\n"}
{"id": "1386710", "url": "https://cs.wikipedia.org/wiki?curid=1386710", "title": "Ferdinand Christian Baur", "text": "Ferdinand Christian Baur\n\nFerdinand Christian Baur (21. června 1792 Fellbach – 2. prosince 1860 Tübingen) byl německý protestantský teolog, profesor teologie na univerzitě v Tübingenu (1826–1860), zakladatel a vůdce tübingenské teologické školy. Jeho dílo mělo trvalý vliv na hermeneutiku a analýzu biblických textů. Důležitou Baurovou tezí, formulovanou jazykem hegelovské filosofie, bylo, že křesťanství druhého století vzniklo jako syntéza dvou protikladných tezí, petrovského židokřesťanství a pavlovského pohanokřesťanství. Významné jsou také jeho pětidílné dějiny církve \"Geschichte der christlichen Kirche\" (1853–1863). Krom křesťanství se zaobíral též manicheismem. Nepřijal dosavadní všeobecně přijímaný koncept, že manicheismus je směsí zoroastrismu a křesťanství, a překvapil soudobou vědu tezí, že zásadní složkou při vzniku manicheismu byl buddhismus.\n\n\n"}
{"id": "1386712", "url": "https://cs.wikipedia.org/wiki?curid=1386712", "title": "Sloupy a pilíře se sochami světců na Broumovsku a Policku", "text": "Sloupy a pilíře se sochami světců na Broumovsku a Policku\n\nBroumovsko a Policko pokrývá severní část okresu Náchod. Od 17. do 19. století vznikla v oblasti řada sochařských památek církevního charakteru, které jsou roztroušeny ve městech, kde zdobí náměstí a okolí kostelů, ve vesnicích i podél cest. Mimo města a obce působí tyto objekty podél současných či minulých cest jako významný krajinotvorný prvek. Často jsou součástí stromořadí či obklopeny skupinkami stromů.\n\nVzorem pro tyto objekty byla barokní sochařská výzdoba kostelů a jejich okolí. Svůj nepochybný význam měly mariánské sloupy (statue) v centru Broumova i Police nad Metují. Nejčastěji zpodobeným námětem byla Panna Maria jako Immaculata (neposkvrněná), Madona (s dítětem), Panna Maria Bolestná (vyjadřující smutek nad Kristovou smrtí) či Nanebevzetí Panny Marie. Dalším námětem byla Nejsvětější Trojice, často s korunováním Panny Marie či Ukřižování (Boží muka). Zobrazení dalších světců jsou méně častá – např. sv. Jan Nepomucký, sv. Václav, sv. Vojtěch, sv. Florián a další.\n\nVe vazbě na své vzory jsou sochy, sloupy i pilíře v barokním slohu. Pouze v dílčích případech pronikla do tvarování pilířů rokoková ornamentika.\n\nV centru měst vznikaly na náměstích mariánské sloupy, jejichž objednatelem byly obce za přispění majetných měšťanů, vrchnosti nebo veřejných sbírek. V Broumově a Polici nad Metují byly mariánské sloupy pořízeny nákladem břevnovsko-broumovského kláštera. Menší venkovské sloupy a pilíře zpravidla pořizovaly soukromé osoby, nejčastěji mlynáři a bohatí sedláci.\n\nAutorství většiny objektů nebylo určeno. Pouze nejvýznamnější statue, např. v Broumově a Polici nad Metují mají známého hlavního autora, kterým je Jan Brokoff.\n\nSochy světců, případně další církevní objekty jsou neseny sloupy nebo pilíři čímž se rozumí monumentální sochařská památka, u které výškový rozměr rozličně tvarované podpory je větší než vertikální rozměr neseného břemene. Sloupy nesoucí sochy světců jsou často tordované (ve tvaru šroubovice). Typickým a inspirujícím vzorem byl Mariánský sloup v Broumově. Sloupy mohou být také zdobeny reliéfy (na způsob Trajánova sloupu v Římě). Sloup s P. Marií Bolestnou tak zobrazuje nástroje Kristova umučení.\n\nNižší objekty mají tvar pilíře, na kterém stojí socha světce. Samotné pilíře jsou zdobeny ornamenty a reliéfy světců a doprovázeny dedikačními nápisy. Světci zobrazení na pilířích nemají často přímý vztah k hlavnímu námětu. V některých případech jde podle darovacího nápisu o zpodobení patrona/patronky objednatele.\n\nMateriál soch i sousoší byl místní sochařsky zpracovatelný kámen – pískovec, zejména z Božanova případně z Libné. Jde o materiál odolný vůči zvětrávání. Ornamenty na pilířích, na rozdíl od jiných oblastí, mají měkčí zpracování, což vyplývalo z charakteru místního pískovce, který neumožňoval vytvářet ostré hrany,\n\nObjekty byly původně polychromované, což bylo zjištěno při restaurování a zjištěné vrstvy byly zdokumentovány. Polychromie zvyšovala v barokní době estetický účinek sochařského díla a navíc chránila před vlivy povětrnosti. Obnova celkové polychromie se dnes při restaurování neprovádí. Barokní sochy ve volném prostoru vlivem počasí svou polychromii ztratily a jsou dnes vnímány díky svému sochařskému ztvárnění. Obnovení původní polychromie by tak působilo rušivě (obdobný případ jsou i dochované antické sochy). Pokud jsou i dnes sochy polychromované, jde o buď o novodobé zlacení, zejména kovových částí, nebo o neodborně provedené nátěry.\n\nAutorství většiny objektů nebyly určeno. Pouze nejvýznamnější statue, např. v Broumově a Polici nad Metují mají známého hlavního autora – Jan Brokoff.\n\nŘada těchto památek se dochovala díky kvalitnímu materiálu v uspokojivém stavu, některé z nich byly restaurovány. U některých pilířů dnes chybí kamenná socha či kříž. Ty pak byly nahraženy železnými nebo litinovými prvky.\n\n\n\n"}
{"id": "1386713", "url": "https://cs.wikipedia.org/wiki?curid=1386713", "title": "Školství", "text": "Školství\n\nŠkolství je součást vzdělávacího systému zajišťující výchovu a vzdělávání dětí a mládeže. Zahrnuje soustavu škol a školských zařízení a lidské zdroje, tj. subjekty, které vzdělávání a výchovu přímo realizují – učitelé, nebo se podílejí na podpůrných službách školám a školským zařízením – školští pracovníci, a subjekty vzdělávané a vychovávané – žáci, studenti, svěřenci. Slovník spisovného jazyka českého uvádí, že školství je organizace a systém školní výchovy, školy jako celku.\n\nV různých zemích světa dochází díky globálnímu propojování a dosažitelnosti informací a rychlosti komunikace k usměrňování vývoje vlastního školství a stále častěji bývají využívány poznatky o vývoji vzdělávacích systémů v jiných zemích. Aktuálně se školství ve světě ubírá směrem k začlenění školství jakožto součást veřejných služeb. Současně s tím je však nutné respektovat jedinečnost, odlišnost a specifičnost školských systémů v jednotlivých zemích. Mnoho zemí si je podobných v oblastech ekonomiky nebo organizace státu a přesto mají školské systémy velmi odlišné. Je to důsledkem rozdílného vývoje v oblastech historie, kultury, náboženství nebo například tradic. Příkladem skandinávské země zahajují školní docházku v 7 letech žáka.\n\nSlovo škola, ze kterého školství vychází, pochází z latinského slova \"schola\", vlastně zcela původně ze středověko-latinského slova \"scola\". Scola pochází z řeckého slova \"scholé\", což znamená poklid, prázdno, jehož se využívalo k návštěvě filozofických škol. Schola pak již znamená vyučovací ústav, vyučování, přeneseně škola života, trpělivost, nabývání zkušeností.\n\nV historii se úzce prolínají termíny školství, pedagogika, vzdělávání. Byť se dnes chápou jako odlišné vědní disciplíny, nebylo toto rozdělení vždy tak striktní a nelze je od sebe jednoduše oddělit. V nejranějších stádiích společnosti se dá hovořit spíše o výchově. Dle Roberta Alta beztřídní společnost bez společenské dělby práce zajišťovala „\"jednotu výchovy rozumové, tělesné i mravní\"“. V procesu práce pomocí nápodoby byly děti připravovány na práci a život dospělých pomocí takzvaných iniciací. Šlo v podstatě o osvědčení stupně osvojení dovedností a vstup mezi dospělé členy.\n\nV době rozkladu prvotně pospolné společnosti lze prvně hovořit o „institucionalizování“ výchovy. V tomto období také prvně dochází k určité profesní preferenci. Přirozená dělba práce mezi pohlavími zavádí všeobecně uznávané normy a pravidla. Okolo roku 2910 př. n. l. sumersko-akkadská kultura ovlivňovala tehdejší svět včetně starého Egypta, Číny, Indie, ale také Řecka. Babylonské chrámy byly v té době vzdělávacími i výchovnými institucemi. Oblasti vzdělávání byly velice široké a díky tomu vznikaly bohaté knihovny. Vědění obsažené v knihách se stalo výsadou privilegované kasty kněží a vladařů. V období 551–479 př. n. l. byl v Číně založen nábožensko-filozofický systém Konfucia. Ten stejně jako v Řecku Sokrates hledal poučení v rozhovorech. Konfucius zdůrazňoval význam výchovy v životě člověka, ale i její vliv na utváření charakteru jedince. Školy ve staré Číně byly soukromé a velmi konzervativní. V roce 67 n. l. byla založena první známá židovská škola učencem Josuem ben Gamlou. Prostředníky mezi kulturou Orientu a Západu se stali židovští vzdělanci.\n\nV antické společnosti dochází k rozlišování vzdělání kultivujícího a užitečného. Kultivující vzdělání bylo výsadou vládnoucí třídy. K nejznámějším představitelům tohoto období patří Sokrates, Platón, Aristotelés. Díky racionalismu a filozofické metodičnosti se stala koncepce řecké otrokářské vzdělanosti teoretickým modelem pro pozdější vzdělávací systém v celé Evropě. Římská vyšší třída pohrdala řeckou civilizací, ale respektovala její filozofii. V římské výchově vytvořil nový vzdělávací ideál Cicero. Označil ho jako \"Humanitas\" a pojímal věčnost, náboženství, patriotismus, vlastenectví, pokoru a neomezenost. Ve staré Spartě v 7. a 6. stol. př. n. l. naopak vznikla velmi tvrdá forma výchovy, kdy dítě náleželo státu. Spartská výchova se týkala dětí ve věku 7 až 18 let a podíleli se na ní všichni občané.\n\nPo roce 311, kdy byla povolena tolerance křesťanské víry ediktem milánským, vznikaly pro vzdělání řádových mnichů klášterní školy. Ve středověku byli mladí šlechtici vzděláváni spíše výjimečně, čtení a psaní bylo považováno za rytíře nehodné. Lidové masy si osvojovaly spíše lidové zvyklosti a mravy. Světská i církevní feudální vrchnost udržovala podrobené masy v nevědomosti. Karel Veliký od 9. století zakládal školy a díky tomu se v západní Evropě začala formovat scholastika. Ta se pomocí rozumu snaží dosáhnout souladu mezi vědou a vírou. Zahrnuje scholastiku ranou (9. až 12. století; Anselm z Canterbury, Johannes Scotus Eriugena, Pierre Abélard), scholastiku vrcholnou (12. až 14. století; Tomáš Akvinský) a scholastiku pozdní (14. až 16. století). Scholastika i přes své zjevné nedostatky přispěla, spolu s rozvojem politického a hospodářského života, ke vzniku univerzit jako center evropské vzdělanosti.\n\nPrvní univerzity byly založeny ve 12. až 14. století v Boloni, Neapoli, Salamance, Oxfordu, Cambridgi a Paříži. Papež Kliment VI. 26. ledna 1348 povolil zřízení univerzity v Praze. V Německu v období reformace formovali vzdělávání jako snahu o nápravu protestantské školy zejména Luther, Melanchton, Sturm. Na formování vzdělávání na českém území má hlavní podíl zejména mistr Jan Hus, Tomáš ze Štítného, Matěj z Janova, Jan Milíč z Kroměříže, Jeroným Pražský, Petr Chelčický). Další velkou osobností pedagogiky a vzdělávání byl Jan Amos Komenský. U něho také nacházíme první zmínku o školství jako takovém: \"Řádný chod školství má zajišťovat promyšlená organizace práce, podrobná evidence a důsledná inspekce škol\" a o jeho organizaci tak jak ji dnes známe. Komenský prosazoval přirozenost, názornost a rozvoj osobnosti žáka. Je převratnou osobností ve školství, pedagogice i výchově a vzdělávání. Dále se již historický vývoj školství v jednotlivých zemích vyvíjí samostatně a individuálně. Viz školství v ČR.\n\n"}
{"id": "1386726", "url": "https://cs.wikipedia.org/wiki?curid=1386726", "title": "Oxana Zbrožeková", "text": "Oxana Zbrožeková\n\nOxana Zbrožeková (; * 12. ledna 1978) je bývalá ruská atletka, halová mistryně Evropy v běhu na 800 metrů.\n\nTřikrát startovala na evropském halovém šampionátu. V roce 2005 nepostoupila do finále běhu na 800 metrů, o dva roky později se ale stala halovou mistryní Evropy v této disciplíně a v roce 2009 vybojovala stříbrnou medaili.\n"}
{"id": "1386730", "url": "https://cs.wikipedia.org/wiki?curid=1386730", "title": "Giuseppe Petrocchi", "text": "Giuseppe Petrocchi\n\nGiuseppe Petrocchi (* 19. srpna 1948 Ascoli Piceno, Itálie) je italský římskokatolický kněz, od roku 2013 biskup arcidiecéze aquilské.\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n\n"}
{"id": "1386732", "url": "https://cs.wikipedia.org/wiki?curid=1386732", "title": "Svitlana Tužylinová", "text": "Svitlana Tužylinová\n\nSvitlana Tužylinová, provdaná Šestovová ( Світлана Тужиліна, \"Svitlana Tužylina\", Светлана Тужилина, \"Světlana Tužilina\", provdaná Шестова, \"Šestova\"; * 23. února 1982 Makejevka, nyní Makijivka), je bývalá ukrajinská reprezentantka ve sportovním lezení a mistryně Ukrajiny. Její disciplíny byly lezení na rychlost a bouldering.\n\n\n"}
{"id": "1386733", "url": "https://cs.wikipedia.org/wiki?curid=1386733", "title": "Miroslava Holzäpflová", "text": "Miroslava Holzäpflová\n\nMiroslava Holzäpflová (* 20. října 1991, Dvůr Králové nad Labem, pseudonymem Marry Queen, Miela, Miela A, Terry Fine, Agata) je česká pornoherečka. \n\nNarodila se 20. října 1991 ve Dvoře Králové nad Labem. Svou kariéru začala v 18 letech se svým tehdejším přítelem Mad Maxem. Je známá pod pseudonymy Marry Queen a dalšími, Marry Queen natočila větší počet videí s mnoho muži (např. Tom, Karel, Mad Max, aj.). Nebrání se lesbickým scénám a miluje anální sex. V roce 2014 se vdala.\n\n"}
{"id": "1386736", "url": "https://cs.wikipedia.org/wiki?curid=1386736", "title": "Larisa Čžao", "text": "Larisa Čžao\n\nLarisa Čžao () je bývalá ruská atletka, halová mistryně Evropy v běhu na 800 metrů.\n\nNejúspěšnější sezónou byl pro ni rok 2005. Stala se halovou mistryní Evropy v běhu na 800 metrů, na světovém šampionátu skončila v této disciplíně šestá. Rovněž její osobní rekord 1:57,33 pochází z července tohoto roku.\n"}
{"id": "1386742", "url": "https://cs.wikipedia.org/wiki?curid=1386742", "title": "Kinedryl", "text": "Kinedryl\n\nKinedryl je lék používaný k potlačení kinetózy, tedy jako antiemetikum. Vyrábí se v ČR a Československu od roku 1969.\n\nKinedryl je ve formě bílých kulatých tablet se čtvrtícími rýhami.\n\nÚčinnou látkou je moxastin-teoklát (sůl, příp. adiční sloučenina (kokrystal) moxastinu a 8-chlortheofylinu) a kofeinu. Tableta kinedrylu obsahuje 25 mg moxastin-teoklátu a 30 mg kofeinu.\n\nMoxastin teoklát je H antihistaminikum, má však také sedativní a anxiolytické účinky. Proti nim působí přítomný kofein a také theofylinu podobný 8-chlortheofylin.\n\n"}
{"id": "1386749", "url": "https://cs.wikipedia.org/wiki?curid=1386749", "title": "Klavírka", "text": "Klavírka\n\nKlavírka je zaniklá usedlost v Praze 5-Smíchově, která stála na rohu ulic Na Václavce a U Mrázovky.\n\nMalá usedlost na půdorysu písmene L stála západně od Václavky. Nejstarší záznam o její existenci je z roku 1784. Roku 1840 byla v majetku rodiny Doubků, koncem 19. století ji vlastnil Edvard rytíř Doubek, majitel několika sousedních usedlostí.\n\nNázev patrně souvisí s „klavírem“ - nástrojem, který používali soukeníci a postřihovači. Jednalo se o železné hřeby k natahování sukna.\n\nUsedlost zanikla na přelomu 19. a 20. století, její číslo popisné převzala nová vila s názvem Na Klavírce.\n\n\n"}
{"id": "1386750", "url": "https://cs.wikipedia.org/wiki?curid=1386750", "title": "Šubertka", "text": "Šubertka\n\nŠubertka \"(Šoberka, Šobrtka)\" je zaniklá usedlost v Praze 5-Smíchově, která stála na rohu ulic U Blaženky a Nad Bertramkou.\n\nUsedlost tvořily tři menší budovy – jedna obytná a dvě hospodářské. Roku 1704 ji měl v držení malostranský chirurg Ferdinand Schober von Hohenfurt. Koncem 19. století vlastnil usedlost Adolf Popelka. Po roce 1911 byla zbořena.\n\nOd 70. let 19. století stojí jižně od usedlosti na jejích pozemcích vila Blaženka.\n\n\n\n"}
{"id": "1386751", "url": "https://cs.wikipedia.org/wiki?curid=1386751", "title": "Marie Mullerová", "text": "Marie Mullerová\n\nMarie Mullerová (* 29. července 1985 Filderstadt) je bývalá německá zápasnice – judistka, která od roku 2007 reprezentovala Lucembursko.\n\nS judem začínala v 7 letech v Stuttgartu. Vrcholově se připravovala v Esslingenu pod vedením Ralfa Heilera. Po vážném zranění kolene v roce 2006 od roku 2007 reprezentovala z pragmatických důvodů Lucembursko. Startovala v pololehké váze do 52 kg a nadále se připravovala v Německu. V roce 2008 dostala pozvánku od tripartitní komise k účasti na olympijských hrách v Pekingu jako zástupkyně malého státu. V Pekingu nestačila v úvodním kole na Alžířanku Soraju Haddadovou.\n\nV roce 2012 obsadila evropskou kontinentální kvótu pro účast na olympijských hrách v Londýně. Na olympijské hry se připravila velmi dobře a turnajový los jí v prvních kolech přál hratelné soupeřky. Ve čtvrtfinále protaktizovala zápas s kubánskou favoritkou Yanet Bermoyovou a v boji o třetí místo nastoupila proti Italce Rosalbě Forcinitiové. Zápas skončil po prodloužení nerozhodně s jednou penalizací na její straně, která nakonec přiměla rozhodčí zvednout praporky pro její soupeřku. Obsadila 5. místo.\n\nV roce 2015 utrpěla v přípravě na mistrovství světa v Astaně zranění ramene. Na podzim se podrobila operaci a přišla o příležitost startovat na olympijských hrách v Riu v roce 2016.\n\n\n\n"}
{"id": "1386753", "url": "https://cs.wikipedia.org/wiki?curid=1386753", "title": "Provaznice", "text": "Provaznice\n\nProvaznice \"(Spürseilerisch)\" je zaniklá usedlost v Praze 5-Smíchově v ulici Na Provaznici.\n\nVinice a hospodářská usedlost stála v těchto místech ještě před rokem 1661, kdy ji koupil provazník Jan Špira. Roku 1840 ji měl v držení Karel Dittrich, majitel nedaleké Cihlářky a Popelky. V 80. letech 19. století ji vlastnili Matouš Fučík a Josef Malina.\n\nDvůr tvořily obytná budova a budovy hospodářské, postavené na půdorysu písmene F.\n\nUsedlost byla zbořena ve 30. letech 20. století a na jejím místě byl postaven činžovní dům.\n\n\n"}
{"id": "1386768", "url": "https://cs.wikipedia.org/wiki?curid=1386768", "title": "Here to Hear", "text": "Here to Hear\n\nHere to Hear je patnáctým studiovým albem rockové skupiny Wishbone Ash. Předchozí album z roku 1987 \"Nouveau Calls\" bylo celé instrumentální a \"Here to Hear\" se vzynačuje tím, že je prvním zpívaným studiovým albem od alba \"Wishbone Four\" z roku 1973, kde účinkuje původní sestava. Je též významné tím, že je posledním albem dlouholetého bubeníka Steve Uptona a posledním společným albem všech původních členů.\n\n\n\n\n\n\nhttp://wishboneash.com/\n"}
{"id": "1386772", "url": "https://cs.wikipedia.org/wiki?curid=1386772", "title": "Mistrovství Československa jednotlivců na klasické ploché dráze 1985", "text": "Mistrovství Československa jednotlivců na klasické ploché dráze 1985\n\nMistrovství Československa jednotlivců na klasické ploché dráze 1985 bylo tvořeno 6 závody.\n\n\n"}
{"id": "1386776", "url": "https://cs.wikipedia.org/wiki?curid=1386776", "title": "Supita Tita", "text": "Supita Tita\n\nSupita Tita (* 1987 Subang, Západní Jáva) je reprezentantka Indonésie ve sportovním lezení, mistryně Asie v lezení na rychlost.\n\n\n"}
{"id": "1386777", "url": "https://cs.wikipedia.org/wiki?curid=1386777", "title": "Ladislav Hradecký", "text": "Ladislav Hradecký\n\nLadislav Hradecký (* 9. dubna 1957) je bývalý československý motocyklový závodník, reprezentant v ploché dráze. \n\nV Mistrovství Československa jednotlivců startoval v letech 1979-1988, nejlépe skončil na 9. místě. V Mistrovství Československa dvojic skončil v roce 1979 na 3. místě. V letech 1979-1986 startoval v kvalifikačních závodech mistrovství světa jednotlivců, nejlépe skončil v roce 1980 na 15. místě v kontinentálním polofinále. V roce 1978 skončil na 8. místě v polofinále mistrovství světa juniorů. Závodil za Rudou hvězdu Praha, AMK Slaný a v roce 1980 v britské profesionální lize za tým Birmingham Brummies. V roce 1978 vyhrál při Zlaté přilbě v Pardubicích juniorský závod o Zlatou stuhu.\n\n\n"}
{"id": "1386779", "url": "https://cs.wikipedia.org/wiki?curid=1386779", "title": "Expedice USS Tanager", "text": "Expedice USS Tanager\n\nTanagerská expedice je označení pro pět biologických průzkumů severozápadních Havajských ostrovů prováděných úřady Bureau of Biological Survey a Bishop Museum za pomoci amerického námořnictva. Čtyři expedice probíhaly mezi dubnem a srpnem roku 1923, poslední v červenci 1924. Pod vedením velitele LCDR Samuela Wildera Kinga a vedoucího týmu vědců Alexandera Wetmorea na minolovce USS Tanager (AM-5) členové výpravy zkoumali přírodu ostrovů a jejich geologii. Mezi výzkumníky patřil například archeolog Kenneth Emory a herpetolog Chapman Grant.\n\nExpedice byla původně vypravena s cílem vyhubit králíky na ostrově Laysan, kteří sem byli introdukováni roku 1902. Od té doby zničili vegetaci na ostrově, což vedlo k vyhynutí některých zde žijících endemických druhů. První expedice vyplula z Honolulu 4. dubna 1923 a vrátila se 4. května téhož roku. Navštívila Laysan, atoly Midway, Pearl a Hermes a Kure. Posádka lodi byla svědkem vyhynutí šatovníka \"Himatione fraithii\", kterého sledovala. Ostrov zasáhla bouře a po ní členové expedice došli k závěru, že poslední tři šatovníci uhynuli.\n\nDruhá expedice vyplula z Honolulu 10. května, navštívila Laysan, Pearl a Hermes a French Frigate Shoals.\n\nTřetí expedice opustila Honolulu 9. června. Loď dorazila ke břehům ostrova Nihoa 10. června, kde se vylodilo na deset dní několik vědců a zbytek týmu se přesunul druhý den na ostrov Necker. Oba týmy spolu navzájem komunikovaly pomocí rádia. Botanik Edward Leonard Caum objevil na Nihoa první exemplář laskavce \"Amaranthus brownii\", Wetmore objevil poddruh rákosníka laysanského \"Acrocephalus familiaris kingi\", kterého pojmenoval po kapitánovi lodi. Na ostrově byly také objeveny zbytky po starověkém osídlení oblasti včetně teras či lidských ostatků. Od 22. června pak šest dní tým zkoumal French Frigate Shoals a dokončil kompletní průzkum tohoto atolu. Do Honolulu se loď vrátila na začátku července.\n\nČtvrtou expedici tvořily dva týmy. První opustil Honolulu 7. července na lodi USS Whippoorwill (AM-35) a mířil k ostrovům Wake a Johnston. Za pomoci plovákového letounu Douglas DT byly provedeny letecké průzkumy a mapovací lety ostrova Johnston. Tanager (AM-5) opustil Honolulu 16. července a připojil se k první lodi. Od 27. července do 5. srpna společně expedice zkoumala atol Wake, určila jeho polohu a popsala několik zdejších ostrovů.\n\nPátá expedice z roku 1924 mířila na Neckerův ostrov a ostrov Nihoa, kde archeolog Kenneth P. Emory prozkoumal na 60 míst a popsal shromážděné nálezy.\n"}
{"id": "1386780", "url": "https://cs.wikipedia.org/wiki?curid=1386780", "title": "Ochranný přístav České Vrbné", "text": "Ochranný přístav České Vrbné\n\nOchranný přístav České Vrbné, nebo také \"Marina České Vrbné\", je veřejný říční přístav na Vltavě na říčním kilometru 233,30. Leží na katastrálním území obce České Budějovice, v místní části České Vrbné, od jehož centra je ve vzdálenosti 600 m severovýchodně. Přístav sousedí s Vodáckým areálem Lídy Polesné a leží cca 200 metrů nad zdymadlem České Vrbné.\n\nPřístav byl vybudován v období podzim 2009 až duben 2011. Správcem a provozovatelem je Povodí Vltavy.\n\nPřístav slouží pro bezpečné stání plavidel na Vltavské vodní cestě. Je navržen pro stání 27 malých plavidel (13 plavidel délky do délky 12 m a 14 plavidel do délky 9 m) a 2 stání osobní lodi. Přístav zabezpečuje ochranu za vysokých vodních stavů i kotvení mimo plavební sezonu.\n\nPřístav umožňuje také spouštění a vytahování lodí na souš pomocí skluzu a jeřábu s nosností 10 tun a nabízí servis pro lodě i posádky. Nad vjezdem do přístaviště stojí unikátní zvedací most, který umožňuje vjezd lodí až do výšky 5,25 m.\n\n\n"}
{"id": "1386781", "url": "https://cs.wikipedia.org/wiki?curid=1386781", "title": "Hans Vredeman de Vries", "text": "Hans Vredeman de Vries\n\nHans Vredeman de Vries (1527 Leeuwarden – 1606/1609 Hamburk nebo Amsterdam), svými současníky nazývaný „vlámský Vitruvius“, byl významný renesanční malíř a grafik, designér, inženýr a architekt palácových budov a zahrad. Jako malíř dobové architektury, využívající možnosti perspektivy, ovlivnil evropské malíře a architekty na sever od Alp. Své teoretické závěry shrnul v knize \"Perspektiva\" (1604) vydané Hendrickem Hondiem v Haagu.\nHans Vredeman de Vries se narodil ve Frísku, které bylo v té době součástí Španělského Nizozemí. Z rodného Leeuwardenu odešel do Amsterdamu (1546), kde vstoupil do dílny Reyera Erritsze. V roce 1549 odtud odešel za svým bratrem Sebastiánem do Mechelen, kde pracoval především na svatebních dekoracích pro Karla V. a Filipa II. Španělského. Přestože se v tomto městě narodil jeho nejstarší syn Salomon (1556–1604), později rovněž malíř, přestěhoval se do Antverp, kde získal pozici architekta a stavitele městského opevnění. V Antverpách se narodil jeho druhý syn Paul (1567–1617), který později s otcem maloval v různých městech Evropy. Avšak po okupaci Antverp španělským vojskem (1585) Hans Vredeman de Vries město opustil, neboť byl nekatolického vyznání. Na pozvání Julia, vévody Brunšvicko-Lüneburského, připravil projekt opevnění saského města Wolfenbüttelu. Po vévodově smrti (1589) byl však projekt předčasně ukončen. Tehdy začala umělecká dráha Hanse Vredemana de Vries jako emigranta, kdy přecházel za prací z místa na místo. Ze Saska odešel do Hamburku, odtud do Gdaňska (1592), aby v roce 1596 přijal pozvání císaře Rudolfa II. k výzdobě interiérů Pražského hradu. Hans Vredeman se synem Paulem ale již o 3 roky později Prahu opustili a odešli do Amsterdamu (1600). V roce 1604 se neúspěšně ucházel o místo profesora na katedře architektury a perspektivy Leidenské univerzity. Další osudy Hanse Vredemana jsou nejasné, ale protože jeho syn Paul přebíral dědictví po otci v Hamburku, předpokládá se, že Hans Vredeman de Vries v tomto městě zemřel někdy mezi roky 1606 a 1609.\n\nHans Vredeman de Vries je znám jako autor knih věnovaných nejen ornamentu (1565) a designu (1583), ale především jako autor knihy o perspektivě v architektuře (1604), která našla místo nejen v knihovnách studentů a architektů, ale i v knihovně génia té doby, Petra Paula Rubense.\n\nMalba zobrazující architekturu je žánrovou malbou zaměřující se na vnější podobu staveb a jejich interiérů. Jejím prvním významným představitelem byl Hans Vredeman de Vries. Pokračovali v ní i oba jeho synové, Salomon a Paul, ale i Vredemanův současník, Hendrick van Steenwyck starší (1550–1603).\n\nVredemanova tvorba se těšila velké popularitě, což dokládá i její napodobování jeho současníky. Byl prvním, kdo doplnil dekorace jednotlivých částí sloupů různých stavebních slohů vybroušenými kameny s cílem přetvořit původní klasické architektonické články a přitom respektovat povahu příslušného stavebního slohu. Dokladem může být pancéřové zavíjení kamenů do dórských sloupů. Došel tak daleko, že spojoval sloupové typy s šesti etapami lidského života.\n\nKromě knih o fantaskní architektuře budov a zahrad se však dochovalo jen málo z Vredemanovy vlastní malířské tvorby. Část obrazů vznikla především za spoluúčasti syna Paula nebo Hendricka Aertse (1565/75–1603), zatímco jiní malíři, včetně Dircka de Quade van Ravesteyn (1565/70–1620), Hanse von Aachena (1552/56–1615) či Bartholomea Sprangera (1546–1611) na Vredemanových architektonických obrazech doplňovali chybějící figurální stafáž. \nJe jisté, že během pobytu v Hamburku Hans Vredeman pracoval na několika velkých objednávkách. Jednou z nich byla fresková výzdoba pohřební kaple v kostele sv. Petra, určená pro zlatníka Jacoba Morese (1540/50–1609). Jednalo se o iluzivní malbu (trompe l´oeil) použitou na fresce \"Kristus vítězící nad ďáblem a smrtí\" (1589). Po obou stranách malíř fresku doplnil dvěma karyatidami působícími dojmem dřevořezby a lampou, která vypadala jako by hořela. Dvě další Vredemanovy malby zobrazovaly novozákonní témata, \"Kristus a farizeové\" a \"Kristus vyhání penězoměnce z chrámu\", které se vyznačovaly perspektivním zpodobněním chrámového interiéru. \n\nOd roku 1592 Hans Vredeman působil v Gdaňsku jako městský architekt. Současně zde namaloval sedm obrazů dochovaných v interiéru Staroměstské radnice (dnes Muzeum historie Gdaňska). Letní místnost v budově městské rady, tzv. Červený sál, vyzdobil obrazem \"Posledního soudu\" (1594/95). V blízké budově nazvané Artušův dvůr se dochoval další Vredemanův obraz pojmenovaný \"Orfeus hrající na loutnu\" (1594). \nNa svých toulkách Evropou v roce 1596 přijel Hans Verdeman de Vries spolu se svým synem Paulem do rudolfínské Prahy. Na oltářním obraze určeném pro císaře Rudolfa II. se při jeho uzavření objevila scéna \"Zvěstování Panně Marii\" namalovaná oběma Vredemany. Figurální stafáž do obrazu domaloval Hans von Aachen. Imaginárnost jejich tvorby dokládalo obrovské plátno umístěné na stropu Španělského sálu zobrazující iluzivní klenbu umístěnou na pilířích. Vyzdobili také sál galerie nacházející se na 2. podlaží Rudolfova Chodbového stavení. Protože budování dalších prostor Pražského hradu vázlo, po třech letech oba Vredemanové Prahu opustili a odešli do Amsterdamu.\n\nBěhem pobytu ve Wolfenbüttelu Hans Vredeman de Vries namaloval čtyři kruhové kresby zvané \"Čtyři roční období\" (1589). Kresby měly být předlohou pro malbu na sklo. Dnes jsou vystaveny v muzeu Fríska (Leeuwarden). Řada jeho dalších kreseb byla podkladem pro více než 600 dobových rytin.\n\nHans Vredeman de Vries byl multitalentovaným umělcem, jehož tvorba zahrnovala architekturu paláců a zahrad, návrhy na městskou fortifikaci, ale byly to i návrhy triumfálních oblouků či dekorací interiérů, stejně jako malba nástěnných a závěsných obrazů. Jeho knihy o architektuře a perspektivě doprovázely vlastní grafické ilustrace, které měly velký vliv na umělce 16.–19. století.\n\n\n"}
{"id": "1386783", "url": "https://cs.wikipedia.org/wiki?curid=1386783", "title": "Vítězslav Lahr", "text": "Vítězslav Lahr\n\nVítězslav Lahr (* 15. července 1929, Harrachov) byl československý lyžař, sdruženář.\n\nNa VII. ZOH v Cortina d'Ampezzo 1956 skončil v severské kombinaci na 12. místě. V roce 1958 skončil na Mistrovství světa v klasickém lyžování v Lahti v severské kombinaci na 15. místě.\n\n"}
{"id": "1386784", "url": "https://cs.wikipedia.org/wiki?curid=1386784", "title": "Pandu Asmoro Galar", "text": "Pandu Asmoro Galar\n\nPandu Asmoro Galar (* 1983 Surabaja) je reprezentant Indonésie ve sportovním lezení, mistr Asie v lezení na rychlost.\n\n\n"}
{"id": "1386788", "url": "https://cs.wikipedia.org/wiki?curid=1386788", "title": "Moxastin-teoklát", "text": "Moxastin-teoklát\n\nMoxastin-teoklát je molekulární komplex či sůl moxastinu a 8-chlortheofylinu. Působí jako H antihistaminikum a anxiolytikum, používá se však zejména pro své antiemetické účinky (proti zvracení) a antivertitiginózní účinky (proti závratím, při kinetózách) v lécích jako Kinedryl a Theadryl.\n\n"}
{"id": "1386792", "url": "https://cs.wikipedia.org/wiki?curid=1386792", "title": "Vlk ostrovní", "text": "Vlk ostrovní\n\nVlk ostrovní (, ), také známý jako vlk Ezo a v Rusku jako sachalinský vlk, je zaniklý poddruh vlka obecného (\"Canis lupus\"), který kdysi obýval pobřeží severovýchodní Asie. Jeho nejbližší příbuzní byli spíše vlci Severní Ameriky než Asie. Poslední jedinci byli vyhubeni na ostrově Hokkaidó během reforem Meidži, kdy se začaly používat strychninové návnady k zabíjení dravců ohrožujících dobytek.\n\nV roce 1890 byly v britském muzeu porovnány lebky vlků japonských (\"Canis lupus hodophilax\") a vlků ostrovních. Vzorky byly zřetelně odlišné a bylo z nich patrné, že se jedná o dva různé poddruhy. Později dospěli průzkumníci na Kurilských ostrovech Iturup a Kunashir k přesvědčení, že vlci, které tam viděli, patřili k japonskému poddruhu. Poslední jedinec zemřel roku 1889 na ostrově Hokkaidó. V roce 1913 Hatta Suburō navrhl, že vlk může být příbuzný vlku mongolskému (\"Canis lupus chanco\"), ale neexistovaly žádné živé exempláře, aby provedl další analýzu. V roce 1931 popsal Kishida Kyukishi lebku z vlka zabitého v roce 1881 a prohlásil, že je to zřetelně samostatný poddruh. V roce 1935 přezkoumal Pocock jeden z exemplářů v britském muzeu, který byl získán v roce 1886, a nazval jej \"Canis lupus rex\" kvůli jeho velkým rozměrům.\n\nAnalýza jeho mitochondriální DNA ukázala, že je totožná se vzorky vlků obecných z Kanady, Aljašky a USA, což naznačuje, že předek vlka Ezo byl geneticky příbuzný s předkem severoamerických vlků. Posledního společného předka měli pravděpodobně před 3 100 lety a odhaduje se, že vlk Ezo se začal od severoamerických vlků odlišovat před 9 300 lety. Tyto odhady naznačují, že vlci Ezo kolonizovali Japonsko intenzivněji než japonští vlci z asijského kontinentu v posledním ledovcovém období. Do Japonska tito vlci dorazili pravděpodobně před 14 000 lety.\n\nStabilní izotopová analýza měří množství různých izotopů stejného prvku obsaženého ve vzorku. Když se provádí na kostře vyhynulého vzorku, informuje vědce o stravě exempláře. V roce 2017 byly datovány radiokarbony a izotopová analýza kostního kolagenu provedeny vzorky vlka Ezo. Radiokarbonové datování potvrdilo, že vlci překlenuli různá časová období, která se datovala až před 4 000 lety. Izotopová analýza ukázala, že stravovací návyky těchto vlků byly podobné modernímu \"pobřežnímu\" vlku Britské Kolumbie, přičemž obě populace byly závislé jak na mořské, tak na suchozemské kořisti.\n\nEzo je japonské slovo, které znamená \"cizinec\" a odkazuje na historickou zemi Ainu ,kterou Japonci jmenovali Ezo-chi. Rozsahem vlka Ezo byly ostrovy Hokkaido a Sachalin a také ostrovy Iturup a Kunashir východně od Hokkaido v souostroví Kuril a poloostrov Kamčatka. Poslední kus zahynul na ostrově Hokkaido v roce 1889. Bylo hlášeno, že přežil na ostrově Sachalin a snad i na Kurilových ostrovech v roce 1945, nicméně podle sovětského zoologa Vladimíra Heptnera byli na Sachalinu na začátku 20. století spatřeny exempláře sibiřského lesního vlka, kteří občas přejdou na ostrov přes úžinu Nevelskoj a neustále se usazují. Informace o přítomnosti zvířete na Kurilských ostrovech jsou často protichůdné nebo chybné. Průzkum provedený v polovině šedesátých let nenalezl vlka na žádném z ostrovů Kuril, ale našel mnoho divokých psů.\n\nStudie morfologie vlků Ezo ukázala, že měli podobnou velikost jako vlk obecný v Asii a Severní Americe. V kohoutku měl 70-80 cm. Sovětský zoolog Vladimír Heptner napsal, že vlci (zařazení pod názvem C. l. Altaicus) z Kamčatky (u které se předpokládá, že ji oblast C. l. Hattai zahrnuje) jsou stejně velcí jako C. l. lupus, se světle šedou srstí s tmavými ochrannými chlupy na zádech.\n\nAinuové uctívali vlka jako božstvo Horkew Kamuy (\"říkat bůh\"). Vlci byli obětováni při obřadech a některé komunity Ainuů, jako například v Tokaši a Hidace, měly původní mýty, které spojovaly narození Ainu se spojením bílého vlka s bohyní. Lovci Ainu nechávali vlkům část své kořisti a věřilo se, že lovci mohou sdílet smrt s vlky, pokud jim zdvořile vyčistí hrdlo. Kvůli zvláštnímu stavu vlka v kultuře Ainu bylo lovcům zakázáno zabíjet vlky šípy, jedovatými nebo střelnými zbraněmi. Ainuové nerozlišovali vlky od svých domácích psů a snažil se podporovat rysy vlků u svých psů tím, že dovolovali psům volně se procházet v oblastech obývaných vlky, aby vytvořili hybridní potomky.\n\nS nástupem reforem Meidži v roce 1868 císař Meidži oficiálně ukončil dlouhodobý izolacionismus Japonska prostřednictvím charty přísahy a snažil se modernizovat japonské zemědělství tím, že nahradí svou závislost na pěstování rýže v americkém stylem hospodaření. Ohajský farmář Edwin Dun byl najat jako vědecký poradce v roce 1873 a začal rozvíjet hospodaření na státních experimentálních farmách. Vzhledem k tomu, že rozšíření vlků předcházelo šíření koní na jihovýchodním Hokkaidu a údajně způsobovalo těžkosti lovcům jelenů z národa Ainů, vláda Meidži vyhlásila vlky za \"škodlivé živočichy\" a svěřila Dunovi dohled nad vyhubením zvířat. Dun začal svou práci na ranči Niikappu s masovou otravou, zahrnující použití strychninových návnad.\n"}
{"id": "1386796", "url": "https://cs.wikipedia.org/wiki?curid=1386796", "title": "Maria Sykoraová", "text": "Maria Sykoraová\n\nMaria Sykoraová (* 11. října 1946 Tulln an der Donau) je bývalá rakouská atletka.\n\nV roce 1969 skončila třetí v běhu na 400 metrů na mistrovství Evropy. O rok později se stala halovou mistryní Evropy v běhu na 800 metrů a byla členkou bronzové štafety Rakouska na 4x200 metrů. Na Univerziádě 1970 vyhrála běh na 400 m a byla druhá na 800 m. V roce 1971 vybojovala na evropském halovém šampionátu bronzovou medaili v běhu na 400 metrů. Při startu na mistrovství Evropy pod širým nebem ve stejné sezóně obsadila na této trati čtvrté místo. Posledním medailovým úspěchem se pro ni stalo třetí místo ve štafetě na 4x180 metrů na halovém mistrovství Evropy v Grenoblu v roce 1972. V této sezóně startovala také na olympiádě v Mnichově v bězích na 400 a 800 metrů, do finále však nepostoupila. \n\nO 12 let později v Los Angeles byla členkou rakouského házenkářského týmu, který na olympiádě obsadil šesté místo.\n\nJejí starší sestra Liese Prokopová byla mistryní Evropy v pětiboji a v letech 2004–2006 ministryní vnitra za Rakouskou lidovou stranu. \n\n"}
{"id": "1386798", "url": "https://cs.wikipedia.org/wiki?curid=1386798", "title": "Cernina", "text": "Cernina\n\nCernina (rusínsky: Цернина) je obec na Slovensku v okrese Svidník. Většina obyvatel obce mluví rusínským jazykem.\n\nZnak: V červeném štítě je ve vysokém zeleném pažitu mezi dvěma listnatými zelenými stromy kráčející stříbrný obrácený jelen ve zlaté zbroji. Znak má lovecký motiv a je z mladšího obecního pečetidla z roku 1868. Znak byl přijat obecním zastupitelstvem 27. prosince 1999 a je zapsán v Heraldickém rejstříku Slovenska pod číslem, HR: C-84/1999. Autory znaku jsou Jozef Petrovič a Kvetoslava Hanzová.\n\nVlajka obce se sestává z pěti podélných pruhů v barvách červené, žluté, bílé, žluté a zelené. Vlajka má poměr stran 2:3 a ukončena je třemi cípy.\n\n\n\nNa Černínském válečném hřbitově z první světové války se nachází 70 masových hrobů. Je v nich pohřbených 326 vojáků tarnopolského pěšího pluku 15, rakousko-uherské armády. Tarnopolský pluk zpravidla tvořily vojáci rakouské Haliče, kteří byli rusínské národnosti. S nimi byly také vojáci polského původu. Mezi pohřbenými příslušníky pluku jsou uloženy i ostatky vojáků carské ruské armády.\n\nPéčí o válečný hřbitov byla v meziválečném období 30. letech 20. století pověřená Policejní stanice v obci Rovné. Dnešní podobu pohřebiště získalo rozsáhlou rekonstrukcí v prvním desetiletí 21. století.\n\n\n\nZ obce pochází jeden z průkopníků kulturistiky na Slovensku, Juraj Pipasik.\n"}
{"id": "1386804", "url": "https://cs.wikipedia.org/wiki?curid=1386804", "title": "Mehdy Metella", "text": "Mehdy Metella\n\nMehdy Metella (* 17. července 1992 Cayenne) je francouzský plavecký reprezentant, rodák z Francouzské Guyany. Jeho starší sestra Malia Metella se rovněž věnovala plavání, je mistryní Evropy a vítězkou Středomořských her.\n\nNa Letních olympijských hrách mládeže 2010 vyhrál 100 metrů volným způsobem a byl druhý ve štafetě. Na mistrovství Evropy v plavání v krátkém bazénu 2012 získal dvě zlaté medaile ve štafetě a bronzovou na 100 metrů motýlek. S francouzskou kraulařskou štafetou vyhrál rovněž mistrovství Evropy v plavání 2014, mistrovství světa v plavání v krátkém bazénu 2014 a mistrovství světa v plavání 2015, na Letních olympijských hrách 2016 skončili Francouzi ve složení Metella, Fabien Gilot, Florent Manaudou a Jérémy Stravius na 4×100 m v. zp. druzí za Američany.\n\nV roce 2016 mu byl udělen Národní řád za zásluhy.\n\n\n"}
{"id": "1386806", "url": "https://cs.wikipedia.org/wiki?curid=1386806", "title": "Lajtnant", "text": "Lajtnant\n\nLajtnant či lejtnant apod. je v českém prostředí starší vojenská hodnost. V podobě \"Leitnant\", \"lieutenent\" ad. se objevu je jako název důstojnické vojenské hodnosti v rámci armád různých zemí. Odpovídá hodnosti poručíka, či nadporučíka.\n\nVýraz v češtině je transkripcí německého termínu \"Leitnant\", z původně francouzského výrazu \"lieutenant\" (resp. \"lieu-tenant\" – „místo-držící“, tzn. přeneseně \"náměstek\", či \"zástupce\") a do němčiny byl přejat jako \"Leutnant\", což je ekvivalent hodnosti podporučíka.\n\nHodnost se používala či dosud používá např. v ruské a sovětské armádě (a taktéž v běloruské a ukrajinské) v bulharské, v češtině odpovídá hodnosti poručíka.\n\n\"Lejtnant\" se objevuje také v názvu ruské (běloruské, ukrajinské a bulharské) generálské hodnosti – jako generál lejtnant (\"генерал-лейтенант\", doslova generálporučík, hodnost o stupeň vyšší než generálmajor a nižší než generálplukovník), a odpovídá hodnosti divizního generála.\n\nV britském Královském námořnictvu se vyskytuje hodnost \"Acting Lieutenant\", titulárně odpovídající hodnosti námořního poručíka, ale ve služební hierarchii je podřízen námořnímu poručíkovi a podporučíkovi.\n"}
{"id": "1386812", "url": "https://cs.wikipedia.org/wiki?curid=1386812", "title": "Lodní zdvihadlo Orlík", "text": "Lodní zdvihadlo Orlík\n\nLodní zdvihadlo Orlík, nebo také \"vodní lanovka Orlík\", je unikátní lodní lanovka na Vltavě na říčním kilometru 144,65. Je součástí hráze vodní nádrže Orlík a nachází se v pravé části vedle přepadu. Leží na katastrálním území obce Milešov, od jehož centra je ve vzdálenosti 3,5 km severozápadně. \n\nVodní lanovka byla vybudována spolu se stavbou hráze vodní nádrže a uvedena do provozu 22. prosince 1961, v roce 2012 pak proběhla její rekonstrukce.\n\nVozík lanové dráhy je uzpůsoben k zanoření do vody, kde na něj na obou stranách mohou veplout lodě, které jsou na něj přivázány. Při přesunu vyjede vozík s lodí z vody a lanovka překonává výškový rozdíl mimo vodu, tzn. \"na sucho\". Na konci pak vozík opět vjede do vody. Aby loď mohla bez problémů odplout, otáčí se vozík v horní části o 180°.\n\nOd roku 2019 by měla probíhat výstavba paraelního vanového lodního výtahu pro lodě o maximální délce 44m, se kterým se počítalo od projektu hráze, ale kromě vybetonování samotné dráhy nebyl nikdy dokončen.\n\nLodní výtah překonává výšku téměř 70 m, v závislosti na aktuální výši hladiny v hodní i dolní nádrži (Vodní nádrž Kamýk).\nLanová dráha je dlouhá 277 m, přičemž její nejvyšší místo je v horní části, kdy překonává korunu hráze.\n\nVozík může přepravovat malá plavidla do rozměrů 8,5 x 3 metry a hmotnosti 3,5 tuny a délka přesunu je 20 minut.\n\nLanovkové řešení je unikátní jak v rámci Česka tak celé Evropy.\n\n\n"}
{"id": "1386813", "url": "https://cs.wikipedia.org/wiki?curid=1386813", "title": "Východočeský krajský přebor 1975/76", "text": "Východočeský krajský přebor 1975/76\n\nV soubojích Východočeského krajského přeboru 1975/76 se utkalo 14 týmů dvoukolovým systémem podzim - jaro. Tento ročník skončil v červnu 1976.\n\nZdroj: \n\nPoznámky:\n\n"}
{"id": "1386814", "url": "https://cs.wikipedia.org/wiki?curid=1386814", "title": "Robert Mistrík", "text": "Robert Mistrík\n\nRobert Mistrík (* 13. srpen 1966, Banská Bystrica) je slovenský chemik, vědec, podnikatel a politik, který kandidoval na prezidenta Slovenské republiky.\n\nRobert Mistrík se narodil 13. srpna 1966 v Banské Bystrici, kde prožil své dětství. Maturoval na Gymnáziu Jozefa Gregora Tajovského v Banské Bystrici a v roce 1991 absolvoval Chemicko-technologickou fakultu Slovenské vysoké školy technické v Bratislavě, obor analytická chemie. Po úspěšném doktorském studiu na vídeňské univerzitě v Rakousku mu byl v roce 1994 udělen akademický titul Dr. (PhD.). Ve vědecké práci pokračoval jako hostující vědec na National Institute of Standards and Technology (NIST), Gaithersburg, MD, USA.\n\nMistrík v roce 1998 založil technologickou firmu HighChem, působící v oblasti hmotnostní spektrometrie, metabolomika a chemických analýz, kterou dodnes vede. Působil jako člen vědecké řídící komise v konsorciu METAcancer zaměřeného na hledání biomarkerů rakoviny prsu. Je autorem patentu k identifikaci malých molekul včetně nových diagnostických markerů zákeřných chorob a původním autorem softwaru Mass Frontier, který se používá ve více než 2000 vědecko-výzkumných a průmyslových laboratořích na celém světě. Vede vývoj cloudové databáze spektrálních stromů s názvem mzCloud, umožňující identifikaci lidských metabolitů léčiv, dopingových látek , environmentálních kontaminantů, drog a omamných látek.\n\nV roce 2009 se stal laureátem vědecké ceny \"Hlava roku\" za nejvýznamnější inovaci. V roce 2012 byl zvolen a v roce 2014 znovuzvolen členy mezinárodní Metabolomics Society za jednoho z ředitelů.\n\nJe spoluautorem metody prohledávání hmotnostních spekter přes Google, která byla publikována v Nature Biotechnology, v jednom z nejvýznamnějších vědeckých časopisů. Byl to počin, který se podařil vědci ze slovenské instituce po 14 letech.\n\nPřednášel na mnoha vědeckých konferencích a sympoziích po celém světě a je autorem komentářů v Deníku N a na portálu aktuality.sk.\n\nV roce 2009 spoluzakládal politickou stranu Sloboda a Solidarita, jejímž členem byl do roku 2012.\n\nJako jeden z mála vědců se v létě 2017 otevřeně postavil proti skandálním praktikám přidělování eurofondů Ministerstvem školství v objemu 600 milionů eur a kritiku i veřejně adresoval odpovědným osobám a institucím. Následné výsledky kontroly NKÚ potvrdily závažné zjištění, na které Mistrík poukazoval. V roce 2017 veřejně vystoupil proti působení organizovaných skupin ve strukturálních fondech EU a upozornil, že peníze se nedostávají těm, kteří dělají skutečný výzkum a posouvají Slovensko dopředu, ale skupinám, které nazval „eurofondová mafie“.\n\nV roce 2017 byl Robert Mistrík jedním z členů mezinárodního odborného týmu, který vyvrátil podezření z dopingu Matěje Tótha, olympijského vítěze a nejlepšího slovenského sportovce za rok 2016. Mistrík vedl i domácí veřejnou prezentaci odborných argumentů prokazující nevinu Matěje Tótha, který byl zbaven všech podezření a očištěný Slovenský atletickým svazem a následně i mezinárodní atletickou federací IAAF.\n\n15. května 2018 oznámil svoji kandidaturu na prezidenta Slovenské republiky v roce 2019, 26. února 2019 se kandidatury vzdal a vyzval k podpoře Zuzany Čaputové.\n\n\n"}
{"id": "1386815", "url": "https://cs.wikipedia.org/wiki?curid=1386815", "title": "Zamaslina", "text": "Zamaslina\n\nZamaslina je vesnice v opčině Ston v Chorvatsku, v Dubrovnicko-neretvanské župě. V roce 2011 zde žilo 79 obyvatel.\n\nDo roku 2011 byla součástí vesnice Zaton Doli a opčiny Dubrovník.\n\nVesnicí prochází silnice D414. Nachází se mezi vesnicemi Mali Ston a Zaton Doli.\n\n"}
{"id": "1386819", "url": "https://cs.wikipedia.org/wiki?curid=1386819", "title": "Jan Antonín II. Lexa von Aehrenthal", "text": "Jan Antonín II. Lexa von Aehrenthal\n\nJan Baptista Antonín Lexa von Aehrenthal (1777 Praha – 17. října 1845, Praha) byl c.k. tajný rada pomolog a od roku 1828 svobodný pán.\n\nJeho otec byl Jan Antonín Lexa (nar. pravděpodobně v Kralovicích 1733 – 4. února 1824), který měl dceru Janu Nepomucenu a syny Aloise Adalberta Lexu a Jana Baptista Antonína Lexu (Jan Antonín II.)\n\nNarodil se v Praze a zde navštěvoval gymnázium a po jeho ukončení studoval práva. Působil ve státní službě a v letech 1828–1830 byl viceprezident zemského soudu. U apelačního soudu vykonával také funci viceprezidenta (1830–1844). Vedle státní služby se věnoval správě majetku a ovocnářství.\n\n\n"}
{"id": "1386821", "url": "https://cs.wikipedia.org/wiki?curid=1386821", "title": "Kawasaki KH-4", "text": "Kawasaki KH-4\n\nKawasaki KH-4 byl lehký užitkový vrtulník vyvinutý v 60. letech v Japonsku na základě amerického typu Bell 47, který společnost Kawasaki licenčně vyráběla od roku 1952. Nejviditelnějším rozdílem mezi KH-4 a jeho předchůdcem byla nová zvětšená kabina. Ta byla plně uzavřena (ačkoliv její dveře bylo možno demontovat) a poskytovala prostor pro přepravu tří cestujících sedících vedle sebe na lavici za sedadlem pilota. \n\nVrtulník také měl nový systém kontroly řízení, upravené přístrojové vybavení a zvětšenou zásobu paliva. Bylo vyrobeno celkem 211 kusů, včetně 4 vzniklých přestavbou z vrtulníků Bell 47G. Velká většina z nich byla provozována soukromými uživateli, ačkoliv několik kusů bylo zakoupeno ozbrojenými silami Japonska a Thajska.\n\n\nÚdaje podle\n\n\n"}
{"id": "1386824", "url": "https://cs.wikipedia.org/wiki?curid=1386824", "title": "Honda CB 1000R", "text": "Honda CB 1000R\n\nHonda CB 1000R je typ naked motocyklu firmy Honda, vyráběný od roku 2008. Předchůdcem je Honda CB-900F Hornet a Honda CB 1000.\n\nDesignově vychází z Hornetu 600 model 2007, motor je z modelu Honda CBR 1000RR se sníženým výkonem. U motocyklu je využita centralizace hmot. Zadní kolo je uloženo letmo.\n\n\n\n"}
{"id": "1386825", "url": "https://cs.wikipedia.org/wiki?curid=1386825", "title": "Školství v České republice", "text": "Školství v České republice\n\nŠkolství v České republice je součást celkového vzdělávacího systému dnes označovaná jako jedna ze sfér sociálních služeb. Pochází z latinského slova educationem. Zahrnuje školy, školská zařízení a lidské zdroje jako subjekt i produkt školství, jakož i legislativní rámec upravující poskytování vzdělávání a služeb. Soustavu škol tvoří mateřské školy, základní školy, střední školy, gymnázia, střední odborné školy a střední odborná učiliště, nižší stupeň konzervatoře, jazykové školy s právem jazykové zkoušky a základní umělecké školy, dále školy terciární: vyšší odborné školy, vysoké školy a univerzity. Soustavu školských zařízení tvoří: školská zařízení pro další vzdělávání pedagogických pracovníků, školská zařízení pro zájmové a další vzdělávání, výchovná a ubytovací zařízení pro výkon ústavní a ochranné výchovy a pro preventivně výchovnou péči. Celoživotní učení a kompetence k učení, „naučit se učit“, jsou předpokladem pro zvládání životních i pracovních situací. Školství vymezuje školský zákon, který je základním právním dokumentem nejvyšší úrovně, schválený oběma sněmovnami PČR a podepsaný prezidentem republiky, vztahující se k předškolnímu, základnímu, střednímu a jinému vzdělávání, vyjma terciárního (ISCED 3-3). Stanovuje podmínky, za nichž se vzdělávání uskutečňuje, vymezuje práva a povinnosti fyzických a právnických osob zúčastněných na vzdělávání a stanovuje působnost orgánů vykonávajících státní správu a samosprávu ve vzdělávání. Historií českého školství se zabýval Otakar Kádner, který sepsal dva obsáhlé spisy k tomuto tématu.\n\nČeské školství je rozděleno na čtyři stupně vzdělávání. Základní vzdělání patří do vzdělání povinného, další navazující vzdělávání je již nepovinné. Slepou kolejí českého vzdělávacího systému je vyšší odborné vzdělání, na které již není možné navázat dalším vyšším navazujícím studiem.\n\n\nForma vzdělávání se dělí podle způsobu docházení do školského zařízení. Prezenční forma studia je většinou realizována žáky do 26 let, kteří docházejí každý den do vzdělávacího zařízení. Pro možnost doplnění vzdělání v průběhu života po skončení školní docházky české školství nabízí možnost individuálního studijního plánu (ten je vhodný také pro osoby se zdravotním nebo jiným znevýhodněním, osoby nadprůměrně talentované nebo třeba sportovce), dálkového studia a studia kombinovaného - kombinace dálkového studia a prezenčního studia kdy žák dochází v pravidelných intervalech do vzdělávacího zařízení a ostatní studijní povinnosti plní dle domluveného harmonogramu.\n\n\nKvalifikace a ostatní kompetence pracovníků ve školství je definován ve školském zákoně. Pedagogický pracovník svěřenou osobu nejenom vzdělává, ale také vychovává a ovlivňuje zásadním způsobem její celostní vývoj. Proto je nezbytně nutné, aby takový pracovník byl nejenom vzdělaný a bezúhonný, ale také je důležité jeho osobnostní vybavení a kompetence. Pedagogičtí pracovníci mají povinnost dalšího akreditovaného vzdělávání v rozsahu 24 hodin za rok.\n\n\nTak jako jiné oblasti i školství prochází neustálým a poměrně dynamickým vývojem. Legislativní rámec upravuje školský zákon, samostatný zákon o vysokém školství a dále vyhlášky, předpisy, nařízení a jejich průběžné novelizace a úpravy.\n\n\nSystém vzdělávání je jedním ze základních pojmů pedagogiky a vzdělávací politiky. Systém školství zahrnuje legislativu a orgány, které se na jeho chodu, organizaci, řízení a kontrole podílejí. Týká se všech stupňů vzdělávání a všech způsobů zřizování a financování.\n\n\n\n\n\n\n\nVzdělávací soustavu tvoří školy a školská zařízení podle § 7 zákona č. 561/2004 Sb., školský zákon. Podmínkou výkonu činnosti školy nebo školského zařízení je zápis do školského rejstříku.\n\n\n\n\nMají 2 stupně (1.–5. třída, 6.–9. třída).\n\nPovinná školní docházka je zahájena rozhodnutím o přijetí dítěte do základního vzdělávání rozhodnutím ředitele školy.\n\nSoustava škol poskytující středoškolské vzdělávání. Tvoří ji gymnázia, střední odborné školy a střední odborná učiliště. Střední školství je silně diferencované podle oborů.\n\n\n\nStřední škola trvá 4 roky – maturitní zkouška – maturitní vysvědčení. Lze ji studovat denní, dálkovou nebo individuální formou .\n\nPoskytují vyšší odborné vzdělávání. Navazuje na středoškolské studium. Připravuje pro kvalifikovaný výkon náročných odborných činností.\n\nStudium trvá 2 až 3 roky a je ukončeno absolutoriem s titulem Dis. Lze ji studovat denní, dálkovou nebo individuální formou .\n\nSouhrnné označení pro různé typy vzdělávacích zařízení terciárního stupně vzdělávání. Podle českého zákona o vysokých školách jsou vysoké školy definovány jako vrcholná centra vzdělanosti, nezávislého poznání a tvůrčí činnosti. Mají klíčovou úlohu ve vědeckém, kulturním, sociálním a ekonomickém rozvoji společnosti.\n\nPoskytují převážně bakalářské, magisterské a doktorské studium. Lze ji studovat denní, dálkovou nebo individuální formou.\n\nDruhy školských zařízení pro další vzdělávání pedagogických pracovníků, školská poradenská zařízení, školská zařízení pro zájmové vzdělávání, školská účelová zařízení, školská výchovná a ubytovací zařízení, zařízení školního stravování, školská zařízení pro výkon ústavní nebo ochranné výchovy, školská zařízení pro preventivně výchovnou péči.\n\nTak jako ostatní oblasti i školství má své zásady, kterými se řídí a které jsou legislativně zakotveny. Týkají se všech oblastí školství a vzdělávání.\n\n\nNárodní vzdělávací program\n\nVypracovává ministerstvo školství, mládeže a tělovýchovy. Musí být schválen vládou a poté ještě Parlamentem ČR, aby vstoupil v platnost. Je východiskem pro zpracování rámcových vzdělávacích programů(nadřízenost). Upravuje ho školský zákon, ve kterém jsou uvedeny rozpracované cíle vzdělávání, vymezuje oblasti vzdělávání, vymezuje obsah vzdělávání a je zpracováván pro všechny školy na území ČR.\n\nRámcové vzdělávací programy\n\nVycházejí z národního vzdělávacího programu. Jsou závazné pro školní vzdělávací programy. Zpracovává je ministerstvo školství, mládeže a tělovýchovy a konzultuje to s ostatními ministerstvy.\nJsou zpracovávány pro jednotlivé obory vzdělávání. Zahrnují – obsah, rozsah vzdělávání, pravidla pro průběh vzdělávání, pravidla pro ukončení vzdělání. Jsou závazné pro tvorbu učebnic.\n\nŠkolní vzdělávací programy\n\nUpravují vzdělávání pro konkrétní školy a dále pro jednotlivé předměty (skupiny předmětů). Jsou zpracovávány ředitelem školy. Vycházejí z rámcových vzdělávacích programů. Učí se podle tematických plánů.\n\nPodle učitelů na druhém stupni ZŠ se žáci neučí matematiku, protože nejsou ochotni myslet a vynaložit úsilí. Při konfliktech mají rodiče tendenci se svých potomků vždy zastat, mnoho z nich i s pomocí právníka. Někteří žáci, kteří dojíždějí, musí vstávat velmi brzo, a pak usínají při výuce. Ministr školství Marcel Chládek proto prosazoval zahájení vyučování až od devíti hodin, což ale uskutečňuje pouze několik škol. K pozdějšímu zahájení vyučování se přiklání i psychologové. Do dnešního dne se tato úprava nedočkala plošné aplikace a stále se vedou diskuze na všech úrovních.\n\nNa středních školách vzhledem k nedostatku hodin nejsou učitelé schopni se žáky rozebírat aktuální společenské problémy, žáci pak mají informace především z médií a vytržené z kontextu.\n\n"}
{"id": "1386843", "url": "https://cs.wikipedia.org/wiki?curid=1386843", "title": "Franz Thomé", "text": "Franz Thomé\n\nFranz Thomé (21. listopadu 1807 ve Vídni – 22. května 1872 v Praze) byl rakouský herec, režisér a divadelní ředitel.\n\nFranz Thomé byl syn ruského diplomata ve Vídni, knížete Andreje Kirilloviče Razumovského. Po smrti otce se s matkou přestěhovali do Drážďan, kde vystudoval gymnázium. Když se jeho matka podruhé provdala, vrátila se rodina zpět do Vídně. Tam jako 17letý nastoupil svou divadelní dráhu. První herecké angažmá jako \"mladý milovník\" dostal u Schumannovy společnosti ve Vídni, další v Mohuči a v Paříži, kde ale společnost, do které patřil, zkrachovala. Od roku 1837 hrál nejprve v Pešti a pak v Norimberku. Krátce nato převzal ředitelství divadla v Lublani, které bylo tehdy spojeno s divadlem v Terstu. V roce 1847 jej hrabě Skarbek angažoval jako uměleckého ředitele nového divadla ve Lvově, avšak již roku 1848 se vrátil do spojených divadel Lublaň, Terst a Klagenfurt. Roku 1850 převzal vedení zemského stavovského divadla ve Štyrském Hradci. Okřídlená věta tohoto času - založená na jím požadovaném vynikajícím jevištním obrazu - zněla:\nOd 22. března 1853 až do roku 1858 byl ředitelem divadla v Rize. Od roku 1859 řídil - nejdříve společně s Johannem Augustem Stögerem – pražské Stavovské divadlo. Když se s ním ale 1860 v důsledku finančních neshod znepřátelil, řídil divadlo až do roku 1864 sám. Do svého souboru přizval z vídeňského Burgtheatru slavné umělce, jako byl Konrad Adolf Hallenstein, Franz Innozenz Nachbaur či Eduard Bachmann. Po krátkém přerušení pak divadlo řídil v letech 1865 až 1866, předtím, než bylo uzavřeno kvůli vpádu Prusů. Jeho zásluhou a na jeho náklady bylo roku 1859 postaveno Novoměstské divadlo. V něm uváděl kromě německého repertoáru také české kusy, přátelil se s Václavem Klimentem Klicperou, pro českou činohru angažoval herce a ředitele Pavla Švandu st. ze Semčic a jako kapelníka od roku 1861 Jana Nepomuka Maýra. Od roku 1868 k tomu navíc řídil divadlo v Linci.\n\nByl dvakrát ženatý, od roku 1837 v Pešti se zpěvačkou a sboristkou Dlle. M. Baumgärtnerovou a po přestěhování do Prahy se zpěvačkou Dlle. A. Güntherovou. Z druhého manželství se narodila dcera. \n\nV pobytové přihlášce pražského policejního ředitelství z roku 1856 ovšem ženu neuvedl, jen dvě osvojené děti: dceru Olgu Steinerovou, narozenou roku 1855 v Rize a syna Franze Spenglera, rodáka z Terstu z roku 1844 .\n\nDne 10. října 1859 založil v Praze společně s některými herci a zpěváky mužskou zábavní a uměleckou společnost \"Schlaraffia\".\n\nV roce 1870 utrpěl mozkovou mrtvici, zrušil smlouvu v Linci a vrátil se do Prahy, kde roku 1872 po druhém záchvatu mrtvice zemřel.\n\n\n"}
{"id": "1386845", "url": "https://cs.wikipedia.org/wiki?curid=1386845", "title": "Dobroslava (okres Svidník)", "text": "Dobroslava (okres Svidník)\n\nDobroslava je obec na Slovensku v okrese Svidník ležící v pohoří Nízké Beskydy.\n\nObec byla založena na území panství Makovica. První písemná zmínka o obci pochází z roku 1600. Nachází se zde dřevěný barokní řeckokatolický Chrám svaté Paraskevy z roku 1705 a moderní pravoslavný chrám svatého Eliáše.\n\n"}
{"id": "1386847", "url": "https://cs.wikipedia.org/wiki?curid=1386847", "title": "Leioa", "text": "Leioa\n\nLeioa (španělsky: \"Lejona\") je obec v Baskicku na severu Španělska. Je součástí Biskajska a nachází se jižně od Getxa a Beranga, severně od Erandia. Dnes je součástí souměstí Bilbao.\n\nJejí původ začíná v roce 1526, před tím byla součástí \"anteiglesia de Erandio\". Byla to vesnice s více než 8000 lidmi, až do šedesátých let, kdy se Bilbao začalo díky pokroku rozšiřovat. Leioa zažila nárust populace v sedmdesátých letech a stala se součástí metropolitního Bilbaa.\n\n\nObec si stále zachovává svojí zemědělskou minulost a mimo centrum lze vidět spoustu tradičních baskických domů s rodinnými farmami. Universidad del País Vasco má nejvíce fakult v této obci.\n\n\nNachází se zde dvě po sobě jdoucí stanice Linky 1 metra v Bilbau, Leioa a Lamiako.\n\n"}
{"id": "1386852", "url": "https://cs.wikipedia.org/wiki?curid=1386852", "title": "Neologická synagoga", "text": "Neologická synagoga\n\nNeologická synagoga může být:\n\n"}
{"id": "1386853", "url": "https://cs.wikipedia.org/wiki?curid=1386853", "title": "Princezna Niloufer", "text": "Princezna Niloufer\n\nPrincezna Begum Sahiba Niloufer Khanum Sultana Farhat (4. ledna 1916 – 12. června 1989) byla jedna z posledních princezen v Osmanské říši. Provdala se za druhého syna posledního Nizáma v Hajdarabádu v Indii. \n\nNiloufer se narodila v paláci Göztepe v Istanbulu, když rodina její matky vládla Osmanské říši. Její otec byl Damat Moralizada Salaruddin Bey Efendi, přední člen osmanského dvora a její matka byla Adile Sultan, dcera Şehzade Mehmed Selaheddin a vnučka sultána Murada V. \n\nNa konci první světové války byla rodina zbavena vlády a Turecko bylo prohlášeno za republiku. Později, v roce 1924, museli členové dynastie posláni do exilu. Usadili se ve Francii, konkrétně ve městě Nice. Mnozí členové dynastie a sultánského dvoru, včetně rodiny Niloufer, se usadili zde. \n\nV prosinci 1931 se věku šestnácti let provdala za Moazzama Jaha, druhého syna vládnoucího nizáma v Hajdarábu. Nizámův první syn se oženil s její sestřenicí Dürrüşehvar. Po sňatku se Niloufer se odstěhovala s manželem do Indie. \n\nOd svatby uběhlo několik let, ale Niloufer stále neměla dítě. Odjela do Evropy na konzultace s doktory, protože v Indii se mnoho specialistů nenacházelo. Během této doby zemřela jedna z jejích služebných při porodu, také kvůli nedostatku lékařské péče. Porody často probíhaly doma a i malé komplikace znamenaly fatální následky pro matku i dítě. Právě proto nechala Niloufer vystavět ve městě nemocnici speicálně pro ženy a děti, jejíž je patronem a nese její jméno. V dnešní době tato nemocnice patří mezi jedny z nejznámějších v okolí města Hajdarábu. \n\nI když její život vypadal prázdně kvůli neplodnosti, dokázala si tuto prázdnotu vykompenzovat svým veřejným životem. Byla členem elitního ženského klubu jménem \"Lady Hydari Club.\" Na rozdíl od ostatních žen ve své rodině (jak v té Osmanské a tak i indické) měla vysoké postavení. Pobývala hlavně ve městech mimo palác a navštěvovala veřejné zásnuby, koktejlové party a pozdní noční večírky. Dělala hned několik funkcí a slavnostně zahajovala události, kde byla většinou odhalena. Žádná žena z nizámské rodiny dosud nebyla spatřena na žádných akcích, tudíž byla Niloufer považována za baterku pro ženský pokrok. Její krása a veřejný styl života byl velmi populární a dostala se tak na titulní strany časopisů. Byla považována za jednu z deseti nejkrásnějších žen světa a bylo jí nabídnuto několik filmových rolí. \n\nZatím co ji její tchán a její osmanská rodina podporovali, její počínání se nezamlouvalo rodině manžela. Neměli pochopení pro to, že žena, která byla vychována pro domácí styl života a plození dětí, se veřejně věnovala charitě a životu jiných. Během druhé světové války pak Niloufer získala titul sestry a léčila zraněné. I tak dále pokračovaly její party a večírky.\n\nDoktoři a specialisté z Evropy vyřkli definitivní verdikt, že Niloufer není plodná. V roce 1948, po sedmnácti letech manželství, se její manžel oženil s další ženou, Razii Begum, dcerou z jiné aristokratické rodiny v Hajdarabádu. Druhé manželství bylo v pořádku, jelikož muslimský muž může mít najednou čtyři manželky. Druhé manželství přineslo velmi rychle dítě a během čtyř let se narodily další tři dcery. V roce 1952, po jednadvacetiletém manželství, se s manželem Niloufer rozvedla. \n\nPo rozvodu se Niloufer přestěhovala zpět do Francie, kde byla celá osmanská rodina. V roce 1963 se provdala za Edwarda Julia Popa, amerického válečného hrdinu, spisovatele a filmového producenta. Zemřela v Paříži v červnu roku 1989. \n"}
{"id": "1386854", "url": "https://cs.wikipedia.org/wiki?curid=1386854", "title": "Portland Rosebuds", "text": "Portland Rosebuds\n\nPortland Rosebuds byl profesionální americký klub ledního hokeje, který sídlil v Portlandu ve státě Oregon. V letech 1925–1926 působil v profesionální soutěži Western Canada Hockey League. Své domácí zápasy odehrával v hale Portland Ice Arena s kapacitou 2 000 diváků. Klubové barvy byly černá a žlutá.\n\nAktivitu klub vykazoval v letech 1914–1918 a 1925–1926. V prvním období působil v Pacific Coast Hockey Association, kde se stal nástupcem neprosperujícího klubu New Westminster Royals. V roce 1916 se probojoval do bojů o Stanley Cup, zde ovšem podlehl Montrealu Canadiens (vítěz NHA). Aktivitu pak ukončil o dva roky později, kdy byl přestěhován do Victorie v Britské Kolumbii (zde vznikl tým Victoria Aristocrats). Pod názvem Portland Rosebuds byl později založen nový klub v roce 1925 jako nástupce zaniklého klubu Regina Capitals. O rok později byl \"nový klub\" i s hráči prodán za 100 000 dolarů do Chicaga, kde vznikla nová frančíza NHL pod názvem Chicago Black Hawks.\n\n\nZdroj: \n\n\n\nZdroj: \n\n"}
{"id": "1386860", "url": "https://cs.wikipedia.org/wiki?curid=1386860", "title": "New Westminster Royals", "text": "New Westminster Royals\n\nNew Westminster Royals byl profesionální kanadský klub ledního hokeje, který sídlil v New Westminsteru v provincii Britská Kolumbie. V letech 1912–1914 působil v profesionální soutěži Pacific Coast Hockey Association. Své domácí zápasy odehrával ve Vancouveru v hale Denman Arena s kapacitou 10 500 diváků.\n\nV roce 1914 byla frančíza přestěhována do Portlandu s nadějí na zlepšení ekonomické stránky klubu.\n\n\nZdroj: \n\n\n\nZdroj: \n\n"}
{"id": "1386862", "url": "https://cs.wikipedia.org/wiki?curid=1386862", "title": "Regina Capitals", "text": "Regina Capitals\n\nRegina Capitals byl profesionální kanadský klub ledního hokeje, který sídlil v Regině v provincii Saskatchewan. V letech 1921–1925 působil v profesionální soutěži Western Canada Hockey League. V roce 1925 byla frančíza přestěhována do Portlandu, kde byl obnoven tým Portland Rosebuds. Obnovení Capitals nadešlo o rok později, kdy se tým přihlásil do Prairie Hockey League. Klub zanikl společně s ligou v roce 1928.\n\n\nZdroj: \n\n\n\nZdroj: \n\n"}
{"id": "1386864", "url": "https://cs.wikipedia.org/wiki?curid=1386864", "title": "Brynhild", "text": "Brynhild\n\nBrynhild je ženské křestní jméno germánského původu. Jméno je odvozeno z germánských slov bryn \"brnění\", \"ochrana\" a hild \"boj\". Podle skandinávské pověsti je Brynhildr královna Valkýr, která zachránila hrdinu Sigurda.\n\nBryn, Brynie, Bryňa, Hilda, Hildr, Brý\n\n\n\n"}
{"id": "1386865", "url": "https://cs.wikipedia.org/wiki?curid=1386865", "title": "Türkmenabat", "text": "Türkmenabat\n\nTürkmenabat (dříve Čardžou) je město na severovýchodě Turkmenistánu. Je správním centrem vilájetu Lebap a s více než 250 000 obyvateli druhým největším městem v zemi.\n\nJiž před dvěma tisíci let zde existovala významná obchodní stanice na Hedvábné stezce známá pod názvem \"Āmul\"; název podle ní dostala také řeka Amudarja, na jejímž levém břehu město leží. Od patnáctého století se používal název \"Čardžou\", což znamená v perštině „čtyři kanály“. Sídlo náleželo Bucharskému chanátu do roku 1868, kdy se stalo součástí Ruského impéria, v roce 1886 zde Kozáci založili pevnost \"Nové Čardžou\". V roce 1918 bylo povýšeno na město, v letech 1924–1927 neslo název \"Leninsk\". Po vyhlášení nezávislosti Turkmenistánu se název města zapisoval turkmenskou latinkou jako \"Çärjew\", v roce 1999 je nechal prezident Saparmurad Nijazov přejmenovat na Türkmenabat (město Turkmenů).\n\nTürkmenabat je významný dopravní uzel nedaleko hranice s Uzbekistánem s velkým nádražím, říčním přístavem a moderním letištěm, žije zde také početná uzbecká menšina. Je centrem nejdůležitější zemědělské oblasti v Turkmenistánu, kde se pěstují obiloviny a ovoce. Město je významné potravinářským průmyslem a výrobou umělých hnojiv, zpracovává se bavlník a karakulská vlna, v okolí se těží zemní plyn. Město je vyhlášené množstvím orientálních bazarů i velkým parkem \"Tasinlikler meydanchasy\". Sídlí zde pedagogická vysoká škola a fotbalový klub FC Bagtyyarlyk-Lebap. Nedaleko města se nachází rezervace Repetek, chránící unikátní pouštní faunu a flóru. Podnebí je kontinentální, letní teploty přesahují 40 °C a zimní klesají pod –20 °C, průměrné srážky činí 130 mm ročně.\n\n\n\n"}
{"id": "1386876", "url": "https://cs.wikipedia.org/wiki?curid=1386876", "title": "Centrální registr oznámení", "text": "Centrální registr oznámení\n\nCentrální registr oznámení je informační systém veřejné správy a byl zřízen k 1.9.2017 podle zákona o střetu zájmů. Jeho správcem je Ministerstvo spravedlnosti. Do registru jsou ukládány elektronické dokumenty podávané veřejnými funkcionáři. Povinná osoba podává oznámení o svém majetku, příjmech, darech a závazcích. Evidenční orgán uschová oznámení v registru po dobu pěti let od skončení výkonu funkce veřejného funkcionáře. Občan má právo na základě žádosti nahlížet do registru a pořizovat si z něj opisy a výpisy a to osobně nebo prostřednictvím veřejné datové sítě. Nahlížení je bezplatné, ale není vždy anonymní.\n\nZákon o střetu zájmů se týká vedoucích úředníků, funkcionářů samosprávy a organizačních složek státu, soudců, státních zástupců, ředitelů výzkumných institucí a vojáků z povolání, pokud se podílejí na zadávání veřejných zakázek, jsou oprávněni nakládat s veřejnými prostředky v hodnotě více než 250 000 Kč, rozhodují ve správním řízení, nebo se podílejí na vedení trestního stíhání.\n\nDo registru jsou ukládány dokumenty podávané veřejnými funkcionáři podle § 12 odst. 5, s výjimkou oznámení podávaných soudci, která se ukládají u Nejvyššího soudu. Veřejný funkcionář podává oznámení o\nV oznámení o osobním zájmu musí před jednáním státního nebo samosprávného orgánu oznámit svůj poměr k projednávané věci, pokud by mu podle výsledku projednání mohla vzniknout osobní výhoda nebo újma.\n\nV oznámení o činnostech je povinen sdělit, že\n\nFunkcionář v době výkonu funkce musí oznámit příjmy, dary apod., jejichž souhrnná výše přesáhne v kalendářním roce 100 000 Kč. Nezapočítávají se zde však dary s cenou nižší než 10 000 Kč a příjmy manžela. Nesplacené závazky, jako jsou úvěry, půjčky, nájemné a další, v souhrnné hodnotě vyšší než 100 000 Kč, musí oznámit také. Funkcionář je povinen označit osoby, od nichž tento příjem obdržel, nebo s nimi daný závazek má.\nJednorázové náklady na pořízení informačního systému Centrálního registru oznámení činily 530 tis. Kč.\n\nEvidenční orgán je oprávněn podle § 14c při výkonu své činnosti využít základního registru obyvatel, informačního systému evidence obyvatel, informačního systému cizinců, katastru nemovitostí. Dále může žádat údaje z registru vozidel, právnických osob, obchodního a živnostenského rejstříku. \n\nResort spravedlnosti pro danou problematiku zřídil v roce 2017 nový kontrolní odbor - odbor střetu zájmů - disponující 17 zaměstnanci.\n\nOsobní údaje a den zahájení nebo skončení výkonu funkce zapíší do registru právnické osoby uvedené v § 14a odst. 2. Potom informují příslušného veřejného funkcionáře o datu, dokdy je povinen podat oznámení. Nepodání oznámení, uvedení zjevně nepřesných neb nepravdivých údajů a činnost neslučitelná s výkonem funkce jsou přestupky.\n\nOznámení veřejných funkcionářů uvedených v § 2 odst. 1 jsou dostupná bez předchozí žádosti. Do oznámení veřejných funkcionářů uvedených v § 2 odst. 2 je možné nahlížet až na základě žádosti. Po ověření žádosti přidělí správce registru žadateli uživatelské jméno a přístupové heslo platné 6 měsíců od jejich prvního použití. Každý má právo poukázat na nepravdivost nebo neúplnost údajů uvedených v registru oznámení.\n\nPřestupku se dopustí občan, pokud použije přístupové údaje nebo získané informace jinak, než jak určuje zákon.\n\nDo registru oznámení soudců dle § 14 odst. 3 nelze nahlížet.\n\nRegistr oznámení je vnímán jako významný protikorupční mechanismus. Kritizován je registr soudců, policistů a GIBS, který není pod veřejnou kontrolou.\n\nSamotný Centrální registr oznámení neobsahuje návod k použití, ani metadata o svém vzniku a fungování. Podpůrné informace a rady jsou rozptýleny na více stránkách Ministerstva spravedlnosti, viz část Externí odkazy.\n\n\nMinisterstvo spravedlnosti ČR\n"}
{"id": "1386879", "url": "https://cs.wikipedia.org/wiki?curid=1386879", "title": "Bohuslav Kašpar", "text": "Bohuslav Kašpar\n\nBohuslav Kašpar (18. září 1895 České Meziříčí – 15. ledna 1945, Brandenburg) byl rakousko-uherský vojenský pilot - jeden z průkopníků a zakladatelů československého vojenského letectví. Je držitelem jednoho světového a několika národních leteckých rekordů. Jeho činnost byla oceněna i prezidentem Tomášem Garriguem Masarykem, od něhož Bohuslav Kašpar obdržel (jako upomínkový dar) kapesní hodinky s věnováním. Za protektorátu se spolu se svojí manželkou Jolanou Kašparovou zapojil do protiněmeckého odboje. Za svoji odvahu a vlastenectví oba zaplatili životem.\n\nBohuslav Kašpar se narodil v rodině českomeziříčského domkaře. Po ukončení školní docházky začal pracovat na dráze. Po vypuknutí první světové války narukoval (v roce 1917) na italskou frontu. Tady se dostal do pilotního výcviku. Po skončení první světové války a vzniku samostatného Československa (28. října 1918) se již v prosinci roku 1918 přihlásil do nově se rodícího československého letectva.\n\nV roce 1920 byl převelen na Slovensko. Tady působil především na svém domovském letišti v Nitře. Na Slovensku sloužil štábní rotmistr Bohuslav Kašpar u 3. leteckého pluku M. R. Štefánika v Nitře, kde zastával funkci šéfpilota 10. letky a zodpovídal zde za pilotní výcvik celé řady pilotů, z nichž mnozí dále pokračovali ve výcviku stíhacích pilotů. Mnoho pilotů, kteří prošli 10. letkou 3. leteckého pluku M. R. Štefánika v Nitře, pokračovali ve stíhacích a bombardovacích jednotkách RAF.\n\nPoté co Bohuslavu Kašparovi zemřela jeho první žena (v roce 1929), oženil se (v roce 1932) se slovenskou židovkou Jolanou Eichlerovou. Z prvního i druhého manželství měl vždy po jednom synovi.\n\nNěkolik měsíců před začátkem druhé světové války a několik měsíců po Mnichovské dohodě vznikl na troskách Česko-Slovenské republiky Slovenský štát (byl vyhlášen v Bratislavě 14. března 1939). Vynucený odchod Čechů ze Slovenska chtěl Bohuslav Kašpar řešit jako „letec“ – hodlal odletět svým letounem do zahraničí a zapojit se tam do vojenské činnosti. Tento plán mu však nevyšel, neboť jej zhatila zvýšená ostraha letiště. Bohuslav Kašpar se tedy vrátil do Čech, nejprve do svého rodiště – Českého Meziříčí, ale nakonec se usadil v Dobrušce (bydlel na adrese: Dobruška, J. Drejska 625.) a tady (po rozpuštění československého vojenského letectva) začal pracovat jako úředník v civilním zaměstnání.\n\nV Protektorátě Čechy a Morava se záhy zapojil do odbojové činnosti v rámci vojenské ilegální organizace Obrana národa (ON). V Dobrušce patřil Bohuslav Kašpar mezi přední členy Obrany národa. Spolu se svojí manželkou – Jolanou Kašparovou byl ve spojení s krajským vedením Obrany národa v Hradci Králové. Spolupracoval i se Zemským vedením Obrany národa. (Spojení na Zemské ústředí Obrany národa \"vedlo\" přes brigádního generála Zdeňka Nováka.) V této nelegální protiněmecké činnosti mu byla velkou oporou jeho manželka Jolana Kašparová. Spolu s ní například plánoval zřídit úkryt pro ilegální pracovníky v dobrušské židovské synagoze. (Ta byla německými okupačními úřady sice uzavřena, ale Jolana Kašparová si ponechala jeden z klíčů.)\n\nV odboji Bohuslav Kašpar dále spolupracoval s plukovníkem Bohdanem Hartmanem, štábním kapitánem Albínem Sládkem, praporčíkem Emilem Dostálem, Františkem Poláčkem, Waltrem Tesařem, Oldřichem Žákem, Josefem Lebedou, Václavem Kašparem a Oldřichem Šrůtkem. (Oldřicha Šrůtka v únoru 1943, v souvislosti s návštěvou poručíka Františka Munzara, požádal o obstarání krycích dokladů pro Emilii Valentovou, členku odbojové skupiny poručíka Munzara.)\n\nPrvní vážný zásah gestapa do odbojových struktur se odehrál v roce 1940, kdy byla skupina působící v této oblasti téměř zničena. Zbylí členové většinou přešli do ilegality a odešli do Prahy. Jednalo se například o dva bratry: poručíka Josefa Munzara (* 20. října 1911) a (poručíka) štábního kapitána Františka Munzara (18. dubna 1913, Mokropsy – 10. října 1944, zavražděn v policejní věznici Malá pevnost Terezín) a o jejich otce Františka Munzara. S Munzarovými se Bohuslav Kašpar znal již z Nitry, společně tam s nimi sloužil a po jejich odchodu do Prahy s nimi nepřerušil spojení. Na Náchodsku a Rychnovsku působil v odboji také štábní kapitán Albín Sládek (1. března 1889, Horecký dvůr – 26. února 1943, zavražděn gestapem v Bystré - část Doly), který se až do února roku 1943 skrýval po lesích. Jemu zajišťoval Bohuslav Kašpar úkryty a to hlavně v tkalcovnách na Zlatém potoce.\n\nKdyž byla německými bezpečnostními složkami (gestapo a sicherheitsdienst) a jejich konfidenty (a informátory) infiltrována Obrana národa, došlo k velkému zatýkání členů této ilegální organizace. Jolana Kašparová a její manžel Bohuslav Kašpar byli zatčeni ve stejný den (22. února 1943).\n\nBohuslav Kašpar byl vězněn ve věznici gestapa v Hradci Králové (tady byl podroben zostřeným výslechům a mučení), s velkou pravděpodobností i v policejní věznici v Malé pevnosti Terezín, v Gollnowě (Polsko), v Berlíně a v Brandenburgu.\n\nBohuslav Kašpar byl souzen ve stejném procesu spolu s Václavem Kašparem, Waltrem Tesařem, Oldřichem Žákem a Josefem Lebedou. Obžalovací spis vypracovalo Vrchní státní zastupitelství při Lidovém soudním dvoře v Berlíně a je datován dnem 25. července 1944. Dne 7. listopadu 1944 byl Lidovým soudem v Berlíně odsouzen k trestu smrti. Dne 15. ledna 1945 byl popraven v Brandenburgu. Jeho žena Jolana byla zavražděna (umučena) v koncentračním táboře Osvětim dne 15. března 1944.\n\n\n\n"}
{"id": "1386881", "url": "https://cs.wikipedia.org/wiki?curid=1386881", "title": "Václavka (usedlost na Smíchově)", "text": "Václavka (usedlost na Smíchově)\n\nVáclavka je zaniklá usedlost v Praze 5-Smíchově, která stála v ulici Na Václavce.\n\nVinice v místech usedlosti patřila roku 1681 klášteru bosých augustiniánů u kostela svatého Václava na Zderaze. Po svatém Václavovi také získala jméno. V 19. století získal pozemky s usedlostí rytíř Doubek, kterému patřily také další vinice a dvory v okolí. Nějaký čas zde bývala cihelna, ta po roce 1918 zanikla.\n\nPo 1. světové válce byly pozemky Václavky rozparcelovány jako stavební a usedlost byla zbořena.\n\n\n\n"}
{"id": "1386883", "url": "https://cs.wikipedia.org/wiki?curid=1386883", "title": "Bona Fide", "text": "Bona Fide\n\nBona Fide je osmnáctým studiovým albem od skupiny Wishbone Ash. Je po šesti letech prvním studiovým albem vydaným po albu \"Illuminations\" a jediným studiovým albem skupiny, na kterém hrál kytarista Ben Granfelt. Na podporu alba podnikla skupina v roce 2002 dvouleté světové turné.\n\n\n\nhttp://wishboneash.com/\n"}
{"id": "1386888", "url": "https://cs.wikipedia.org/wiki?curid=1386888", "title": "Heiko Maas", "text": "Heiko Maas\n\nHeiko Maas (* 19. září 1966 Saarlouis) je německý politik za SPD, od 14. března 2018 spolkový ministr zahraničí ve čtvrté vládě Angely Merkelové.\n\nMezi léty 1989–1996 vystudoval práva na Sárské univerzitě. Působil v zemské politice v Sársku. Mezi léty 2013–2018 vykonával funkci ministra spravedlnosti a ochrany spotřebitele ve třetí vládě Angely Merkelové.\n\n"}
{"id": "1386891", "url": "https://cs.wikipedia.org/wiki?curid=1386891", "title": "Lewica Razem", "text": "Lewica Razem\n\nLewica Razem (česky „Levice společně“; do června 2019 pouze \"Razem\") je polská levicová politická strana, založená v roce 2015.\n\nV parlamentních volbách 2019 strana kandidovala v rámci koalice Levice (spolu s SLD a Wiosnou) a získala 6 poslaneckých mandátů v Sejmu.\n\nStrana podporuje práva zaměstnanců, bojuje proti privatizaci a deregulaci veřejných služeb. Zastává progresivní postoje ve společenských otázkách; podporuje práva homosexuálů, zavedení sexuální výchovy do škol. Kritizuje nacionalismus a podporuje evropskou integraci. \n\n"}
{"id": "1386894", "url": "https://cs.wikipedia.org/wiki?curid=1386894", "title": "Kombatant", "text": "Kombatant\n\nKombatant (v doslovném českém překladu \"bojovník\") je osoba, která je oprávněna účastnit se nepřátelských akcí (tj. bojovat). Jedná se o základní pojem mezinárodního humanitárního práva (MHP). \n\nS výjimkou zdravotnického a duchovního personálu jsou kombatanty všichni příslušníci pravidelných ozbrojených sil státu, jakož i příslušníci jiných ozbrojených sil (např. povstaleckých), které mají odpovědné velení. Kombatanti se zpravidla odlišují od civilního obyvatelstva nošením uniformy či rozlišovacího znaku a otevřeným nošením zbraně. Kombatant je legálním cílem útoku.\n\nSatus kombatanta upravuje \"Třetí Ženevská úmluva\" o zacházení s válečnými zajatci z 12. srpna roku 1949, zejména její 2. část – Všeobecná ochrana válečných zajatců. Samotná definice kombatantů je popsána v \"Dodatkovém protokolu I k Ženevským úmluvám z roku 1949\" (část III. oddíl II.) v článku 43 o ozbrojených silách z roku 1977. \n\nNa status kombatanta nemá nárok žoldnéř – tj. osoba, která je najata v zahraničí, není občanem bojující strany, jejím motivem je odměna (vyšší, než běžné služné), není příslušníkem oficiální vojenské mise.\n\nPráva a povinnosti kombatanta:\n\nKombatant má právo účastnit se nepřátelské činnosti. Je-li kombatant zadržen, stává se válečným zajatcem.\n\nKombatant má povinnost odlišovat se od civilního obyvatelstva (minimálně při útoku či přípravě na útok). Pokud se v důsledku povahy bojové akce nemůže odlišit, neztratí status kombatanta za předpokladu, že nosí otevřeně zbraň:\n\nPři nesplnění těchto podmínek nemá kombatant po zajetí status válečného zajatce, požívá však všech výhod určených zajatcům souzeným za přečin. U pravidelných ozbrojených sil se předpokládá nošení uniformy.\n\nKombatant má povinnost zachovávat MHP. Při nesplnění má po zajetí status zajatce, avšak bude za porušení stíhán.\n\nStatus kombatanta mají dále obyvatelé dosud neokupovaného území, kteří se (byť neorganizovaně) chopí zbraně proti pronikajícím okupantům, za předpokladu, že:\n\nCivilisté nesmí být přímým terčem útoku ze strany kombatanů, v opačném případě by došlo ke spáchání válečného zločinu.\n\n"}
{"id": "1386897", "url": "https://cs.wikipedia.org/wiki?curid=1386897", "title": "Désiré Tsarahazana", "text": "Désiré Tsarahazana\n\nDésiré Tsarahazana (* 13. června 1954 Amboangibe, Madagaskar) je malgašský římskokatolický kněz, od roku 2012 arcibiskup toamasinský.\nDne 20. května 2018 papež František oznámil, že jej na konzistoři 29. června 2018 jmenuje kardinálem.\n\n\n"}
{"id": "1386903", "url": "https://cs.wikipedia.org/wiki?curid=1386903", "title": "Wolfhart Pannenberg", "text": "Wolfhart Pannenberg\n\nWolfhart Pannenberg (2. října 1928 Štětín – 4. září 2014 Mnichov) byl německý evangelický teolog. Pocházel ze slezského Štětína. Vyrůstal jako ateista ovlivněný zejména Nietzschem, avšak v šestnácti letech zakusil mystický zážitek „světla“, po němž se stal křesťanem a později se rozhodl věnovat teologii. Studoval mj. u Karla Bartha a působil na řadě univerzit; jeho poslední místo byla profesura systematické teologie v Mnichově. Významný je zejména jeho koncept historie jako jedné z forem zjevení. Odmítal, že by se Ježíš narodil z panny i některé další zázraky z evangelií, hájil však koncept Ježíšova tělesného zmrtvýchvstání. Odmítal homosexualitu jako jednoznačně zapovězenou Písmem a angažoval se v kampaních proti uznání manželství osob stejného pohlaví.\n"}
{"id": "1386904", "url": "https://cs.wikipedia.org/wiki?curid=1386904", "title": "Oscar Cullmann", "text": "Oscar Cullmann\n\nOscar Cullmann (25. února 1902 Štrasburk – 16. ledna 1999 Chamonix) byl luterský teolog. Studoval ve svém rodišti, roku 1930 se stal profesorem Nového zákona. Po Štrasburku působil také v Basileji a v Paříži. Kromě teologického díla v oblasti novozákonní teologie, zejména eschatologie a christologie, byl Cullmann také průkopníkem ekumenického hnutí. Stál u zrodu luthersko-katolického dialogu a byl pozorovatelem druhého vatikánského koncilu. \n"}
{"id": "1386908", "url": "https://cs.wikipedia.org/wiki?curid=1386908", "title": "Fašistická strana republikánská", "text": "Fašistická strana republikánská\n\nPartito Fascista Repubblicano (\"Fašistická strana republikánská\", či \"Republikánská strana fašistická\" zkr. PFR) byla politická strana v době Italské sociální republiky. Jejím vůdcem byl Benito Mussolini. \n\nStrana byla založena po 25. červenci 1943, jako následnická strana rozpuštěné Národní fašistické strany (\"Partito Nazionale Fascista\"), vedoucí strany fašistické Itálie. Stalo se tak po osvobození Mussoliniho ze zajetí (německá vojenská „Operace Dub“) v září 1943. Německá říše zřídila na severoitalském území obsazeném wehrmachtem loutkový stát, Italskou sociální republiku (tzv. „republiku Salò“), v níž byla strana založena 13. září, jako nástupnická strana, do té doby v celé Itálii vládnoucí Národní fašistické strany. Ta byla již dříve z důvodu Mussoliniho pádu zakázána. \n\nRepublikánská strana fašistická byla zrušena 28. dubna 1945 po rozpadu loutkové Italské sociální republiky na konci druhé světové války.\n\n"}
{"id": "1386910", "url": "https://cs.wikipedia.org/wiki?curid=1386910", "title": "Albrecht Ritschl", "text": "Albrecht Ritschl\n\nAlbrecht Benjamin Ritschl (25. března 1822 Berlín – 20. března 1889 Göttingen) byl německý evangelický teolog, profesor na univerzitách v Bonnu a Göttingenu. Ve svém myšlení byl ovlivněn Kantem a Schleiermacherem. Hlavní smysl náboženství spatřoval v mravním zdokonalování lidstva, což ztotožňoval s božím královstvím. \n"}
{"id": "1386911", "url": "https://cs.wikipedia.org/wiki?curid=1386911", "title": "Doubková", "text": "Doubková\n\nDoubková (Daubková, Na Skalce) je bývalá usedlost v Praze 5-Smíchově v ulici Bieblova. Je chráněna jako kulturní památka České republiky pod názvem „Skalka“.\n\nUsedlost byla na vinici postavena kolem roku 1730. Poblíž se nacházelo hliniště, ve kterém se těžila hlína pro cihelnu patřící Santošce. Roku 1813 získala usedlost s pozemky rodina rytíře Daubka, která vlastnila více usedlostí a pozemků v okolí (Santoška, Václavka, Březinka, Klavírka, Hliniště). Rodině patřila usedlost přes sto let.\n\nJednopatrová klasicistní budova s řadou oken má valbovou střechu s výrazným čelním štítem. Z ohradní zdi zbylo pouze torzo, které zdobí socha svatého Jana Nepomuckého z konce 18. století v nadživotní velikosti.\n\nNa části pozemků Doubkové a Santošky nechal rytíř Daubek v letech 1891-1984 zbudovat sady s jezírkem v centrální části podle návrhu zahradního architekta Františka Thomayera. Po jejich dokončení je věnoval Smíchovské obci. V nejvyšším bodě parku stál železný vyhlídkový pavilon a na severní straně dřevěný pavilon, původně umístěný na Národopisné výstavě konané roku 1895. Ten sloužil jako restaurace a zbořen byl v 70. letech 20. století.\n\nNa pozemcích usedlosti stojí činžovní domy, které ještě začátkem 20. století patřily rodině Daubkově. Obytná budova usedlosti slouží k bydlení, v hospodářských stavbách jsou kanceláře.\n\n\n"}
{"id": "1386926", "url": "https://cs.wikipedia.org/wiki?curid=1386926", "title": "Tropická bouře Alberto", "text": "Tropická bouře Alberto\n\nTropická bouře Alberto byla první tropická bouře atlantické hurikánové sezóny 2018. Jedná se o taktéž o první tropickou či subtropickou cyklónu, která v měsíci květnu vstoupila do Mexického zálivu od roku 1976, rovněž jde o nejsilnější bouři z hlediska poklesu tlaku od roku 1951 (rovněž za měsíc květen), kdy oblast zasáhl hurikán Able. 25. května ze z tlakové níže v Karibském moři nedaleko mexického pobřeží vytvořila subtropická deprese, která začala postupovat k severu podél poloostrova Yucatán. Během jejího postupu přes severozápadní část Karibského moře se díky silnému střihu větru omezilo její výraznější zesilování. Později však díky vhodným podmínkám začal Alberto sílit při vstupu nad Mexický záliv. 26. května byl systém překlasifikován na subtropickou bouři. Během dalšího postupu na sever podél západního pobřeží Floridy nabýval tropické charakteristiky a k plné transformaci došlo 28. května v ranních hodinách. V této době bouře také dosáhla své největší intenzity. Větry dosáhly rychlosti 100 km/h a tlak poklesl na hodnotu 990 hPa. Na pevninu udeřila poprvé nad floridským městem Laguna Beach, když díky suchému vzduchu postupně slábl. Síla větru klesla na 75 km/h. Oslabená bouře pak dále směřovala na sever přes Alabamu, stupně tropické deprese pak dosáhla nad státem Tennessee. 31. května se nad Michiganem bouře stala mimotropickou bouří a postupně se vytratila.\n\nPo úderu pevniny v Severní Karolíně zemřelo 5 lidí. 28. května pak ve státě zemřel během natáčení bouře také žurnalista televize WYFF. Ve městě Boone pak po zřícení rodinného domu zemřeli další 2 lidé. Sesun bahna pak 25. května zabil jednoho člověka. Na Kubě pak patrně kvůli nedostatečné obezřetnosti během bouře zemřeli 4 lidé.\n\nBouře Alberto je celkově třetí nejsilnější květnovou tropickou či subtropickou bouří v Atlantském oceánu hned po hurikánu Able z roku 1951 a bezejmenném hurikánu z roku 1908. Po tropické bouři Olga z roku 2007 se také jedná o nejjižněji zformovanou subtropickou bouři v historii.\n\nNárodní centrum pro hurikány (NHC) bouři klasifikovalo po celou dobu jejího působení jako subtropickou, i když nad Mexickým zálivem vykazovala známky transformace na tropickou bouři. Až dodatečně bylo vyhodnoceno, že před vstupem na pevninu skutečně ke transformaci skutečně došlo a bouře je nyní vedena v záznamech NOAA jako tropická.\n"}
{"id": "1386929", "url": "https://cs.wikipedia.org/wiki?curid=1386929", "title": "Hribar", "text": "Hribar\n\nHribar je slovinské příjmení, odvozené ze slova \"hrib\" (kopec). Nositeli jsou například:\n\n"}
{"id": "1386933", "url": "https://cs.wikipedia.org/wiki?curid=1386933", "title": "Sasaki", "text": "Sasaki\n\nSasaki (佐々木) je třinácté nejfrekventovanější příjmení v Japonsku. Jeho nositeli jsou:\n\n"}
{"id": "1386936", "url": "https://cs.wikipedia.org/wiki?curid=1386936", "title": "Kostel Jména Panny Marie (Vyskytná)", "text": "Kostel Jména Panny Marie (Vyskytná)\n\nKostel Jména Panny Marie (dříve Kostel svatého Mikuláše) je farní kostel v římskokatolické farnosti Vyskytná, nachází se v centru obce Vyskytná v ohrazeném areálu hřbitova. Kostel je vrcholně gotickou jednolodní stavbou s pětibokým závěrem, je členěna opěrnými pilíři a má sedlovou střechu zakončenou sanktusníkem. Kostel je chráněn jako kulturní památka České republiky. \n\nKostel je postaven z lomového kamene, je jednolodní s obdélníkovou lodí, která je členěna pilíři. Na severní straně nejsou okna ani pilíře, na jižní straně se nachází tři gotická klenutá okna. Na severní straně kostela je ke kostelu napojena sakristie, která měla snad být románskou kapličkou a měla by být nejstarší částí kostela. Na hlavním oltáři je umístěn oltářní obraz Zvěstování Panny Marie od M. Kunzla, na bočních oltářích jsou obrazy svatého Václava a Jana Nepomuckého. Součástí kostela byly i fresky, které byly později zalíčeny. V sakristii je umístěn náhrobek.\n\nZa kostelem stojí kříž. Nedaleko kostela stojí márnice (zvaná též kostnice) a farní budova.\n\nKostel měl být založen v roce 1290 biskupem Tobiášem z Bechyně, stavba by měla z tohoto roku pocházet dle nálezu kamene s vytesaným letopočtem 1290, nejstarší částí kostela by měla být sakristie s pozůstatky románského okna. Dle jiných zdrojů by měl být kostel přibližně o sto let mladší, na místě kostela v tu dobu měl stát opevněný hrádek. Nedaleko kostela stojí opevněná zvonice, která má pocházet z podobné doby.\n\nV roce 1384 byl kostel zaznamenán jako farní kostel. Později byl kostel upravován a opravován, štít kostela byl upraven v době baroka a přestavba do novogotického slohu byla provedena v roce 1908.\n\n\n"}
{"id": "1386939", "url": "https://cs.wikipedia.org/wiki?curid=1386939", "title": "Katherine Langford", "text": "Katherine Langford\n\nKatherine Langford (* 29. dubna 1996 Perth, Austrálie) je australská herečka. K jejím nejvýznamnějším rolím patří postava Hannah Baker v seriálu společnosti Netflix \"13 Reasons Why\", jenž byl natočen na motivy románu \"Proč? 13x proto\" od Jaye Ashera. Za tuto roli získala nominaci na Zlatý glóbus. V roce 2018 se jako Vesna objevila ve filmu \"The Misguided.\" Následně hrála také ve filmu Já, Simon postavu Leah Burkeové.\n\nKatherine se narodila 29. dubna 1996 v Perthu, v Austrálii jako nejstarší dcera pediatričky Elizabeth Langfordové (rozené Greenové) a Stephena Langforda, doktora pracujícího v Royal Flying Doctor Service of Australia. Její mladší sestra, Josephine Langford, je také herečkou. \n\nV devíti letech začala docházet na lekce zpěvu, konkrétně trénovala klasický, jazzový a moderní zpěv. Bylo jí nabídnuto místo na Perth Modern School. V posledních ročnících střední školy, kdy studovala hudbu a drama, byla kapitánkou sportovního týmu a národní plavkyní. \n\nBěhem studia kromě hraní v muzikálech zvažovala i medicínu a politiku, nicméně koncert Lady Gaga - Born This Way Ball na kterém byla v 16 letech ji inspiroval a naučila se hrát na klavír. Zveřejnila video na kterém zpívá tři písně které sama napsala: \"I've Got a Crush on Zoe Bosch\", \"Young and Stupid\" a \"3 Words\". \"Young and Stupid\" je píseň kterou napsala poté co v roce 2013 tři mladiství v Perthu spáchali sebevraždu a Katherine touto cestou ukazuje svůj nesouhlas s tímto činem. V závěrečném roce školy Katherine skončila s plaváním a zaměřila se na hudbu. Byla úspěšná v řadě dramatických soutěží a mnoha hudebních festivalech. Objevila se ve školním představení na motiv \"Hotel Sorrento\" a v tomtéž roce maturovala. \n\nPo skončení střední školy byla Langfordová odhodlaná stát se herečkou. Nicméně všechny herecké školy ji odmítly kvůli jejímu nízkému věku a nedostatku zkušeností. Tato odmítnutí ji motivovala k zapisování se do hereckých tříd a workshopů.\n\n"}
{"id": "1386941", "url": "https://cs.wikipedia.org/wiki?curid=1386941", "title": "Namče Bazar", "text": "Namče Bazar\n\nNamče Bazar (také Namče Bazár či Namche Bazaar) je malé město v severovýchodním Nepálu v oblasti Khumbu ležící ve výšce 3440 metrů v jeho nejnižším bodě. Většina šerpů, kteří se živí cestovním ruchem, pocházejí z oblasti Namče. Namče je hlavním obchodním centrem a centrem pro oblast Khumbu s mnoha nepálskými úředníky, policejní kontrolou, poštou a bankou.\n\nZápadním směrem od Namče je hora Kongde Ri vysoká 6187 m n. m. a na východ Thamserku 6623 m n. m.\n\nNa kopci s výhledem na Namče Bazar je letiště Sjangboče (3750 m). Již se nepoužívá pro osobní lety, ačkoli ruské vrtulníky jej příležitostné používají na lety nákladní. Nejbližší používané letiště je letiště Tenzing-Hillary Airport, které se nachází 13 km jižně od města.\n\nNamče Bazar je oblíbený u turistů v oblasti Khumbu, zejména pro aklimatizaci nadmořské výšky, a je vstupní branou do vysokých Himalájí. Město má řadu ubytovacích zařízení a obchodů, které vyhovují potřebám návštěvníků i několik internetových kaváren.\n\nNamče získává elektrickou energii z nedaleké malé vodní elektrárny Thame-Namče (600 kW), otevřené v říjnu 1995 poblíž města Thame.<br>\n"}
{"id": "1386942", "url": "https://cs.wikipedia.org/wiki?curid=1386942", "title": "Thamserku", "text": "Thamserku\n\nThamserku je hora ve východním Nepálu v pohoří Himaláje. Hora je vysoká 6 623 m n. m. a je spojena hřebenem vedoucím na východ k vrchu Kangtega. Thamserku leží východně od města Namche Bazaar a severně od hory Kusum Kanguru.\n\nPrvní výstup byl uskutečněn v roce 1964 od jihu členy Edmund Hillary's Schoolhouse Expedice: Lynn Crawford, Pete Farrell, John McKinnon, Richard Stewart a Phu Dorje Sherpa. Tým popsal výstup jako obtížný a výstup stejnou cestou nebyl nikdy zopakován.\nV roce 2014 provedli prvovýstup jihozápadní stranou ruští lezci Alexander Gukov a Alexey Lonchinskiy. Za tento výstup byli oceněni Zlatým cepínem\n"}
{"id": "1386943", "url": "https://cs.wikipedia.org/wiki?curid=1386943", "title": "Ťün-tu-šan", "text": "Ťün-tu-šan\n\nŤün-tu-šan () je přes 1500 metrů vysoké pohoří v Čínské lidové republice. Leží v severní části Pekingu, hlavního města republiky, v jeho obvodech Čchang-pching, Jen-čching a Chuaj-žou. \n\nNa východě navazuje na zbylou část pohoří Jen-šan, za jehož součást bývá počítáno, a na západě navazuje na pohoří Tchaj-chang. Prochází jím Velká čínská zeď, jejíž zdejší úsek v Pa-ta-lingu je nejnavštěvovanějším.\n"}
{"id": "1386944", "url": "https://cs.wikipedia.org/wiki?curid=1386944", "title": "Júki Hada", "text": "Júki Hada\n\nJúki Hada (: 波田 悠貴;* 10. května 1997 Kasukabe) je japonský reprezentant ve sportovním lezení, juniorský vicemistr světa v lezení na obtížnost.\n\n\n"}
{"id": "1386948", "url": "https://cs.wikipedia.org/wiki?curid=1386948", "title": "Čínská východní dráha", "text": "Čínská východní dráha\n\nČínská východní dráha ( – \"Kitajsko-vostočnaja železnaja doroga\", ) zvaná také Transmandžuská dráha, Čínská dálněvýchodní dráha a Severní mandžuská dráha je historický název významné železniční trati v oblasti Mandžuska. Ta byla vybudována ruským impériem (na základě koncese udělené říší Čching), aby spojila nejkratší cestou Čitu s Vladivostokem a rovněž umožnila železniční spojení s Port Arthurem. Byla vystavena v letech 1896–1902 a měla tři větve sbíhající se v Charbinu, který hospodářsky povznesla. Všechny tyto tři větve doposud fungují jako významné železniční tratě:\n\nKromě dlouhodobého hospodářského vlivu celé železnice se její jižní větev stala dějištěm a částečným důvodem několika válečných konfliktů: Rusko-japonské války v letech 1904–1905 (v té době byla většina jižní větve spravována japonskou Jihomandžuskou železniční společností), čínsko-sovětského konfliktu v roce 1929 v roce 1929 a druhé čínsko-japonské války začínající v roce 1931.\n"}
{"id": "1386949", "url": "https://cs.wikipedia.org/wiki?curid=1386949", "title": "Mistrovství Československa jednotlivců na klasické ploché dráze 1986", "text": "Mistrovství Československa jednotlivců na klasické ploché dráze 1986\n\nMistrovství Československa jednotlivců na klasické ploché dráze 1986 bylo tvořeno 6 závody.\n\n\n"}
{"id": "1386954", "url": "https://cs.wikipedia.org/wiki?curid=1386954", "title": "Quintus ze Smyrny", "text": "Quintus ze Smyrny\n\nQuintus ze Smyrny či též Quintus Smyrnaeus, nebo Kointos Smyrnaios byl starořecký básník 3. nebo 4. století. Napsal mytologický epos \"Ta meth’ Homéron\" (\"Co se stalo po Homérovi\"), který navazuje na Homérovu \"Iliadu\" a ve čtrnácti dílech psaných hexametrem popisuje osudy jejích hrdinů od momentu, v němž Homérovo dílo končí (tedy od Hektorovy smrti) až do skončení Trojské války. \n\nDílo, jenž se dochovalo celé, je známo též jako \"Posthomerica\". Někteří badatelé umisťují vznik díla a život jeho autora hlouběji v čase, do 2. století, neboť v něm nacházejí vliv \"druhé sofistiky\" té doby. Z toho, co autor o sobě uvádí sám ve svém díle, se usuzuje, že se narodil ve Smyrně dnes İzmir v Turecku. Jediný známý rukopis Quintovy epické básně objevil v roce 1450 humanista Aldus Manutius, a to u kardinála Basilia Bessariona v Kalábrii - proto autora nazval \"Quintus Calaber\", když jeho dílo vydal v Benátkách roku 1504 pod názvem \"Quinti Calabri derelictorum ab Homero libri XIV\". Jméno Quintus Smyrnaeus zavedl nakladatel Lorenz Rhodomann, když v roce 1577 vydal první latinský překlad (z pera Michaela Neandera). \n"}
{"id": "1386955", "url": "https://cs.wikipedia.org/wiki?curid=1386955", "title": "Prolhané krásky: Perfekcionistky", "text": "Prolhané krásky: Perfekcionistky\n\nProlhané krásky: Perfekcionistky je americký dramatický televizní seriál, vytvářený I. Marlene King podle románu \"The Perfectionists\" od Sary Shepard. Stanice Freeform objednala pilotní díl dne 25. září 2017. Seriál bude sloužit jako spin-off seriálu \"Prolhané krásky\". Dne 14. května 2018 stanice objednala prvních deset dílů první řady, která měla premiéru dne 20. března 2019.\n\n\n\nStanice Freeform objednala pilotní díl dne 25. září 2017. Seriál bude sloužit jako druhý spin-off seriálu \"Prolhané krásky,\" po seriálu \"Ravenswood\". Dne 14. května 2018 stanice objednala prvních deset dílů první řady, která bude mít premiéru 20. března 2019.\n\nDne 25. září 2017 bylo potvrzeno, že své role si zopakují Sasha Pieterse a Janel Parrish. Dne 29. ledna 2018 bylo oznámeno, že do role Avy byla obsazena herečka Sofia Carson. Dne 9. března 2018 bylo oznámeno obsazení Kelly Rutherford. Pokračovala obsazení Sydney Park, nováčka Eli Browna a Hayley Erin.\n\nDne 23. ledna 2018 bylo oznámeno, že seriál se bude natáčet v Portlandu v Oregonu. Marlene King potvrdila, že začátek natáčení je stanoven na březen 2018. Produkce byla zahájena dne 27. února 2018. Natáčení pilotního dílu bylo zahájeno 12. března 2018 a ukončeno bylo poslední týden téhož měsíce.\n\nPrvní ukázka měla premiéru dne 14. května 2018.\n"}
{"id": "1386957", "url": "https://cs.wikipedia.org/wiki?curid=1386957", "title": "Stanislav Urban", "text": "Stanislav Urban\n\nStanislav Urban (* 20. dubna 1959) je bývalý československý motocyklový závodník, reprezentant v ploché dráze. \n\nV Mistrovství Československa jednotlivců startoval v letech 1981-1989, nejlépe skončil v roce 1986 na 4. místě. V Mistrovství Československa juniorů startoval v letech 1977-1980, v roce 1980 skončil na 2. místě. V letech 1981-1989 startoval v kvalifikačních závodech mistrovství světa jednotlivců, nejlépe skončil v roce 1986 na 7. místě v kontinentálním finále. V Mistrovství světa družstev startoval v roce 1986. V roce 1979 skončil na 6. místě ve finále mistrovství světa juniorů. V letech 1979 a 1980 vyhrál při Zlaté přilbě v Pardubicích juniorský závod o Zlatou stuhu. V roce 1983 v britské profesionální lize startoval za tým Reading Racers. \n\n\n"}
{"id": "1386960", "url": "https://cs.wikipedia.org/wiki?curid=1386960", "title": "Sydney Park", "text": "Sydney Park\n\nSydney Park (* 31. října 1997, Filadelfie, Pensylvánie, Spojené státy americké) je americká herečka a komička.\n\nNarodila se ve Filadelfii v Pensylvánii afro-americké matce a korejsko-americkému otci.\n\nJe nejmladší komičkou, která vystoupila na slavné akci Hollywood Improv. V roce 2006 se zúčastnila konkurzu první řady americké reality show \"Amerika má talent\" pod pódiovým jménem \"Syd the Kid,\" kde se probojovala až do semifinále. Komedie nechala, aby se mohla věnovat herectví. Poprvé se v roce 2006 objevila v teenagerovské komedii \"That's So Raven\".\n\nV roce 2010 si zahrála roli adoptivní dcera Ellie Danville v seriálu \"Detective Jo Danville\". V roce 2010 si také zahrála v nezávislé komedii \"Spork\".\n\nBěhem let 2013 až 2015 hrála roli Gabby v seriálu stanice Nickelodeon \"Mámou přes noc\".\n\nV roce 2016 se objevila jako Cyndie v seriálu \"Živí mrtví\". V roce 2018 byla obsazena do role Caitlin Martell-Lewis v seriálu stanice Freeform \"\", který bude mít premiéru v roce 2019.\n"}
{"id": "1386962", "url": "https://cs.wikipedia.org/wiki?curid=1386962", "title": "Hana Třeštíková", "text": "Hana Třeštíková\n\nHana Třeštíková (* 21. března 1982 Praha) je česká producentka, režisérka a politička. Od roku 2014 je zastupitelkou a radní městské části Praha 7 a od roku 2018 též zastupitelkou a radní hlavního města Prahy. \n\nPo maturitě pracovala 3 roky jako produkční festivalu Febiofest a pak absolvovala studium produkce na Filmové a televizní fakultě Akademie múzických umění v Praze. Od roku 2011 produkuje filmy a pořady ve své vlastní produkční firmě.\n\nV roce 2016 byla nominována na Českého lva v kategorii \"Nejlepší dokumentární film\" za pořady Bratříček Karel a Zkáza krásou. Její matkou je režisérka Helena Třeštíková a její otec Michael Třeštík je architekt, publicista a vydavatel. \n\nV komunálních volbách v roce 2014 byla jako nestraník za sdružení \"\"PRAHA 7 SOBĚ\"\" zvolena zastupitelkou městské části Praha 7. V listopadu 2014 se stala radní městské části, kde má v kompetenci kulturu a sousedské vztahy. Ve volbách v roce 2018 mandát zastupitelky městské části za sdružení \"\"PRAHA 7 SOBĚ\"\" obhájila.\n\nZároveň byla v komunálních volbách v roce 2018 zvolena jako nestraník za sdružení Praha sobě zastupitelkou hlavního města Prahy. Figurovala na druhém místě kandidátky a získala 76 720 preferenčních hlasů. Dne 15. listopadu 2018 byla zvolena radní hlavního města Prahy pro oblast kultury, památkové péče, výstavnictví a cestovního ruchu.\n\nHlavní oblasti tvorby:\n\n\n\n"}
{"id": "1386964", "url": "https://cs.wikipedia.org/wiki?curid=1386964", "title": "Didymos Alexandrijský", "text": "Didymos Alexandrijský\n\nDidymos Alexandrijský, též Didym Slepý (asi 313 Alexandrie – asi 398 Alexandrie) byl křesťanský teolog a duchovní 4. století narozený a působící v Egyptě. Byl žákem Órigenovým a jeho dílo bylo tudíž církví zavrženo.\n\nOslepl ve čtyřech letech, přesto se naučil psát, a to prý tím způsobem, že se tvary liter naučil z textu vyřezaného do dřeva. Vynikal také výbornou pamětí.\n\nVzdělával se u Órigena. Tyrannius Rufinus uvádí, že poté byl učitelem církevní školy v Alexandrii, ovšem patrně nešlo o tzv. Alexandrijskou školu, považovanou za nejstarší katechetickou školu světa, neboť ta podle všeho za Didymova života ještě neexistovala. \n\nV roce 553 proběhl druhý konstantinopolský koncil, který zavrhl Órigena a tím pádem i práce Evagriovy a Didymovy. Tito dva byli považováni za Órigenovy stoupence (nebyl ovšem zavržen Didymos jako osoba). Podle koncilního stanoviska se Didymos provinil především „zvrhlým učením o stěhování duší“ a popíráním možnosti „skutečného a trvalého vzkříšení těla“. Krom toho vadily i některé jeho další věroučné odchylky (uznávání nekanonických spisů jako kanonických, či názor, že výběrčí daní Lévi v evangeliích není budoucí evangelista Matouš). Od té doby nesměly být Didymovy texty opisovány, což tehdy značilo velkou hrozbu jejich rychlého ztracení se ze světa. \n\nTo se také do značné míry stalo, většina jeho děl se nedochovala (mělo jít o texty \"O dogmatu\", \"O smrti maličkých\", \"Proti ariánům\", \"O prvním slovu\", rozsáhlé komentáře ke Starému i Novému zákonu či komentář k Origenovým \"Prvním principům\", kde patrně formuloval své nejvíc dráždivé teze o apokatastasis, či o tom, že Ježíš měl lidské tělo i duši, byť nikoli hříšné). Zachoval se však spis \"O Svatém duchu\", asi z roku 381. Didymos ho jistě napsal řecky, dochoval se však jen latinský překlad Jeronýmův. To byl jediný jeho text známý ve středověku, ovšem roku 1941 byly v egyptském městě Toura objeveny papyry ze 6.-7. století, v nichž se nacházely Didymovy komentáře k Zachariášovi, \"Genesis\", knize Jób a Žalmům. Badatelé si tak mohli povšimnout evidentní Didymovi hluboké znalosti starořecké filozofie, zejména stoické, epikurejské a pythagorejské. Bibli označuje za „projev Boží“. Jeho výklad bible byl „superalegorický“, i nejmenší detaily považoval za závažné symboly (kritizoval ho za to například Diodoros z Tarsu). Boha v těchto nalezených textech nazývá (poněkud anticky) „jsoucností nad jsoucnostmi“, ale také (již více tradičně křesťansky) „zdrojem vší dobroty“. \n\nO jeho možném autorství některých textů se spekuluje (\"O svaté trojici\", \"Proti Eunomiovi\").\n\nJeho žáky byli historik Tyrannius Rufinus či svatý Jeroným. Jeroným Didyma nakonec zavrhl, Rufinus mu zůstal věrný. Jeroným odmítal zejména Didymovu apokatasistickou tezi, že nakonec bude ve všeobecné obnově všeho plně obnoven i ďábel (byť zlo jako kvalita by již nemělo existovat). \n"}
{"id": "1386965", "url": "https://cs.wikipedia.org/wiki?curid=1386965", "title": "Kasukabe (Saitama)", "text": "Kasukabe (Saitama)\n\nKasukabe (春日部) je město v prefektuře Saitama v regionu Kantó na ostrově Honšú v Japonsku.\n\n\n"}
{"id": "1386977", "url": "https://cs.wikipedia.org/wiki?curid=1386977", "title": "Pár", "text": "Pár\n\nPár neboli dvojice může být:\n\n\n"}
{"id": "1386995", "url": "https://cs.wikipedia.org/wiki?curid=1386995", "title": "Bissone (loď)", "text": "Bissone (loď)\n\nBissone je typ původně válečné benátské lodice. Tyto lodě sloužily k obraně města na laguně. Jejich předchůdkyně bojovaly například v bitvě u Lepanta. Tato bitva byla poslední, kdy byly v boji používány lodě s pohonem vesel. Po zaniknutí původního účelu se lodě Bissone používaly při slavnostních benátských regatách. V současné době vyplouvají obvykle jen jednou za rok, vždy první neděli v září na \"Regata Storica\", jinak jsou uloženy v benátské loděnici \"Arsenal\". Město Benátky nyní vlastní jedenáct těchto triumfálně zdobených lodí. Jsou to kopie původních lodí typu Bissone vyrobené většinou v 50. letech 20. století. Bissone obvykle obsluhuje osm veslařů.\n\nV květnu 2018 dvě bissone poprvé v historii opustila Benátky, Vedení města Benátek lodě zapůjčilo na jubilejní 10. ročník obnovených Svatojánských slavností Navalis. Jednalo se o lodě \"Geografia\" a \"Cavalli Marini\".\n\nV roce 2019 byla v Čechách vytvořena jedenáctá loď tohoto typu Bissona Praga.\n\n"}
{"id": "1386997", "url": "https://cs.wikipedia.org/wiki?curid=1386997", "title": "Kropicí vozy KPS série 1–3 (Brno)", "text": "Kropicí vozy KPS série 1–3 (Brno)\n\nKropicí vozy KPS série 1–3 byly dvounápravové kropicí tramvajové vozy vyrobené pro Stavební úřad města Brna, odbor čištění města. Jednotlivé vozy se od se od sebe odlišovaly, nicméně sdílely stejnou základní konstrukci. Mechanickou část vozů vyrobila Královopolská strojírna a kropicí zařízení firma Hrček & Neugebauer.\n\nPojezd vozu byl volnoosý. Na hlavním rámu byly umístěny dvě nýtované nádrže lichoběžníkového tvaru, navzájem propojené. Mezi nádržemi se nacházela dřevěná otevřená kabina se stanovištěm řidiče a stanovištěm pro obsluhu kropicího zařízení. Pod podlahou kabiny řidiče se nacházelo čerpadlo pro dočerpávání i kropení. Čerpadlo bylo ovládáno pomocí pomocného kontroléru.\n\nKropicí zařízení bylo umístěno po stranách čel vozu. Kontrolér dodala firma AEG. Jednalo se o typ B30vw8 nebo B6-30 s 11 stupni pro jízdu (6 sériových a 5 paralelních) a 6 stupni brzdovými. Motory taktéž od firmy AEG byly typu U 104.\n\nU vozu číslo 3 byl kontrolér otočen o 90°, takže řidič stál bokem ke směru jízdy.\n\nKropicí zařízení bylo umístěno uprostřed pod kabinou řidiče. Kontrolér typu ŠKODA měl 7 stupňů pro jízdu (4 sériové a 3 paralelní) a 6 stupňů brzdových. Motory byly typu TIS Picolo 2434th.\n\nVozy byly v provozu od dubna do října. Na začátku druhé světové války byly kabiny vozů zaskleny. V 50. letech 20. století byly na vozy dosazeny sněžné pluhy, takže bylo možné jejich využití i v zimním období. Jako první byl vyřazen vůz číslo 2 a to v roce 1962. Zbylé vozy jezdily až do druhé poloviny 60. let 20. století. V roce 1973 byl vůz číslo 3 předán v zchátralém stavu TMB a čeká na renovaci.\n"}
{"id": "1387000", "url": "https://cs.wikipedia.org/wiki?curid=1387000", "title": "Zaton Doli", "text": "Zaton Doli\n\nZaton Doli je vesnice v opčině Ston v Chorvatsku v Dubrovnicko-neretvanské župě. V roce 2011 zde žilo 61 obyvatel.\n\nDo roku 2011 byla součástí vesnice Zaton Doli i Zamaslina a Zaton Doli patřil do opčiny Dubrovník.\n\nVesnice sousedí s Neumem v Bosně a Hercegovině a nachází se na křižovatce silnice D8 ze Splitu do Dubrovníku s pelješackou silnicí D414.\n\n"}
{"id": "1387003", "url": "https://cs.wikipedia.org/wiki?curid=1387003", "title": "Saskatoon Sheiks", "text": "Saskatoon Sheiks\n\nSaskatoon Sheiks byl profesionální kanadský klub ledního hokeje, který sídlil v Saskatoonu v provincii Saskatchewan. V letech 1921–1926 působil v profesionální soutěži Western Canada Hockey League. Své domácí zápasy odehrával v hale Crescent Arena s kapacitou 3 400 diváků.\n\nKlub byl založen v roce 1921 a stal se zakládajícím členem Western Canada Hockey League. Ještě v průběhu inauguračního ročníku byl přestěhován do Moose Jaw. Ovšem zde klub nebyl příliš populární a pro divácký nezájem byl po odehrání ročníku přestěhován zpátky do Saskatoonu. Po zániku WCHL se stal členem nově založené ligy Prairie Hockey League. Klub zanikl společně s ligou v roce 1928.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387009", "url": "https://cs.wikipedia.org/wiki?curid=1387009", "title": "Moose Jaw Maroons", "text": "Moose Jaw Maroons\n\nMoose Jaw Maroons byl profesionální kanadský klub ledního hokeje, který sídlil v Moose Jaw v provincii Saskatchewan. V letech 1926–1928 působil v profesionální soutěži Prairie Hockey League. Své domácí zápasy odehrával v hale Moose Jaw Arena s kapacitou 3 700 diváků. Založen byl v roce 1926 a stal se zakládajícím členem Prairie Hockey League. Klub zanikl společně s ligou v roce 1928.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387011", "url": "https://cs.wikipedia.org/wiki?curid=1387011", "title": "Moose Jaw Warriors", "text": "Moose Jaw Warriors\n\nMoose Jaw Warriors je kanadský juniorský klub ledního hokeje, který sídlí v Moose Jaw v provincii Saskatchewan. Od roku 1984 působí v juniorské soutěži Western Hockey League. Založen byl v roce 1984 po přestěhování týmu Winnipeg Warriors do Moose Jaw. Své domácí zápasy odehrává v hale Mosaic Place s kapacitou 4 414 diváků. Klubové barvy jsou červená, stříbrná a černá.\n\nNejznámější hráči, kteří prošli týmem, byli např.: Pavel Kubina, Tomáš Fleischmann, Rastislav Staňa, Johnny Boychuk, Tomáš Mojžíš, Brian Sutherby, Quinton Howden, Roman Vopat, Antonín Honejsek, Theoren Fleury, Troy Brouwer, Ryan Smyth , Martin Špaňhel nebo Martin Gründling.\n\nZdroj: \n\n\n"}
{"id": "1387019", "url": "https://cs.wikipedia.org/wiki?curid=1387019", "title": "Toronto 228th Battalion (NHA)", "text": "Toronto 228th Battalion (NHA)\n\nToronto 228th Battalion byl kanadský vojenský klub ledního hokeje, který sídlil v Torontu v provincii Ontario. Jednalo se o sportovní organizaci příslušníků kanadských vojenských jednotek 228th Battalion (Northern Fusiliers), CEF. V letech 1916–1917 působil v profesionální soutěži National Hockey Association. Své domácí zápasy odehrával v hale Mutual Street Arena s kapacitou 7 500 diváků. Hlavní klubová barva byla khaki.\n\n\nZdroj: \n\n\n\nZdroj: \n\n"}
{"id": "1387023", "url": "https://cs.wikipedia.org/wiki?curid=1387023", "title": "Toronto Blueshirts", "text": "Toronto Blueshirts\n\nToronto Blueshirts (oficiálním názvem: Toronto Hockey Club) byl profesionální kanadský klub ledního hokeje, který sídlil v Torontu v provincii Ontario. V letech 1912–1917 působil v profesionální soutěži National Hockey Association. Své domácí zápasy odehrával v hale Mutual Street Arena s kapacitou 7 500 diváků. Hlavní klubovou barvou byla modrá.\n\n\n\nZdroj: \n\n\n\nZdroj: \n\n"}
{"id": "1387027", "url": "https://cs.wikipedia.org/wiki?curid=1387027", "title": "Toronto Tecumsehs", "text": "Toronto Tecumsehs\n\nToronto Tecumsehs byl profesionální kanadský klub ledního hokeje, který sídlil v Torontu v provincii Ontario. V letech 1912–1913 působil v profesionální soutěži National Hockey Association. Své domácí zápasy odehrával v hale Mutual Street Arena s kapacitou 7 500 diváků. Klubové barvy byly červená a bílá.\n\nV roce 1913 Tecumsehs kvůli špatné finanční politice zbankrotovaly. Vlastník klubu Bellingham pak licenci prodal Tomu Wallovi, který v lize založil tým Toronto Ontarios.\n\n\nZdroj: \n\n\n\nZdroj: \n\n"}
{"id": "1387030", "url": "https://cs.wikipedia.org/wiki?curid=1387030", "title": "Irina Zabludinová", "text": "Irina Zabludinová\n\nIrina Zabludinová (* 24. února 1987 Novokubansk, Krasnodarský kraj) je ruská zápasnice – judistka.\n\nS judem začínala v 11 letech v rodném Novokubansku. V 16 letech se přesunula do Samary, kde se připravuje v armádním sportovním centru. V ruské ženské reprezentaci se pohybuje od roku 2007 v lehké váze do 57 kg a od roku 2009 jako členka užšího výběru. V roce 2012 se kvalifikovala na olympijské hry v Londýně, kde nestačila ve čtvrtfinále na Američanku Marti Malloyovou a obsadila 7. místo. V roce 2016 se na olympijské hry v Riu nekvalifikovala a původně nedosáhla ani na evropskou kontinentální kvótu. V červenci týden před hrami však byl pozitivně testován na doping pozvaný judista ze San Marína čímž se uvolnila jedna účastnická kvóta. Dvě judistky, které byly před ní v pořadí účast odřekli z důvodů nepřipravenosti. Ona uvolněnou kvótu přijala, ale rovněž nepřijela optimálně připravena. Vypadla v úvodním kole s neznámou judistkou z Nového Zélandu.\n\n\n\n"}
{"id": "1387037", "url": "https://cs.wikipedia.org/wiki?curid=1387037", "title": "Toronto Ontarios", "text": "Toronto Ontarios\n\nToronto Ontarios (pozdějším názvem: Toronto Shamrocks) byl profesionální kanadský klub ledního hokeje, který sídlil v Torontu v provincii Ontario. V letech 1913–1915 působil v profesionální soutěži National Hockey Association. Své domácí zápasy odehrával v hale Mutual Street Arena s kapacitou 7 500 diváků. Založen byl v roce 1913 z licence zaniklého Toronto Tecumsehs. Existence tohoto týmu byla ovšem stejně krátká jako jeho předchůdce, zanikl již v roce 1915. Po jeho zániku byla frančíza prodána kanadským vojákům.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387042", "url": "https://cs.wikipedia.org/wiki?curid=1387042", "title": "Renfrew Creamery Kings", "text": "Renfrew Creamery Kings\n\nRenfrew Creamery Kings byl profesionální kanadský klub ledního hokeje, který sídlil v Renfrew v provincii Ontario. V letech 1910–1911 působil v profesionální soutěži National Hockey Association. Své domácí zápasy odehrával v hale Renfrew Hockey Arena. Po zániku v roce 1911 byla práva v NHA prodána Torontu Tecumsehs.\n\nNejznámějším hráčem, který v klubu působil, byl Newsy Lalonde.\n\n\nZdroj: \n\n\n\nZdroj: \n\n"}
{"id": "1387045", "url": "https://cs.wikipedia.org/wiki?curid=1387045", "title": "Pavel Černoch", "text": "Pavel Černoch\n\nPavel Černoch (*2. května 1974 Brno) je český operní pěvec, tenorista. Od debutu v Bavorské státní opeře v roce 2009 opakovaně vystoupil na hlavních operních scénách, jako je milánská La Scala, Vídeňská státní opera, londýnská Covent Garden nebo Ópera National de Paris. \n\nV rámci pěvecké kariéry se pod vedením maestra Paola de Napoli zaměřuje především na role lyrického oboru a oboru lirico-spinto mj. Alfredo (\"La Traviata\" – G. Verdi), Lenskij (\"Eugen Oněgin\" – P. I. Čajkovskij), Don José (Carmen - G. Bizet), Rodolfo (\"La Bohème\" – G. Puccini), Števa, Laco (\"Její Pastorkyňa\" – L. Janáček). Jako koncertní pěvec spolupracoval například s Berlínskými filharmoniky, Boston Philharmonic Orchestra, BBC Proms či s dirigenty Danielem Barenboimem, Simonem Rattlem a Jiřím Bělohlávkem.\n\nHudební sklony se u něj začaly projevovat již od dětství, kdy navštěvoval brněnský dětský sbor Kantiléna. Poté mu po prvním semestru studií zpěvu na JAMU doporučili, aby zpěvu zanechal a věnoval se něčemu jinému. Zpěvu se ale nevzdal a vydal se zahraniční cestou. V 90. letech navštěvoval italskou akademii v Osimu, kde se seznámil i s jedním největších tenoristů historie Francem Correllim, či studoval u bulharské zpěvačky Diny Petkovové. Necítil však, že se pěvecky zlepšuje, a zároveň začal ztrácet hlas. Proto se rozhodl vystudovat na své bývalé škole JAMU obor Hudební management, jelikož chtěl být odmalička mimo pěvce také manažerem vlastní firmy. Spolupracoval poté s firmou pořádající světové kongresy, kde zajišťoval kulturní program.\n\nPro jeho pěveckou dráhu bylo určujícím zlomem seznámení se s italským učitelem Paolem de Napoli, který mu pomohl vypracovat pěveckou techniku a stal se jeho dosavadním rádcem v oblasti výběru repertoáru a nastudovávání rolí. Pod vedením svého maestra začal získávat první zkušenosti na operní scéně.\n\nKe své první operní inscenaci se dostal v roce 1997 v Teatro lirico v Cagliari na Sardinii, kde vystoupil v opeře \"Střevíčky\" od Petra Iljiče Čajkovského. Po dalších dvou operách tamtéž se v roce 1999 prvně představil také v České republice a to jako Monostatos při uvedení Mozartovy \"Kouzelné flétny\" v brněnské Janáčkově opeře. V roce 2001 zde již zpíval Alfreda ve Verdiho \"Traviatě\". V té době také spolupracoval s Teatro de la Maestranza v Seville. V roce 2005 jej dirigent Jaroslav Kyzlink doporučil jako záskok pro Národní divadlo. Bylo tehdy nutné zastoupit Aleše Brisceina v roli Števy v Janáčkově \"Její pastorkyni\", jejíž inscenace se měla konat toho roku v lotyšské Rize. Po tomto záskoku debutoval v září 2005 na scéně Národního divadla jako Don Ottavio v Mozartově opeře \"Don Giovannim\". Poté následovaly další role v Národním divadle mj. Alfredo, Vít (\"Tajemství\" od B. Smetana).\n\nZáskokem v roli Števy v Rize také začala jeho spolupráce s rižskou Lotyšskou národní operou, kde vystoupil jako Alfréd společně s tehdy začínající polskou sopranistkou Kristine Opolais. V této roli si jej také všimla vídeňská agentura Hollaender-Calix, skrze kterou byl angažován ve vídeňské Volksoper v roce 2007. Zde zprvu zpíval především operetní role, ovšem vysoké náročnosti jako například Camilla de Rossillon z \"Veselé Vdovy\" od Franze Lehára, jehož arie obsahuje dvě „vysoká cé“. Skrze další operetu, \"Netopýr\" od Johannese Strausse ml., se dostal opět ke své oblíbené roli Alfreda v La Traviatě. Po osmi měsících se však rozhodl na dále pokračovat jako svobodný umělec bez stálého angažmá.\n\nV roce 2008 jej Jaroslav Kyzlink doporučil na roli Prince v Dvořákově \"Rusalce\" do Řecké národní opery v Athénách, kde měla být nastudována nová inscenace. Zde jej slyšel Alan Green, tehdejší intendant Athénské opery a šéf Zemsky/Green Artists Management v New Yorku, jedné z největších agentur zastupujících operní pěvce, a nabídl mu spolupráci. Následkem této spolupráce vystoupil Pavel Černoch na jevišti mj. Berlínské opery – Rodolfo v \"La Bohème\", Hamburské opery - Alfredo v \"La Traviata\" s německou sopranistkou Anjou Harteros, Glyndebourne festival - Princ v \"Rusalce\". V Bavorské státní opeře v Mnichově debutoval roku 2009, kde vystoupil v roli Števy v Janáčkově \"Její Pastorkyni\", po němž se stal stálým hostem na hlavních operních scén. V tomto roce též prvně vystoupil jako Jeník ve Smetanově \"Prodané nevěstě\" na prknech Národního divadla. Také sezona 2011/12 se podobně jako ty předchozí nesla ve znamení mnoha operních debutů - Teatro Real v Madridu, Opéra de Nice, Théâtre Royal de la Monnaie v Brusselu. V sezoně 2012/13 následoval debut v Teatro di San Carlo v Neapoli svou oblíbenou rolí Prince v Dvořákově \"Rusalce\".\n\nV letech 2012–2013 vystoupil kupříkladu jako Alfred v \"La Traviatě\" a Pinkerton v \"Madame Butterfly\" v Národním divadle, či jako Rodolfo v \"Bohémě\" na scéně Dvořákovy opery v Ostravě. Roku 2013 přišel další mezník jeho kariéry, kdy vystupoval jako Lykov v \"Carské nevěstě\" od Nikolaje Andrejeviče Rimsky-Korsakova v produkci Berlínské státní opery pod taktovkou dirigenta Daniela Barenboima, který byl zároveň šéfdirigentem milánské La Scaly. Inscenace byla následně přesunuta právě do La Scaly, a tak zde roku 2014 zaznamenal svůj operní debut. V sezoně 2014/15 poprvé zpíval Dona Josého z Bizetovy \"Carmen\" a to na Glyndebourne festival, a také debutoval na scéně pařížské Opéra Bastille v roli Prince. Ve stejném roce také zpíval tenorové sólo při provedení Beethovenovy \"9. symfonie\" na BBC Proms s Birmingham Symphony Orchestra pod taktovkou Andrise Nelssonse. Tenorové sólo provedl ve Verdiho \"Requiem\" s Českou filharmonií v pražském Rudolfinu. \n\nSezonu 2015/16 otevřel Verdiho \"Donem Carlosem\" v Hamburské státní opeře, po kterém následoval Laco z \"Její Pastorkyně\" ve Stuttgartu a další Janáčkova opera \"Věc Makropulos\", v níž ztvárnil postavu Alberta Gregora při produkci Mnichovské opery. \n\nV létě 2016 vystoupil jako Amleto ve stejnomenné opeře Franca Faccia, současníka Verdiho, na Bregenzer Festspiele. Cesta k této inscenaci však byla velmi komplikovaná: \" \"Agentura mě v jednu chvíli dokonce už „prodala\" na jiný projekt do Moskvy do Velkého divadla na Faustovo prokletí, naprosto skvělá věc – a mně zase volali z Bregenzu a přesvědčili mě. Tak jsem to znovu přehodnotil a zrušil zase Moskvu a dělal Hamleta v Bregenzu, a ukázalo se, že to bylo správné rozhodnutí, stal se z toho doposud největší úspěch v mé kariéře.\"\" \n\nV září téhož roku provedl písňový recitál za doprovodu Iva Kahánka v pražském Anežském klášteře. Rok 2017 se vyznačoval setkáními s pěvci světové operní špičky. Po Vladimirovi v Borodinově \"Princi Igoru\" v Amsterdamu a Don Josém v Bizetově \"Carmen\" v Hamburské opeře vystoupil v květnu opakovaně v inscenaci Čajkovského \"Eugena Oněgina\" v pařížské Opéra Bastille jako Lenskij po boku ruské divy Anny Netrebko v roli Taťány. V říjnu 2017 byl opět v Opéra Bastille součástí inscenace Verdiho \"Dona Carlose\". V této produkci, v níž se v titulní roli Dona Carlose alternoval s Jonasem Kaufmannem, dále zpívali mj. Elena Garanča (Eboli), Ludovic Tézier (Rodrigue), Sonya Yoncheva (Élisabeth de Valois), Ildar Abdrazakov (Philippe II.). \"„Je to jako splněný sen. Jste součástí procesu, který je nesmírně zajímavý a to se mi, stejně jako samotná inscenace, velmi líbí.“\" \n\nV roce 2018 se vrátil do Athénské opery, aby zde poprvé ve své kariéře ztvárnil tragickou postavu Maria Cavaradossiho v Pucciniho \"Tosce\". V únoru téhož roku provedl svůj debut na scéně Vídeňské státní opery, když zaskočil za odřeknuvšího Romana Villazóna jako Lenskij v Čajkovského Evženu Oněginovi.\n"}
{"id": "1387047", "url": "https://cs.wikipedia.org/wiki?curid=1387047", "title": "Montreal Shamrocks", "text": "Montreal Shamrocks\n\nMontreal Shamrocks byl profesionální (později amatérský) kanadský klub ledního hokeje, který sídlil v Montréalu v provincii Québec. V roce 1910 působil v profesionální soutěži National Hockey Association. Své domácí zápasy odehrával v hale Montreal Arena s kapacitou 4 300 diváků. Klubové barvy byly zelená a bílá.\n\nShamrocks byly založeny v roce 1886 členy Shamrock Lacrosse Club, který svůj lakrosový klub přetvořily v klub ledního hokeje. V počátcích hrával klub pouze přátelské a exhibiční zápasy, teprve v roce 1891 se stal členem Amateur Hockey Association of Canada. V letech 1899–1905 byl členem Canadian Amateur Hockey League. Toto období bylo pro klub velice úspěšné. Dvakrát se mu podařilo zvítězit v bojích o Stanley Cup (1899 a 1900), jednou z toho byl prohraný zápas (1901). V roce 1910 se stal zakládajícím členem profi soutěže National Hockey Association (NHA). V ní ovšem vydržel pouhou sezónu, poté se znovu přihlásil do amatérských soutěží. V amatérské soutěži Montreal City Hockey League klub vydržel do roku 1924, tedy do data zániku.\n\n\n\nZdroj: \n\n\n\nZdroj: \n\n"}
{"id": "1387050", "url": "https://cs.wikipedia.org/wiki?curid=1387050", "title": "Árie (rozcestník)", "text": "Árie (rozcestník)\n\nÁrie může být:\n\n"}
{"id": "1387052", "url": "https://cs.wikipedia.org/wiki?curid=1387052", "title": "Operace Dub", "text": "Operace Dub\n\nOperace Dub ( \"Operazione Quercia\", \"Fall Eiche\" nebo \"Unternehmen Eiche\") bylo krycí jméno vojenské operace během italského tažení v době druhé světové války.\n\nOperace začala i skončila 12. září 1943, kdy němečtí parašutisté \"2. Fallschirmjäger-Division\" a několika členů SS \"Sicherheitsdienst\" přistáli ve vojenských kluzácích DFS 230 v horském údolí pohoří Gran Sasso a úspěšně osvobodili Benita Mussoliniho. Ten zde byl internován v  horském hotelu Campo Imperatore na příkaz Pietra Badoglia po příměří z Cassibile.\n\nPo ukončení operace byly kluzáky, vzhledem k nemožnosti jejich dalšího využití, spáleny.\n"}
{"id": "1387055", "url": "https://cs.wikipedia.org/wiki?curid=1387055", "title": "Krátká zbraň", "text": "Krátká zbraň\n\nKrátká zbraň je pojem používaný v zákoně o zbraních č. 119/2002 Sb. .. Podle zákonné definice je to palná zbraň, u které je délka hlavně do 300 mm včetně, nebo celková délka je pod 600 mm.\nDoplňujícím pojmem zastupující druhou skupinu je dlouhá zbraň. Rozdělení palných zbraní na dlouhé a krátké je určeno jen pro ruční palné zbraně. \nPodle některých pramenů je původem tohoto dělení určení konstrukce zbraně pro střelbu za použití jedné ruky u krátkých zbraní, nebo naopak obou rukou u dlouhých zbraní. \nV některých pramenech se lze setkat s použitím tohoto spojení i u chladných zbraní. Viz. příklad odkazu na časopis Myslivost 2003 uvedený v externích odkazech. V tomto případě se jedná o použití ve významu přídavného jména krátký a nelze je zaměňovat s popisovanou katerorií.\n\nHlavními zástupci ve skupině krátkých zbraní jsou pistole a revolvery. Mezi krátké zbraně ale v souladu s definicí patří i zástupci jiných skupin zbraní. Existují krátké brokovnice, často označované jako lupara. \nMezi krátké zbraně patří podle daných parametrů některé verze samopalů, zbraní kategorie PDW a dokonce také verze útočné pušky SCAR-L CQC. \n"}
{"id": "1387060", "url": "https://cs.wikipedia.org/wiki?curid=1387060", "title": "Dlouhá zbraň", "text": "Dlouhá zbraň\n\nDlouhá zbraň je pojem používaný v zákoně o zbraních č. 119/2002 Sb. .. Podle zákonné definice je to palná zbraň, která nevyhovuje definici krátké zbraně. To znamená, že délka hlavně je nad 300 mm a celková délka je více než 600 mm. Rozdělení palných zbraní na dlouhé a krátké je určeno jen pro ruční palné zbraně. \nPodle některých pramenů je původem tohoto dělení určení konstrukce zbraně pro střelbu za použití jedné ruky u krátkých zbraní, nebo naopak obou rukou u dlouhých zbraní. \n\nV některých pramenech se lze setkat s použitím tohoto spojení i u chladných zbraní. Viz. příklad uvedený v externích odkazech. V tomto případě se jedná o použití ve významu přídavného jména dlouhý a nelze je zaměňovat s popisovanou katerorií. \nHlavními zástupci ve skupině dlouhých zbraní jsou kulovnice, kombinované zbraně a brokovnice. \nMezi dlouhé zbraně patří také některé verze samopalů a většina útočných pušek. \n"}
{"id": "1387061", "url": "https://cs.wikipedia.org/wiki?curid=1387061", "title": "Atentát (rozcestník)", "text": "Atentát (rozcestník)\n\nAtentát může být:\n\n"}
{"id": "1387062", "url": "https://cs.wikipedia.org/wiki?curid=1387062", "title": "Berle (rozcestník)", "text": "Berle (rozcestník)\n\nBerle může být:\n\n"}
{"id": "1387063", "url": "https://cs.wikipedia.org/wiki?curid=1387063", "title": "Bílá paní (rozcestník)", "text": "Bílá paní (rozcestník)\n\nBílá paní může být:\n\n"}
{"id": "1387064", "url": "https://cs.wikipedia.org/wiki?curid=1387064", "title": "Břitva (rozcestník)", "text": "Břitva (rozcestník)\n\nBřitva může být:\n\n"}
{"id": "1387065", "url": "https://cs.wikipedia.org/wiki?curid=1387065", "title": "Haileybury Comets", "text": "Haileybury Comets\n\nHaileybury Comets (oficiálním názvem: Haileybury Hockey Club) byl profesionální kanadský klub ledního hokeje, který sídlil v Haileybury (dnešní Temiskaming Shores) v provincii Ontario. V roce 1910 působil v profesionální soutěži National Hockey Association. Své domácí zápasy odehrával v hale Cobalt-Haileybury Curling Club Curling Rink. Klubové barvy byly kaštanově hnědá a bílá.\n\n\nZdroj: \n\n\n\nZdroj: \n\n"}
{"id": "1387066", "url": "https://cs.wikipedia.org/wiki?curid=1387066", "title": "Cobalt Silver Kings", "text": "Cobalt Silver Kings\n\nCobalt Silver Kings byl profesionální kanadský klub ledního hokeje, který sídlil v Cobaltu v provincii Ontario. V roce 1910 působil v profesionální soutěži National Hockey Association. Své domácí zápasy odehrával v hale The Sports Palace s kapacitou 3 500 diváků. Klubové barvy byly červená, tmavě modrá a bílá.\n\n\nZdroj: \n\n\n\nZdroj: \n\n"}
{"id": "1387067", "url": "https://cs.wikipedia.org/wiki?curid=1387067", "title": "Pavel Šedlbauer", "text": "Pavel Šedlbauer\n\nPavel Šedlbauer (* 16. června 1950) je český podnikatel v oblasti sklářského průmyslu a předseda představenstva FK Teplice.\n\nVystudoval Vysokou školu chemicko-technologickou v Praze (získal titul Ing.). Celý život pracuje ve sklářském průmyslu, od převzetí teplického Sklo Unionu belgickým Glaverbelem v roce 1991 byl jeho výrobním ředitelem. Je bývalým viceprezidentem evropské skupiny belgicko-japonské sklářské firmy \"AGC\" a zároveň stál v letech 2009 až 2017 v čele \"AGC Flat Glass Czech\".\n\nPůsobí ve statutárních orgánech FK Teplice – v letech 2004 až 2009 byl předsedou dozorčí rady, od roku 2009 je předsedou představenstva.\n\nPavel Šedlbauer žije ve městě Teplice. Je ženatý, má dceru a syna.\n\nVe volbách do Senátu PČR v roce 2018 kandidoval jako nestraník za TOP 09 v obvodu č. 32 – Teplice. Se ziskem 6,26 % hlasů skončil na 5. místě.\n"}
{"id": "1387068", "url": "https://cs.wikipedia.org/wiki?curid=1387068", "title": "Volba prezidenta Slovenské republiky", "text": "Volba prezidenta Slovenské republiky\n\nZpůsob volby prezidenta Slovenské republiky je upraven především v Ústavou SR, v článcích 101 až 107 a v Zákoně 46/1999 CFU o způsobu volby Prezidenta Slovenské republiky, o lidovém hlasování, o jeho odvolání a o doplnění některých dalších zákonů. \n\nPrezidenta Slovenské republiky volí od roku 1999 občané Slovenska v přímých volbách tajným hlasováním na pět let. Právo volit prezidenta mají občané, kteří mají právo volit do Národní rady. Kandidáta na prezidenta navrhuje nejméně 15 poslanců NR SR nebo alespoň 15 000 občanů, na základě petice. Návrh musí odevzdat předsedovi Národní rady nejpozději 21 dní od vyhlášení voleb. Prezidentem může být zvolen každý občan, který je volitelný do NRSR a v den volby dosáhl věku 40 let.\n\nPrezidentem je zvolen kandidát, který získá nadpoloviční většinu platných hlasů oprávněných voličů. Pokud ani jeden kandidát nezíská potřebnou většinu, koná se do 14 dnů druhé kolo voleb. Do druhého kola postupují dva kandidáti, kteří získali v prvním kole nejvyšší počet hlasů.\n\nZvolený kandidát se ujímá funkce složením slibu před Národní radou do rukou předsedy Ústavního soudu Slovenské republiky, v poledne v den kdy má skončit volební období předchozího prezidenta. Tatáž osoba může být zvolena za prezidenta nejvíce ve dvou po sobě následujících obdobích.\n\nDo roku 1999 prezidenta volila Národní rada SR. Od roku 1999 jsou volby přímé, prezident je volen na funkční období pěti let. Zatím se konaly tyto přímé volby prezidenta Slovenské republiky:\n"}
{"id": "1387069", "url": "https://cs.wikipedia.org/wiki?curid=1387069", "title": "Montreal Le National", "text": "Montreal Le National\n\nMontreal Le National (: ) byl profesionální (později amatérský) kanadský klub ledního hokeje, který sídlil v Montréalu v provincii Québec. V letech 1909–1910 působil v profesionální soutěži Canadian Hockey Association. Zanikl v roce 1927. Klubové barvy byly modrá a bílá.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387073", "url": "https://cs.wikipedia.org/wiki?curid=1387073", "title": "Marie Vančurová", "text": "Marie Vančurová\n\nMarie Vančurová (* 25. července 1985 Čáslav) je česká herečka, od roku 2012 členka souboru Městského divadla Zlín.\n\nVystudovala nejprve obor agroturistika (spojení agropodnikání a cestovního ruchu) na Střední zemědělské škole Čáslav a následně obor obor činoherní herectví na Janáčkově akademie múzických umění v Brně.\n\nV minulosti působila v Divadle Šumperk a v brněnských divadlech Buranteatr, Divadlo Polárka, Divadlo Feste a Divadlo U stolu. Od roku 2012 je členkou souboru Městského divadla Zlín. Spolupracuje s neziskovou organizací Zdravotní klaun a dále pak s Českým rozhlasem.\n"}
{"id": "1387074", "url": "https://cs.wikipedia.org/wiki?curid=1387074", "title": "Montreal Victorias", "text": "Montreal Victorias\n\nMontreal Victorias byl amatérský kanadský klub ledního hokeje, který sídlil v Montréalu v provincii Québec. Své domácí zápasy odehrával původně v hale Victoria Skating Rink, která byla v klubovém vlastnictví. Hala byla uzavřena v roce 1925, poté se klub stěhoval různě po Montréalu. Hlavní klubovou barvou byla kaštanově hnědá (anglicky: Maroons, jak se klubu v tisku říkávalo).\n\nKlub byl založen buďto v roce 1874, což by z něj dělalo nejstarší klub ledního hokeje na světě, a nebo v roce 1877, což by naopak klub katapultovalo na pomyslné druhé místo pod tým McGillovy univerzity. Každopádně Victorias patřili k průkopníků ledního hokeje v Kanadě. V roce 1886 byl klub u založení Amateur Hockey Association of Canada. V letech 1895–1899 klub získal pětkrát Stanley Cupu. Při padesátiletém výročí v roce 1924 uspořádal klub exhibici v nově otevřené hale Montreal Forum.\n\nV roce 1927 se jako první severoamerický klub vydaly Victorias po evropské tour. Ve Stockholmu prvně porazily švédský výběr poměrem 17:1. Další výsledky ze Švédska zněly následovně: IK Gota poražena 5:0, Djurgårdens IF poražen 6:2, Södertälje SK poraženo 6:0 a IK Gota poraženo znova 19:3. V Berlíně \"viktoriáni\" porazily Berliner Schlittschuhclub poměrem 13:0 a československý výběr poměrem 8:0. Další zastávkou byla Vídeň, kde se Montrealu nadvakrát postavil Wiener EV (oba zápasy skončily prohrou Wieneru). V Miláně se klub utkal s kombinovaným týmem HC Davosu a EHC St. Moritzu, který porazil vysoko 18:0. Místní milánský klub padl poměrem 15:2. Dále v Davosu byl místní klub znovu poražen, tentokráte samotný poměrem 9:0. Poslední zastávkou na tour byl Londýn, kde se proti Montrealu postavil anglický výběr, který padl 14:1.\n\nSlavný montrealský klub zanikl v roce 1939.\n\n\n\nZdroj: \n\n\n\nZdroj: \n\n"}
{"id": "1387081", "url": "https://cs.wikipedia.org/wiki?curid=1387081", "title": "Nina Lach", "text": "Nina Lach\n\nNina Lach (* 2. srpna 1995 Štýrský Hradec) je rakouská reprezentantka ve sportovním lezení, mistryně Rakouska, juniorská mistryně Evropy a vítězka Evropského poháru juniorů v lezení na rychlost.\n\n\n"}
{"id": "1387090", "url": "https://cs.wikipedia.org/wiki?curid=1387090", "title": "Beardmore Inflexible", "text": "Beardmore Inflexible\n\nBeardmore Inflexible, někdy známý také pod označením Rohrbach Ro VI, byl prototyp britského třímotorového celokovového bombardéru postaveného u společnosti Beardmore v Dalmuiru ve Skotsku.\n\nFirma William Beardmore and Company zakoupila licenci na vyztužený nosný potah systému Rohrbach, a za jeho použití, spolu s výkresy dodanými Rohrbachem pro Ro VI, navrhla na tehdejší dobu masívní celokovový třímotorový transportní letoun, pojmenovaný \"Beardmore Inflexible\".\n\nLetoun, jemuž bylo přiděleno sériové číslo \"J7557\", byl v letech 1925-1927 v Dalmuiru vyroben po částech, které byly poté přepraveny po moři do Felixstowe a odtud po silnici do leteckého zkušebního střediska Aeroplane and Armament Experimental Establishment (A&AEE) v Martlesham Heath, kde byly sestaveny a letoun zde poprvé vzlétl 5. března 1928. Později téhož roku byl předveden na letecké přehlídce RAF v Hendonu.\n\nTyp byl na svou dobu pokrokové konstrukce a měl dobré letové kvality, ale současně se jednalo o tehdy nezvykle rozměrný stroj, s rozpětím křídel 157 stop (48 m), což bylo přibližně o 16 stop (4,9 m) víc než u B-29 Superfortress z doby druhé světové války. Současně při maximální hmotnosti až 37 000 liber (~ 17 000 kg) trpěl podmotorovaností, a jelikož se nepodařilo vzbudit zájem o další vývoj a výrobu, byl letoun v roce 1930 v Martlesham Heath rozebrán. Jeho součásti zde poté byly použity při zkoumání účinků koroze na konstrukční celky z lehkých slitin.\n\nJedno z podvozkových kol je zachováno jako exponát v londýnském \"Science Museum\".\n\n\nÚdaje podle \"Air Enthusiast International\"\n\n"}
{"id": "1387091", "url": "https://cs.wikipedia.org/wiki?curid=1387091", "title": "Montreal Hockey Club", "text": "Montreal Hockey Club\n\nMontreal HC (celým názvem: Montreal Hockey Club) byl amatérský kanadský klub ledního hokeje, který sídlil v Montréalu v provincii Québec. Jednalo se o součást atletické asociace Montreal Amateur Athletic Association (Montreal AAA). V letech 1887–1898 působil v soutěži Amateur Hockey Association of Canada. Podle znaku asociace se klubu přezdívalo Winged Wheels (Létající kola). Své domácí zápasy odehrával v hale Montreal Forum s kapacitou 17 959 diváků.\n\nMHC bylo celkem čtyřnásobným vítězem Stanley Cupu. V roce 1893 se stal jeho prvním vítězem v historii.\n\n\nZdroj: \n\n\n\nZdroj: \n\n"}
{"id": "1387094", "url": "https://cs.wikipedia.org/wiki?curid=1387094", "title": "Otakar Janůj", "text": "Otakar Janůj\n\nOtakar Janůj (26. října 1912, Rudimov – 23. října 1941, nezvěstný nad Irským mořem) byl radiotelegrafista-střelec u 311. československé bombardovací perutě Royal Air Force, který zahynul při cvičném letu.\n\nRodiči Otakara Janůje byli Valentin Janůj (2. února 1882 Lipník nad Bečvou – 2. ledna 1975, Týn nad Bečvou) a Marie, rozená Chmelová (3.října 1886, Rudimov – 13. dubna 1970, Týn nad Bečvou 63). Svatbu měli kostele v Mladoticích dne 2. května 1911. V manželství se jim narodily ještě dvě dcery, Marie (*17. září 1911, Rudimov) a Otilie (*2. května 1914). \n\nJeho otec Valentin Janůj rukoval v roce 1914 k Rakousko-uherské armádě, k Pěšímu pluku č. 3 (k. u. k. Infanterieregiment Nr. 3), jehož doplňovacím okresem bylo Kroměřížsko (včetně Zlínska, Uherskohradišťska, Kyjovska, Vsetínska a Valašského Meziříčí). V bojích okolo Lublina (východní Polsko, 80 km od hranic s Ukrajinou) byl Valentin Janůj, jako svobodník Rakousko-uherské armády, zajat dne 28. srpna 1914 ruskými vojáky. V zajetí byl více než čtyři roky, internován byl na SIbiři. Kde později vstoupil do Československých legií. V kartě legionáře je uvedeno datum a místo přihlášení do legií: Krivodanka. Byl zapsán do legií 19. června 1918. Příslušný k 11. čs. střeleckému pluku Františka Palackého, který vznikl v Novonikolajevsku 15. července 1918. Původní místo Novonikolajevsk je dnes oblast Novosibirsk, město bylo v roce 1925 přejmenováno. Prodělal celou anabázi po Transsibiřské magistrále až do přístavu Vladivostok. Odtud odplouval s 31. transportem Čsl. legií na lodi Teucera. Do vlasti se vrátil v roce 1920. \n\nDětství prožil Otakar Janůj v obci Rudimov, kde se narodil v č. 36. Od roku 1919 zde chodil do školy. Koncem roku 1921 se celá rodina přestěhovala do obce Jindřichova v okrese Přerov, kde pokračoval ve školní docházce od prosince téhož roku. Rodina Janůjů zde bydlela v domě č.p. 58. V letech 1924–1926 navštěvoval Českou obecnou a měšťanskou školu J.A.K ve Fulneku. Zde bydlel u Ondřeje (německy Andreas) a Anny Lachkých, domkaře, v domě č.p. 408. Další školou byla Měšťanská chlapecká škola V Hranicích na Moravě, kde studoval v letech v letech 1926–1927, na Živnostenské škole pokračovací, taktéž v Hranicích na Moravě, v letech 1928–1930 . \n\nRodina bydlela od října 1927 v Týně nad Bečvou. Přibližně v letech 1926–1929 se stal členem Sokola.\n\nPrezenční vojenskou službu nastoupil 1. října 1934 u Dělostřeleckého pluku č. 302, ve Starých městských kasárnách v Olomouci. Dnem 1. dubna 1935 byl povýšen do hodnosti svobodníka, se zařazením do funkce telefonisty. Současně se stal velitelem telegrafního družstva u spojovací baterie. Dne 1. října 1935, byl povýšen do hodnosti desátníka a stal se velitelem spojovacího družstva. Dvouletou základní vojenskou službu ukončil 16. září 1936.\nBěhem vojenské služby si doplnil vzdělání a ve školním roce 1935/1936 navštěvoval v Olomouci jednoroční učební kurz IV. třídy měšťanské školy. Výstupní vysvědčení obdržel 18. června 1936. \n\nPřed vojenskou službou byl Otakar Janůj zaměstnán u firmy Bratři Frommové, v Hranicích na Moravě jako obchodní příručí. Po absolvování vojenské služby se přihlásil k policii do Brna, kde byl nejprve zaměstnán jako pomocný zřízenec strážní služby a poté štábní strážmistr policie.\n\nSpolu s několika dalšími Čechoslováky odešel na počátku roku 1940 na Slovensko, poté do Jugoslávie. Odtud přes Turecko do Francie. Zde se do bojů nezapojil, odjel přímo do Anglie, kde vstoupil do čsl. jednotek RAF. Byl zařazen na funkci: radiotelegrafista-střelec, létal na Vickers Wellington.\n\nZahynul nad Irským mořem, nezvěstný z orientačního letu, Wellington T2624. \n\nZmínka o jeho smrti je v knize Zlomená křídla, od Eduarda Čejky, v tabulkovém přehledu. \n\n\n\n\n"}
{"id": "1387097", "url": "https://cs.wikipedia.org/wiki?curid=1387097", "title": "Montreal Crystals", "text": "Montreal Crystals\n\nMontreal Crystals (oficiálním názvem: Crystals Hockey Club) byl amatérský kanadský klub ledního hokeje, který sídlil v Montréalu v provincii Québec. V letech 1887–1895 působil v soutěži Amateur Hockey Association of Canada. Své domácí zápasy odehrával v hale Victoria Skating Rink. Zanikl v roce 1895 po fúzi s Montrealem Shamrocks.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387103", "url": "https://cs.wikipedia.org/wiki?curid=1387103", "title": "První vláda Giuseppa Conteho", "text": "První vláda Giuseppa Conteho\n\nPrvní vláda Giuseppa Conteho byla vláda italské republiky jmenována 31. května 2018 jako šedesátý pátý kabinet v historii země. Vládu tvořila koalice stran Hnutí pěti hvězd a Ligy Severu.\n\nConteho vláda získala důvěru Senátu republiky 5. května poté, co 171 senátorů hlasovalo pro a 117 proti, přičemž potřebná většina byla 145 hlasů. Svou činnost ukončila 5. září 2019 a nahradil ji druhý kabinet vedený Contem.\n"}
{"id": "1387104", "url": "https://cs.wikipedia.org/wiki?curid=1387104", "title": "Winnipeg Victorias", "text": "Winnipeg Victorias\n\nWinnipeg Victorias byl amatérský kanadský klub ledního hokeje, který sídlil ve Winnipegu v provincii Manitoba. V letech 1892–1906 působil v amatérské soutěži Manitoba Hockey Association. Klubové barvy byly červená a žlutá. Založen byl v roce 1889 jako jeden z prvních klubů ledního hokeje v Manitobě. Victorias se zúčastnily celkem osmi zápasů o Stanley Cup, pouze tři z nich dopadly pro \"viktoriány\" úspěchem.\n\n\n"}
{"id": "1387112", "url": "https://cs.wikipedia.org/wiki?curid=1387112", "title": "Kenora Thistles", "text": "Kenora Thistles\n\nKenora Thistles byl profesionální kanadský klub ledního hokeje, který sídlil v Kenorě v provincii Ontario. V letech 1904–1908 působil v soutěži Manitoba Hockey Association. Založen byl v roce 1894 pod názvem Rat Portage Thistles. Poslední název obdržel v roce 1905 při přejmenování města. Thistles se zúčastnily celkem tří zápasů o Stanley Cup, pouze jeden z nich dopadl pro klub úspěchem.\n\nZdroj: \n\n\n\n"}
{"id": "1387121", "url": "https://cs.wikipedia.org/wiki?curid=1387121", "title": "Ottawa Capitals", "text": "Ottawa Capitals\n\nOttawa Capitals byl kanadský sportovní klub, který sídlil v Ottawě v provincii Ontario. V letech 1892–1906 působil v amatérské soutěži ledního hokeje Federal Amateur Hockey League. Založen byl v roce 1896. V roce 1897 se Capitals zúčastnily exhibičního zápasu o Stanley Cup, ve kterém podlehly Montrealu Victorias.\n\nMimo oddíl ledního hokeje měl sportovní klub i jiné oddíly, mj. oddíl lakrosu a atletiky.\n\n"}
{"id": "1387123", "url": "https://cs.wikipedia.org/wiki?curid=1387123", "title": "Juba II.", "text": "Juba II.\n\nJuba II. (50 př. n. l. – 23) byl berberský král Mauretánie, historik, geograf, botanik a učenec. Jeho první ženou byla Kleopatra Seléné, dcera Kleopatry VII. a Marka Antonia. Jeho otcem byl numidijdský král Juba I. \n\nJeho otec Juba I. spáchal roku 46 př. n. l. sebevraždu po prohrané bitvě u Thapsu (Ras Dismas), kde stál proti římskému vojevůdci Juliovi Caesarovi, po boku jeho republikánských nepřátel vedených Metellem Scipionem. Numidie se pak stala římskou provincií a jeho syn Juba II. byl zajat a vychován v Římě. \n\nV Římě se naučil latinsky a řecky a ve svých dvaceti letech napsal historické dílo \"Historia Romana\". Stal se oblíbencem Caesarova synovce Oktavia, s kterým se spřátelil. V následujících letech Octaviana doprovázel i na vojenských taženích, například v bitvě u Actia roku 31 př. n. l. Poté co Octavius nastoupil na římský trůn jako císař Augustus, jmenoval Jubu králem Numidie. Ten poté patřil k nejloajálnějším římským spojencům. Na Augustovo přání se Juba II. oženil s ptolemaiovskou princeznou Kleopatrou Seléné, čímž vznikla nová říše zvaná Mauretánie (podléhající Římu), s novým hlavním městem Caesarea (dnes Cherchell, na území dnešního Alžírska). Augustus Jubu potvrdil jako jejího krále. \n\nJuba velmi podporoval rozvoj věd a umění, výstavba Caesarey a nového města Volubilis sebou přinesla originální kombinaci antických a egyptských architektonických a sochařských tradic. Z města Tingis (dnes Tanger v Maroku) učinil významné obchodní centrum. Plútarchos o něm napsal, že byl \"„jedním z nejnadanějších vládců své doby“\". Velký vliv na jeho politiku měla jeho žena Kleopatra. \n\nI jako král pokračoval Juba v literární činnosti. Sepsal jakési srovnání řeckých a římských institucí či cestovatelského průvodce po Arábii, který se stal v Římě bestsellerem. Z jeho díla se ovšem zachovaly jen zlomky. Podporoval i přírodní vědy, podle Plinia mladšího nechal vypravit přírodovědnou expedici na Kanárské ostrovy a Madeiru, udajně to byl přímo Juba II., kdo dal Kanárským ostrovům jejich současné jméno, podle toho, že výprava zde nalezla především divoké psy (\"canis\" je latinsky pes).\n\nPozději (asi roku 6 př. n. l.) si vzal za ženu kappadockou princeznu Glaphyru, která se ale zamilovala do judejského tetrarchy Heroda Archelaa, a proto se s Jubou rozvedla. Následníkem trůnu se stal Jubův jediný syn Ptolemaios z Mauretánie.\n"}
{"id": "1387124", "url": "https://cs.wikipedia.org/wiki?curid=1387124", "title": "Colcannon", "text": "Colcannon\n\nColcannon je irský pokrm. Připravuje se z vařených brambor, které se v hrnci rozšťouchají s dušenou hlávkovou kapustou nebo hlávkovým zelím a přidává se k nim máslo, mléko nebo smetana, kuchyňská sůl a pepř černý, někdy se jídlo doplňuje také cibulí, pórkem, česnekem nebo pažitkou. Hotový colcannon se konzumuje přímo nebo se dává zapéct do trouby, podává se buď samotný nebo jako příloha k masu a uzeninám. Je tradiční součástí svátečního stolu o Halloweenu, kdy se do jídla navíc přidávají drobné dárky pro štěstí jako mince nebo prstýnek. Název pochází z irského výrazu \"cál ceannann\" (zelí s bílou hlavou). Colcannon byl základem stravy nemajetných obyvatel, je také opěvován ve stejnojmenné lidové písni, známé v podání zpěvačky Mary Blackové.\n\n"}
{"id": "1387125", "url": "https://cs.wikipedia.org/wiki?curid=1387125", "title": "Halifax Crescents", "text": "Halifax Crescents\n\nHalifax Crescents byl profesionální (později amatérský) kanadský klub ledního hokeje, který sídlil v Halifaxu v provincii Nové Skotsko. V letech 1911–1914 působil v profesionální soutěži Maritime Professional Hockey League. Naposledy působil v amatérské soutěži Maritime Senior Hockey League. Zanikl v roce 1948. V roce 1900 se Crescents zúčastnily exhibičního zápasu o Stanley Cup, ve kterém podlehly Montrealu Shamrocks.\n\n"}
{"id": "1387129", "url": "https://cs.wikipedia.org/wiki?curid=1387129", "title": "Aischinés", "text": "Aischinés\n\nAischinés, řecky Αἰσχίνης (389 př. n. l. Athény - 314 př. n. l. Samos) byl starořecký politik a řečník. Bývá řazen mezi tzv. attické řečníky (kánon deseti největších řečníků sestavený patrně ve starověké Alexandrii).\nPocházel z chudé rodiny (otec byl učitelem na základní škole, matka asistentka při náboženských obřadech), podařilo se mu však získat athénské občanství. Stal se úředníkem politiků Aristofonta z Azenia a Eubula. Poté se neúspěšně věnoval divadlu, více se mu dařilo jako vojákovi (bojoval např. v bitvách u Mantineie roku 363 a u Tamyn roku 358). \n\nPak vstoupil do politiky. Bylo to v době, kdy Athény vedly spory s králem Filipem II. Makedonským. Aischinés, po počátečním volání k obraně proti tomuto monarchovi, se nakonec přiklonil k umírněným, kteří si přáli dojednat smír. Ten také dojednal roku 346 př. n. l. Byl pak obviňován athénskými radikály (zejména Démosthenem a Timarchem) z přijetí úplatku od Filipa a vlastizrady, ale u soudu, k němuž ho pohnali, se obhájil (slavnou řečí \"O křivém poselství\") a naopak dokázal úspěšně obžalovat žalobce Timarcha z prostituce (u soudu přednesl svou slavnou řeč \"Proti Timarchovi\", jež se dochovala). Démosthénes podal sice žalobu novou, ale Aischinés se opět obhájil, politicky kryt zvláště Eubulem. \n\nK boji s Filipem nakonec stejně došlo, patrně i díky samotnému Aischinovi (citován je zejména jeho odbojný projev na Amfiktyónii). Athéňané se Filipově armádě, spolu s Thébany, postavili roku 338 př. n. l. u Chairóneie, avšak byli rozdrceni. Aischinés se po této katastrofě, za niž nepřijal jakoukoli odpovědnost, pokusil z Athén vypudit radikály Démosthena a Ktésifonta (řeč \"Proti Ktésifontovi\" se dochovala), ale Démosthenés se dokázal svým řečnickým uměním obhájit. Aischinés k jeho ostrakizaci nesehnal ani pětinu potřebných hlasů, což vzal jako svou osobní urážku a porážku a odešel z Athén do Efesu. Později se přestěhoval na Rhodos, kde si založil školu rétoriky. Zemřel patrně na ostrově Samu. \n\nTři zachované projevy (\"O křivém posleství\", \"Proti Timarchovi\" a \"Proti Ktésifontovi\") byli tradicí nazvány \"Tři grácie\" či \"Tři charitky\". Fotios hovořil i o devíti Aischinových dopisech, jakožto o \"Devíti múzách\". Ty se však nedochovaly. Dopisi Aischinovi někdy připisované a publikované filologem Rudolfem Hercherem pod názvem \"Epistolographi Graeci\" patrně nepsal sám Aischinés.\n\nČeský filolog Eduard Kastner jeho řečnický styl hodnotil v Ottově slovníku naučném roku 1888 takto: \"Jest zajisté Aischinés prvním řečníkem po Démosthenovi, ba v jedné věci jej i předstihl; dovedlť výborně mluviti i bez přípravy. Řeči jeho vyznamenávají se zvláštní plynností a mohutností slohu a neobyčejně bystrým vtipem, ale při vší té dokonalosti formální schází jim základ mravní, jejž Aischinés hleděl mírně nahraditi planou sofistikou.\"\n"}
{"id": "1387132", "url": "https://cs.wikipedia.org/wiki?curid=1387132", "title": "Toronto Wellingtons", "text": "Toronto Wellingtons\n\nToronto Wellingtons byl amatérský kanadský klub ledního hokeje, který sídlil v Torontu v provincii Ontario. V letech 1899–1903 působil v amatérské soutěži Ontario Hockey Association. V roce 1901 se stal jejím vítězem. I díky tomu se o rok později zúčastnil exhibičního zápasu o Stanley Cup, ve kterém podlehl Winnipegu Victorias.\n\n"}
{"id": "1387134", "url": "https://cs.wikipedia.org/wiki?curid=1387134", "title": "Toronto Marlboros", "text": "Toronto Marlboros\n\nToronto Marlboros (celým názvem: Toronto Marlborough Athletic Club) byl kanadský juniorský klub ledního hokeje, který sídlil v Torontu v provincii Ontario. V letech 1904–1989 působil v juniorské soutěži Ontario Hockey League (dříve Ontario Hockey Association). Většinu své historie se jednalo o farmářský klub Toronta Maple Leafs. Své domácí zápasy odehrával v hale Maple Leaf Gardens s kapacitou 16 182 diváků. Klubové barvy byly modrá a bílá.\n\nV roce 1904 se Marlboros zúčastnily exhibičního zápasu o Stanley Cup, ve kterém podlehly Ottawě Silver Seven.\n\n\nZdroj: \n\n\n"}
{"id": "1387140", "url": "https://cs.wikipedia.org/wiki?curid=1387140", "title": "Tadžima", "text": "Tadžima\n\nTadžima, v anglickém přepisu Tajima, japonsky 田島 může být:\n\n\n"}
{"id": "1387141", "url": "https://cs.wikipedia.org/wiki?curid=1387141", "title": "Erika Salumäeová", "text": "Erika Salumäeová\n\nErika Salumäeová (* 11. června 1962 Pärnu) je bývala estonská dráhová cyklistka, specialistka na sprint. \n\nVyrůstala v dětském domově, v sedmi letech si ji osvojila náhradní rodina. Věnovala se různým sportům, až ve věku osmnácti let se zaměřila na cyklistiku. Byla členkou klubu Kalev Tallinn, roku 1983 se dostala do sovětské reprezentace a na Univerziádě v Edmontonu hned vyhrála sprint i závod s pevným startem a byla druhá v bodovačce. Na mistrovství světa v dráhové cyklistice získala stříbrné medaile v letech 1984 a 1986 a zlato v letech 1987 a 1989, na olympiádě 1988 vyhrála olympijskou premiéru ženského sprintu. Již jako reprezentantka nezávislého Estonska obhájila olympijské prvenství na olympiádě 1992, na MS 1995 skončila na třetím místě a na olympiádě 1996 byla šestá. Ve své kariéře vytvořila patnáct dráhařských světových rekordů. \n\nByl devětkrát vyhlášena nejlepší sportovkyní Estonska (1983, 1984, 1987, 1988, 1989, 1990, 1992, 1995 a 1996), což je rekord ankety, získala titul zasloužilý mistr sportu a řád Estonského červeného kříže. Byla předsedkyní Estonského olympijského výboru, poslankyní Riigikogu a členkou tallinnské městské rady za Estonský lidový svaz. Od roku 2010 žije ve Španělsku. Je vdaná, má jednu dceru. V roce 2013 prodala v dražbě své medaile, aby mohla zaplatit za operaci zad. \n\n"}
{"id": "1387142", "url": "https://cs.wikipedia.org/wiki?curid=1387142", "title": "Toronto Professional Hockey Club", "text": "Toronto Professional Hockey Club\n\nToronto Professional Hockey Club, též znám pod názvem Toronto Argonauts, byl profesionální kanadský klub ledního hokeje, který sídlil v Torontu v provincii Ontario. V letech 1908–1909 působil v profesionální soutěži Ontario Professional Hockey League. Své domácí zápasy odehrával v hale Mutual Street Rink.\n\nV roce 1908 se Toronto zúčastnilo exhibičního zápasu o Stanley Cup, ve kterém podlehlo Montrealu Wanderers.\n\n\nZdroj: \n\n\n\nZdroj: \n\n"}
{"id": "1387146", "url": "https://cs.wikipedia.org/wiki?curid=1387146", "title": "Galt Professionals", "text": "Galt Professionals\n\nGalt Professionals byl profesionální kanadský klub ledního hokeje, který sídlil v Galtu v provincii Ontario. V letech 1909–1911 působil v profesionální soutěži Ontario Professional Hockey League. Klubové barvy byly červená a bílá. Professionals se zúčastnily celkem dvou exhibičních zápasů o Stanley Cup, v obou případech si klub připsal na konto porážku.\n\n\nZdroj: \n\n\n\nZdroj: \n\n"}
{"id": "1387150", "url": "https://cs.wikipedia.org/wiki?curid=1387150", "title": "Ottawa Victorias", "text": "Ottawa Victorias\n\nOttawa Victorias byl amatérský kanadský klub ledního hokeje, který sídlil v Ottawě v provincii Ontario. V letech 1905–1908 působil v amatérské soutěži ledního hokeje Federal Amateur Hockey League. Založen byl v roce 1901. V roce 1908 se Victorias zúčastnily exhibičního zápasu o Stanley Cup, ve kterém podlehly Montrealu Wanderers.\n\n\nZdroj: \n\n\n\nZdroj: \n\n"}
{"id": "1387152", "url": "https://cs.wikipedia.org/wiki?curid=1387152", "title": "Carlos Kleiber", "text": "Carlos Kleiber\n\nCarlos Kleiber (narozen jako Karl Ludwig Bonifacius Kleiber; 3. července 1930 Berlín – 13. července 2004 Konjšica, Slovinsko) byl dirigent rakouského původu. Později získal argentinské občanství a roku 1980 zpět rakouské. Otec Erich Kleiber byl rakouský dirigent, matka Ruth byla Američanka částečně židovského původu. Rodina před nacisty emigrovala do Latinské Ameriky, kde si Kleiber mladší změnil jméno na Carlos. Hudební studium a dirigentské začátky absolvoval Carlos Kleiber v Buenos Aires. Roku 1952 se přesunul zpět do Evropy, nejdříve působil v Mnichově, pak v letech 1957–1964 v Düsseldorfu, poté na dalších místech. S výjimkou let 1968-1973, kdy vedl Bavorskou operu, nikdy nepřijal stálé místo. Jeho žena byla Slovinka, proto i on zemřel ve Slovinsku a je zde i pochován.\n"}
{"id": "1387155", "url": "https://cs.wikipedia.org/wiki?curid=1387155", "title": "Mark Amann", "text": "Mark Amann\n\nMark Amann (* 1984) je bývalý rakouský reprezentant ve sportovním lezení, mnohonásobný mistr Rakouska v lezení na rychlost.\n\n"}
{"id": "1387156", "url": "https://cs.wikipedia.org/wiki?curid=1387156", "title": "Winnipeg Maple Leafs", "text": "Winnipeg Maple Leafs\n\nWinnipeg Maple Leafs byl profesionální kanadský klub ledního hokeje, který sídlil ve Winnipegu v provincii Manitoba. V letech 1907–1909 působil v profesionální soutěži Manitoba Professional Hockey League. Aktivitu klub vykazoval v letech 1907–1909. V roce 1908 se Maple Leafs zúčastnily exhibičního zápasu o Stanley Cup, ve kterém podlehly Montrealu Wanderers.\n\n"}
{"id": "1387160", "url": "https://cs.wikipedia.org/wiki?curid=1387160", "title": "Port Arthur Bearcats", "text": "Port Arthur Bearcats\n\nPort Arthur Bearcats byl amatérský kanadský klub ledního hokeje, který sídlil v Port Arthuru v provincii Ontario. V roce 1911 se Bearcats zúčastnily exhibičního zápasu o Stanley Cup, ve kterém podlehly Ottawě Senators. V roce 1936 byli vybráni, aby reprezentovali Kanadu na zimních olympijských hrách v roce 1936 v Německu.\n\nBrankáři: Francis Moore, Arthur Nash.\nObránci: Herman Murray, Walter Kitchen, Raymond Milton.\nÚtočníci: Hugh Farquharson, Kenneth Farmer-Horn, David Neville, Ralph St. Germain, William Thomson, Alexander Sinclair, James Haggarty, Maxwell Deacon.\nTrenér: Al Pudass.\n\n"}
{"id": "1387164", "url": "https://cs.wikipedia.org/wiki?curid=1387164", "title": "Sydney Millionaires", "text": "Sydney Millionaires\n\nSydney Millionaires byl profesionální kanadský klub ledního hokeje, který sídlil v Sydney v provincii Nové Skotsko. V letech 1912–1914 působil v profesionální soutěži Maritime Professional Hockey League. Naposledy působil v profesionální soutěži Eastern Professional Hockey League. Zanikl v roce 1915. V roce 1913 se Millionaires zúčastnily exhibičního zápasu o Stanley Cup, ve kterém podlehly Quebecu Bulldogs.\n\n"}
{"id": "1387167", "url": "https://cs.wikipedia.org/wiki?curid=1387167", "title": "Hayley Erin", "text": "Hayley Erin\n\nHayley Erin (* 13. července 1994, Los Angeles, Kalifornie, Spojené státy americké) je americká herečka. Proslavila se rolí Abby Newman v seriálu \"Mladí a neklidní\". Od roku 2015 hraje roli Kiki Jerome v seriálu \"General Hospital\".\n\nPrvní role přišla v roce 2004, kdy si zahrála hostující roli v jednom z dílů seriálu \"Malcolm v nesnázích\". Objevila se také v osmi skečích seriálu stanice FOX \"MADtv\". Další hostující role si zahrála v seriálech \"Dva a půl chlapa\", \"Taková moderní rodinka\", \"Austin a Ally\" nebo \"Námořní vyšetřovací služba\".\n\nV prosinci roku 2008 převzala roli Abby Newmanové v seriálu \"Mladí a neklidní\" po herečce Darcy Rose Byrnes. V březnu roku 2010 po Hayley roli převzala herečka Marcy Rylan.\n\nV lednu roku 2015 byla obsazena do role Kiki Jerome v seriálu \"General Hospital\". V seriálu nahradila herečku Kristen Alderson. V roce 2018 bylo oznámeno, že si zahraje jednu z hlavních rolí v seriálu stanice Freeform \".\"\n"}
{"id": "1387168", "url": "https://cs.wikipedia.org/wiki?curid=1387168", "title": "Mariánské, trojiční a další světecké sloupy a pilíře v okrese Náchod", "text": "Mariánské, trojiční a další světecké sloupy a pilíře v okrese Náchod\n\nMariánské, trojiční a další světecké sloupy a pilíře v okrese Náchod je jeden ze třinácti svazků, které se věnují tomuto tématu a které vyšly v letech 1997 - 2015. Autory tohoto svazku jsou Ivana Maxová, Vratislav Nejedlý a Pavel Zahradník. V publikaci je popsáno celkem padesát tři sloupů a pilířů. Publikace vyšla jako příloha časopisu Zprávy památkové péče, ročník 62.\n\n\n\n"}
{"id": "1387172", "url": "https://cs.wikipedia.org/wiki?curid=1387172", "title": "Zelenopláštník březový", "text": "Zelenopláštník březový\n\nZelenopláštník březový (\"Geometra papilionaria\") je noční motýl, poměrně velký zástupce čeledi píďalkovitých, nápadný svou zelenou barvou – na území České republiky je to největší motýl se zelenými křídly.\n\nVyskytuje se ve vlhkých listnatých lesích eurosibiřské oblasti od nížin až po horní hranici lesa. Vyhledává zejména řídké březové porosty, ve vyšších nadmořských výškách jsou to často okraje rašelinišť a vřesovišť.\n\nNa stanovištích se vyskytuje spíše jednotlivě, hojný není.\n\nZelenopláštník březový je naší největší zeleně zbarvenou píďalkou. Rozpětí křídel dospělce může dosahovat 40–60 mm. Imago má čerstvě po vylíhnutí tmavě zelenou barvu, která však postupně bledne, jak motýl stárne. Na křídlech jsou bílé vlnkovité pásky složené z navazujících, půlměsíčkovitých skvrn – na předních křídlech 3, na zadních 2 pásky. Pásky nemusejí být úplné.\n\nHousenky jsou nejprve černé, v pozdějších fázích vývoje zelené se žlutou páskou na bocích, válcovitého tvaru. Na hřbetě mají pět hrbolků s červenavými špičkami.\n\nKukla je žlutozelená s rudohnědým hřbetem.\n\nBěhem roku tvoří zelenopláštník březový jednu generaci. Motýli se vyskytují od června do srpna. Přes den odpočívají na spodní straně listů, vylétají až s večerem. Let je pomalý a třepotavý.\n\nHousenky se líhnou z nakladených vajíček přibližně po 14 dnech. Na živých rostlinách (bříza, olše, lípa, vrba, buk aj.) se objevují v srpnu až září a po přezimování dokončují vývoj na jaře. Kuklí se v květnu, nejpozději počátkem června mezi březovými listy spředenými k sobě. Stádium kukly je velmi krátké, trvá přibližně 2 týdny.\n\n"}
{"id": "1387178", "url": "https://cs.wikipedia.org/wiki?curid=1387178", "title": "Nikéforos Gregoras", "text": "Nikéforos Gregoras\n\nNikéforos Gregoras, řecky Νικηφόρος Γρηγορᾶς (1295 Hérakleia Pontiké - 1360 Konstantinopol) byl byzantský historik, teolog a astronom.\n\nJiž v raném věku se usadil v Konstantinopoli. Získal si pověst učence a císař Andronikos II. ho jmenoval \"chartophylaxem\" (správcem církevních archivů). \n\nJako astronom si všiml chyb v kalendáři a v roce 1326 navrhl císaři jeho reformu. Andronikos II. ji odmítl provést kvůli strachu z reakce jiných národů. Až o dvě stě let později papež Řehoř XIII. prosadil takřka totožnou reformu, jakou navrhoval Nikéforos.\n\nKdyž byl císař Andronikos II. roku 1328 sesazen svým vnukem Andronikem III., Nikéforos se stáhl do soukromého života. Do veřejného prostoru vstoupil zase až polemikou s aristotelovským teologem Barlaamem z Kalábrie. Ta mu získala velkou popularitu a přinesla množství žáků.\n\nTeprve po smrti Andronika II. si Nikéforos našel cestu k jeho vládnoucímu vnukovi a přijal jeho nabídku, aby se roku 1333 zúčastnil jednání o sjednocení východní a západní církve s velvyslanci papeže Jana XXII. Jednání byla ovšem neúspěšná.\n\nV roce 1346 vyvolal další velkou veřejnou polemiku, tentokrát zaútočil na hésychasty, a to vydáním traktátu, v němž se pevně postavil proti Gregoriovi Palamasovi, hlavnímu stoupenci hésychastické doktríny. Byl v tomto tažení povzbuzován zejména císařovnou Annou Savojskou, naopak císař Jan VI. Kantakuzenos byl spíše na straně hésychastů. \n\nPřestože přesvědčil některé významné církevní činitele, na klíčové synodě roku 1351 prohrál a synoda označila jeho názory za kacířské a doktrínu Palamasovu za ortodoxní (tedy správnou). On i ostatní poražení dostali příležitost se odvolat, ale Nikéforos odmítl. Stal se mnichem a pokračoval v kampani proti palamitům. Vyhrotily se v důsledku toho i jeho vztahy s císařem Kantakuzenem. Ten ho začal pronásledovat, nejprve mu udělil trest domácího vězení, později mu nařídil trvalý pobyt v klášteře Chora. Z kláštera mohl vyjít až roku 1354 a vrátil se ihned k polemikám s hésychasty.\n\nJeho nejslavnějším dílem je 37dílná historiografická práce \"Římská historie\". Popisuje léta 1204-1359. Navazuje v ní na práci Georgia Pachyméra. V textu často popouštěl uzdu svým emocím a důkazem toho, že ve svých polemikách neměl míru, je, že jejich popisu vyhradil celé dva díly své \"Římské historie\".\n"}
{"id": "1387181", "url": "https://cs.wikipedia.org/wiki?curid=1387181", "title": "Primo de Rivera", "text": "Primo de Rivera\n\nPrimo de Rivera může označovat:\n"}
{"id": "1387183", "url": "https://cs.wikipedia.org/wiki?curid=1387183", "title": "Luboš Horký", "text": "Luboš Horký\n\nLuboš Horký (* 14. listopadu 1997 Znojmo) je český hokejový útočník, hráč HC Kometa Brno. \n\nJe odchovancem klubu HC Kometa Brno, kde prošel jednotlivými mládežnickými kategoriemi. V sezóně 2016/2017 byl kapitánem juniorského týmu. O rok později hrál v juniorském týmu Komety, v týmu Přerova v druhé nejvyšší soutěži i A týmu HC Kometa Brno. V závěru sezóny se mu podařil „double“, když získal titul s juniorským týmem i A týmem Komety Brno. Jeho bratr Jakub Horký je hráč legaty Hustopeče.\n\n"}
{"id": "1387184", "url": "https://cs.wikipedia.org/wiki?curid=1387184", "title": "Hlohyně šarlatová", "text": "Hlohyně šarlatová\n\nHlohyně šarlatová (\"Pyracantha coccinea\") je okrasný, stálezelený keř vysoký průměrně dva až tři metry. Celoročně je ozdobný svými zelenými listy, v květnu a červnu záplavou drobných bílých květů a na podzim spoustou šípkům podobných plodů v různých odstínech červené barvy. Je jediným druhem rodu hlohyně, který se v české přírodě vyskytuje. Není v České republice původní rostlinou, je považovaná za naturalizovaný neofyt, který má velký potenciál k dalšímu šíření. Do volné krajiny se pravděpodobně dostává semeny roznášenými hlavně ptáky a hlodavci žeroucími její plody. Poprvé byla zjištěna planě rostoucí v okolí Prahy roku 2002 a postupně jsou nacházeny další lokality.\n\nDřevina pochází z oblastí jižní Evropy od Itálie až po Krym, z okolí Kavkazu a části Blízkého východu. Lidmi byla rozšířena do přírody západní a částečně i Střední Evropy, Střední Asie, do velké části Spojených států amerických, na jih Kanady, do Mexika a také do jižní Afriky.\n\nNenáročná rostlina rostoucí na slunci i v polostínu, při plném zastínění méně kvete a plodí. Dá se pěstovat na téměř jakékoli půdě, s pH mírně kyselým až mírně alkalickým, dává však přednost půdám vápenitým, jílovitohlinitým až jílovitým, které jsou vlhké; skromně roste i na suchém stanovišti. Dobře snáší znečištěné ovzduší, proto se může sázet podél dálnic a v průmyslových zónách měst. Nesnáší mrazové kotliny, při extrémních mrazech keře namrzají, po seříznutí většinou dobře obrážejí, mladé rostliny jsou na silné mrazy citlivější. Je fanerofyt kvetoucí v květnu a červnu, plody bývají plně vybarvené koncem září. Ploidie je 2n = 34.\n\nNeopadavý, nepopínavý keř dorůstající běžně do výšky 2 m, při růstu u opory může být i vyšší. Jeho mladé větve bývají zbarvené červenohnědě, jsou řídce porostlé plstnatými, časem olysávajícími chlupy a vytrvalými, 1 až 1,5 cm dlouhými kolci, což je zvláštní druh trnů vzniklý přeměnou krátkých zašpičatělých větévek. Přezimující střídavé listy s krátkým řapíkem jsou 2 až 4 cm dlouhé, 1 až 1,5 cm široké a mají opadavé palisty. Celistvá listová čepel bývá podlouhle kopinatá až úzce eliptická, na bázi je zúžená do řapíku a na vrcholu tupá, po obvodě jemně vroubkovaná a v mládí je po obou stranách řídce plstnatá a později olysává.\n\nDrobné, pětičetné, bílé nebo růžové květy široké okolo 6 mm vyrůstají v bohatých květenstvích, mnohoramenných chocholících širokých až 4 cm a obsahující až 40 květů. Květy jsou symetrické, oboupohlavné, jejich vytrvalý kalich s chlupatými, trojúhelníkovitými lístky vytváří zvonkovitou češuli. Korunní lístky jsou na bázi nehetnatě stažené, okrouhlé, 2 až 4 mm dlouhé, bílé, vzácně růžové nebo nažloutlé. Krátkých tyčinek se žlutými prašníky bývá dvacet, z pěti plodolistů srostlý spodní semeník mívá v každém oddílu po dvou vajíčkách a nese pět volných čnělek.\n\nPlod je drobná, kulovitá, hladká malvice velká asi 5 mm, červeně nebo žlutě zbarvená. Je na stopce 5 až 10  mm dlouhé a na vrcholu má vytrvalé kališními lístky, obsahuje tmavě hnědá semena. Na keři vydrží do zimy, pokud je neoberou ptáci. Keře se rozmnožují semeny nebo bylinnými či polovyzrálými řízky s patkou starého dřeva.\n\nHlohyně šarlatová bývá běžně pěstována ve skupinách i solitérně v parcích, zahradách i jako součást městské zeleně nenáročné na údržbu. Vysazuje se také do ozdobných či ohrazujících neproniknutelných živých plotů. Kvete a plodí na dvouletém, loňském dřevě, proto se stříhá a tvaruje do libovolných tvarů až v létě. Jsou vyšlechtěné mnohé kultivary s rozličnou mohutností růstu keře, s různou barvou, velikostí či tvarem plodů, které mohou být oranžové, cihlové nebo ohnivě červené, žluté a vzácně i bílé. Ve středoevropském klimatu se nejčastěji pěstují 'Bad Zwischenahn', 'Ebben', 'Golden Charmer', 'Kasan', 'Orange Glow', 'Mohave', 'Pauciflora', 'Red Column', 'Telstar' a jíné. Plody lze zpracovávat na aromatické džemy a kompoty.\n\n"}
{"id": "1387199", "url": "https://cs.wikipedia.org/wiki?curid=1387199", "title": "Brabcová", "text": "Brabcová\n\nBrabcová je bývalá usedlost v Praze 5-Smíchově, která stojí v areálu Kinského zahrady, vpravo za vchodem do parku z náměstí Kinských. Spolu s letohrádkem je chráněna jako kulturní památka České republiky.\n\nNa jihovýchodním svahu Petřína bývala vinice již v 15. století. Vlastnil ji až do roku 1419 cisterciácký klášter v Plasích, který o ni přišel při husitských bouřích. Opuštěný pozemek byl rozparcelován a to dalo vzniknout několik samostatným vinicím a zahradám - Brabcové, Husince, Mouřenínce, Peldřimovské, Plaské a Štikovně.\n\nHusinka své jméno získala patrně od majitele Augustina, mydláře od husí, který ji jako obnovenou držel v letech 1438 až 1469. Po další vinici, Brabcové, kterou vlastnil slepý vysloužilec Brabec, se zpustlému a křovinami zarostlému místu pod Petřínem říkalo Vrabcovna. Kromě těchto usedlostí tu stálo také několik dalších obydlí s malými zelinářskými zahradami.\n\nHusinka později dostala čp. 97 a Brabcová čp. 95. Brabcová je doložena také v polovině 18. století, kdy pro tereziánský katastr přiznal Jan Ignác Mayer z Mayersbachu vinici na Petříně „Brabcovej grunt“. K tomuto dvoru náleželo 7 strychů polí a 5 strychů vinic a zahrad. Daň byla placena kostelu v Týně.\n\nKoncem 18. století vlastnila pozemky a stavby na nich rodina Kinských. Poté byla Brabcová v majetku hraběnky Alžběty Westphalen a od roku 1817 v majetku pražského měšťana Václava Novotného. Nakonec se dostala zpět do rukou Kinských a byla začleněna do nově založené zahrady.\n\nBrabcová čp. 95 slouží jako vrátnice za vchodem do zahrady, číslo popisné 97, které patřilo Husince, nese objekt zvaný „Švýcárna“.\n\n\n\n"}
{"id": "1387201", "url": "https://cs.wikipedia.org/wiki?curid=1387201", "title": "Amann", "text": "Amann\n\nPříjmení Amann nosí více osob:\n\n"}
{"id": "1387205", "url": "https://cs.wikipedia.org/wiki?curid=1387205", "title": "Lach", "text": "Lach\n\nPříjmení Lach nosí více osob:\n\n\n\n"}
{"id": "1387207", "url": "https://cs.wikipedia.org/wiki?curid=1387207", "title": "Immortal (album, Ann Wilson)", "text": "Immortal (album, Ann Wilson)\n\nImmortal je druhé sólové studiové album americké zpěvačky Ann Wilson. Vydáno bylo 14. září roku 2018 společností BMG. Desku produkoval Mike Flicker, který již v minulosti spolupracoval se zpěvaččinou domovskou kapelou Heart. Coby hosté se na desce podíleli například Warren Haynes a Ben Mink. Deska obsahuje výhradně coververze, a to například od Leonarda Cohena, Davida Bowieho či Toma Pettyho.\n\n"}
{"id": "1387209", "url": "https://cs.wikipedia.org/wiki?curid=1387209", "title": "Over and Out", "text": "Over and Out\n\nOver and Out je jediné oficiálně vydané sólové studiové album anglického zpěváka a kytaristy Ricka Parfitta. Album vyšlo v březnu 2018 jak na CD, tak i na dlouhohrající gramofonové desce. Na albu se podílela řada hudebníků, mezi něž patří například Brian May ze skupiny Queen, Parfittův kolega ze Status Quo John „Rhino“ Edwards či Parfittův stejnojmenný syn. Producentem alba byl Jo Webb a koproducentem Parfittův syn. Album bylo dokončeno až po Parfittově smrti (ten před úmrtím stihl nahrát pouze své party).\n\n"}
{"id": "1387216", "url": "https://cs.wikipedia.org/wiki?curid=1387216", "title": "Miroslav Plch", "text": "Miroslav Plch\n\nMiroslav Plch (* 21. dubna 1953) je český podnikatel a politik, od roku 2010 zastupitel městyse Sovínky, člen TOP 09.\n\nVystudoval střední průmyslovou školu elektrotechnickou. V roce 1991 založila jeho rodina společnost \"UNISPO Bezno\", která se zabývá výrobou komponentů pro oblast automobilového průmyslu. Firmu vede spolu se svými dětmi a je jejím jednatelem.\n\nMiroslav Plch žije v městysi Sovínky na Mladoboleslavsku.\n\nV komunálních volbách v roce 1998 kandidoval jako nestraník za KDU-ČSL do Zastupitelstva obce Sovínky, ale neuspěl.\n\nPozději se stal členem TOP 09. V komunálních volbách v roce 2010 byl za tuto stranu zvolen zastupitelem městyse Sovínky. Ve volbách v roce 2014 mandát zastupitele městyse obhájil jako člen TOP 09 na kandidátce subjektu \"\"Občané za výstavbu obce s podporou TOP 09\"\".\n\nVe volbách do Senátu PČR v roce 2018 kandidoval za TOP 09 v obvodu č. 38 – Mladá Boleslav. Se ziskem 4,84 % hlasů skončil na 6. místě.\n"}
{"id": "1387217", "url": "https://cs.wikipedia.org/wiki?curid=1387217", "title": "Bombový útok na Hipercor v roce 1987", "text": "Bombový útok na Hipercor v roce 1987\n\nBombový útok na nákupní centrum Hipercor byl výbuch bomby v nákladním automobilu provedený baskickou separatistickou organizací ETA, který se odehrál 19. června 1987 v supermarketu Hipercor v barcelonské ulici \"Avinguda Meridiana\". Bylo zabito 21 lidí a 45 zraněných, což z něj dělá nejsmrtonosnější útok v historii ETA. Počet obětí útoku výrazně ovlivnil fakt, že přes opakovaná varování ze strany ETA směřovaná na policii a vedení supermarketu nedošlo k evakuaci budovy, protože v minulosti již byla terčem falešných oznámení.\n"}
{"id": "1387218", "url": "https://cs.wikipedia.org/wiki?curid=1387218", "title": "Tattooed on My Brain", "text": "Tattooed on My Brain\n\nTattooed on My Brain je čtyřiadvacáté studiové album skotské rockové skupiny Nazareth. Jde o vůbec první album v historii kapely, na němž nezpívá zakládající člen Dan McCafferty. Jde o první album se zpěvákem Carlem Sentancem. Smlouvu na vydání alba kapela podepsala již v květnu 2017, a to se společností Frontiers Records. Nahrávání desky bylo dokončeno v únoru 2018. Coby producent se na ní podílel Yann Rouiller, který s kapelou spolupracoval již na předchozích deskách \"The Newz\" (2008), \"Big Dogz\" (2011) a \"Rock 'n' Roll Telephone\" (2014). V květnu 2018 byl oznámen název alba s tím, že album je sice smícháno, nikoliv však masterováno. Vydáno bylo 12. října 2018.\n\n\n"}
{"id": "1387221", "url": "https://cs.wikipedia.org/wiki?curid=1387221", "title": "Marta Labazinová", "text": "Marta Labazinová\n\nMarta Labazinová (* 25. března 1987 Dzeržinsk, Nižněnovgorodská oblast) je ruská zápasnice – judistka.\n\nS judem/sambem začínala v rodném Dzeržinsku. Připravuje se v armádním sportovním centru v Nižnim Novgorodu. V ruské ženské reprezentaci se pohybuje od roku 2007 v polostřední váze do 63 kg se střídavými úspěchy. V roce 2012 jí o jedno postupové místo utekla účast na olympijských hrách v Londýně. V roce 2016 se na olympijské hry v Riu nekvalifikovala.\n\n\n\n"}
{"id": "1387222", "url": "https://cs.wikipedia.org/wiki?curid=1387222", "title": "Kongde Ri", "text": "Kongde Ri\n\nKongde Ri (někdy Kwangde Ri) je hora v Himalájích východního Nepálu. Hora je vysoká 6 187 m n. m. a nachází se 4 km západně od města Namche Bazaar.\n\nHora je klasifikována jako pěší vrchol a je veden Nepálskou horolezeckou asociací v kategorii \"B\" jako jednodušší horolezecký výstup. Poplatek za lezení stojí 350 dolarů USD až pro 4 horolezce\n\nNepálská expedice vystoupila poprvé na Kongde Ri přes jižní hřeben. Horolezci Lhakpa Tenzing, Sonam Gyalzen, Shambhu Tamang a Sonam Hisi dosáhli vrcholu 17. října 1975. Dolní východní vrchol (6093 m) byl poprvé vystoupen v roce 1973 německou horolezeckou skupinou.\n"}
{"id": "1387224", "url": "https://cs.wikipedia.org/wiki?curid=1387224", "title": "Josef Petřík (generál)", "text": "Josef Petřík (generál)\n\nJosef Petřík (6. března 1891, Dobruška - 10. května 1943, Věznice Plötzensee, Berlín) byl příslušníkem československých legií v Rusku. Po návratu do Československa se stal vojákem z povolání v prvorepublikové československé armádě, kde zastával vysoké velitelské funkce u ženijního vojska. Za protektorátu se zapojil do řad členů vojenské ilegální organizace Obrana národa a zastával zde pozici vojenského velitele pro okresy Rychnov nad Kněžnou, Nové Město nad Metují a Náchod. Na jaře 1940 přešel do ilegality, ale odchod do zahraničí byl zmařen jeho zatčením. Po dvouročním věznění byl odsouzen v lednu roku 1943 k trestu smrti a ještě téhož roku v květnu popraven v berlínské věznici Plötzensee.\n\nJosef Petřík se narodil v rodině dobrušského povozníka. Na Vyšší státní průmyslové škole v Praze vystudoval stavitelství. Po studiích působil nějaký čas jako stavební asistent v Osjeku. V roce 1913 byl odveden do rakousko-uherské armády. Během výkonu jednoroční aktivní vojenské služby ale v roce 1914 vypukla první světová válka. V armádě Josef Petřík neskrýval svoje projevy sokolského a národního cítění. Za ně měl být již v září 1914 postaven před válečný soud. S celou svojí jednotkou dne 26. října 1914 přešel do ruského zajetí. Přihlásil se do České družiny - stal se příslušníkem československých legií na Rusi. Zúčastnil se mnoha bojů, mezi jinými bitvy u Zborova, bitvy u Bachmače a bitvy u Lipjag. S československými legiemi na Rusi prošel celou sibiřskou anabází.\n\nDo Československa se vrátil lodním transportem z Vladivostoku v hodnosti majora ruských legií v září roku 1920. a ještě v témže roce se stal vojákem z povolání. V následujícím roce (1921) byl pak jmenován velitelem 4. praporu 1. ženijního pluku v Terezíně. Stačil se ještě oženit s Annou Černou a v roce 1922 byl nakrátko převelen na Slovensko do Komárna. Zde však nepobyl dlouho a vrátil se odsud zpět do Terezína. Jako velitel ženijního pluku v Litoměřicích a Terezíně se podílel na budování československého pohraničního opevnění. V roce 1935 se Josef Petřík stal zástupcem velitele zemského ženijního vojska v Brně. Ke konci roku 1938 měl již hodnost plukovníka a v Brně zastával funkci zemského velitele ženijního vojska pro Moravu. Měl též za sebou odbornou publikační činnost ve vojenských časopisech.\n\n\nPo podepsání Mnichovské dohody (29. září 1938) byl předčasně penzionován. Po 15. březnu 1939 mu Němci nabízeli, aby svoji vojenskou odbornost dal do jejich služeb, ale tuto nabídku spolupráce Josef Petřík odmítl. V roce 1939 se vrátil do Dobrušky, zapojil se do práce ve vojenské ilegální odbojové organizaci Obrana národa a posléze se stal jejím vojenským velitelem pro okresy Rychnov nad Kněžnou, Nové Město nad Metují a Náchod. V únoru 1940 se po zásazích německých represivních složek (gestapo a sicherheitsdienst) proti místním strukturám Obrany národa musel uchýlit do ilegality a následně plánoval odchod do emigrace. Jeho útěk do zahraničí se ale nezdařil, Josef Petřík byl zatčen ve Vídni 4. dubna 1941 a po dvouletém věznění byl odsouzen Lidovým soudním dvorem dne 28. ledna 1943 k trestu smrti za přípravu k velezradě (v rámci odbojové organizace Obrana národa). Josef Petřík byl sťat gilotinou (tzv. sekerou) v berlínské věznici Plötzensee 10. května roku 1943.\n\n\n\nJméno Josefa Petříka je uvedeno na pamětní desce věnované obětem okupace z řad Sokola: „Oběti Sokola Brno I ve světových válkách“, která se nachází ve dvoraně (vestibulu) sokolovny na adrese: Kounicova 685/20; 60 200 Brno-střed – Veveří. Pamětní deska se jmény obětí je trojdílná, byla instalována 23. listopadu 1947 (při oslavách 85 let založení Sokola Brno), jejími autory jsou Jiří Marek a Bohumil Babánek, kamenické práce jsou dílem Karla Racka. U desky se nachází symbolický náhrobek (kenotaf) z leštěné žuly (s vloženou prstí z ruských, italských a z francouzských bojišť a z Kounicových kolejí) a dále pak bronzová plastika padajícího muže.\n\n"}
{"id": "1387225", "url": "https://cs.wikipedia.org/wiki?curid=1387225", "title": "Samantha Eggarová", "text": "Samantha Eggarová\n\nSamantha Eggarová, celým jménem Victoria Louise Samantha Marie Elizabeth Therese Eggarová (* 5. března 1939 Londýn) je anglická herečka. Pochází z katolické rodiny (z matčiny strany má portugalské a nizozemské předky), byla vychovávána v klášteře ve Wokingu, vystudovala módní návrhářství a pak herectví na Webber Douglas Academy of Dramatic Art. V Divadle Royal Court hrála v Shakespearových a Čechovových hrách pod vedením Tonyho Richardsona a v roce 1962 ji režisér Robert Lynn obsadil do svého historického filmu \"Dr. Cripple\". Za hlavní roli ve filmu \"Sběratel\", který v roce 1965 natočil William Wyler podle stejnojmenného románu Johna Fowlese, získala cenu pro nejlepší herečku na canneském festivalu a Zlatý glóbus za nejlepší ženský herecký výkon (drama). Výrazné role ztvárnila také v amerických komediích \"Pan doktor a jeho zvířátka\" a \"Sherlock Holmes ve Vídni\" a horroru Davida Cronenberga \"Mláďata\". V roce 1972 hrála hlavní postavu v televizním seriálu stanice CBS \"Anna a král\", objevila se také v seriálech \"Columbo\", \"To je vražda, napsala\", \"Starsky & Hutch\" a \"\". Žije v Los Angeles, je rozvedená, má syna Nicolase, který je filmovým producentem, a dceru Jennu, herečku.\n\n"}
{"id": "1387227", "url": "https://cs.wikipedia.org/wiki?curid=1387227", "title": "Vera Kovalová", "text": "Vera Kovalová\n\nVera Kovalová (* 22. října 1983 Brjansk) je bývalá ruská zápasnice – judistka, sambistka a sumistka.\n\nV dětství se věnovala sportovní gymnastice. K zápasení v sambo a v judo se dostala během studií na střední škole v Podolsku. Vrcholově se připravovala v Smolensku. V ruské judistické reprezentaci se prosadila v roce 2006 v polostřední váze do 63 kg. V roce 2008 se kvalifikovala na olympijské hry v Pekingu, kde nestačila v úvodním kole na Nizozemku Elisabeth Willeboordseovou. V dalších letech její způsob boje ovlivnila nová pravidly boje. Nová pravidla zakázala útok na nohy soupeřek a tím přišla o svoje oblíbené tzv. zvedací techniky (sukui nage). V roce 2012 se na olympijské hry v Londýně nekvalifikovala.\n\n\n"}
{"id": "1387228", "url": "https://cs.wikipedia.org/wiki?curid=1387228", "title": "The Blues Is Alive and Well", "text": "The Blues Is Alive and Well\n\nThe Blues Is Alive and Well je osmnácté studiové album amerického bluesového zpěváka a kytaristy Buddyho Guye. Vydáno bylo 15. června roku 2018 společnostmi Silvertone Records a RCA Records. Desku produkoval hudebníkův dlouholetý spolupracovník Tom Hambridge. Na albu se podílelo několik hostů, včetně Micka Jaggera, Keitha Richardse a Jamese Baye.\n\n\n"}
{"id": "1387235", "url": "https://cs.wikipedia.org/wiki?curid=1387235", "title": "Born to Play Guitar", "text": "Born to Play Guitar\n\nBorn to Play Guitar je sedmnácté studiové album amerického bluesového zpěváka a kytaristy Buddyho Guye. Vydáno bylo 31. července roku 2015 společností RCA Records a jeho producentem byl hudebníkův dlouholetý spolupracovník Tom Hambridge. Na albu se podílelo několik hostů, včetně Billyho Gibbonse ze skupiny ZZ Top či zpěvačky Joss Stone a zpěváka Van Morrisona. Album se umístilo na šedesáté příčce hitparády Billboard 200 a v žánrovém žebříčku téhož časopisu se dostalo na první místo. Guy za desku získal cenu Grammy za nejlepší bluesové album.\n\n\n"}
{"id": "1387236", "url": "https://cs.wikipedia.org/wiki?curid=1387236", "title": "Pilíř se sochou svatého Jana Nepomuckého (Šonov)", "text": "Pilíř se sochou svatého Jana Nepomuckého (Šonov)\n\nPilíř se sochou svatého Jana Nepomuckého z roku 1799 stojí v Šonově u domu čp. 37. O původu a historii pomníku nebyly do roku 2001 nalezeny zádné písemné doklady. Na zadní straně pilíře je monogram a vročení:\nnad ním je zápis o opravě díla:\nSocha svatého Jana Nepomuckého nesla ještě v roce 2001 zbytky barevných nátěrů, černá a bílá barva kněžského roucha, zbytky zlacení na svatozáři. Okolo roku 2005 byla socha restaurována.\n"}
{"id": "1387237", "url": "https://cs.wikipedia.org/wiki?curid=1387237", "title": "Michigan Stags", "text": "Michigan Stags\n\nMichigan Stags byl profesionální americký klub ledního hokeje, který sídlil v Detroitu ve státě Michigan. V letech 1974–1975 působil v profesionální soutěži World Hockey Association. Stags ve své poslední sezóně v WHA skončily v základní části. Své domácí zápasy odehrával v hale Cobo Arena s kapacitou 12 200 diváků. Klubové barvy byly červená, černá a zlatá.\n\nV průběhu sezóny 1974/75 byl klub přestěhován do Baltimoru, kde vznikly Baltimore Blades. Po sezóně 1974/75 byla celá frančíza zrušena.\n\nZdroj: \n\n\n\nZdroj: \n\n\n\nZdroj: \n\n"}
{"id": "1387238", "url": "https://cs.wikipedia.org/wiki?curid=1387238", "title": "Living Proof (album, Buddy Guy)", "text": "Living Proof (album, Buddy Guy)\n\nLiving Proof je patnácté studiové album amerického bluesového zpěváka a kytaristy Buddyho Guye. Vydáno bylo 25. října 2010 společnostmi Silvertone Records a Jive Records a jeho producentem byl Tom Hambridge, který s Guyem spolupracoval již v minulosti. Deska se umístila na 46. příčce hitparády Billboard 200, což bylo do té doby nejlepší umístění Guyova alba. Guy za album získal cenu Grammy. Na albu se podílelo několik hostů, včetně B. B. Kinga a Carlose Santany.\n\n\n"}
{"id": "1387242", "url": "https://cs.wikipedia.org/wiki?curid=1387242", "title": "Birmingham Bulls", "text": "Birmingham Bulls\n\nBirmingham Bulls byl profesionální americký klub ledního hokeje, který sídlil v Birminghamu ve státě Alabama. V letech 1976–1979 působil v profesionální soutěži World Hockey Association. Bulls ve své poslední sezóně v WHA skončily v základní části. Své domácí zápasy odehrával v hale Birmingham–Jefferson Convention Complex s kapacitou 19 000 diváků. Klubové barvy byly modrá, červená a bílá. Za klub hrál Václav Nedomanský.\n\nZaložen byl v roce 1976 po přestěhování frančízy z Toronta do Birminghamu.\n\n\nZdroj: \n\n\n\nZdroj: \n\n"}
{"id": "1387244", "url": "https://cs.wikipedia.org/wiki?curid=1387244", "title": "Rhythm &amp; Blues (album, Buddy Guy)", "text": "Rhythm &amp; Blues (album, Buddy Guy)\n\nRhythm & Blues je šestnácté studiové album amerického bluesového zpěváka a kytaristy Buddyho Guye. Vydáno bylo 30. července 2013 společností RCA Records a jeho producentem byl Tom Hambridge, který s Guyem spolupracoval již v minulosti. Na albu se podílelo několik hostů, včetně Beth Hart, Kid Rocka či tří členů skupiny Aerosmith. V hitparádě Billboard 200 se deska umístila na 27. příčce a během prvního týdne se prodalo 10 000 kusů alb.\n\n\n"}
{"id": "1387247", "url": "https://cs.wikipedia.org/wiki?curid=1387247", "title": "Calgary Cowboys", "text": "Calgary Cowboys\n\nCalgary Cowboys byl profesionální kanadský klub ledního hokeje, který sídlil v Calgary v provincii Alberta. V letech 1975–1977 působil v profesionální soutěži World Hockey Association. Cowboys ve své poslední sezóně v WHA skončily v základní části. Své domácí zápasy odehrával v hale Stampede Corral s kapacitou 6 450 diváků. Klubové barvy byly červená a bílá.\n\nZaložen byl v roce 1975 po přestěhování frančízy z Vancouveru do Calgary.\n\n\nZdroj: \n\n\n\nZdroj: \n\n"}
{"id": "1387249", "url": "https://cs.wikipedia.org/wiki?curid=1387249", "title": "Seznam okresů na Slovensku", "text": "Seznam okresů na Slovensku\n\nToto je seznam současných 79 okresů na Slovensku včetně základních statistických údajů (\"stav k 31. 12. 2017\").\n\n"}
{"id": "1387251", "url": "https://cs.wikipedia.org/wiki?curid=1387251", "title": "Chicago Cougars", "text": "Chicago Cougars\n\nChicago Cougars byl profesionální americký klub ledního hokeje, který sídlil v Chicagu ve státě Illinois. V letech 1972–1975 působil v profesionální soutěži World Hockey Association. Cougars ve své poslední sezóně v WHA skončily v základní části. Své domácí zápasy odehrával v hale International Amphitheatre s kapacitou 9 000 diváků. Klubové barvy byly zlatá a zelená.\n\nV roce 1974 se klub dostal do finále o Avco World Trophy, ve kterém podlehl Houstonu Aeros.\n\n\nZdroj: \n\n\n\nZdroj: \n\n"}
{"id": "1387255", "url": "https://cs.wikipedia.org/wiki?curid=1387255", "title": "Cleveland Crusaders", "text": "Cleveland Crusaders\n\nCleveland Crusaders byl profesionální americký klub ledního hokeje, který sídlil v Clevelandu ve státě Ohio. V letech 1972–1976 působil v profesionální soutěži World Hockey Association. Crusaders ve své poslední sezóně v WHA skončily v předkole play-off. Své domácí zápasy odehrával v hale Richfield Coliseum s kapacitou 18 544 diváků. Klubové barvy byly modrá, černá a bílá.\n\nZaložen byl v roce 1972 po přestěhování frančízy z Calgary do Clevelandu, zanikl v roce 1976 přestěhováním do Saint Paul v Minnesotě.\n\n\nZdroj: \n\n\n\nZdroj: \n\n"}
{"id": "1387256", "url": "https://cs.wikipedia.org/wiki?curid=1387256", "title": "Václav Král (1891)", "text": "Václav Král (1891)\n\nVáclav Král (2. května 1891 Plzeň − 24. října 1942 Mauthausen) byl vrchní policejní inspektor a odbojář.\n\nSpolečně se svou ženou Pavlou (rozenou Pichlovou) bydleli v Plzni v ulici Pod Záhorskem č. 1. V roce 1925 se jim narodila dcera Helena.\n\nJejich adresu získal výsadek Anthropoid v noci ze dne 28. na 29. prosince 1941 jako jeden ze záchytných bodů. Jan Kubiš s Jozefem Gabčíkem ke Královým do Plzně dorazili dne 30. prosince 1941. Václav Král zajistil parašutistům vystavení falešných pracovních knížek a zprostředkoval jim kontakt na Prahu.\n\nVáclav Král se rovněž aktivně podílel na přípravách bombardování plzeňské Škodovky. 23. dubna 1942 se v bytě Králových scházejí Jozef Gabčík, Jan Kubiš, Adolf Opálka, Josef Valčík a Karel Čurda, aby naplánovali podrobnosti celé akce. Posledně jmenovaný se dne 16. června 1942 přihlásil na řídící služebně gestapa v Praze a prozradil všechny, kteří ho v době jeho ilegální činnosti podporovali a pomáhali mu.\n\nRodina Králova byla zatčena hned následujícího dne 17. června 1942.\n\nVáclav Král, jeho manželka Pavla i sedmnáctiletá dcera Helena byli nacisty zavražděni dne 24. října 1942 v koncentračním táboře Mauthausen.\n"}
{"id": "1387257", "url": "https://cs.wikipedia.org/wiki?curid=1387257", "title": "Houston Aeros (WHA)", "text": "Houston Aeros (WHA)\n\nHouston Aeros byl profesionální americký klub ledního hokeje, který sídlil v Houstonu ve státě Texas. V letech 1972–1978 působil v profesionální soutěži World Hockey Association. Aeros ve své poslední sezóně v WHA skončily ve čtvrtfinále play-off. Své domácí zápasy odehrával v hale Compaq Center s kapacitou 14 906 diváků. Klubové barvy byly tmavě modrá, světle modrá a bílá.\n\nAeros byly dvojnásobnými vítězi prestižní Avco World Trophy.\n\nZdroj: \n\n\n\n\nZdroj: \n\n\n\nZdroj: \n\n"}
{"id": "1387261", "url": "https://cs.wikipedia.org/wiki?curid=1387261", "title": "Denver Spurs", "text": "Denver Spurs\n\nDenver Spurs byl profesionální americký klub ledního hokeje, který sídlil v Denveru ve státě Colorado. V letech 1976–1977 působil v profesionální soutěži World Hockey Association. Spurs ve své poslední sezóně v WHA skončily v základní části. Své domácí zápasy odehrával v hale McNichols Sports Arena s kapacitou 15 900 diváků. Klubové barvy byly oranžová, černá a bílá.\n\nZanikl v roce 1976 po přestěhování frančízy z Denveru do Ottawy.\n\n\nZdroj: \n\n\n\nZdroj: \n\n"}
{"id": "1387263", "url": "https://cs.wikipedia.org/wiki?curid=1387263", "title": "USS Tanager (AM-5)", "text": "USS Tanager (AM-5)\n\nUSS Tanager (AM-5) byla americká minolovka třídy \"Lapwing\", postavená za první světové války. Ve 20.–40. letech sloužila v Pacifiku, mimo jiné se účastnila Tanagerské expedice. V době vypuknutí druhé světové války se nacházela na Filipínách. Dne 4. května 1942 ji poblíž Corregidoru potopily japonské pobřežní baterie.\n\nPlavidlo postavila americká loděnice Staten Island Shipbuilding Co. sídlící v New Yorku. Kýl byl založen 28. září 1917, na vodu byla spuštěna 2. března 1918 a do služby přijata 28. června 1918. Při spuštění na vodu loď pokřtila G. H. Batesová.\n\nPlavidla třídy \"Lapwing\" byla vyzbrojena dvěma 76mm kanóny a dvěma 7,7mm kulomety. Dále nesla minolovné traly, případně mohla sloužit i ke kladení min. Pohonný systém měl výkon 1400 hp. Tvořil jej trojčinný parní stroj (VTE) Harlan & Hollingsworth a dva kotle Babcock & Wilcox, pohánějící jeden lodní šroub. Nejvyšší rychlost dosahovala 13,5 uzlů. Dosah byl 6850 námořních mil při rychlosti 8 uzlů.\n\nMinolovka \"Tanager\" do služby vstoupila v březnu 1918. V létě 1918 operovala v oblasti Bostonu, od září 1918 na Azorských ostrovech a na konci roku se přesunula do Evropy. V roce 1919 byla nasazena do odminováni Severního moře. Operovala ze skotského Kirkwallu. V červnu 1919 byla poškozena výbuchem miny a musela být opravena loděnicí v Chathamu. V říjnu 1919 odplula zpět do USA, přičemž zároveň odvlekla stíhač ponorek USS SC-272. Následně byl \"Tanager\" přesunut do Pacifiku a v letech 1920–1941 operoval z Havajských ostrovů. Mimo jiné se zapojoval do výcviku a plnění transportních úkolů. Využíván byl rovněž k vědeckému výzkumu. V letech 1923-1924 uskutečnil tanagerskou expedici.\n\nRoku 1941 \"Tanager\" prošel generálkou a modernizací. Mimo jiné byl vybaven skluzavkami pro hlubinné pumy. Následně byl odeslán do Asie. Na Filipíny připlul 5. června 1941 a okamžitě se zapojil do operací amerického námořnictva. Mimo jiné v období od října do prosince 1942 položil protiponorkové sítě okolo zátoky Mariveles na Bataanu. Po útoku na Pearl Harbor a japonské invazi na Filpíny se plavidlo zapojilo do obrany souostroví. Dne 4. května 1942 bylo zasaženo japonskou dělostřeleckou baterií umístěnou na poloostrově Bataan a téhož dne se potopilo poblíž ostrova Corregidor. Minolovka \"Tanager\" byla za účast na obraně Filipín držitelem jednoho ocenění Battle Star.\n"}
{"id": "1387264", "url": "https://cs.wikipedia.org/wiki?curid=1387264", "title": "Los Angeles Sharks", "text": "Los Angeles Sharks\n\nLos Angeles Sharks byl profesionální americký klub ledního hokeje, který sídlil v kalifornském městě Los Angeles. V letech 1972–1974 působil v profesionální soutěži World Hockey Association. Sharks ve své poslední sezóně v WHA skončily v základní části. Své domácí zápasy odehrával v hale Long Beach Arena s kapacitou 11 200 diváků. Klubové barvy byly červená a černá.\n\nZanikl v roce 1974 po přestěhování frančízy z Los Angeles do Detroitu.\n\n\nZdroj: \n\n\n\nZdroj: \n\n"}
{"id": "1387266", "url": "https://cs.wikipedia.org/wiki?curid=1387266", "title": "First Smile", "text": "First Smile\n\nFirst Smile je brněnské pěvecko-taneční uskupení založené v roce 2013 Jiřím Najvarem a Tobiášem Štěpánkem. Počet členů skupiny se pohybuje okolo dvaceti. V roce 2017 se uskupení stalo oficiálně zapsaným zájmovým spolkem pod jménem Tvůrčí skupina First Smile, z. s.. První předsedkyní spolku se stala Denisa Zlámalová, kterou v dubnu roku 2019 vystřídal Tobiáš Štěpánek. First Smile vystupuje na drobných koncertech a vystoupeních jako host a pořádá pravidelné gleeshow - koncepční projekty se vzájemnou provázaností a důkladným výběrem písní. Soubor pořádal koncerty i mimo Brno a to například ve Zlíně, Čáslavi a na Sázavě. V únoru roku 2018 vystoupil na Olympijském festivale v Brně. V roce 2016 vydal soubor singl Bridgebreaker složený Arin Dvořákovou, videoklip produkovala Pavlína Taubingerová. V roce 2020 těleso uvedlo premiéru svého autorského muzikálu Hlubina, taktéž napsaný Arin, která se zároveň postarala i o text a orchestraci. Soubor je členem Unie českých pěveckých sborů. First Smile zkouší v suterénu Chrámu Spasitele v Židenicích. Oficiální barvy souboru jsou červená a černá. \n\nUskutečněná přestavení.\n\nPrvní gleeshow uskutečněná v malém divadle pod Chrámem Spasitele. Výběr písní ještě nebyl tematický a šlo pouze o výběr z aktuálního repertoáru souboru. Koncert nebyl ozvučený.\n\nDruhá show již měla programní charakter. A byla částečně ozvučena. Opět se uskutečnila v suterénu Chrámu Spasitele.\n\nTřetí gleeshow s tématikou lásky se uskutečnila v sále na ulici Rudišova v Brně. Koncert již byl plně ozvučený. Jednalo se o první koncert ve větších prostorách.\n\nČtvrtá gleeshow byla koncipována jako chronologický průřez dějinami populární hudby. Opět se uskutečnila na Rudišové a kromě ozvučení byla show i osvětlena a byly použity další technické prostředky (např. mlhovač).\n\nPátá gleeshow se nesla již v profesionálním duchu. S větším odstupem mezi předchozí gleeshow a tímto představením, měli tvůrci dost času na přípravu. Koncert se uskutečnil v Dělnickém domě v Židenicích a byl profesionálně ozvučen a osvětlen. Tématem koncertu bylo mládí a byl provázán jednotícím prvkem - židlemi, které doprovázely nové choreografie.\n\n\nPrvní gleeshow, která byla doprovázena živou hudbou. Tématem byly filmové hity. Do kapely usedlo 7 muzikantů a dirigování se ujal Jiří Najvar, který pro těleso sepsal vlastní aranže celého repertoáru na míru. Koncert se uskutečnil v Dělnickém domě v Brně-Židenicích a opět nechybělo profesionální ozvučení a osvětlení, ovšem již ve větším měřítku. Poprvé se soubor představil ve sjednocených černo-zlatých kostýmech, které doprovázela celá grafika. Show byla dramaturgicky provázána jednotícím prvkem, kterým byly dřevěné kostky. Jedná se o první gleeshow, u které byl spuštěn předprodej vstupenek prostřednictvím portálu SMS Ticket. Celý projekt se uskutečnil díky úspěšné kampani na Startovači, na kterou navazovala další propagace, včetně promofocení a natočení traileru 4. dubna 2019 se o události psalo v Brněnském týdeníku. V současné době sjednává těleso reprízy tohoto představení. \n\n\nKapela:\n\n\nČlenové First Smile: Markéta Bosáková, Anna \"Arin\" Dvořáková, Klára Eliášová, Veronika Jílková, Pavlína Kasslová, Julie Koh, Eliška Krausová, Lucie Kvapilová, Barbora Lahodová, Martina Němcová, Kristina Povodová, Kateřina Řezáčová, Kristýna Scheibová, Tereza Sýsová, Denisa Zlámalová, Jaroslav Bašus, Břetislav Brtník, Jakub Černý, Kamil Jelínek, Michal Kopal, Pavel Mazánek, Marek Schneider, Tobiáš Štěpánek\n\nSbormistr: Michal Vajda Jr.\n\nŠéf choreografie: Veronika Jílková\n\nInterní choreografie: Barbora Lahodová, Tereza Sýsová\n\nExterní choreografie: Barbora Bahenská, Kateřina Opělová a Petra Pacáková \n\nRežie scény: Tobiáš Štěpánek\n\nSvětelný design: Dalibor Chvátal\n\nKorepetice: Michal Vajda Jr.\n\nInspice: Iveta Baráková\n\nKostýmy: Veronika Jílková\n\nMistr zvuku: Pavel Plch\n\nMistr světel: Dalibor Chvátal\n\nHudební aranže: Jiří Najvar\n\nOrchestrace: Martin Konvička\n\nProdukce: Tobiáš Štěpánek\n\nRealizační tým: Klára Eliášová, Veronika Jílková, Pavlína Kasslová, Pavel Mazánek a Michal Vajda Jr.\n\nČlenka Anna \"Arin\" Dvořáková vytovřila pro těleso autorský muzikál Hlubina, s kompletně vlastními texty, hudbou, orchestrací i námětem. První polovina představení se proto věnovala tomuto pochmurnému příběhu, odehrávající se za války na dosud netknutém venkově. Obyvatelé malé vesnice odmítají připustit, že by něco mohlo být v nepořádku a oddávají se bezstarostným tancům, díky kterým mohou na blížící se válku zapomenout. Do děje vstupují dva muži, kteří se přou o řešení situace s Hlubinou – propastí poblíž vsi. Vesničané zaujímají různá stanoviska a názorově se tak rozdělí. Jak konflikt eskaluje, Hlubina se stává symbolem zla a utrpení. Lidé si vytváří svou vlastní válku, zatímco skutečná hrozba se pomalu ale jistě blíží. Muzikál je volným tematickým i hudebním navázáním na stejnojmennou skladbu uvedenou v rámci gleeshow Cesta časem v roce 2015. Muzikál byl doprovázen rozšířeným smyčcovým kvartetem, který sama autorka dirigovala a zároveň spouštěla originálně vytvořené elektronické samply. Doprovázená hudba tak spojovala nové i lidové prvky.\n\nDruhá polovina představení patřila světoznámě slavným hitům a byla naprostým kontrastem k autorskému muzikálu, ať už koncepčním výběrem písní, s různorodými choreografiemi, tak i díky pestrobarevným kostýmům.\n\nVstupenky na představení byly opět v předprodeji na portále SMS Ticket, ke kterému se pojila i další propagace, včetně promofocení, natočení promovidea s ústřední písní muzikálu \"Kámen, tér a prach\", a také \"making-of\" video ze zákulisních příprav.\n\nKoncert se uskutečnil v Dělnickém domě v Brně-Židenicích a nechybělo ani profesionální ozvučení a osvětlení. Soubor se opět představil ve zcela nových kostýmech. Představení bylo doplněno novými a orginálními kulisami. Jedná se o první gleeshow, která byla kompletně v českém jazyce a měla předem naplánované dvě premiéry, každá se zcela jiným obsazením v hlavních rolích. Zároveň byla druhá premiéra dne 4. 2. 2020 věnována zesnulé fanynce Karolínce.\n\n\n\nV hlavních rolích muzikálu Hlubina:\n\n\"Voják:\" Jaroslav Bašus, Kamil Jelínek\n\n\"Slečna:\" Tereza Sýsová, Klára Pěchoučková\n\n\"Matka:\" Barbora Lahodová, Lucie Kvapilová\n\n\"Hlídač:\" Michal Kopal, Michal Kotouček\n\nDále účinkují: Lucie Babušíková, Klára Eliášová, Monika Janošková, Veronika Jílková, Pavlína Kasslová, Julie Koh, Monika Kratochvílová, Barbora Lahodová, Tereza Sýsová, Jaroslav Bašus, Šimon Hrdlička, Matěj Kořínek, Michal Kopal, Pavel Mazánek, Marek Schneider, Gabriel Štěpánek, Tobiáš Štěpánek\nnámět, hudba a text: Anna \"Arin\" Dvořáková\n\nprodukce a režie: Klára Eliášová, Veronika Jílková\n\nrozšířené smyčcové kvarteto: Sabina Baronová, Lenka Filipová, Vladislav Ilík, Jitka Kneslová, Marek Mička, Petr Osička, Martin Šindelář\n\nsbormistr: Michal Vajda Jr.\n\nšéfchoreografie: Veronika Jílková\n\nchoreografický tým: Barbora Lahodová, Tereza Sýsová, Tobiáš Štěpánek\n\nmistr zvuku: Pavel Plch\n\nsvětelný design: Jan Popovský\n\n\n\n\n\n\n\n"}
{"id": "1387267", "url": "https://cs.wikipedia.org/wiki?curid=1387267", "title": "Crêt de la Neige", "text": "Crêt de la Neige\n\nCrêt de la Neige [\"kré d´la néž\"] je nejvyšší hora pohoří Jura ve francouzském departementu Ain nedaleko švýcarských hranic, asi 17 km severozápadně od Ženevy. Nadmořská výška vrcholu je podle novějších měření 1720 metrů, dříve se udávalo 1718 m.\n\nHora vznikla jako antiklinála v období miocénu. Je tvořena převážně jurským vápencem, proto se na úbočích nacházejí četné škrapy a závrty. Vrcholové partie jsou převážně travnaté, roste zde však také borovice kleč. V nižších nadmořských výškách se vyskytuje upolín evropský, tořič hmyzonosný, koniklec německý, žluťucha orlíčkolistá, kropenáč vytrvalý, zvonek kosníkovitý nebo udatna dvoudomá. Crêt de la Neige patří k přírodní rezervaci Haute Chaîne du Jura, žije zde rys ostrovid, kamzík horský a tetřev hlušec. Místo má drsné klima s až 2000 mm srážek ročně, v roklích chráněných před sluncem se může sníh udržet i přes léto (název je odvozen z francouzského výrazu pro sníh \"neige\").\n\nNejpoužívanější cesta na vrchol Crêt de la Neige vede z městečka Thoiry. Návštěvníkům se nabízí téměř kruhový výhled, z hory je možno spatřit Ženevu a za jasného počasí i Schwarzwald.\n"}
{"id": "1387268", "url": "https://cs.wikipedia.org/wiki?curid=1387268", "title": "Miami Screaming Eagles", "text": "Miami Screaming Eagles\n\nMiami Screaming Eagles byl plánovaný profesionální americký klub ledního hokeje, který měl sídlit v Miami ve státě Florida. V roce 1972 byl přihlášen do profesionální soutěži World Hockey Association. Své domácí zápasy měl odehrávat v nově postavené hale Hollywood Sportatorium s kapacitou 15 532 diváků. Klubové barvy byly červená a bílá.\n\nPřed začátkem inauguračního ročníku WHA byl klub po přestěhován do Filadelfie.\n\n"}
{"id": "1387269", "url": "https://cs.wikipedia.org/wiki?curid=1387269", "title": "Anežka z Montepulciana", "text": "Anežka z Montepulciana\n\nSvatá Anežka z Montepulciana, O.P. (28. ledna 1268 Gracciano – 20. dubna 1317 Montepulciano) byla italská řeholnice řádu dominikánů a abatyše.\n\nNarodila se 28. ledna 1268 v italském Gracciano Vecchio do šlechtické rodiny Segni. V devíti letech se rozhodla vstoupit k františkánským sestrám, které měli klášter v jejím rodném městě. Přes její velmi mladý věk získala papežské povolení ke vstupu.\n\nRoku 1281 pozval pán hradu v Procenu několik sester z Montepulciana, aby založily v Procenu klášter. Anežka byla jednou ze sester, která odešla do Procena, kde se v založeném klášteře stala kvestorkou. Roku 1288 byla ve dvaceti letech zvolena abatyší kláštera. V tu dobu byla známá její velká oddanost a úcta k Nejsvětější Svátosti. Za svůj život získala pověst, že dokáže konat zázraky. Léčila svou přítomností fyzicky i psychicky nemocné lidi, rozmnožovala chleba aj. Sama byla těžce nemocná. Roku 1306 byla znovu zvolena hlavou kláštera. Po svém zvolení pokračovala ve výstavbě kostela Santa Maria Novella, na úctu k Panně Marii. Byla známa svými mystickými vizemi. Podle vyprávění měla vizi se svatým Dominikem, který jí zavedl k tomu, aby svůj klášter vedla v dominikánském duchu a to podle řehole svatého Augustina. Roku 1316 jí lékař kvůli její nemoci doporučil léčení v termálních pramenech, ty jí však nepomohly a její zdraví se zhorčilo natolik, že jí musely převést na nosítkách. Zemřela ve věku 49 let.\n\nNěkolik let po její smrti bylo zjištěno, že je její tělo zcela neporušené. Její hrob se stal poutním místem.\n\nBlahoslavený Rajmund z Capuy sepsal její životopis. O jejím těle napsal, že vypadá jako zcela živé. Svatá Kateřina Sienská, která byla též dominikánkou jí nazvala jako \"Naše matka, vznešená Anežka\".\n\nSvatořečena byla 10. prosince 1726 papežem Benediktem XIII.\n\n"}
{"id": "1387271", "url": "https://cs.wikipedia.org/wiki?curid=1387271", "title": "Minnesota Fighting Saints", "text": "Minnesota Fighting Saints\n\nMinnesota Fighting Saints byl profesionální americký klub ledního hokeje, který sídlil v Saint Paulu ve státě Minnesota. V letech 1972–1977 působil v profesionální soutěži World Hockey Association. Fighting Saints ve své poslední sezóně v WHA skončily v základní části. Své domácí zápasy odehrával v hale St. Paul Civic Center s kapacitou 16 000 diváků. Klubové barvy byly královská modř, zlatá a bílá.\n\nV roce 1976 byl klub sloučen s Clevelandem Crusaders.\n\n\nZdroj: \n\n\n\nZdroj: \n\n"}
{"id": "1387272", "url": "https://cs.wikipedia.org/wiki?curid=1387272", "title": "Daňová úleva", "text": "Daňová úleva\n\nDaňová úleva (anglicky \"tax relief\") je v České republice forma zvýhodnění daňového subjektu, a to sice prostřednictvím nižšího či pozdějšího zaplacení daně. Ministerstvo financí České republiky určilo deset forem daňových úlev. Tyto formy se dají klasifikovat do tří skupin, respektive kategorií, které lze rozdělit podle účelu jejich využití. Do první z nich spadají takové úlevy, jejichž účelem je podpora veřejných politik. Druhou kategorií jsou úlevy, které plní cíl dosažení vyšší efektivity daňového systému. Poslední, ale neméně důležitou kategorií je kombinace obou předchozích skupin, a to sice nejen dosažením vyšší efektivity daňového systému a zároveň podpora veřejných politik.\n\nPrvní daňová úleva (tak jak jí moderní společnosti zná, tzn. vyjímaje středověk, kdy bylo šlechtě a církvi „uleveno“ od platby daní) přichází s tak zvanou „Englišovou daňovou reformou“, konkrétně se zákonem č. 76/1927 Sb., o přímých daních. V rámci tohoto zákona byly zavedeny slevy na dani pro rodiny s dětmi – daň se snižovala dle počtu dětí a dalších nezaopatřených osob (oproti minulosti, kdy se v podobných případech osoby pouze posunuli na nižší stupeň v progresivní daňové tabulce).\n\nVýrazný posun zde nastal i v případě pozemkové daně, kde došlo k osvobození tzv. neplodných ploch od placení této daně. Zákon zároveň přinášel opatření, jimiž se mělo zabránit odvádění daní v případě, že byl zemědělec ve ztrátě.\n\nSubjekty, které mají nárok na osvobození od zaplacení daně, definuje zákon, a to sice přímo (např. ČNB osvobozená od daně z příjmu právnických osob) nebo na základě splnění konkrétních kritérií (například od DPH jsou osvobozeny osoby, jež dosáhly obratu nižšího než 1 milion Kč za posledních dvanáct měsíců). Zákon musí zároveň i jasně definovat pravidla a postupy, jimiž je radno se řídit v případě, že nejsou tato kritéria splněna (tedy kdy dani začne podléhat) a naopak.\n\nV daňových zákonech je osvobození od daně definováno jako část předmětu, ze které se daň nevybírá (ta část předmětu zdanění, kterou subjekt není povinen ani oprávněn zahrnout do základu daně). Rozlišit lze tři základní formy:\n\n\nPro správné pochopení tohoto pojmu je třeba vymezit pojem \"předmět zdanění\". Jedná se o úplné a jednoznačné vymezení rozsahu daňových povinností poplatníka. Toto vymezení bývá mnohdy velice široké a proto je třeba jej upravit vynětím z předmětu daně (respektive vynětím ze zdanění). Jasné ohraničení předmětu daně skrze vynětí konkrétních činností maximálně omezuje vyhnutí se daňové povinnosti tím, že bude vymezení předmětu daně vykládáno jako nekonkrétní nebo neúplné.\n\nZ předmětu zdanění mohou být v zákonem stanovených případech vyňaty konkrétní položky. Jedná se například o přijaté půjčky nebo příjmy za vykonávanou činnost au pair.\n\nPodobně jako v případě osvobození osob od daně mohou být od daně osvobozeny i části objektu. Jedná se o takové typy příjmů, které ačkoli jsou příjmem, nemají být zdaňovány. Dle zákona o daních lze opět hovořit o úplném osvobození od daně, kdy je osvobozen celý typ příjmu, nebo částečné osvobození, kdy je osvobozena pouze část. Jedná se například o osvobození konkrétní částky z úhrnu vyplacených penzí.\n\nPoplatník má zároveň nárok na odečtení konkrétních položek od základů daně. V základu rozeznáváme několik typů položek:\n\n\nPro uplatnění těchto položek musí být zaneseny v daňovém přiznání. V případě nesplnění podmínek bude daň plátci neuznána a zpětně doměřena. V případě že odčitatelná položka převýší základ daně (tzn. subjekt svou činností vydělá méně, než by si mohl odečíst) nedochází ke zdanění (respektive základ daně je roven nule a nevyužitou část lze zpravidla využít v následujících obdobích).\n\nDalší možností snížení základu daně je odečtení vyšších výdajů, než jsou ty skutečné. Rozumí se tím, že pokud výdaje spojené s dosažením, udržením nebo zajištěním příjmu subjektu dosahují nižší částky než je paušální výše, může si poplatník „ulevit“ touto formou.\n\nDaňovou úlevou je i snížení daňové sazby – daň je totiž zpravidla vyměřena jako násobek základu daně sazbou daně. Ta se může ovšem v různých případech lišit. Jedná se například typicky o základní a sníženou sazbu daně z přidané hodnoty (21 % a 15 % a od roku 2015 i druhá snížená sazba 10 %). Snížená sazba DPH je zde chápána jako úleva v tom smyslu, že 15% a 10% zdanění dopadá na zboží denní potřeby a daňovým poplatníkům je proto po snížení sazby dostupnější.\n\nSlevou na dani je chápána možnost snížení částky daně, a to sice za konkrétních stanovených podmínek (slevy snižuje základní částku daně). Lze rozlišit dva základní typy slev:\n\n\nK takto standardním slevám lze uvážit i slevy nestandardní, tedy prokázané výdaje, o které lze zcela nebo zčásti vypočtenou daň snížit.\n\nV případě, že slevy na dani dosahují vyšších částek, než je skutečný základ daně, řeší se nastalá situace dvojím způsobem. Převýšení může být ignorováno a daň je tedy rovna nule, nebo v druhém případě dojde ke vzniku tak zvané negativní daně (v zákonu o daních z příjmu označováno jako \"daňový bonus\"). Během této varianty je poplatníkovi přebytečná částka vyplacena.\n\nU nepřímých daní může dojít i k vrácení daně. Jako příklad lze uvést vrácení daně z přidané hodnoty z nákupu automobilu zdravotně postiženým osobám. U zákonem stanovených poplatníků a některých transakcí je žádoucí, aby nedocházelo k zatížení spotřební daní – toto je kompenzováno právě formou vrácení daně.\n\nProstředky vybrané pomocí daňového systému jsou mimo jiné využívány na chod veřejného sektoru. Například ovlivňování cen jednotlivých komodit, aby tak napomohlo změně směru, kterým se ubírají ekonomická rozhodování. Touto cestou vláda často ovlivňuje veřejné subjekty formou daňových úlev. Velmi podporované ekonomické aktivity jsou ty, které jsou šetrné k životnímu prostředí. Když chce například podpořit druhy paliv, které jsou šetrné k životnímu prostředí, zavede pro jejich poskytovatele určitou formu daňové úlevy což by mělo vést ke zlevnění jejich cen a k jejich větší spotřebě. Jedná se o následující:\n\nSeznam daňových úlev – Daň z přidané hodnoty\n\n\n\n\n\n\n\n\n\n\n\n\n\nSeznam daňových úlev – Daň z příjmů fyzických osob\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSeznam daňových úlev – Daň z příjmů právnických osob\n\n\n\n\n\n\n\n\n\n\n\nTento typ úlev je nejčastěji zaváděn se snahou o snížení administrativních a vyvolaných nákladů. Pro výběr daní je potřeba ze strany státu vynaložit určité náklady na administrativní věci. Během danění některých druhů příjmů dochází k převyšování výdajů na administrativní věci ze strany státu nad získanou částkou z výsledné daně. Jedná se tedy o ekonomicky neefektivní výběr daní a pro systém lepší je tyto subjekty ze zdaňování vynechat. Jedná se například o tyto úlevy:\n\n\n\n\nPatří sem takové úlevy, jež nelze striktně zařadit ani do jednoho z výše zmíněných sektorů, protože naplňují obojí. Jedná se například o:\n\n\n\n"}
