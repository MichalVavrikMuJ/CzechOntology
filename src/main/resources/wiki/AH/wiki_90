{"id": "1368152", "url": "https://cs.wikipedia.org/wiki?curid=1368152", "title": "Zdeňka Vaculovičová", "text": "Zdeňka Vaculovičová\n\nZdeňka Jiřina Vaculovičová (* 22. září 1946 Zlín) je česká houslistka, učitelka hudby a organizátorka hudebního života, dirigentka a skladatelka vážné hudby.\n\nNarodila se a vyrůstala ve Zlíně, později v Hodoníně, kde začala navštěvovat hudební školu. Jejím prvním učitelem houslí byl Alfred Kočiš. Od roku 1962 studovala housle na konzervatoři v Brně, později na JAMU v Brně u prof. Antonína Moravce a souběžně na JAMU také hudební kompozici u PhDr. Zdeňka Zouhara. Janáčkovu akademii múzických umění v Brně absolvovala v roce 1970.\n\nZdeňka Vaculovičová koncertovala jak v českých zemích, tak v zahraničí, zejména ve Francii, Německu, Rumunsku, v republice San Marino a také v USA. Pravidelně spolupracovala s Českou televizí a Českým rozhlasem a také s mnoha organizacemi a institucemi doma i v zahraničí, např.: The Rockefeller Foundation USA, The Pew Charitable Trust USA, The National Endowment for the Arts New York, Arts International, British Council London, Instituto Nacional De Las Artes Escénicas y de la Música Madrid, Česká komise UNESCO, Goethe-Institut Praha, Český hudební fond, Nadace Bohuslava Martinů, PBC Television, Radio Los Angeles, California State University (USA) a řada dalších. Stále veřejně vystupuje, hraje houslové recitály, diriguje vokální a instrumentální ansámbly, zpívá a stále komponuje nové skladby.\n\nUž ve svém mládí, v době pobytu v Hodoníně se Zdeňka Vaculovičová věnovala práci s mládeží a vedla v Hodoníně při místní farnosti tzv. rytmickou scholu, pro niž také napsala několik svých skladeb (např. Velikonoční mše, op.2 a Vánoční mše, op.4).\n\nV osmdesátých letech 20. století vedla v Kroměříži dětský pěvecký sbor Skřivánek, s nímž v posledním desetiletí totality odvážně nacvičila a realizovala řadu duchovních skladeb. V devadesátých letech 20. století vedla Kroměřížský komorní orchestr při kroměřížské státní konzervatoři, který se postupně proměnil ve volné komorní sdružení mladých hudebníků Arcibiskupská kapela Kroměříž.\n\nV letech 1970–1997 vyučovala hru na housle na státní konzervatoři v Kroměříži. V letech 1997–2009 byla profesorkou Církevní konzervatoře v Kroměříži a 2009–2011 vyučovala na Konzervatoři Evangelické akademie v Olomouci. Od roku 2011 vyučuje housle pouze soukromě. Na svých koncertech v tuzemsku i v zahraničí propaguje soudobou českou tvorbu, nadále se věnuje aktivitám, které jsou spojeny s duchovní hudbou a obecně s duchovním uměním. Se svým manželem Václavem Vaculovičem založila občanské sdružení Umělecká iniciativa Kroměříž, které od roku 1990 pořádá v Kroměříži mezinárodní festival současného umění Forfest Czech Republic.\n\nZdeňka Vaculovičová byla dvakrát provdána. Z prvního manželství s hudebníkem Janem Samlíkem má syna Petra. Nyní žije v manželství s výtvarníkem a hudebníkem Václavem Vaculovičem.\n"}
{"id": "1368153", "url": "https://cs.wikipedia.org/wiki?curid=1368153", "title": "Římskokatolická farnost Soběchleby u Hranic na Moravě", "text": "Římskokatolická farnost Soběchleby u Hranic na Moravě\n\nŘímskokatolická farnost Soběchleby u Hranic na Moravě je územní společenství římských katolíků s farním kostelem Nanebevzetí Panny Marie v děkanátu Hranice. \n\nFarnost byla založena pravděpodobně již v 13. století. První zpráva o kostele a faráři je z roku 1394. Patronátní právo ke kostelu měli majitelé hradu Helfštýna a helfštýnsko-lipenského panství. Současný kostel byl postaven v letech 1755–1769. Farní budova pochází z roku 1776. V letech 1787–1831 byly Soběchleby sídlem soběchlebského děkanátu, který pak byl přenesen do Kelče. \n\nSoučasným duchovním správcem je od července 2017 je jako farář R. D. Mgr. Josef Červenka.\n\nVe farnosti se pravidelně̟ koná tříkrálová sbírka. V roce 2017 se vybralo více než 18 000 korun.\nZe soběchlebské farnosti pochází 21 kněží (mj. biskup Stanislav Zela) a 7 řeholních sester.\n\n"}
{"id": "1368154", "url": "https://cs.wikipedia.org/wiki?curid=1368154", "title": "Esmond Bradley Martin", "text": "Esmond Bradley Martin\n\nEsmond Bradley Martin (17. dubna 1941, New York, USA – 4. února 2018, Nairobi, Keňa) byl americký aktivista, který se intenzivně angažoval v boji proti obchodu se slonovinou a rohy nosorožců. V 90. letech se zasloužil o to, že čínská vláda zakázala obchod se slonovinou.\n\nBradley Martin pracoval řadu let jako zvláštní vyslanec OSN pro ochranu nosorožců. Často se vydával za kupce nebo překupníka, aby pronikl do sítě obchodníků v Africe i jihovýchodní Asii. Měl výrazný podíl na tom, že se v 90. letech podařilo přesvědčit čínskou vládu k zákazu obchodu se slonovinou. V posledních měsících svého života však popisoval, že obchod se slonovinou se přesunul z Číny do jihovýchodní Asie, především Laosu.\n\nMartin byl v únoru 2018 nalezen mrtev ve svém bytě v Nairobi s bodnou ranou na krku. Zatím není zřejmé, zda byl zavražděn kvůli své činnosti. Jako pravděpodobnější varianta se jeví verze, že šlo o zpackané loupežné přepadení. \n\n\n"}
{"id": "1368155", "url": "https://cs.wikipedia.org/wiki?curid=1368155", "title": "Sandi Morrisová", "text": "Sandi Morrisová\n\nSandi Morrisová (* 8. července 1992) je americká atletka, halová mistryně světa ve skoku o tyči z roku 2018.\n\nDo světové špičky se dostala v roce 2015, kdy obsadila na světovém šampionátu v Pekingu mezi tyčkařkami čtvrté místo. Při halovém mistrovství světa v roce 2016 vybojovala stříbrnou medaili, stejného úspěchu dosáhla v této sezóně na olympiádě v Rio de Janeiro a na světovém šampionátu v Londýně v roce 2017. V březnu 2018 se v Birminghamu stala halovou mistryní světa ve skoku o tyči výkonem 495 cm.\n\n\n"}
{"id": "1368156", "url": "https://cs.wikipedia.org/wiki?curid=1368156", "title": "Billy Herrington", "text": "Billy Herrington\n\nBilly Herrington (14. července 1969 North Babylon, New York – 3. března 2018) byl americký pornoherec, známý zejména pro svou práci v gay pornografii.\n\nHerrington se narodil ve státě New York, vyrůstal na Long Islandu. Otec ho v mládí učil karate. Zajímal se o box, wrestling a bojová umění, ale s kulturistikou začal až ve svých 24 letech, když se přestěhoval do New Yorku.\n\nJeho kariéra v erotickém průmyslu začala, když jeho tehdejší přítelkyně tajně poslala jeho nahé fotografie do časopisu \"Playgirl\". Tyto snímky zvítězily v soutěži „Real Men of the Month“ s odměnou 500 dolarů. Upoutaly také pozornost slavného fotografa Jima Frenche, který s Harringtonem o dva roky později začal fotit pro kalendář Colt. Brzy poté Herrington začal účinkovat v hardcore gay pornografii. Stal se jednou z nejznámějších gay erotických filmových hvězd pozdních devadesátých let. Objevil se také v mainstreamových televizních programech, jako byly \"Love Connection\" a \"Ricki Lake\". Herrington uvedl, že erotický filmový průmysl mu pomohl pochopit jeho bisexualitu.\n\nCelkem účinkoval v 17 filmech. Točil pro značky jako Colt, All Worlds či Pacific Sun. Mezi jeho hlavní role patří ztvárnění římského císaře v dánském filmu \"HotMen CoolBoyz\" (2000). Další snímky představují např. \"9½ Inches\", \"Lords Of The Locker Room\" či \"Flesh Trap\". V roce 2002 obdržel Cenu Grabby za nejlepší skupinovou scénu ve filmu \"Conquered\" (studio All Worlds Video, režie Chi Chi LaRue, spolu s Ninem Baccim, Coltonem Fordem, Blakem Harperem a Jayem Rossem). Nominován byl také v kategorii pro nejlepšího herce a za nejlepší scénu pro tři.\n\nHerrington se stal internetovým memem šířeným on-line komunitami po zveřejnění klipu z jeho videa \"Workout\" na japonské webové stránce Niconico. Poté se rozšířila mashup videa, z nichž mnohá využívala úmyslné přeslechnutí \"(soramimi)\" vět z jeho filmů. Z těchto videí mu v komunitě Nico Nico Douga zůstala přezdívka \"Velký Bratr\" (兄貴, \"aniki\").\n\nDne 3. března 2018 Billy Herrington ve věku 48 let zemřel při autonehodě.\n\n"}
{"id": "1368157", "url": "https://cs.wikipedia.org/wiki?curid=1368157", "title": "Amit Peled", "text": "Amit Peled\n\nAmit Peled (* 1973) je izraelský violoncellista.\n\nPeled se nejdříve profesionálně věnoval basketbalu (je vysoký 195cm), později ale objevil svůj druhý talent, hru na violoncello. Z těchto dvou věcí si nakonec pro kariéru vybral violoncello. Studoval u amerického violoncellisty Bernarda Greenhouse. V roce 1998 vyhrál první cenu v soutěži François Shapira competition.\n\nNyní vyučuje na konzervatoři The Peabody Institute (Univerzitě Johnse Hopkinse), ale také diriguje a vystupuje sólově i s hudebními tělesy. Je známý svými vystoupeními, do kterých zapojuje publikum, vysvětluje různé termíny a vtipkuje. Založil orchestr Mount Vernon Virtuosi, je jeho hudebním ředitelem a dirigentem. Sólově vystupuje po celém světě v těch nejvýznamnějších koncertních síních, jako jsou např. Carnegie Hall, Wigmore Hall, Konzerthaus a mnoho jiných. Je členem dvou trií, Tempest Trio a Goldstein-Peled-Fiterstein Trio. Účastní se mnoha festivalů, např. Marlboro Music Festival, Newport Music Festival, Seattle Chamber Music Festival a dalších. Vydal dvě knihy, jednu pro děti, \"A Cello Named Pablo\", a jednu popisující techniky a metody hry na violoncello, \"The First Hour\".\n\nNyní hraje na nástroj z roku 1733 od Mattea Gofrillera, na který hrál violoncellista Pablo Casals a byl Peledovi osobně předán vdovou Casalse, Martou Casals Istomin. Dříve hrál na nástroj z roku 1689 od Andrea Guarneriho.\n"}
{"id": "1368158", "url": "https://cs.wikipedia.org/wiki?curid=1368158", "title": "Petrovskij park (stanice metra v Moskvě)", "text": "Petrovskij park (stanice metra v Moskvě)\n\nPetrovskij park () je stanice moskevského metra na Velké Kolcevé lince (dříve známé pod názvem Třetí přestupní okruh) na jejím prvním zprovozněném úseku. Stanice je pojmenována podle přilehlého parku. Ze stanice je možné přestoupit na stanici Dinamo na Zamoskvorecké lince.\n\nStanice Petrovskij park se nachází v čtvrti \"Aeroport\" () u \"Leningradského prospektu\" (). Stanice disponuje dvěma podzemními vestibuly, jižní vestibul vyúsťuje na obě strany Leningradského prospektu, jižní směřuje se nachází u ulice \"Petrovsko-Rozumovskaja aleja\" (), východy z něho jsou umístěny mimo jiné i u stadionu Dynamo. Oba vestibuly jsou s nástupištěm propojeny pomocí eskalátorů. U jižního vestibulu je organizován na stanici Dinamo Zamoskvorecké linky - je zde vybudován dočasný krytý pozemní průchod do doby, než bude vybudován průchod podzemní, jehož zprovoznění se plánuje z důvodu složitých hydrogeologických podmínek až na podzim roku 2018. Stanice je laděna do zelených barev (z důvodu přestupu na zelenou Zamoskvoreckou linku), nástupiště je vyzdobeno šedou a černou žulou, jeho boční stěny bílým a sloupy zeleným mramorem. Ve stanici najdeme i vyobrazení blízkého Petrovského paláce.\n\n"}
{"id": "1368159", "url": "https://cs.wikipedia.org/wiki?curid=1368159", "title": "Meridián (astronomie)", "text": "Meridián (astronomie)\n\nMeridián neboli místní nebeský poledník je hlavní kružnice na nebeské sféře procházející póly a zenitem pozorovatele. Z definice prochází severním i jižním pólem. Dále prochází nadirem a jižním a severním bodem (průsečíky meridiánu s horizontem). Je kolmý k horizontu.\n\nPrůsečík meridiánu s horizontem slouží jako nulový bod, od kterého se určuji souřadnice azimutu. Průsečík meridiánu se světovým rovníkem je nulový bod, od kterého se určuji souřadnice hodinového úhlu. Když hvězdy, Slunce a ostatní nebeská tělesa při svém denním zdánlivém pohybu přechází přes meridián, jsou na své dráze nejvýše – kulminují. Meridián takto definuje místní astronomické poledne. Je to okamžik průchodu Slunce meridiánem.\n\nSlovo pochází z latinského „meridies“, což znamená jih nebo poledne.\n\n"}
{"id": "1368161", "url": "https://cs.wikipedia.org/wiki?curid=1368161", "title": "Karen Karapetjan", "text": "Karen Karapetjan\n\nKaren Karapetjan (* 14. srpna 1963 Stěpanakert) je arménský politik, představitel Republikánské strany Arménie. Od roku 2016 do 17. dubna 2018 a dočasně i od 23.dubna do 8. května 2018 zastával funkci předsedy vlády.\n\nV letech 1980–1985 studoval na Fakultě aplikované matematiky Jerevanské státní univerzity. V devadesátých letech začal působit v energetické sféře; v letech 1996–2001 působil ve vrcholových orgánech arménské státní energetické společnosti Armenergo (od roku 1998 jako její generální ředitel), v roce 2001 byl krátce náměstkem arménského ministra energetiky, pak se stal předsedou představentva a CEO v státním plynárenském podniku ArmRosGazprom, v němž působil až do roku 2010.\n\nV roce 2010 získal doktorát z ekonomie. V období 2010–2011 byl starostou arménského hlavního města Jerevanu. V letech 2011–2016 zasedal v orgánech různých subjektů ruského plynárenského holdingu Gazprom. Dne 13. září 2016 byl jmenován arménským premiérem, a to po rezignaci Hovika Abrahamjana, jehož vláda odstoupila v důsledku poklesu ekonomiky, občanských nepokojů a napětí v sousedním separatistickém regionu Náhorní Karabach.\n\nJe ženatý a má tři děti.\n"}
{"id": "1368163", "url": "https://cs.wikipedia.org/wiki?curid=1368163", "title": "Atletika na Letních olympijských hrách 1936 – maraton muži", "text": "Atletika na Letních olympijských hrách 1936 – maraton muži\n\nMužský marathon se na Letních olympijských hrách 1936 běžel 9. srpna. Zvítězil v něm Son Ki-džong z Japonska. Na olympiádě však běžel pod japonským jménem Son Kitei, jelikož Korea - odkud pocházel - byla okupována Japonskem. I bronzový medailista byl z Koreje, avšak běžel pod japonským jménem.\n\nPoznámky: DNF = Did not finish - Nedokončil závod, OR = Olympijský rekord\n\n"}
{"id": "1368164", "url": "https://cs.wikipedia.org/wiki?curid=1368164", "title": "Karen Levine", "text": "Karen Levine\n\nKaren Levine (*1948, Ottawa) je kanadská novinářka, producentka v rádiu a spisovatelka. Držitelka dvou novinářských cen The Peabody Awards a autorka knihy .\n\nKaren se narodila v Ottawě, později se však přestěhovala do Toronta. Zde odstartovala svoji kariéru producentky pro rádiovou stanici CBC. Pro stanici pracovala více jak třicet let. Produkovala úspěšná rádiová vysílání jako například As It Happens, The Sunday Edition a This morning. Dvakrát za svoji šou obdržela novinářskou cenu The Peabody Awards, která se uděluje jednou ročně a má velkou hodnotu, dala by se svojí hodnotou přirovnat k prestižní ceně Oscar. \n\nKaren na základě přečtení článku Paula Lungena, který psal o výzkumu Fumiko Išioky, zabývající se příběhem malé Hany Brady, vytvořila pro stanici CBC dokument s názvem Hanin kufřík, v originále Hana's Suitcase, který odvysílala v roce 2001. Za tento dokument získala zlatou medaili na mezinárodním rádiovém festivalu v New Yorku (New York International Radio Festival). Příběh vzbudil neuvěřitelný zájem a tak jej Karen Levine v roce 2002 sepsala do knižní podoby a vydala pod názvem Hanin kufřík: Příběh dívky, která se nevrátila. \n\nPublikace získala řadu ocenění například cenu Sydney Taylor pro starší čtenáře (Sydney Taylor Book Awardfor older readers) a dokonce byl podle ní natočen i dokumentární film s názvem Hanin kufřík, v originále Inside Hana's Suitcase, který vyšel v roce 2009. Kniha se stala bestsellerem a byla přeložena do více než čtyřiceti jazyků.\n\nKniha vypráví o židovské dívce z Československa Haně Bradyové a její rodině. Téměř celá rodina byla během 2. světové války transportována do koncentračních táborů. \n\nPříběh je vytvořen na základě skutečných událostí. Publikaci tvoří tři linie, které se vzájemně prolínají a vyvářejí tak ucelené vyprávění. První linie je samotný příběh malé Hany, druhá popisuje pátrání po Haně, které prováděla Fumiko Išioka, koordinátorka muzea Tokijského centra pro studium holocaustu a třetí linie je podána jako vyprávění bratra Hany Jiřího, který válku přežil. Tato kompozice díla je značně originální a čtenářům nabízí možnost proniknout do života Hany a prožívat skrze ní události oné doby. \n\nKniha je obohacena o množství fotografií, které během svého pátrání sesbírala Fumiko Išioka a také jsou zde fotografie z rodinných alb, které poskytl Jiří Brady. Fotografie dodávají knize na její autentičnosti a právě díky této autentičnosti a velice silnému příběhu, ve kterém je vykreslena problematika holokaustu, se publikace stává jedinečnou pomůckou pro učitele dějepisu. \n\nPříběh Hany Bradyové obletěl svět a zasáhl spoustu lidí, pro mnohé se Hana stala symbolem lásky a přátelství v době nejhorší pro židovské obyvatelstvo, tedy době 2. světové války. \n\nČeského překladu knihy se čtenáři dočkali díky překladatelské práci Dany Makovičkové.\n"}
{"id": "1368166", "url": "https://cs.wikipedia.org/wiki?curid=1368166", "title": "TJ Sokol Hrazánky", "text": "TJ Sokol Hrazánky\n\nTJ Sokol Hrazánky je jihočeský amatérský fotbalový klub z obce Hrazany okres Písek. V současnosti hraje III.třídu okresu Písek.\n\nKlub vznikl v roce 1954 s názvem Sokol. V počátcích se klub věnoval kromě fotbalu i hokeji. Roku 1961 bylo vybudováno hřiště a od té doby se klub věnuje výhradně fotbalu. V 80. letech 20. století provozoval mládežnický oddíl žáků, později dorostenců, dva týmy mužů. V současnosti má pouze jeden tým dospělých.\n\nV roce 1998 klub poprvé postoupil do vyšší soutěže II. třídy okresu Písek. V témže roce se probojoval až do II.kola krajské části Českého poháru.\nKlub je výkonnostně na pomezí II a III. třídy.\n"}
{"id": "1368167", "url": "https://cs.wikipedia.org/wiki?curid=1368167", "title": "Ondřej Štochl", "text": "Ondřej Štochl\n\nOndřej Štochl (* 12. června 1975 Praha) je český violista a skladatel současné klasické hudby.\n\nHudbě se Ondřej Štochl věnuje už odmala. Ve dvanácti letech začal skládat, o dva roky později nastoupil na Pražskou konzervatoř, kde studoval v letech 1989-1995 hru na violu a v letech 1992–1996 souběžně skladbu. Poté pokračoval ve studiu skladby na HAMU u Marka Kopelenta. Účastnil se mnoha skladatelských kurzů s lektory jako jsou např. Zygmunt Krauze, Guy Reibel, Paul Méfano a dalšími. \n\nV současnosti skládá hlavně komorní a orchestrální skladby, ve kterých občas použije i vokální či elektronickou složku. V roce 2007 se zúčastnil ISCM World Music Days (festival současné klasické hudby). Mezi interprety jeho skladeb patří orchestry Orchestr Berg, Moravská filharmonie Olomouc, Pražský komorní orchestr aj., komorní soubory Luxembourg Sinfonietta, Ensemble Bern Modern, Moens Ensemble, Ensemble Platypus Wien, Yun Trio Prague aj. a sólisté jako klavírista David Kalhous, violoncellista Petr Nouzovský, klarinetista Karel Dohnal a další. Je spoluzakladatelem, uměleckým vedoucím, skladatelem a violistou Konvergence (skladatelské sdružení a komorní soubor) a členem Tria Helix. Jako pedagog působil na ZUŠ Hostivař a od roku 2010 vyučuje skladbu a hudební teorii na Konzervatoři Jana Deyla.\n\n\n"}
{"id": "1368231", "url": "https://cs.wikipedia.org/wiki?curid=1368231", "title": "Fučú (Tokio)", "text": "Fučú (Tokio)\n\nFučú () je město v prefektuře Tokio v Japonsku. K roku 2017 mělo přibližně 262 tisíc obyvatel.\n\nFučú leží v aglomeraci Velkého Tokia. Od centra Tokia je položeno západně, proti proudu řeky Tamy tekoucí na východ do Tokijského zálivu.\n\nJako moderní město vzniklo Fučú v 1. dubna 1954 spojením několika vesnic a původního městečka Fučú.\n\n"}
{"id": "1368232", "url": "https://cs.wikipedia.org/wiki?curid=1368232", "title": "Abierto Mexicano Telcel 2018 – ženská dvouhra", "text": "Abierto Mexicano Telcel 2018 – ženská dvouhra\n\nŽenská dvouhra Abierto Mexicano Telcel 2018 proběhla na přelomu února a března 2018. Do singlové soutěže acapulského tenisového turnaje nastoupilo třicet dva hráček. Obhájkyní titulu byla ukrajinská tenistka Curenková.\n\nVítězkou se stala 28letá sedmá nasazená Lesja Curenková, jež ve finále za 2.45 hodin zdolala 27letou Švýcarku Stefanii Vögeleovou po třísetovém průběhu 5–7, 7–6 a 6–2. V probíhající sezóně si připsala premiérové turnajové vítězství, které představovalo čtvrtý singlový titul na okruhu WTA Tour a první obhájený. Čtvrtým vítězným finále tak Ukrajinka udržela v závěrečných bojích o titul neporazitelnost a získala trofej ve čtvrté sezóně za sebou. Vögeleová ve finále túry WTA debutovala. \n"}
{"id": "1368234", "url": "https://cs.wikipedia.org/wiki?curid=1368234", "title": "Abierto Mexicano Telcel 2018 – ženská čtyřhra", "text": "Abierto Mexicano Telcel 2018 – ženská čtyřhra\n\nŽenská čtyřhra Abierto Mexicano Telcel 2018 probíhala na přelomu února a března 2018. Do deblové soutěže acapulského tenisového turnaje nastoupilo šestnáct dvojic. Obhájcem titulu byl pár Darija Juraková a Anastasia Rodionovová, jehož členky nestartovaly společně. Rodionovová se rozhodla turnaje nezúčastnit. Spoluhráčkou Jurakové se stala Francouzka Pauline Parmentierová, s níž skončila v úvodním kole na raketách Móniky Puigové a Sloane Stephensové.\n\nVítězem se stal německo-britský nenasazený pár Tatjana Mariová a Heather Watsonová, který ve finále zdolal americkou dvojici Kaitlyn Christianová a Sabrina Santamariová. Po dvousetovém průběhu 7–5 a 2–6 rozhodl až supertiebreak poměrem míčů [10–2]. Obě šampionky si do žebříčku WTA připsaly 280 bodů a získaly premiérovou společnou trofej. Mariová vybojovala třetí deblový titul na okruhu WTA Tour a pro Watsonovou to bylo čtvrté takové turnajové vítězství. Obě Američanky odehrály premiérové finále na túře WTA.\n\n"}
{"id": "1368237", "url": "https://cs.wikipedia.org/wiki?curid=1368237", "title": "Hungarian Ladies Open 2018 – ženská čtyřhra", "text": "Hungarian Ladies Open 2018 – ženská čtyřhra\n\nŽenská čtyřhra Hungarian Ladies Open 2018 probíhala ve druhé polovině února 2018. Do deblové soutěže budapešťského tenisového turnaje nastoupilo šestnáct dvojic. Obhájcem titulu byl pár Oxana Kalašnikovová a Sie Su-wej, jehož členky nestartovaly společně. Sie se rozhodla turnaje nezúčastnit. Spoluhráčkou Kalašnikovové se stala nizozemská deblistka Lesley Kerkhoveová, s níž skončila ve čtvrtfinále na raketách Iriny Barové s Mihaelou Buzărnescuovou.\n\nVítězem se stal nenasazený španělsko-maďarský pár Georgina Garcíaová Pérezová a Fanny Stollárová, který ve finále zdolal belgicko-švédské turnajové jedničky Kirsten Flipkensovou s Johannou Larssonovou. Po dvousetovém průběhu 4–6 a 6–4 rozhodl až supertiebreak poměrem míčů [10–3]. Obě šampionky si do žebříčku WTA připsaly 280 bodů a na okruhu WTA Tour získaly premiérovou kariérní trofej.\n\n"}
{"id": "1368242", "url": "https://cs.wikipedia.org/wiki?curid=1368242", "title": "Státní gymnázium na Žižkově", "text": "Státní gymnázium na Žižkově\n\nStátní gymnázium na Žižkově \"(C. k. gymnasium v Žižkově, Libušina 37)\" je zrušená střední škola v Praze, která sídlila ve školní budově v Kubelíkově ulici (dříve Libušina). Její budovu užívá Obchodní akademie.\n\nŠkola byla založena roku 1903 ve Vlkově ulici. Od roku 1913 sídlila v budově postavené architektem Aloisem Špalkem, který pro ni jako pro jednu z prvních pražských staveb navrhl železobetonovou stropní konstrukci. Budova je památkově chráněná.\n\n\n\n\n"}
{"id": "1368245", "url": "https://cs.wikipedia.org/wiki?curid=1368245", "title": "CG-4", "text": "CG-4\n\nSpojení CG-4 může mít různé významy:\n\n"}
{"id": "1368249", "url": "https://cs.wikipedia.org/wiki?curid=1368249", "title": "Rudolf Opitz", "text": "Rudolf Opitz\n\nPaul Rudolf Opitz (9. srpen 1910 v \"Landeshut in Schlesien\", nyní: Kamienna Góra – 1. květen 2010 v Stratfordu, Connecticut) byl německý pilot kluzáků a zkušební pilot.\n\nOpitz se narodil v Landeshutu ve Slezsku a začal po škole studovat truhlářství. Brzy objevil svou lásku ke kluzákovému létání. V Rossittenu složil pilotní zkoušky a létal na Wasserkuppe. Do roku 1937 byl kluzákovým instruktorem a úspěšně se účastnil plachtařských soutěží v pohoří Rhön. Poté získal také pilotní průkaz k řízení motorových letadel a přesunul se do služby DFS. Tady prožil havárii s Alexandrem Lippischem. Poté byl opět krátce instruktorem kluzákového létání a 10. května 1940 se zúčastnil jako pilot vojenského kluzáku útoku Wehrmachtu na západní frontě. Při přistání s DFS 230 uspěl tak, že s posledním pohybem se dostal na místo, které mu bylo přiděleno. Jedná se o jeho jedinou vojenskou akci. Za tento čin získal německý zlatý kříž.\n\nOd roku 1941 působil jako zkušební pilot na zkušební základně Rechlin a v Peenemünde-západ, kde se setkal s Heini Dittmarem a pomáhal při testování raketového stíhače Me 163. Letoun Me 163 V4 dosáhl pod vedením Heini Dittmara dne 2. října 1941 rychlosti 1003,67 km/h, pilotem letadla Me 110, který vytáhl raketovou Me 163A do vzduchu, byl Opitz. Po Dittmarově nehodě při přistání skončila sériová výroba Me 163. Později instruoval piloty pro lety s raketovým stíhačem. Dočasně také působil za Wolfganga Späteho jako velitel 1. skupiny JG 400. Dne 7. května 1945 utrpěl při nehodě při přistání s Me 163 vážné zranění.\n\nPo zotavení se s pomocí amerického letectva v roce 1946 Rudi Opitz dostal do Spojených států, kde mimo jiné prováděl různé tažné pokusy. Tam také přestavěl zabavený kluzák Horten IV a soutěžil na kluzákových soutěžích. Fotografie tohoto stroje byly zobrazeny na obálce autobiografie Reimara Hortena. V roce 1955 se stal americkým občanem a od roku 1956 pracoval jako zkušební pilot pro vývoj turbín ve společnosti AVCO Lycoming pod vedením Dr. Ing. Anselma Franze. Byl členem Asociace zkušebních pilotů. V roce 1993 se stal členem letky \"US Glory Hall Glider Flight\", která získala cenu FAI No. 10 International Glider Achievement Achievement Award.\n\nVe stáří stále létal a přátelil se s Jimem Marskem, Alem Backstromem, Paulem McCreadym, Karlem Niklem a mnoha dalšími. V neposlední řadě byl důležitým poradcem v americké literatuře k tématu Me 163. Krátce před svými 100. narozeninami zemřel v domě ve Stratfordu v Connecticutu.\n\nSe svou manželkou Hannou Bolljahnovou měl až do stáří šťastné manželství, během kterého se narodili dva synové. Syn Michael později získal americkou licenci pilota kluzáku a také reprezentoval USA na mezinárodních mistrovských šampionátech.\n"}
{"id": "1368252", "url": "https://cs.wikipedia.org/wiki?curid=1368252", "title": "Taťjana Šelechovová", "text": "Taťjana Šelechovová\n\nTaťjana Šelechovová ( , , \"Tetjana Šelechova\"; * 4. dubna 1946), rozená Rastopšinová ( ), je bývalá ukrajinská a sovětská rychlobruslařka.\n\nV roce 1965 poprvé startovala na Mistrovství světa a obsadila zde devátou příčku. Roku 1970 se zúčastnila premiérového Mistrovství Evropy, kde se umístila na desátém místě. Z MS 1973 si přivezla stříbrnou medaili, o rok později získala na evropském šampionátu bronz. Startovala na Zimních olympijských hrách 1976 (1000 m – 15. místo, 3000 m – 14. místo), poté ukončila svoji sportovní kariéru.\n"}
{"id": "1368253", "url": "https://cs.wikipedia.org/wiki?curid=1368253", "title": "Absidia", "text": "Absidia\n\nAbsidia je rod hub z čeledi Cunninghamellaceae v oddělení Zygomycota (houby spájivé). Nejznámějším druhem je patogenní houba \"Absidia corymbifera\", která způsobuje zygomykózu, zejména ve formě mykotického spontánního potratu u krav. Je to alergen, který může vyvolat mukormykózu i u lidí, především u osob s nízkou imunitou. Zasahuje plíce, nosní dutiny, mozek, zrak a kůži. \"Absidia\" spp. jsou všudypřítomné ve většině prostředí. Často jsou spojovány s teplou rozpadající se rostlinnou hmotou, např. v hromadách kompostu.\n\n\n"}
{"id": "1368266", "url": "https://cs.wikipedia.org/wiki?curid=1368266", "title": "Trijnie Repová", "text": "Trijnie Repová\n\nTrijntje „Trijnie“ Repová (* 4. prosince 1950 Oostzaan), provdaná Roozendaalová, je bývalá nizozemská rychlobruslařka.\n\nNa mezinárodní scéně se poprvé představila v roce 1971, kdy startovala na Mistrovství Evropy a světových šampionátech ve víceboji i ve sprintu. Zúčastnila se Zimních olympijských her 1972 (500 m – 20. místo, 1000 m – 24. místo). Největších úspěchů dosáhla v následující sezóně 1972/1973, kdy nejprve byla šestá na sprinterském světovém šampionátu, následně získala stříbro na Mistrovství Evropy a posléze i bronz na MS ve víceboji. Poslední závody absolvovala v roce 1974, kdy ukončila sportovní kariéru. V roce 1981 se zúčastnila nizozemského šampionátu.\n"}
{"id": "1368276", "url": "https://cs.wikipedia.org/wiki?curid=1368276", "title": "Dubai Tennis Championships 2018 – ženská čtyřhra", "text": "Dubai Tennis Championships 2018 – ženská čtyřhra\n\nŽenská čtyřhra Dubai Tennis Championships 2018 probíhala ve druhé polovině února 2018. Do deblové soutěže dubajského tenisového turnaje nastoupilo šestnáct dvojic. Obhájcem titulu byl ruský pár Jekatěrina Makarovová a Jelena Vesninová, které v semifinále dohrály na raketách Sieové s Jangovou.\n\nVítězem se stal tchajwansko-čínský nenasazený pár Čan Chao-čching a Jang Čao-süan, jenž za 90 minut ve finále zdolal tchajwansko-čínské turnajové čtyřky Sie Su-wej a Pcheng Šuaj. Po dvousetovém průběhu 4–6 a 6–2 rozhodl až supertiebreak poměrem míčů [10–6]. Obě šampionky si do žebříčku WTA připsaly 470 bodů a získaly premiérovou společnou trofej. Čanová vybojovala čtrnáctý deblový titul na okruhu WTA Tour a pro Jangovou to bylo třetí takové turnajové vítězství.\n\n"}
{"id": "1368278", "url": "https://cs.wikipedia.org/wiki?curid=1368278", "title": "Sigrid Sundbyová", "text": "Sigrid Sundbyová\n\nSigrid Milfrid Sundbyová (13. července 1942 Rakkestad – 24. července 1977 Oslo), provdaná Dybedahlová, byla norská rychlobruslařka.\n\nNa světovém šampionátu se poprvé představila v roce 1964, kdy se umístila na 20. příčce. Zúčastnila se Zimních olympijských her 1968 (500 m – 6. místo, 1000 m – 6. místo, 1500 m – 4. místo, 3000 m – 9. místo). Největších úspěchů dosáhla v sezóně 1969/1970, kdy byla pátá na premiérovém Mistrovství Evropy, čtvrtá na premiérovém Mistrovství světa ve sprintu a na vícebojařském světovém šampionátu získala bronz. Startovala také na ZOH 1972 (500 m – 11. místo, 1000 m – 9. místo, 1500 m – 8. místo, 3000 m – 10. místo) a 1976 (500 m – 16. místo, 1000 m – 18. místo, 1500 m – 11. místo). Po sezóně 1975/1976 ukončila sportovní kariéru.\n"}
{"id": "1368283", "url": "https://cs.wikipedia.org/wiki?curid=1368283", "title": "Swanhild", "text": "Swanhild\n\nSwanhild je ženské křestní jméno germánského původu. Je odvozeno ze dvou germánských (starosaských, anglosaských a starohornoněmeckých) slov swan '\"'pták\"\", mužská labuť (\"swanr\") a hild \"\"boj\"\", \"\"bránit\"\".\n\n\n\n"}
{"id": "1368284", "url": "https://cs.wikipedia.org/wiki?curid=1368284", "title": "Prottes", "text": "Prottes\n\nProttes je městys v Rakousku ve spolkové zemi Dolní Rakousy v okrese Gänserndorf.\n\nProttes se nachází ve spolkové zemi Dolní Rakousy v regionu Weinviertel. Rozloha území městyse činí 13,81 km², z nichž 7,5 % je zalesněných.\n\nÚzemí městyse Prottes se skládá pouze z jedné části.\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Prottes je Karl Demmer ze strany ÖVP.\n\n"}
{"id": "1368285", "url": "https://cs.wikipedia.org/wiki?curid=1368285", "title": "Delray Beach Open 2018 – mužská čtyřhra", "text": "Delray Beach Open 2018 – mužská čtyřhra\n\nMužská čtyřhra Delray Beach Open 2018 probíhala ve druhé polovině února 2018. Do deblové soutěže delraybeachského tenisového turnaje nastoupilo šestnáct dvojic. Obhájcem titulu byl pár Raven Klaasen a Rajeev Ram, jehož členové se turnaje nezúčastnili. Klaasen nastoupil na paralelně probíhajícím Open 13 Provence v Marseille.\n\nVítězem se stal americký nenasazený pár Jack Sock a Jackson Withrow, který ve finále zdolal americko-australské turnajové čtyřky Nicholase Monroea s Johnem-Patrickem Smithem. Po dvousetovém průběhu 4–6 a 6–4 rozhodl až supertiebreak nejtěsnějším poměrem míčů [10–8]. Oba šampioni si do žebříčku ATP připsali 250 bodů a získali premiérovou společnou trofej. Sock vybojoval devátý deblový titul na okruhu ATP Tour a pro Withrowa to bylo první takové turnajové vítězství.\n\n"}
{"id": "1368288", "url": "https://cs.wikipedia.org/wiki?curid=1368288", "title": "Mezinárodní jazzový festival Praha", "text": "Mezinárodní jazzový festival Praha\n\nMezinárodní jazzový festival Praha je jeden z nejstarších jazzových festivalů v Evropě. Postupem času byl pořádán různými institucemi.\n\nFestival proběhl ve dnech 14. - 17. října 1982 ve Velkém sále Lucerny, vždy od 20. hodin. Pod záštitou Ministerstva kultury ČSR.\n\n\n\n\n\nFestival proběhl ve dnech 18. - 21. října 1982 ve Velkém sále Lucerny, vždy od 19. hodin. Pořadatelem byl Pragokoncert - Československá umělecká agentura, pod záštitou Ministerstva kultury ČSR.\n\n\n\n\n\nFestival proběhl ve dnech 22. - 26. října 1986 ve Velkém sále Lucerny, od 19. hodin, kromě mimořádného koncertu Herbie Hancocka. Pořadatelem byl Pragokoncert - Československá umělecká agentura, pod záštitou Ministerstva kultury ČSR.\n\n\n\n\n\n\nProběhl ve dnech 1. října ‑ 6. listopadu 2016.\n\n39. ročník festivalu proběhl v jazzovém klubu Reduta ve dnech 30. září až 5. listopadu 2017\n"}
{"id": "1368292", "url": "https://cs.wikipedia.org/wiki?curid=1368292", "title": "COFF", "text": "COFF\n\n"}
{"id": "1368295", "url": "https://cs.wikipedia.org/wiki?curid=1368295", "title": "Kim Song-sun", "text": "Kim Song-sun\n\nKim Song-sun ( , anglický přepis: \"Kim Song-soon\"; * 7. června 1940 Pchjongjang) je bývalá severokorejská rychlobruslařka.\n\nV roce 1963 poprvé startovala na světovém šampionátu a umístila se zde na 11. příčce. Zúčastnila se Zimních olympijských her 1964 (1500 m – 4. místo, 3000 m – 7. místo). V témže roce pronikla na Mistrovství světa do první desítky, neboť skončila sedmá. Největšího úspěchu dosáhla na MS 1966, kde získala stříbrnou medaili. Poslední závody absolvovala v roce 1967. Na tehdejším světovém šampionátu byla devátá.\n"}
{"id": "1368297", "url": "https://cs.wikipedia.org/wiki?curid=1368297", "title": "Jahodnice", "text": "Jahodnice\n\nJahodnice je bývalá vesnice a v současnosti pražská čtvrť na území městských části Hostavice a Kyje. Vznikala jako satelitní zahradní město pro legionáře od roku 1925. Z původních domů se mnoho nezachovalo, ale v centru zůstal Park československých legionářů. \n\nV roce 2017 tu byla otevřena nová mateřská škola, protože pro rezidenční výstavbu tu přibylo mnoho obyvatel.\n"}
{"id": "1368298", "url": "https://cs.wikipedia.org/wiki?curid=1368298", "title": "Open 13 2018 – mužská čtyřhra", "text": "Open 13 2018 – mužská čtyřhra\n\nMužská čtyřhra Open 13 2018 probíhala ve druhé polovině února 2018. Do deblové soutěže marseillského tenisového turnaje nastoupilo šestnáct dvojic. Obhájcem titulu byla francouzská dvojice Julien Benneteau a Nicolas Mahut, která dohrála v semifinále na raketách Klaasena s Venusem.\n\nVítězem se stal nejvýše nasazený jihoafricko-novozélandský pár Raven Klaasen a Michael Venus, který za 82 minut ve finále zdolal novozélandsko-britské turnajové čtyřky Marcuse Daniella s Dominicem Inglotem. Po dvousetovém průběhu 6–7 a 6–3 rozhodl až supertiebreak poměrem míčů [10–4]. Oba šampioni si do žebříčku ATP připsali 250 bodů a získali premiérovou společnou trofej. Klaasen vybojoval čtrnáctý deblový titul na okruhu ATP Tour a pro Venuse to bylo osmé takové turnajové vítězství.\n\n"}
{"id": "1368300", "url": "https://cs.wikipedia.org/wiki?curid=1368300", "title": "Albina Tuzovová", "text": "Albina Tuzovová\n\nAlbina Tuzovová ( ; * v Irkutsku, Ruská SFSR) je bývalá sovětská rychlobruslařka.\n\nNa velkých mezinárodních závodech startovala poprvé v roce 1961. Téhož roku vybojovala na Mistrovství světa stříbrnou medaili. O rok později, na světovém šampionátu 1962, získala další cenný kov, tentokrát bronz. Třetí byla toho roku i na sovětském mistrovství. V dalších letech se účastnila pouze domácích závodů, poslední start absolvovala v roce 1965.\n"}
{"id": "1368315", "url": "https://cs.wikipedia.org/wiki?curid=1368315", "title": "Harpelotvaré", "text": "Harpelotvaré\n\nHarpelotvaré (Harpellales) jsou řád hub, které jsou zařazeny do pododdělení Kickxellomycotina. Stélky jsou buď nerozvětvené nebo rozvětvené, čímž vzniká řada trichospor. Zygospory jsou bikonické. Druhy z řádu se přichytávají na larvách vodního hmyzu či stejnokožců. Harpellales jsou rozděleny do dvou čeledí, Harpellaceae a Legeriomycetaceae. Podle Dictionary of the Fungi (10. vydání, 2008) řád obsahuje 38 rodů a 200 druhů. Řád byl formálně popsán v publikaci \"Mycotaxon\" z roku 1978.\n\n"}
{"id": "1368316", "url": "https://cs.wikipedia.org/wiki?curid=1368316", "title": "Rio Open 2018 – mužská čtyřhra", "text": "Rio Open 2018 – mužská čtyřhra\n\nMužská čtyřhra Rio Open 2018 probíhala ve druhé polovině února 2018. Do deblové soutěže riodejaneirského tenisového turnaje nastoupilo šestnáct dvojic. Obhájcem titulu byla španělská dvojice Pablo Carreño Busta a Pablo Cuevas, jejíž členové se před zahájením odhlásili.\n\nVítězem se stal španělský nenasazený pár David Marrero a Fernando Verdasco, který ve finále zdolal chrovatsko-rakouskou dvojici Nikola Mektić a Alexander Peya. Po dvousetovém průběhu 5–7 a 7–5 rozhodl až supertiebreak nejtěsnějším poměrem míčů [10–8]. Oba šampioni si do žebříčku ATP připsali 500 bodů a získali sedmou společnou trofej. Marrero vybojoval čtrnáctý deblový titul na okruhu ATP Tour a pro Verdasca to bylo osmé takové turnajové vítězství.\n\nMarrero s Verdascem se stali prvními šťastnými poraženými kvalifikanty od října 2014, kteří vyhráli deblový turnaj ATP.\n"}
{"id": "1368317", "url": "https://cs.wikipedia.org/wiki?curid=1368317", "title": "Andrea Bertolacci", "text": "Andrea Bertolacci\n\nAndrea Bertolacci (* 11. ledna 1991, Řím) je italský fotbalový záložník. Momentálně hraje v Italském klubu UC Sampdoria.\n\n\n\n\n"}
{"id": "1368320", "url": "https://cs.wikipedia.org/wiki?curid=1368320", "title": "Asellariales", "text": "Asellariales\n\nAsellariales jsou čeleď hub klasifikovaných jako Kickxellomycotina, z oddělení zygomycetes (houby spájivé). Žijí endosymbioticky v trávicím traktu členovců. Rozmnožují se nepohlavně pomocí arthrospor. Čeleď obsahuje tři rody (\"Asellaria\", \"Baltomyces\" a \"Orchesellaria\") a 14 druhů. Mezi druhy patří Asellaria dactylopus a Asellaria jatibonicua.\n"}
{"id": "1368322", "url": "https://cs.wikipedia.org/wiki?curid=1368322", "title": "Stein Eriksen", "text": "Stein Eriksen\n\nStein Eriksen (11. prosince 1927 Oslo – 27. prosince 2015 Park City) byl norský sjezdař.\n\nJeho otec Marius Eriksen získal v roce 1912 bronzovou olympijskou medaili v soutěži gymnastických družstev. Starší bratr Marius Eriksen mladší startoval jako lyžař na ZOH 1948, kde obsadil ve sjezdu 20. místo, více se však proslavil jako válečný stíhací letec a později filmový herec.\n\nEriksen získal šest titulů mistra Norska, na mistrovství světa v alpském lyžování v roce 1950 v Aspenu získal bronzovou medaili ve slalomu. Na domácí olympiádě 1952 v Oslo vyhrál mužský obří slalom a stal se tak prvním sjezdařským olympijským vítězem nepocházejícím z alpských zemí. Obsadil také druhé místo ve slalomu za Rakušanem Othmarem Schneiderem a byl šestý ve sjezdu. Na MS 1954 ve švédském Åre vyhrál slalom, obří slalom i alpskou kombinaci. Byla mu udělena Holmenkollenská medaile a v letech 1951 a 1954 byl zvolen norským sportovcem roku.\n\nPoté ukočil amatérskou kariéru a odstěhoval se do USA, kde působil jako lyžařský instruktor a manažer střediska zimních sportů v Deer Valley. Byl také propagátorem akrobatického lyžování. V roce 1997 obdržel Královský norský záslužný kříž.\n\n"}
{"id": "1368324", "url": "https://cs.wikipedia.org/wiki?curid=1368324", "title": "Jose Mauri", "text": "Jose Mauri\n\nJosé Agustin Mauri zkráceně Jose Mauri (* 16. května 1996, Realicó, Argentina) je argentinský fotbalový záložník. Momentálně hraje v argentinském klubu CA Talleres. Reprezentoval Italskou reprezentaci do 16 a 17 let.\n\n\n\n"}
{"id": "1368330", "url": "https://cs.wikipedia.org/wiki?curid=1368330", "title": "Manuel Locatelli", "text": "Manuel Locatelli\n\nManuel Locatelli (* 8. ledna 1998, Lecco) je italský fotbalový záložník. Momentálně hraje v Italském klubu US Sassuolo Calcio. Reprezentuje Italskou reprezentaci do 21 let.\n\n\n\n\n\n"}
{"id": "1368331", "url": "https://cs.wikipedia.org/wiki?curid=1368331", "title": "Ringelsdorf-Niederabsdorf", "text": "Ringelsdorf-Niederabsdorf\n\nRingelsdorf-Niederabsdorf je městys v Rakousku ve spolkové zemi Dolní Rakousy v okrese Gänserndorf.\n\nRingelsdorf-Niederabsdorf se nachází ve spolkové zemi Dolní Rakousy v regionu Weinviertel. Rozloha území městyse činí 32,44 km², z nichž 16 % je zalesněných.\n\nÚzemí městyse Ringelsdorf+Niederabsdorf se skládá ze dvou částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Ringelsdorf-Niederabsdorf je Peter Schaludek ze strany SPÖ.\n\n"}
{"id": "1368335", "url": "https://cs.wikipedia.org/wiki?curid=1368335", "title": "Melbourne Cricket Ground", "text": "Melbourne Cricket Ground\n\nMelbourne Cricket Ground je víceúčelový stadion v Melbourne v Austrálii, sloužící zejména pro australský fotbal a kriket. Pojme 100 024 diváků a je tak 10. největším stadionem na světě. Otevřen byl v roce 1853, v dalších desetiletích prodělal mnoho přestaveb. Posloužil jako hlavní dějiště Letních olympijských her 1956. Je domovským stánkem několika klubů australského fotbalu a kriketu, své zápasy zde hraje i australská kriketová reprezentace. Využíván je i k dalším sportům, jako je ragby nebo fotbal, a ke kulturním účelům. Vystupovali zde David Cassidy, David Bowie, Paul McCartney, U2, Madonna, The Rolling Stones, Michael Jackson, Plácido Domingo, José Carreras, Luciano Pavarotti, Elton John a Billy Joel.\n\n"}
{"id": "1368337", "url": "https://cs.wikipedia.org/wiki?curid=1368337", "title": "Machimosaurus", "text": "Machimosaurus\n\nMachimosaurus byl rod krokodylomorfních plazů, který žil ve svrchní juře a spodní křídě asi před 154 až 130 miliony let. Nálezy fosilií pocházejí ze západní Evropy a severní Afriky, živočicha popsal v roce 1837 německý paleontolog Hermann von Meyer a pojmenoval ho podle řeckých slov μα´χιμoι (bojeschopný) a σαυρoς (ještěr).\n\nByl vrcholovým predátorem mělkých druhohorních moří, živil se rybami, měkkýši nebo želvami, jejichž krunýř dokázal rozdrtit silnými čelistmi s kuželovitými zuby. Jeho kořistí se mohli stát i pozemní sauropodi, pokud se přiblížili k břehu. V roce 2016 byly v Tunisku nalezeny pozůstatky druhu nazvaného \"Machimosaurus rex\", který dosahoval délky téměř deseti metrů (z toho půldruhého metru připadalo na lebku) a byl tak největším známým teleosauridem.\n\n\n"}
{"id": "1368343", "url": "https://cs.wikipedia.org/wiki?curid=1368343", "title": "Snuff Garrett", "text": "Snuff Garrett\n\nSnuff Garrett, vlastním jménem Thomas Lesslie Garrett, (5. července 1938 – 16. prosince 2015) byl americký hudební producent. Svou kariéru v hudebním průmyslu zahájil coby rozhlasový diskžokej. Koncem padesátých let začal pracovat pro vydavatelství Liberty Records. Nejprve pracoval v propagačním oddělení, později se stal producentem a nakonec vedoucím oddělení A&R. Společnost opustil v roce 1966. Během své kariéry spolupracoval s mnoha hudebníky, mezi něž patří například Bobby Vee, JJ Cale a Del Shannon. Z hudebního průmyslu odešel v osmdesátých letech, kdy se usadil na farmě v Arizoně. Zemřel na rakovinu ve věku 77 let.\n"}
{"id": "1368346", "url": "https://cs.wikipedia.org/wiki?curid=1368346", "title": "Velický", "text": "Velický\n\nPříjmení Velický, přechýleně Velická, nosí více osobností:\n\n\n\n"}
{"id": "1368348", "url": "https://cs.wikipedia.org/wiki?curid=1368348", "title": "Washington D.C. Area Film Critics Association Awards 2015", "text": "Washington D.C. Area Film Critics Association Awards 2015\n\n14. ročník předávání cen asociace Washington D.C. Area Film Critics Association se konal dne 7. prosince 2015. Nominace byly oznámeny dne 5. prosince 2015.\n\n\"Spotlight\"\n\nGeorge Miller – \"\"\n\nEmma Donoghue – \"Room\"\n\nPete Docter, Meg LeFauve a Josh Cooley – \"V hlavě\"\n\nLeonardo DiCaprio – \"Revenant Zmrtvýchvstání\"\n\nSaorise Ronan – \"Brooklyn\"\n\nIdris Elba – \"Bestie bez vlasti\"\n\nAlicia Vikander – \"Ex Machina\"\n\nSaulův syn\n\n\"V hlavě\"\n\nEmmanuel Lubezki – \"Revenant Zmrtvýchvstání\"\n\nMargaret Sixel – \"\"\n\n\nJóhann Jóhannsson – \"\"\n\nJacob Tremblay – \"Room\"\n\n\"Spotlight\"\n"}
{"id": "1368350", "url": "https://cs.wikipedia.org/wiki?curid=1368350", "title": "Mistrovství světa v rychlobruslení ve sprintu 2018", "text": "Mistrovství světa v rychlobruslení ve sprintu 2018\n\nMistrovství světa v rychlobruslení ve sprintu 2018 se konalo ve dnech 3. a 4. března 2018 v rychlobruslařské hale Jilin Provincial Speed Skating Rink v čínském Čchang-čchunu. Celkově se jednalo o 49. světový sprinterský šampionát. V Čchang-čchunu zvítězili Nor Håvard Holmefjord Lorentzen a Nizozemka Jorien ter Morsová. Obhájce titulu z předchozího šampionátu, Nizozemec Kai Verbij, získal bronz. Japonka Nao Kodairaová, která rovněž obhajovala prvenství, v průběhu šampionátu odstoupila. Čeští závodníci se šampionátu nezúčastnili.\n\n"}
{"id": "1368351", "url": "https://cs.wikipedia.org/wiki?curid=1368351", "title": "Josef Pahr", "text": "Josef Pahr\n\nJosef Pahr (* 1. ledna 1940) je bývalý český fotbalový útočník.\n\nKarlovarský odchovanec hrál v československé lize za Spartak Praha Sokolovo (dobový název Sparty), vstřelil tři prvoligové branky. Ve II. lize hrál za Slavii Karlovy Vary, v sezoně 1959/60 skončili karlovarští na druhé příčce.\n\n"}
{"id": "1368352", "url": "https://cs.wikipedia.org/wiki?curid=1368352", "title": "Petr Houdek", "text": "Petr Houdek\n\nPetr Houdek (* 1970) je český violoncellista.\n\nPetr Houdek vyrůstal v hudební rodině a proto také začal s hrou na violoncello ve velmi nízkém věku. Jeho profesorem byl od začátku uznávaný Mirko Škampa. Prostředí Škampovy rodiny mu stejně jako mnohým dalším českým interpretům poskytlo zkušenosti s orchestrální i komorní hrou již v počátcích kariéry. Od nich přešel na Pražskou konzervatoř a poté na HAMU, na obou školách studoval u violoncellisty Josefa Chuchra. Později se také účastnil mistrovských kurzů v rakouském Semmeringu.\n\nV současnosti je koncerním mistrem violoncell v orchestru Opery Národního divadla a pedagogem na ZUŠ Bajkalská. Účastní se různých operních festivalů (např. v německém Bad Hersfeldu) a je vyhledáváným hráčem komorních souborů (Concentus Sacri, Musica Salutaris, Prague Chamber Players apod.) i symfonických orchestrů (Český národní symfonický orchestr, Dvořákův symfonický orchestr apod.). Dříve byl stálým členem Quartetta Telemann.\n\n"}
{"id": "1368353", "url": "https://cs.wikipedia.org/wiki?curid=1368353", "title": "Marie (Máša) Kolárová", "text": "Marie (Máša) Kolárová\n\nMarie (Máša) Kolárová, \"rozená\" Hermanová (6.února 1901 Praha – 1. září 1980 Praha), byla česká herečka, operní pěvkyně a pedagožka.\n\nNarodila se v Praze na Novém Městě do rodiny úředníka magistrátu, prozaika a dramatika JUDr. Františka Hermana. Základy zpěvu získala v Pivodově pěvecké škole. Následně byla žačkou operní pěvkyně Růženy Maturové V sezóně 1912–1913 poprvé účinkovala na scéně Národního divadla v Praze. V letech 1919–1921 účinkovala coby herečka v několika němých filmech, kde vystupovala ještě pod jménem Hermannová. Roku 1921 se provdala za režiséra a scenáristu Jana Stanislava Kolára, s nímž měla v roce 1923 syna Jana Maria. Kolem roku 1922 zanechala Kolárová filmování a začala vystupovat na koncertních pódiích, kde často interpretovala tvorbu moderních českých skladatelů. Často koncertovala i s Českou filharmonií a při jednom z vystoupení svým projevem zaujala italského dirigenta Bernardina Molinariho. Na jeho doporučení odešla v roce 1925 do Milána k pedagogovi Stefanovi Stevovi, aby se zdokonalila v pěvecké technice. V roce 1926 studium ukončila a debutovala ve slavném turínském Teatro Balbo v Mascagniho opeře Sedlácká čest. Po návratu do vlasti hostovala v pardubickém divadle a v prosinci 1926 na pozvání Oskara Nedbala pohostinsky vystoupila na scéně Slovenského národního divadla v Bratislavě. V letech 1927–1929 pak byla sólistkou operního souboru Slovenského národního divadla a v roce 1929 pohostinsky vystoupila v Košicích a na scéně Národního divadla v Brně. Během svého bratislavského účinkování úspěšně zpívala v letech 1927–1934 jako host v operách na scéně pražského Národního divadla a v letech 1933 a 1935 též hostovala ve dvou operách v pražském Novém německém divadle. V letech 1931–1932 ještě několikrát pohostinsky vystoupila ve Slovenském národním divadle a výjimečně též účinkovala v rozhlase. Ve druhé polovině 30. let opustila operní scénu a věnovala se již jen pedagogické činnosti. V roce 1938 si ještě zahrála ve zvukovém filmu režiséra Waltra Schorscheho \"Včera neděle byla\". Máša Kolárová se manželem J. S. Kolárem rozvedla a v posledních letech žila v ústraní. Zemřela v Praze 1. září 1980 a byla pohřbena na Olšanských hřbitovech.\n\n\n"}
{"id": "1368356", "url": "https://cs.wikipedia.org/wiki?curid=1368356", "title": "Budova banky ve Štefánikově ulici (Smíchov)", "text": "Budova banky ve Štefánikově ulici (Smíchov)\n\nBudova Komerční banky (hovorově bunkr) na nároží Štefánikovy ulice a ulice V Botanice na pražském Smíchově je stavba postavená v brutalistickém slohu. V současnosti má v této dvoupatrové budově ve tvaru komolého jehlanu pobočku Komerční banka. Navrhl ji Karel Prager, byla součástí neuskutečněného plánu na přestavbu celé čtvrti. Postavena byla v roce 1992.\n\n"}
{"id": "1368357", "url": "https://cs.wikipedia.org/wiki?curid=1368357", "title": "Dům U Červené lišky", "text": "Dům U Červené lišky\n\nDům U Červené lišky, nazývaný někdy U Srpů nebo U Zlatého vlka, je dům čp. 480 na Starém Městě v Praze na Staroměstském náměstí (č. 24) zasahující svým zadním traktem do Kožné ulice (č. 9). Stojí mezi domem U Modré husy a domem U Zlaté koruny naproti Staroměstskému orloji. Jde o románský objekt, přestavěný goticky a poté zhruba do dnešní podoby raně barokně kolem roku 1700. Je chráněn jako kulturní památka České republiky.\n\nPrvní zmínka o domu je z roku 1401, ale základ domu je starší, románský. V 15. století byl tento objekt nahrazen gotickou novostavbou, patrně po roce 1508 proběhla další středověká úprava. Kolem roku 1700 byl dům výrazně přestavěn, díky sporu se sousedem je doloženo, že tato přestavba probíhala již roku 1694. Během této přestavby bylo nahrazeno původní domovní znamení reliéfem Panny Marie. Dalších moderních úprav se dům dočkal v 19. a 20. století, bylo např. zničeno původní barokní schodiště; v roce 1923 bylo vestavěno podkroví. Průčelí do Kožné ulice má novodobou úpravu, vjezd je barokní.\n\nV objektu je socha Jana Nepomuckého z doby kolem roku 1745 od Ignáce Františka Platzera.\n\nV letech 1993–2013 v domě sídlila pobočka Komerční banky. V roce 2017 dům za více než půl miliardy korun koupila společnost Coast Capital Partners (CCP) a plánuje jej zrenovovat. Společnost zaplatila cenu přibližně 230 tisíc korun za metr čtvereční, což je „v Česku dosud nejvyšší známá suma, kterou byl kupec ochotný za dům v centru zaplatit“.\nOd března 2018 je v domě v provozu Muzeum iluzí (Illusion Art Museum Prague).\n\n"}
{"id": "1368358", "url": "https://cs.wikipedia.org/wiki?curid=1368358", "title": "Working test retrieverů O pohár starosty města Rakovníka", "text": "Working test retrieverů O pohár starosty města Rakovníka\n\nWorking test retrieverů O pohár starosty města Rakovníka (stručně WT Rakovník) byla soutěž pořádaná Retriever Sportem CZ v letech 2013 až 2015. První dva ročníky probíhaly pod záštitou starosty města Rakovník pana Zdeňka Nejdla. Soutěž se vždy konaly na začátku sezóny v rámci WT Tour.\n\nVšechny tři ročníky proběhly v honitbě Chrášťany poblíž města Rakovník.\n\n\n"}
{"id": "1368359", "url": "https://cs.wikipedia.org/wiki?curid=1368359", "title": "Miroslav Kivoň", "text": "Miroslav Kivoň\n\nMiroslav Kivoň [miroslau kivoň] (* 12. června 1940) je bývalý slovenský fotbalový záložník a trenér. Bydlí v Považské Bystrici.\n\nPovažskobystrický odchovanec hrál v československé lize za bratislavský Slovan, aniž by skóroval.\n\nPo skončení hráčské kariéry se stal trenérem. Vedl mj. B-mužstvo Považské Bystrice.\n\n"}
{"id": "1368360", "url": "https://cs.wikipedia.org/wiki?curid=1368360", "title": "Alone Together", "text": "Alone Together\n\nAlone Together je americký televizní seriál, který vysílá stanice Freeform od 10. ledna 2018. Tvůrci seriálu jsou Benji Aflalo a Esther Povistky a Eben Russell. Hlavní role hrají Aflalo a Povitsky. Seriál je produkovaný společností The Lonely Island. V říjnu roku 2017 seriál získal druhou řadu, bez toho, aby byla odvysílaná řada první. Ta se začala vysílat dne 1. srpna 2018.\n\nDne 2. listopadu 2018 seriál stanice Freeform po dvou řadách zrušila.\n\n\n\nV roce 2015 napsali Povistky a Aflalo scénář, produkovali a sami si zahráli v krátkometrážním filmu \"Alone Together\".\n\nProdukci seriálu byly dána zelená v červenci roku 2016 a stanice Freeform si ho do své televizní sezóny vybrala v prosinci roku 2016.\n\nV říjnu roku 2017 seriál získal druhou řadu, bez toho, aby byla odvysílaná řada první. Ta se začala vysílat dne 1. srpna 2018.\n\nDne 2. listopadu 2018 seriál stanice Freeform po dvou řadách zrušila.\n\nNa recenzní stránce Rotten Tomatoes získal z 11 započtených recenzí 55 procent s průměrným ratingem 5,9 bodů z deseti. Na serveru Metacritic snímek získal ze 6 recenzí 60 bodů ze sta. \n\n"}
{"id": "1368361", "url": "https://cs.wikipedia.org/wiki?curid=1368361", "title": "Funisia dorothea", "text": "Funisia dorothea\n\nFunisia dorothea je vyhynulý živočich podobný červu, jediný druh rodu Funisia, který žil během období ediakara před asi 540 miliony lety. Systematika je neznámá, druh je hodnocen jako incertae sedis. Je možné, že se jedná o zástupce houbovců nebo žahavců. Byl součástí takzvané ediakarské fauny. \"Funisia\" byl tubulární organismus, asi 30 cm dlouhý. Protože jednotlivci žili v hustých koloniích, je pravděpodobné, že se pohlavně rozmnožovali. Představovali by tak jednoho z nejstarších živočichů, u kterých se objevilo pohlavní rozmnožování. Žili na mělkém písčitém mořském dně, v místech, kde se dnes rozkládá australské vnitrozemí.\n"}
{"id": "1368362", "url": "https://cs.wikipedia.org/wiki?curid=1368362", "title": "Pipin Hrbatý", "text": "Pipin Hrbatý\n\nPipin také Pipin Hrbatý (769 - 811 Prüm, Porýní-Falc) byl synem franského krále a římského císaře Karla Velikého a jeho záhy zavržené první manželky Himiltrudy.\n\nNarodil se jako prvorozený syn ze svazku s Himiltrudou, která byla šlechtična alamanského nebo alsaského původu. Jako datum jeho narození je uváděn nejčastěji rok 769, někdy 770. Svazek mezi Himiltrudou a Karlem, který vládl v říši společně se svým bratrem Karlomanem, skončil poměrně záhy. \n\nVztahy mezi bratry nebyly ideální, což se začalo projevovat od trestného tažení do Akvitánie roku 769. Vyhrocení sporu obou bratrů se snažila zabránit jejich matka Bertrada († 783), která po smrti jejich otce Pipina měla na ně velký vliv a právě ona chystala sňatkové spojenectví s Langobardským královstvím, kdy se měl Karel oženit s dcerou langobardského krále Desideria, proto Karel zrušil svůj vztah s Himiltrudou. Svazek s Himiltrudou byl následně prohlášen za neprávoplatný a nadále na ni bylo pohlíženo pouze jako na královu konkubínu, přestože porodila prvorozeného královského syna Pipina. Je možné, že sňatek Karla s Himiltrudou měl germánskou formu manželství, které mělo oproti manželství církevnímu méně závazků, přesto tato verze je kontroverzní. Paulus Diaconus píše ve svém Gesta Episcoporum Mettensium, že se Pipin narodil jako \"ante legale connubium\" (před legálním sňatkem), ale neuvedl, zda za legální sňatek považoval germánský či církevní obřad, ke kterému došlo opravdu až po narození Pipina. V dopise adresovaném Karlovi označil papež Štěpán III. vztah s Himiltrudou za legitimní manželství, protože sledoval své zájmy, které měly zabránit tomu, aby si Karel vzal dceru langobardského krále Desideria, který byl nepřítelem papežství a proto papežský dopis poukazoval na to, že Karel je již řádně ženat. Papež nechtěl podporovat ani spojenecký svazek mezi královstvím Langobardů a Franků, kdy oba jejich rody byly navíc spřízněny s bavorskými Agilolfingy skrze jejich vévodu Tassila III. Ve franských spisech byla Himiltrude označována za milenku krále Karla a tak motivy královny matky nejsou zcela známé, snad chtěla navázat na dobré vztahy Langobardů a Karlovců z dob jejího tchána a franského majordoma Karla Martela. Tyto plány na sňatkové spojenectví přerušila smrt Karlomana, který zemřel 4. prosince 771 ve falci Samoussy. Po této události si již Karel Veliký jako jediný vládce Franské říše nenechal do vladařské strategie mluvit, langobardskou princeznu zapudil a Langobardské království o tři roky později dobyl.\n\nPo rozchodu Karla a Himiltrudy žil Pipin zřejmě i nadále na otcově dvoře. Teprve po sňatku Karla s Hildegardou Švábskou a po narození nových mužských dědiců Karla Mladšího a Karlomana se stala Pepinova pozice nejistá. V roce 780 nebo 781 dal Karel mladého Karlomana pokřtít papežem Hadrianem I. Karloman po křtu získal jméno Pipin. Poeta Saxo, latinský básník z 9. století, který zaznamenal události z vlády Karla Velikého napsal, že \"Karel navštívil velikonoční slavnosti, během nichž ctihodný papež pokřtil Karlomana\". Tato údalost byla první, která postupně zbavila Pipina Hrbatého podílu na dědictví. Nicméně, pro nedostatek dokladů a dobových dokumentů současní historici tento názor postupně opouští a někteří dokonce argumentují možností, že si Pipin Hrbatý udržel svůj plný podíl na dědictví v království až do jeho vzpoury v roce 792. Druhý nejstarší ze synů Karla Velikého, Karel Mladší, obdržel na jaře roku 790 vévodství Maine a také se stal vládcem Neustrie. \n\nRoku 792 dostal Karel Veliký zprávu o připravovaném spiknutí proti němu i jeho třem synům z manželství s Hildegardou. V čele spiknutí byl Pipin Hrbatý. Jeden z langobardských lidí jménem Fardulf toto spiknutí odhalil a oznámil to králi Karlovi Velikému. Fardulf za tuto loajalitu ke králi byl později jmenován opatem v opatství v Saint-Denis. Když byli všichni spiklenci zadrženi a shledáni vinnými, byl jim zabaven majetek a následně odsouzeni k smrti. Někteří z nich však odešli s mírnějšími tresty a jejich život byl ušetřen, včetně Pipina Hrbatého. Karel nechtěl zabít svého prvorozeného syna, patrně měl Pipin Hrbatý ještě nějakou náklonnost svého otce. Historik Pierre Riché napsal: \"Vzpoura jeho bastardského syna Pipina Hrbatého ho obzvlášť znepokojovala\", patrně v důsledku toho, že se jednalo o jeho syna. Trest pro něho byl, ale nezbytný. Franský kněz Einhard napsal: \"Když byl jeho podvod odhalen a spiklenci potrestáni, jeho hlava byla oholena a podle svého přání byl poslán k náboženskému životu do kláštera v Prümu\". Tento klášter se nachází poblíž soutoku Rýna a Mosely. Klášter Prüm byl daleko od centra Karlovy říše a proto byl vhodným místem pro exil Pipina. Pipin Hrbatý zde strávil zbývající roky svého života jako mnich. Zemřel někdy okolo roku 811, pravděpodobně na dýmějový mor. Historici se v názoru na datum Pipinova úmrtí rozcházejí, ale dochované informace naznačují, že rokem jeho úmrtí je rok 810 nebo 811. Annales regni Francorum dnem jeho smrti označuje 8. červenec 810.\n\n\n"}
{"id": "1368363", "url": "https://cs.wikipedia.org/wiki?curid=1368363", "title": "Grown-ish", "text": "Grown-ish\n\nGrown-ish je americký televizní sitcom, který od 3. ledna 2018 vysílá stanice Freeform. Je spin-offem seriálu stanice ABC \"Black-ish\". Komedie sleduje nejstarší dceru rodiny Johnsonsových Zoey (Yara Shahidi), která nastoupila do prvního ročníku vysoké školy a začíná nové dobrodružství zvané dospělost. Další hlavní role hrají Deon Cole, Trevor Jackson, Francia Raisa, Emily Arlook, Jordan Buhat, Chloe Halle, Luka Sabbat a Chris Parnell.\n\nStanice Freeform oficiálně objednala třináct dílů spin-offu v květnu roku 2017 a pilotní díl byl odvysílán dne 3. ledna 2018. Dne 18. ledna 2018 stanice objednala druhou řadu, která je složena ze 20 dílů. Měla premiéru 2. ledna 2019. Dne 5. února 2019 byla stanicí Freeform objednána třetí řada.\n\n\n\n\nNa recenzní stránce Rotten Tomatoes získal z 22 započtených recenzí 91 procent s průměrným ratingem 7,2 bodů z deseti. Na serveru Metacritic snímek získal z 15 recenzí 71 bodů ze sta. \n\n"}
{"id": "1368369", "url": "https://cs.wikipedia.org/wiki?curid=1368369", "title": "Martin Pšurný", "text": "Martin Pšurný\n\nMartin Pšurný [martyn pšurný] (12. prosince 1948 Záhorská Ves – 17. dubna 2016 Trnava) byl slovenský fotbalový útočník. V Trnavě se věnoval také stolnímu tenisu. Jeho starší bratr Rudolf Pšurný byl rovněž prvoligovým fotbalistou.\n\nV československé lize hrál za trnavský Spartak, aniž by skóroval. Nastoupil v jediném prvoligovém utkání, které se hrálo ve středu 6. května 1970 v Košicích a domácí mužstvo VSS v něm se Spartakem hrálo nerozhodně 0:0. Působil také v Senici.\n\n"}
{"id": "1368372", "url": "https://cs.wikipedia.org/wiki?curid=1368372", "title": "Imphál", "text": "Imphál\n\nImphál je město v Indii, hlavní město svazového státu Manípur. K roku 2011 v něm žilo bezmála 265 tisíc obyvatel a celá jeho aglomerace měla přes 414 tisíc obyvatel.\n\nImphál leží ve středu Manípuru na řece Imphálu, která dále teče do Barmy. Spadá do oblasti vlhkého subtropického podnebí, jsou zde mírné a suché zimy a horká a vlhká léta.\n\nUž v letech 1824–1947 byl Imphál hlavním městem knížecího státu Manípur.\n\nZa druhé světové války probíhala v roce 1944 v okolí Imphálu od začátku března do začátku července bitva o Imphál, ve které jednotky britského impéria odrazily pokus japonského císařství o invazi z Barmy do Indie. Jednalo se o jeden z důležitých obratů v rámci bojů v jihovýchodní Asii během druhé světové války.\n"}
{"id": "1368375", "url": "https://cs.wikipedia.org/wiki?curid=1368375", "title": "Nikon D100", "text": "Nikon D100\n\nNikon D100 je již nevyráběná poloprofesionální digitální zrcadlovka. Byla uvedena 21. února 2002 na PMA Annual Convention and Trade Show jako přímý konkurent pro Canon D60. S doporučenou koncovou cenou $1 999 bez objektivu to byla teprve druhá 6Mp digitální zrcadlovka, která prolomila hranici 2 000 dolarů, po Canonu D60.\n\nI když označení typu D100 naznačuje, že fotoaparát je digitální verzí modelu Nikon F100, design fotoaparátu víc připomíná Nikon F80, který je víc spotřebitelsky orientovaný fotoaparát jako profesionální Nikon F100. Cena fotoaparátu klesla pod $1 699 v květnu 2003 a pod $1 499 v prosinci 2003. Na jaře 2004 Nikon vydal D70, která nabídla obdobné funkce jako D100, ale za ještě nižší cenu $999. I přesto Nikon vyráběl D100 ještě do roku 2005, kdy uvedl více odolného a profesionálněji zaměřeného nástupce, Nikon D200.\n\n"}
{"id": "1368385", "url": "https://cs.wikipedia.org/wiki?curid=1368385", "title": "Nikon D3300", "text": "Nikon D3300\n\nNikon D3300 je 24,2Mp digitální zrcadlovka oficiálně uvedená dne 7. ledna 2014. Je prodávaná jako základní zrcadlovka pro začínají uživatele (nabízí průvodce a vylepšený manuál) i pro zkušené hobby fotografy. Model D3300 nahradil zrcadlovku D3200.\n\nObrazový procesor Expeed 4 umožňuje fotoaparátu pořizovat 1080p video s frekvencí snímků 60 fps ve formáte MPEG-4. 24,2Mp snímky dokáže pořizovat v sérii rychlostí 5 snímků za vteřinu, co v době uvedení bylo nejrychlejší ze základních zrcadlovek. Podobně jako Nikon D5300 má tělo z polymeru s uhlíkovými vlákny.\n\nV dubnu 2014 vyhrála zrcadlovka D3300 cenu Technical Image Press Association (TIPA) v kategorii Best Digital SLR Entry Level.\n\n\n\n"}
{"id": "1368386", "url": "https://cs.wikipedia.org/wiki?curid=1368386", "title": "Pšurný", "text": "Pšurný\n\nPříjmení Pšurný, přechýleně Pšurná, nosí více osobností:\n\n"}
{"id": "1368389", "url": "https://cs.wikipedia.org/wiki?curid=1368389", "title": "Amalie Kožmínová", "text": "Amalie Kožmínová\n\nAmalie Kožmínová roz. Cimrhanzlová, pseudonymem \"Jiří V. Prokop\" (11. července 1876 Plzeň – 24. dubna 1951 Praha) byla česká etnografka.\n\nNarodila se 11. července 1876 v Plzni v rodině Tomáše Cimrhanzla, profesora na tamějším gymnáziu. Absolvovala měšťanskou a poté vyšší dívčí školu a po ní soukromé studium na učitelském ústavu. Po vykonání zkoušky na učitelském ústavu v Příbrami v roce 1911 se stala učitelkou ručních prací na měšťanských školách. Získala vlastní koncesi jako odborná učitelka šití šatů a kreslení střihů a zároveň i tovaryšský výuční list opravňující vyučovat na živnostenských školách. Našla si místo na pokračovací škole v Plzni, kde se svými svěřenkyněmi šila šaty až do roku 1918. Z tohoto skromného základu pak vzešlo její pozdější etnografické dílo.\nProvdala se za poštovního úředníka Františka Kožmína (byl to syn Jana Kožmína, politicky činného rolníka v Nechvalicích) a měli spolu syny Jiřího (1902-??), Václava (1903-1911) a Prokopa (1904-??). Tím se objasňuje pseudonym \"Jiří V. Prokop\", pod kterým později vydala své beletristické spisy. Roku 1911 se s manželem rozvedli. Po vzniku Československé republiky v roce 1918 byla ministerstvem školství a národní osvěty vyslána na Slovensko, aby tam vedla kurs pro výcvik učitelek ručních prací. V této činnosti byla velmi úspěšná a díky tomu byla ustanovena inspektorkou ručních prací na Podkarpatské Rusi přivtělené k Československu a zároveň byla pověřena průzkumem národopisně zachovalých tamních míst. Posléze byla vyzvána k organizaci a vedení státních kurzů lidové výšivky v oblasti Verchoviny. Její působení zde se opět setkalo s úspěchem. Výšivky vzniklé pod jejím vedením se staly základem I. národopisné výstavky na Podkarpatské Rusi a po přenesení do Prahy byly vystaveny v Uměleckoprůmyslovém muzeu. Tam také poprvé přednášela o Podkarpatské Rusi. \n\nBěhem svého pobytu na Podkarpatské Rusi se zajímala nejen o folklor jejích obyvatel, ale i o kulturní a hospodářský život této země. Jako jedna z prvních žen použila fotografování k dokumentaci těžkého každodenního života i slavnostních chvil lidí v té krásné, ale do značné míry exotické a tehdy i ne zcela bezpečné zemi. Výsledkem byla vynikající monografie „Podkarpatská Rus. Práce a život lidu po stránce kulturní, hospodářské a národopisné“ vydaná v roce 1922. Obsahovala 125 stran velkého formátu s množstvím kreseb a fotografií a navíc přílohu s desítkami nádherných barevných zobrazení ornamentů lidových krojů a výšivek. Etnografy je toto pionýrské a respekt budící dílo vysoce ceněno. V roce 2007 došlo v Užhorodě k jeho reedici.\n\nPředtím v roce 1921 vydala s etnografkou Renátou Tyršovou (dcerou Jindřicha Fügnera a ženou Miroslava Tyrše, zakladatelů Sokola) monografii „Svéráz v zemích česko-slovenských. Čechy“ (272 stran). Později jí Ministerstvo školství a národní osvěty udělilo mimořádné stipendium k dalšímu studiu národopisu jižních Čech, jehož výsledkem byla výpravná divadelní vesnická hra se zpěvy a tanci „Konopická“ o jihočeské lidové oslavě ukončení sklizně lnu a textilního konopí. Hra byla v jižních Čechách vícekrát provozována a v roce 1932 se dočkala i knižního vydání s obsáhlým dodatkem o pěstování a zpracování lnu za starodávna pomocí kolovratu a přeslice, o výdělku tkalců atd. Uvedla tam však i texty řady polozapomenutých lidových písní a doprovodila je slovy: „Památce všech autorek starodávných písniček, tanců a obyčejů selských, jimiž vnesly etiku a poezii do svého života zasvěceného práci a rodině – a jimiž stvořily i rys naší poezie národní“. V jižních Čechách, tj. v rodišti svého otce Žíchovci či v nedalekých Strunkovicích nad Blanicí často pobývala v letních měsících. \n\nO často již polozapomenutých lidových zvycích a umění našich předků publikovala i mnoho článků v denním tisku, za svůj život proslovila ve školách i pro veřejnost téměř pět set přednášek a šířila tak vědomí o národní identitě, kultuře a historii. \nZe zcela jiné oblasti, avšak rovněž úspěšné byly spisy „Zlatá kniha českých hospodyněk“ a „Praktická kniha domácnosti“. Byla však autorkou i řady beletristických knih uveřejněných pod zmíněným pseudonymem Jiří V. Prokop. Jsou to „Naši kluci“ (1912, dvě vydání) o příbězích dětí, „Domů, na Vánoce“ (oceněná spolkem spisovatelů Svatobor jako nejlepší spis pro mládež vydaný v letech 1932–1933), „Tvrdý život“ a „Z domova na frontu“ o životě v jižních Čechách, „Zatoulané štěstí“ (tři vydání), „Zápas s láskou“ a „Olenina láska“ inspirovaná Podkarpatskou Rusí. \n\nPoslední údobí svého života strávila v ústraní a po dlouhé nemoci zemřela v Praze 24. dubna 1951.\n\n"}
{"id": "1368392", "url": "https://cs.wikipedia.org/wiki?curid=1368392", "title": "Nikon D5300", "text": "Nikon D5300\n\nNikon D5300 je digitální zrcadlovka Nikon s tělem z polymeru vyztuženého uhlíkovými vlákny a řadou nových technologii, uvedená společností Nikon dne 17. října 2013.\n\nZrcadlovka má nový obrazový procesor EXPEED 4 a je první (a zatím, ke dni 4. března 2018, jedinou) digitální zrcadlovkou, která má vestavěné Wi-Fi a GPS. Se svým předchůdcem, Nikon D5200, sdílí 24Mp snímač, avšak již bez AA filtru, podobně jako u modelu Nikon D7100.\n\nStejně jako ostatní digitální zrcadlovky spotřebitelské třídy, ani D5300 nemá vestavěný pohon automatického ostření, a plně-automatické ostření vyžaduje objektiv s integrovaným pohonem automatického ostření.\n\n\"Tento článok je čiastočný alebo úplný preklad článku Nikon D5300 na anglickej Wikipédii.\"\n"}
{"id": "1368397", "url": "https://cs.wikipedia.org/wiki?curid=1368397", "title": "Nitrotriazolon", "text": "Nitrotriazolon\n\nNitrotriazolon (5-nitro-1,2-dihydro-1,2,4-triazol-3-on, NTO) je moderní výbušnina, která v současnosti plně nebo částečně nahrazuje TNT a hexogen především v dělostřelecké munici. Svým výkonem leží mezi TNT a hexogenem, ve směsích plněných do granátů je ještě o něco bezpečnější než TNT. Jedna se o bílý, krystalický prášek. V americké armádě se plní ve směsi s nitroguanidinem a 2,4-dinitroanisolem pod názvem IMX-101 do dělostřeleckých granátů. Ve Francii se používá do dělostřeleckých granátů pod názvem MCX-6100 ve směsi s hexogenem a dinitroanisolem.\n"}
{"id": "1368398", "url": "https://cs.wikipedia.org/wiki?curid=1368398", "title": "Kompozice B", "text": "Kompozice B\n\nKompozice B (angl. \"Composition B\") je název pro jeden konkrétní hexolit, čili odlévanou trhavinu na bázi TNT a hexogenu.\n\nTypicky se jedná o směs 59,5 % hmotnostních procent hexogenu, 39,4 % TNT a 1 % parafínového vosku. Má hustotu kolem 1,65 g/cm3 a detonační rychlost lehce pod 8000 m/s s detonačním tlakem P kolem 270 kbar. Jde tedy o silnou výbušninu, která je znatelně silnější než např. semtex a o něco silnější než C4. Dříve se masivně používala pro plnění především delostřelecké munice a hlavic neřízených raket (Hydra). Analogickou směsí jsou plněny i 152mm dělostřelecké granáty AČR. Pro svojí na moderní poměry vysokou citlivost k nárazu, plameni a blízké detonaci je její použití ve světě velmi rychle omezováno a v zemích západní Evropy a USA je už prakticky minulostí.\n"}
{"id": "1368402", "url": "https://cs.wikipedia.org/wiki?curid=1368402", "title": "Antonín Pšurný", "text": "Antonín Pšurný\n\nAntonín Cyril Pšurný (18. srpna 1927 Napajedla – 11. května 2017 Velká nad Veličkou) byl český atlet, sokol, ragbista, učitel a národopisec Horňácka.\n\nNarodil se v Napajedlech, celé dětství však prožil v Milokošti u Veselí nad Moravou, kde jeho rodiče vlastnili hospodu. Na tomto domě se nachází pamětní deska věnovaná Antonínu Pšurnému. V jedenácti letech přešel na uherskohradišťské gymnázium a v primě vstoupil do Sokola. Byl všestranným sportovcem – cvičil na nářadích, plaval, dokonce reprezentoval v ragby proti Rumunsku – nejradši však měl atletiku, které se věnoval prakticky celý život. V roce 1948 jako dvacetiletý cvičitel přivedl na strahovský stadion své svěřence a o týden později cvičil mezi šestnácti tisíci muži slavnou skladbu „Věrni zůstaneme“ na prvním poúnorovém Všesokolském sletu. Nedlouho poté byl Sokol zakázán, jeho činnost byla nakrátko obnovena až v době politického uvolnění na jaře 1968. Další sokolskou činnost na dlouhé roky zhatila invaze vojsk Varšavské smlouvy do Československa. Antonín Pšurný měl velkou zásluhu na tom, že tělocvičná jednota Sokol Velká nad Veličkou byla po sametové revoluci ustanovena jako první v župě Komenského a patřila zde mezi nejaktivnější.\n\nDlouhá léta byl pedagogem, ve Strážnici vyučoval v letech 1957–1989 český jazyk a tělesnou výchovu.\n\nZákladní vojenskou službu si odbyl v ATK Praha, kde byl jeho velitelem Emil Zátopek. Na mistrovství Československa získal jednu bronzovou medaili v hodu diskem.\n\n\nJako dítě se setkal s T. G. Masarykem (5. srpna 1931), o necelých 60 let později se střetl také s Janem Pavlem II. (22. dubna 1990).\n\n"}
{"id": "1368404", "url": "https://cs.wikipedia.org/wiki?curid=1368404", "title": "Jan III. Brabantský", "text": "Jan III. Brabantský\n\nJan III. Brabantský (1300 – 5. prosince 1355, Brusel) byl vévodou z Brabantu, Lothieru a Limburgu v letech 1312 až 1355. Byl synem Jana II. Brabantského a jeho manželky Markéty Anglické, dcery krále Edvarda I. Anglického a Eleanor Kastilské.\n\nPočátek čtrnáctého století, doba ekonomického rozmachu pro Brabant, znamená vzestup měst vévodství. Města byla závislá na importu anglické vlny pro textilní průmysl. Během vlády Jana II. Brabantského tak města bohatla a získávala stále větší moc. Města měla pravomoc jmenovat členy Rady, která řídila vévodství podle ustanovení listiny Kortenberská charta, kterou podepsal jeho otec Jan II. Brabantský před svou smrtí v roce 1312. V roce 1356 byla jeho dcera Johana Brabantská se svým manželem Václavem I. Lucemburským nuceni podepsat listinu Joyeuse Entrée jako podmínku pro uznání jejich vlády. Tak mocná se stala brabantská města. Propojení Brabantu s Francií sňatkovou politikou nebyl úspěšný. V roce 1316 Ludvík X. Francouzský požádal Brabant o ukončení obchodu s Flandry a o účast na francouzské válce. Zastupitelé měst to považovali za nemožné. V únoru 1316 jako odvetu za tento krok zakázal Ludvík X. Francouzský obchodování s Brabantem, přestože to bylo v rozporu se smlouvou o přátelství podepsanou v říjnu předchozího roku.\n\nZachování nezávislé neutrality jak ze strany Francie, tak Anglie netrvalo dlouho. Panovníci okolních zemí, podporováni francouzským králem Filipem IV. se stali nepřáteli Brabantu. Mezi protivníky Jana III. byli flanderský hrabě, biskup z Liège, hrabata provincií Holland a Guelders. Krize vyvrcholila v roce 1332, kdy Jan III. na svém dvoře poskytl útočiště Robertovi III. z Artois během jeho cesty na jednání o azylu na anglickém dvoře. V reakci na francouzský tlak Jan připomněl Filipovi, že vládu v Brabantu nedostal od něho, ale od Boha. K příměří pomohl tlak koalice Filipových přátel, po němž následoval pakt v Compiègne. Jan dostal od Filipa svou zem jako léno za cenu 2000 livrů a prohlásil se vazalem Francie. Jeho nejstarší syn, Jan, byl zasnouben s Filipovou dcerou Marií a bylo dohodnuto, že případný syn jako dědic Brabantu bude vzděláván na francouzském dvoře v Paříži a dále že Robert III. z Artois opustí Brabant.\n\nPodpora Francie posílila Janovu pozici před císařem Svaté říše římské Ludvíkem Bavorem. Ačkoli technicky vzato byl císařovým vazalem, mohl si dovolit ignorovat předvolání císaře Ludvíka IV., aby se připojil k zamýšlené invazi do Lombardie v roce 1327. Oddělení Brabantu od Říše bylo dokončeno burgundskými vévody v Brabantu v patnáctém století.\n\nMezitím se holandským knížatům podařilo vyřešit neshody a v červnu 1333 vytvořili koalici proti Brabantu a obrannou alianci. Válka byla v létě roku 1334 byla ukončena mírovým pobytem Filipa v Amiensu. Jan byl donucen přenechat město Tiel a sousední vesnice Heerewaarden a Zandwijk hraběti z Guelders a zasnoubit svou dceru Marii s hraběcím synem Reinoudem.\n\nKdyž se Edward III. Anglický v roce 1337 rozhodl uplatnit svůj nárok na francouzskou korunu, Jan jako jeho první bratranec, se stal v počátcích tzv. Stoleté války spojencem Anglie. Edwardovy diplomatické snahy se zaměřily na odklon Brabantu od Francie. Pokud by Brabant nepřerušil styky s Francií, ovlivnilo by to dodávky anglické vlny, což byl hlavní zdroj bohatství flanderských měst. Edward slíbil ochránit anglické obchodníky s Brabantem před zatčením nebo zkonfiskováním jejich zboží a svou nabídku podpořil slibem obrovské částky 60 000 liber jako odškodnění za ztráty příjmů, které by francouzský král mohl zabavit. V témže roce, v červenci 1337 Jan slíbil Eduardovi 1200 svých vojáků pro případ anglického vpádu do Francie. Jejich žold by hradil Edward. V srpnu Edward slíbil, že s králem nebude jednat bez předchozí konzultace s vévodou. Spojenectví mezi Brabantem a Anglií bylo drženo v tajnosti až do července 1338, kdy Edward přistál s vojskem v Antverpách. Jan v březnu 1339 obdržel slibovanou dotaci a v červnu souhlasil, že zasnoubí svou druhou dceru Markétou Brabantskou s princem Eduardem z Woodstocku, dědicem anglického trůnu. Dva roky anglicko-francouzské války zdevastovaly severní Francii a Edwarda III. zanechaly bez peněz. Edward se vrátil domů a do Francie již nikdy nevkročil.\n\nAčkoli Jan požádal v roce 1343 o papežský dispens pro nastávající sňatek Markéty a Eduarda se rozplývalo. Edwardova pokladna byly prázdná a jeho pozornost se obrátila jinam. V září 1345 se zástupci Francie a Brabantu setkali na zámku Château de Saint-Germain-en-Laye, aby podepsali předběžné dohody. Smlouvou podepsanou v Saint-Quentinu v červnu 1347 se Brabant vrátil ke spojenectví s Francií. Byl plánován sňatek Markéty s Ludvíkem II., hrabětem flanderským. Zdědil sice hraběcí titul, ale jeho moc ve Flandrech byla prakticky nulová. Spory měl s pány z panství Mechelen, které bylo až do roku 1795 malým nezávislým panstvím v Nizozemsku, sestávajícím z města Mechelen a některých okolních vesnic. Navzdory diplomatickým snahám Edwarda Jan zůstal až do své smrti roku 1355 věrný svým francouzským závazkům. V roce 1355, poté co jeho synové zemřeli jeden po druhém, byl Jan nucen prohlásit svou dceru Johanu dědičkou brabantského vévodství. Jan III. byl pohřben v cisterciáckém opatství Villers v Belgii.\n\nV roce 1311 se Jan oženil s Marií z Évreux (1303-1335), dcerou hraběte Ludvíka zÉvreux a Markéty z Artois. Měli šest dětí:\n\n\nSyn Jana III. a Marie van Huldenberg, jako legitimizovaný syn Jan I. Brant, pán Ayseau založil šlechtický rod Brantů. Z jeho rodu pocházejí princové Gavre a Hornes, a dokonce i současní králové Belgie.\n"}
{"id": "1368405", "url": "https://cs.wikipedia.org/wiki?curid=1368405", "title": "František Němec (spisovatel)", "text": "František Němec (spisovatel)\n\nFrantišek Němec, pseudonym Kamil Horák (24. prosince 1899 Nusle (nyní Praha) – 3. července 1968 tamtéž), byl český spisovatel, básník a novinář, autor divadelních aktovek a loutkových her pro děti.\n\nNarodil se v rodině c. k. policejního nadstrážníka Františka Němce (1870–??) a jeho manželky Kateřiny, rozené Princové (1871–??). Měl mladšího bratra Václava.\n\nV mladí pracoval jako klempířský dělník. V roce 1920 debutoval jako autor aktovky \"Padesátka\", vydané v nakladatelství Františka Švejdy. Od roku 1926 zakládala KSČ agitační kulturní skupiny \"Modré blůzy\". Jednu z prvních založil František Němec na Žižkově. Texty pro tento soubor jej roku 1927 přivedly ke spolupráci s časopisem \"Rudý večerník\", od konce března 1929 byl jeho redaktorem. V roce 1930 se stal redaktorem \"Rudého práva\" a od října 1930 jeho přílohy \"Haló noviny\". Byl známý jako autor satirických veršů doprovázených kresbami Franty Bidla. Redigoval také stránku kulturních zajímavostí v \"Rudém právu\". Spolu s Juliem Fučíkem byl od 1928 prvním redaktorem \"Tvorby\" a jejím stálým spolupracovníkem. Byl vedoucím funkcionářem SDDOC (Svaz dělnických divadelních ochotníků československých) a vedoucím agitačních úderek. Od roku 1936 redigoval obrázkový týdeník \"Svět práce\", poté v létech 1938–1939 \"Svět v obrazech\", jenž se za druhé republiky stal útočištěm komunistických novinářů. \n\nPo 15. březnu 1939 přešel do redakce \"Světozoru\". V létech 1940 až 1945 působil v časopisech \"Okno do světa\" a \"Český dělník\". Od května 1945 se podílel na osvětové činnosti (loutkářství). Po válce psal satirické zaměřené skeče. Napsal aktovky, loutkové hry pro děti v režijní a dramaturgické úpravě Jana Malíka. Všechny své dramatické texty podepisoval pseudonymem „Kamil Horák“.\n\nNěkterá díla Františka Němce, zejména \"Baku hoří\" se omylem připisují jeho jmenovci, soudničkáři a novináři Františku Němcovi.\n\n\n\n"}
{"id": "1368408", "url": "https://cs.wikipedia.org/wiki?curid=1368408", "title": "Komunální banka (Novi Sad)", "text": "Komunální banka (Novi Sad)\n\nBudova Komunální banky (srbsky Зграда Комуналне банке/Zgrada Komunalne banke) se nacházela v Novém Sadu na nároží ulic \"Narodnih heroja\" a \"Bulevar Mihajla Pupina\", v blízkosti bývalého arménského kostela. Secesní objekt byl památkově chráněný.\n\nSvůj název dům získal podle sídla tzv. Komunální banky, která se do budovy přesídlila v roce 1955. Nahradila tím předchozí Obchodní a řemeslnou banku.\n\nV budově sídlila na počátku 21. století pobočka banky Erste Bank. \n\nPamátkově chráněná budova byla stržena v roce 2016 v souvislosti s výstavbou nových výškových objektů v okolí. Samospráva města nicméně vyjádřila novému projektu podporu ve snaze zlepšit využití okolí budovy poštovního paláce a zajištění nových obchodních příležitostí. Z budovy bylo nakonec zachováno její průčelí a integrováno do nově vybudovaného Pupinova paláce.\n"}
{"id": "1368411", "url": "https://cs.wikipedia.org/wiki?curid=1368411", "title": "Little Tom", "text": "Little Tom\n\nLittle Tom je kapesní samonabíjecí pistole českého konstruktéra Aloise Tomišky (\"Tomiška\" anglicky = \"Little Tom\") v rážích 6,35 mm Browning a 7,65 mm Browning. Pistole Litte Tom byla první komerčně vyráběnou samonabíjecí pistolí s revolverovou DA spouští (spoušťové napínání kohoutu), která umožňuje vystřelit první výstřel pouze promáčknutím spouště. Druhým unikátem této zbraně je možnost vytlačení prázdného zásobníku výhozním okénkem, při současném vložení nového zásobníku ze spodní strany zásobníkové šachty.\n\nKromě běžné kapesní varianty byla vyráběna verze s delší hlavní v tzv. zákonné délce, tj. s celkovou délkou větší než 180 mm. Tato verze pistole s hlavní v zákonné délce patří ke sběratelsky ceněným kusům.\n\n\n"}
{"id": "1368416", "url": "https://cs.wikipedia.org/wiki?curid=1368416", "title": "Bitva u Baesweiler", "text": "Bitva u Baesweiler\n\nBitva u Baesweiler se odehrála 22. srpna 1371 mezi vévody brabantského a vévody z Jülicha.\n\nÚtoky na obchodní zájmy Brabantského vévodství na území vévody z Jülicha téměř způsobily válku v letech 1367 a 1369. Potom, co žoldnéři okradli řadu brabantských obchodníků na území Viléma II. vévody z Jülicha v roce 1371, Vilém odmítl zaplatit odškodnění Václavovi Lucemburskému, manželovi vládnoucí vévodkyně Johany Brabantské, aniž by sám žoldnéře potrestal, místo toho je ochránil a dokonce je zaměstnával. Václav začal připravovat své síly a pokusil se zaútočit na vévody z Jülicha. Vilém však požádal o pomoc svého bratra Edwarda, vévodu z Geldernu, mladšího syna Rainalda II. z Geldernu a jeho druhé ženy Eleanor Anglické, dcery Eduarda II.\n\nDne 20. srpna vedl Václav Lucemburský svou armádu z pohraničního města Maastrichtu směrem k nepřátelskému hlavnímu městu vévodství Jülich. Armáda postupovala pomalu a přitom pálila a rabovala vesnice. Večer 21. srpna se utábořila u města Baesweiler severně od města Cáchy. Dne 22. srpna byla Václavova armáda konfrontována s menší sílou vévody z Jülicha. Existují dvě verze průběhu bitvy. Jedna verze tvrdí, že armáda vévody z Jülichu napadla Václavovy vojáky brzy ráno, kdy armáda nebyla připravena. Druhá verze říká, že brabantské síly sváděly hrdinský boj, dokud na bojiště, možná ze zálohy, nedorazila posila vojsk vévody z Geldernu. Bitva skončila zajetím brabantského vévody Viléma I. markýze z Namuru a smrtí Edwarda, vévody z Geldernu. V bitvě padl i Guy I. hrabě z Ligny.\n\nPodle kronikáře Jeana Froissarta nebyla bitva u Baeswiler jen potyčkou mezi dvěma znesvářenými vévody, ale lze na tuto bitvu nahlížet jako na událost stoleté války. Za její příčinu se obvykle považuje okrádání brabantských kupců na obchodní cestě mezi Brabantem, Maastrichtem a Kolínem nad Rýnem. Toto území patřilo julišskému vévodovi. Jeho odmítnutí nastalou situaci řešit bylo arogantní. Situace ale byla složitější než jen pouhý obchodní spor. Od roku 1368 bylo jasné, že se mezi Francií a Anglií znovu rozhoří válka. Francie se začala připravovat na boj a Václav, přestože Johana vyhlásila neutralitu Brabantska, se chystal přidat na francouzskou stranu. Julišský vévoda a vévoda z Geldern patřili na anglickou stranu, mezi spojence, kteří se chystali napadnout Francii ze severu. K bitvě u Baesweileru došlo v době kdy Francie a Anglie sbíraly vojsko a chystaly se na válku. Podmínkou nástupnictví vlády Johany Brabantské a Václava Českého bylo finanční vyrovnání s mladší sestrou Johany Markétou, manželkou flanderského vévody Ludvíka z Male. Finanční odškodnění žádala také její sestra Marie, manželka geldernského vévody Renauda. Ludvík z Male se svou chotí se však nechtěli spokojit s finančním odškodněním. Požadovali odstoupení města a panství Mechelen, které dříve flanderským patřilo. V červnu 1356 Václav sice učinil kroky pro odstoupení panství, avšak Johana a brabantská města nesouhlasila. Následná flandersko-brabantská válka byla ukončena 4. června 1357 arbitráží henegavsko-holandského knížete Viléma a podepsáním míru v Athu. Brabantsko muselo Ludvíkovi a Marii postoupit kromě panství Mechelen také říšské markrabství Antverpy, jež Johana udělila v léno své sestře Markétě. Spor nedopadl pro Johanu dobře. Lucemburové výsledek využili pro posílení Václavovy pozice. Smlouvou z 19. února 1357 uzavřenou v Maastrichtu a potvrzenou stavy Johana předala moc Václavovi. V praxi to znamenalo, že od podepsání smlouvy Johana a Václav vládli společně. Dále si císař Karel IV. v této smlouvě vymínil, že pokud manželství zůstane bezdětné, což se zdálo být velmi pravděpodobné, Brabantsko připadne jako odumřelé říšské léno českému králi. Po prohře v bitvě u Baeswiler byl Václav zajat julišským vévodou a držen na hradě Nideggen deset měsíců ve dvorném vězení. Důsledky Václavovy prohry přinesly Lucemburkům finanční zátěž, ale jinak nebyly pro lucemburskou politiku v Říši nijak fatální. Václav se vzdal některých říšských lén, ale na druhou stranu pokračoval ve své teritoriální expanzi. Přestože Lucemburská strana v bitvě u Baeswileru prohrála, bitva v důsledku překazila anglické plány na napadení Francie.\n"}
{"id": "1368418", "url": "https://cs.wikipedia.org/wiki?curid=1368418", "title": "Zobrazovací metoda v lékařství", "text": "Zobrazovací metoda v lékařství\n\n"}
{"id": "1368421", "url": "https://cs.wikipedia.org/wiki?curid=1368421", "title": "Řepeň", "text": "Řepeň\n\nŘepeň (\"Xanthium\") je jednoletá, až 120 cm vysoká rostlina nápadná svými elipsovitými, pichlavými, přichycujícími se plody, které koncem léta při zrání hnědnou a dřevnatí. Tato bylina přísluší do čeledi hvězdnicovitých, ve které je řazena do podčeledi hvězdnicových. Vědecké rodové jméno \"Xanthium\" pochází ze starořeckého slova \"xanthos\", což znamená \"žlutý\", dříve se rostlina používala k výrobě žlutého barviva.\n\nRoste v mírném i subtropickém prostředí Evropy, Ameriky, východní Asie, Afriky, Austrálie i na Novém Zélandu a Oceánii. Předpokládá se, že jednotlivé druhy pocházejí z Ameriky, odkud se samovolně i lidským přičiněním dostaly téměř do celého světa.\n\nSvětlomilná bylina vyskytující se na kyprých a vlhkých místech, obvykle na pobřeží rybníků, jezer a potoků, na zamokřených rumištích a dalších narušovaných plochách, které jsou po většinou roku vlhké a během léta vysýchají. Snáší zasolení půdy a bývá hojná i na mořském pobřeží. Změna od vlhké půdy k suché stimuluje klíčení semen a zrychluje počáteční růst. Velikost dospělé rostliny hodně závisí na výživnosti půdy a silně koreluje s počtem květů a semen.\n\nRod řepeň je úzce příbuzný rodu ambrozie a jeho rostliny podobně produkují velké množství vysoce alergenního pylu. Také chlupy na listech a lodyze vylučují látky způsobující u citlivých lidí kontaktní dermatitidu.\n\nJednoletá rostlina s hrubou, rozvětvenou, vzpřímenou nebo poléhavou, 10 až 120 cm dlouhou lodyhou vyrůstající z mohutného kořene. Listy jsou lalokovité, střídavé nebo protistojné, řapíkaté a s tvarově velice rozdílnou čepelí, která může být kopinatá, čárkovitá, vejčitá, deltovitá, dlanitě laločnatá, po obvodě celistvá nebo zubatá a oboustranně drsná. Některý druh je v uzlinách lodyhy, odkud vyrůstají listy, porostlý dlouhými, ostrými trny.\n\nBylina má květní úbory jednodomé s funkčně jednopohlavnými květy. Drobné úbory vyrůstají v nahloučených hroznovitých či svazečkovitých květenstvíh, nebo řidčeji jednotlivě z paždí listů. Kulovité úbory se samčími květy bývají na vrcholu květenství, mají květy s trubkovitými, pětizubými korunami a pěti částečně srostlými tyčinkami s  prašníky, brzy po vyprášení pylu úbory zhnědnou a opadají. Eliptické samičí úbory jsou tvořeny jen několika málo, nejčastěji dvěma, květy s funkčními pestíky a dvojitými bliznami čnícími z úborů. Mají zákrovní listeny uzavírající úbory v několika řadách, jsou špičaté, chlupaté, vnitřní jsou srostlé a venkovní volné.\n\nKvěty jsou opylovány nejčastěji větrem, obvykle dochází k samoopylení. Ze samičích květů se vyvinou ostnaté, kulovité nebo oválné plody, hnědé dvounažky bez chmýru. Jsou dvoudílné, velké 1 až 2 cm a pokryté tuhými, hákovitými ostny. Obsahují dvě nestejně velká semena, ve většině případů vyklíčí větší semeno na jaře následujícího roku, kdežto menší vlivem dormance až o rok později. Aby semeno vyklíčilo, nesmí ležet na povrchu půdy ani být zahrabáno hlouběji než 15 cm, životnost semen v půdě nepřesahuje pět roků.\n\nŘepeň se rozmnožuje výhradně semeny, která v chladnějších oblastech klíčí až při dostatečně zahřáté půdě. Je rostlinou silně krátkodenní, která během dlouhých letních dnů shromažďuje živiny a začíná kvést až na konci léta, kdy se den zkracuje. Plody dozrávají na podzim a často vytrvávají na suché lodyze i přes zimu. V oblastech blízkých rovníku, kde je den téměř stejně dlouhý jako noc, kvetou a plodí celoročně.\n\nSnadno se šíří plody plovoucími po vodě toků v jejichž blízkosti rostou, nebo se plody hákovitými výrůstky přichycují za srst volně žijících zvířat nebo peří ptáků. Na větší vzdálenosti bývají většinou rozšiřovány lidmi jako nechtěná příměs převážených polních plodin.\n\nVe staročínském léčitelství je řepeň považována za léčivou rostlinu, používá se také v homeopatii. Obsahuje hlavně seskviterpenové laktony xanthanolidy, což jsou oleopryskyřičné látky rozpustné v tucích. Západní lékařství jí však status léčivky nepřiznává a považuje ji za rostlinu toxickou.\n\nVšeobecně je pokládána za obtížný a rychle se šířící plevel. Mladá rostlina ve stádiu dvou prvých listů obsahuje xanthostrumarin (nověji karboxyatraktylosid), toxický glykosid, který bývá ve větších dávkách příčinou uhynutí pasoucích se zvířat (skot, koně, prasata). Rostlina tuto jedovatou látku obsahuje ve velkém množství až do vzniku pravých listů, pak její koncentrace částečně poklesne a zůstane již stejná i po usušení na seno. Silně toxická jsou i semena, která mohou přivodit otravu u volně žijících ptáků i domácí drůbeže. Evidovány jsou i otravy lidí. Po monzunových záplavách ke konci roku 2007 v době nedostatku jiné stravy jedli Bangladéšané mladou řepeň a jako epidemie se u nich rozšířilo zvracení, onemocněla jim játra a upadali do bezvědomí.\n\nNázory na počet druhů tvořících rod řepeň jsou různé. V současnosti bývá rozeznáváno okolo deseti druhů, ale podle některých odborných prací existují jen dva druhy, řepeň trnitá a všechny ostatní coby poddruhy kosmopolitně rozšířené řepně durkoman s vysoce proměnlivými populacemi. Je uváděna jako příklad genetického driftu, kdy malé množství jedinců založí novou kolonii, ale všechny geny původní populace nejsou nové generaci předané. Tento názor je podporován okolností, že se údajné druhy od sebe liší jen morfologicky, vyžadují obdobné životní podmínky a všechny jsou tetraploidní s chromozomovým číslem 2n = 36.\n\nV české přírodě rostou:\n\nKromě těchto čtyř druhů bývají uznávané ještě:\n\n"}
{"id": "1368424", "url": "https://cs.wikipedia.org/wiki?curid=1368424", "title": "Tonka Petrovová", "text": "Tonka Petrovová\n\nTonka Petrovová (* 1. února 1947 Jambol) je bývalá bulharská atletka, běžkyně, která se věnovala středním tratím.\nNa evropském halovém šampionátu v roce 1973 vybojovala stříbrnou medaili v běhu na 1500 metrů. O rok později s stala v této disciplíně halovou mistryní Evropy a získala stříbrnou medaili v štafetě na 4 x 392 metrů.\n\n"}
{"id": "1368432", "url": "https://cs.wikipedia.org/wiki?curid=1368432", "title": "Puerto Limón", "text": "Puerto Limón\n\nPuerto Limón nebo krátce Limón je přístavní město na karibském pobřeží Kostariky. Má přes padesát tisíc obyvatel a je správním centrem provincie Limón.\n\nV roce 1502 zde přistál Kryštof Kolumbus, později na pobřeží řádil pirát Henry Morgan. Stálé osídlení zde založil roku 1854 Philipp J. J. Valentini a roku 1892 došlo k povýšení na město. Jeho rozvoj odstartovalo zprovoznění železnice do 160 km vzdálené kostarické metropole San José, po němž se Puerto Limón stalo centrem obchodu s kávou, banány a obilím, nachází se zde také rafinerie ropy. V oblasti existuje početná komunita černošských přistěhovalců z Jamajky, hovořících kreolským jazykem založeným na angličtině. Město je sídlem diecéze, má nemocnici a letiště, pro turisty je výchozím bodem na ostrov Uvita, do národního parku Tortuguero a lázní Dechibeta. Každoročně v říjnu se zde koná vyhlášený karneval.\n\nV roce 1991 bylo město zasaženo zemětřesením o síle 7,7 Mw.\n\nSídlí zde prvoligový fotbalový klub Limón FC.\n\nV Puerto Limón se narodil mistr světa v atletice Nery Brenes.\n\n\n"}
{"id": "1368434", "url": "https://cs.wikipedia.org/wiki?curid=1368434", "title": "Eduard Dobai", "text": "Eduard Dobai\n\nEduard Dobai (* 26. srpna 1941 Nitra), často uváděný jako Eduard Dobay, je bývalý slovenský fotbalový obránce. Žije v nitranské městské části Mlynárce.\n\nV československé lize hrál za Slovan Nitra, aniž by skóroval (28.05.1961–11.11.1962). Se Slovanem Nitra se probojoval do finále Středoevropského poháru v ročníku 1961/62 proti Boloni.\n\n"}
{"id": "1368438", "url": "https://cs.wikipedia.org/wiki?curid=1368438", "title": "Kidžong", "text": "Kidžong\n\nVesnice Kidžong ( – \"Kidžŏngdong\") je jednou ze dvou vesnic v korejské demilitarizované zóně. Patří Severní Koreji a leží jen přibližně dva kilometry jihozápadně od Společné bezpečnostní oblasti a jen dva kilometry severozápadně od Täsŏngu, jihokorejské vesnice v korejské demilitarizované zóně.\n\nObě vesnice na dohled od sebe slouží propagandistickým účelům a Kidžong představuje příklad Potěmkinovy vesnice. Severní Korea Kidžongu přezdívá \"Ves míru\" ( – \"Pchjŏnghwačchon\") a Jižní Korea \"Propagační vesnice\" ( – \"Sŏndžŏnmaŭl\").\n\nPodle oficiálních severokorejských údajů funguje ve vesnici zemědělské družstvo a žije zde přibližně dvě stě rodin.\n\nVe vesnici se nachází 160 metrů vysoký stožár se severokorejskou vlajkou.\n"}
{"id": "1368439", "url": "https://cs.wikipedia.org/wiki?curid=1368439", "title": "Štefan Deglovič", "text": "Štefan Deglovič\n\nŠtefan Deglovič [štěfan děglovič] (1. ledna 1932 – 2003 Trenčín) byl slovenský fotbalový obránce, trenér a činovník (funkcionář).\n\nV československé lize hrál za Spartak Trnava a Jednotu Trenčín, vstřelil jednu prvoligovou branku. Nastoupil v prvním utkání Jednoty Trenčín mezi československou elitou, které se hrálo v neděli 14. srpna 1960 v Trenčíně a domácí v něm před zraky 20 000 diváků prohráli s pražskou Duklou 2:8.\n\nHrál v posledním trenčínském druholigovém derby, které se konalo v sobotu 11. června 1960 a domácí Odeva v něm před 15 000 diváky podlehla mužstvu TTS 1:2 (poločas 0:2). Ke 14. červenci 1960 se oba kluby sloučily a na prvoligovou scénu tak vstoupila Jednota Trenčín. Základní sestavy trenčínských mužstev v posledním vzájemném zápase před sloučením:\n\nOdeva: Šimončič – Ottinger, Kľuka, Čánky, Bezdeda, Hojsík, Husár, Kresta, Kopanický, Fako, Koiš.\nTTS: Chromčák – Kubáň, Rovňan, \"Deglovič\", Krnavec, Čemez, Jankech, Heleš, Jajcaj, Bencz, Bajerovský.\n\n"}
{"id": "1368446", "url": "https://cs.wikipedia.org/wiki?curid=1368446", "title": "Kostel Všech svatých (Sedloňov)", "text": "Kostel Všech svatých (Sedloňov)\n\nKostel Všech svatých je římskokatolický filiální, bývalý farní kostel, v obci Sedloňov. Je chráněn jako kulturní památka.\n\nPrvní písemná zmínka o kostele Všech svatých je v Registru důchodů panství opočenského z roku 1542. Původní dřevěný kostel u potoka byl v letech 1709 až 1711 nahrazen barokní stavbou na kopci od stavitele Kašpara Klinkerta z Kladské Bystřice, který je i stavitelem kostela v nedaleké Olešnici v Orlických horách ze stejné doby.\n\nJednolodní stavba s vysokou hranolovou věží.\n\nDřevěná roubená fara je z roku 1749.\n\nBohoslužby se konají pouze jednou měsíčně, a to čtvrtou neděli v měsíci od 11.00.\n\n"}
{"id": "1368456", "url": "https://cs.wikipedia.org/wiki?curid=1368456", "title": "Brána svatého Jana na zábradlí", "text": "Brána svatého Jana na zábradlí\n\nBrána svatého Jana na zábradlí je zaniklá brána pražského opevnění, která stála v Praze 1-Starém Městě na konci Anenské ulice. Jméno nesla po nedalekém kostele svatého Jana Křtitele Na zábradlí. Nejbližší branou v opevnění byla na jihu brána svatého Štěpána a na severu mostecká brána u Juditina mostu.\n\nOpevnění na východní a jižní straně Starého Města vzniklo během 30. let 13. století a tvořila jej ve směru od městské zástavby hlavní hradba s ochozem, hranolové věže, parkán s parkánovou hradbou, příkop a val s palisádou. Opevnění na západní a severní straně města podél řeky Vltavy bylo chráněno jednoduchou hradbou až od 50. let 13. století.\n\nBrána svatého Jana stála na konci Anenské ulice severně od kostela. Rozbořena byla spolu s větší částí městské zdi již roku 1369 na příkaz Karla IV.\n\n\n\n\n"}
{"id": "1368463", "url": "https://cs.wikipedia.org/wiki?curid=1368463", "title": "Earvin Ngapeth", "text": "Earvin Ngapeth\n\nEarvin Ngapeth nebo též N’Gapeth (* 12. února 1991 Saint-Raphaël) je francouzský volejbalový univezál, hráč ruského klubu Zenit Kazaň a francouzské volejbalové reprezentace. Volejbalisty jsou také jeho otec Éric N'Gapeth, rodák z Kamerunu a mladší bratr Swan N'Gapeth.\n\nS klubem Tours VB se stal v roce 2010 mistrem Francie, v barvách Piemonte Volley hrál v roce 2013 finále Ligy mistrů, v Modeně získal italský titul v roce 2016 a italský pohár ve volejbale 2015 a 2016. Francouzskému národnímu týmu pomohl vyhrát Mistrovství Evropy juniorů ve volejbale 2008, mistrovství Evropy ve volejbale mužů 2015 a Světovou ligu 2015 a 2017. Má také čtvrté místo z mistrovství světa ve volejbale mužů 2014 a deváté místo z olympiády 2016. Byl vyhlášen nejužitečnějším hráčem Světové ligy v letech 2015 a 2017.\n\n"}
{"id": "1368469", "url": "https://cs.wikipedia.org/wiki?curid=1368469", "title": "Jadar (přítok Driny)", "text": "Jadar (přítok Driny)\n\nJadar je řeka v Mačvanském okruhu v západním Srbsku, 79 km dlouhý pravostranný přítok řeky Driny. Podle řeky Jadaru je označována celá oblast mezi městy Osečina a Loznica a také byl podle ní pojmenován minerál jadarit LiNaSiBO(OH), který byl objeven v roce 2004 při geologickém průzkumu, prováděném poblíž Loznice nadnárodní těžařskou společností Rio Tinto za účelem hledání nových zdrojů lithia. Povodí Jadaru zahrnuje území o rozloze 894 km². Jadar, který náleží k úmoří Černého moře, není splavný. \n\nJako prameniště Malého Jadaru se uvádí jižní svah hřebene Vlašič (srbsky \"Влашић\", 424 - 462 m n. m.) v Kolubarském okruhu, severovýchodně od města Osečina. Protéká na jih kolem vsi Osladič k Dragijevici, kde se stáčí k severozápadu k městu Osečina, které je centrem jadarské podoblasti Horní Jadar. Za Osečinou teče Jadar dále kolem obcí Plužac, Komirič, Ravnaja, Mojkovič a Zavlaka k severozápadu do podoblasti Dolní Jadar a k jejímu středisku Loznici. Dolní tok míjí Loznici ve vzdálenosti 5 - 6 km severně od města u obcí Gorni Dobrič a Kozjak. Jadar se vlévá do Driny v nadmořské výšce 103 m severozápadně od Straže, náležející do obštiny Loznica, téměř naproti největší bosensko-hercegovinské obci Janje v Republice srbské. \n\nNejvětšími levostrannými přítoky jsou Likodra (27 km dlouhá), Pecka a Korenita. Nejdelším pravostranným přítokem je 21,5 km dlouhá Cernica.\n\nKoryto Jadaru, na dolním úseku výrazně meandrující, je zanášeno naplaveninami. Povodně jsou zde zaznamenány prakticky každoročně, vyšší průtok (15-18 m³/s) je zde obvykle od února do května v období tání sněhu a jarních dešťů. Absolutní rekord však byl zaznamenán 20. prosince 1968, kdy řekou protékalo 157 m³/s. Průtok vody v řece se měří v Lešnici, kde byla měřící stanice zřízena již v roce 1926, a od roku 1956 také na horním toku v Zavlace. \n\nV historii druhé poloviny 20. století jsou zapsány povodně z let 1947, 1948, 1952, 1959, 1965 a 1968. V roce 2005, kdy byly velkými povodněmi postiženy středoevropské a balkánské země, se povodně na Jadaru opakovaly nejméně dvanáctkrát. V roce 1988 byla provedena regulace přibližně 10 km na horním toku řeky, je zpracován projekt na úpravu koryta řeky v oblasti jejího ústí a zkrácení tohoto úseku o zhruba 5 km.\n\n\n"}
{"id": "1368473", "url": "https://cs.wikipedia.org/wiki?curid=1368473", "title": "Integrovaný informační systém o EU", "text": "Integrovaný informační systém o EU\n\nIntegrovaný informační systém o EU je systémem Odboru komunikace o evropských záležitostech (OEZ) Úřadu vlády České republiky. Slouží k poskytování kvalitních a dostupných informací o Evropské unii a členství České republiky v EU.\nOdbor komunikace o evropských záležitostech (OEZ) Úřadu vlády České republiky je součástí Sekce pro evropské záležitosti, kterou vede státní tajemník pro evropské záležitosti Aleš Chmelař MSc. Řízením odboru je pověřen JUDr. Mgr. Igor Blahušiak, Ph. D.\n\nHlavním cílem odboru je zajistit kvalitní a dostupné informace o tématech týkajících se Evropské unie. Informace jsou poskytovány prostřednictvím Integrovaného informačního systému, který se skládá ze tří složek:\n\nEuroskop je webový portál, který představuje důležitý informační zdroj o EU na internetu v češtině. Poskytuje informace o fungování institucí EU, členských státech a členství České republiky v EU. Euroskop pokrývá také běžné denní zpravodajství o Evropské unii. Součástí portálu je Monitoring legislativy EU, který od roku 2008 mapuje evropskou legislativu od jejích počátků až po implementaci v českých zákonech, a to ve více než dvaceti tematických oblastech podle Lisabonské smlouvy.\n\nEurocentra sídlí ve všech krajích České republiky. Připravují konference, veřejné debaty a semináře se zaměřením na fungování EU a témata spojená s evropskou integrací. Eurocentra spolupracují v regionech s krajskými samosprávami, univerzitami, zájmovými a profesními organizacemi, nevládními organizacemi a dalšími partnery. Regionální koordinátoři rovněž bezplatně přednášejí o Evropské unii pro studenty středních a žáky základních škol.\n\nEurofon je bezplatná telefonní linka, jejíž pracovníci poskytují základní informace o Evropské unii, členství České republiky v EU a strukturálních fondech a dotacích EU. Číslo linky je 800 200 200. Linka je přístupná zdarma jak z pevné linky, tak mobilních telefonů na celém území ČR, a to od pondělí do pátku od 10 do 18 hodin. Byla zřízena také e-mailová adresa eurofon@euroskop.cz, na některých webových stránkách je dostupný také online chat.\n\n"}
{"id": "1368474", "url": "https://cs.wikipedia.org/wiki?curid=1368474", "title": "Viviano Codazzi", "text": "Viviano Codazzi\n\nViviano Codazzi (asi 1604 oblast Bergama – 5. listopadu 1670 Řím) byl italský barokní malíř architektonických ruin a vedut.\n\nNarodil se v oblasti Bergama. Přibližně v letech 1634–1647 působil v Neapoli, kde se mj. podílel na výzdobě kláštera \"Certosa di San Martino\". Následně se přestěhoval do Říma, kde spolupracoval s malířskou skupinou \"Bamboccianti\".\n\nFigurální stafáž svých obrazů svěřoval jiným malířům.\n"}
{"id": "1368488", "url": "https://cs.wikipedia.org/wiki?curid=1368488", "title": "Ondřej Hudeček", "text": "Ondřej Hudeček\n\nOndřej Hudeček (* 28. prosince 1987 Brno) je český filmový režisér. Studoval na FAMO v Písku a poté na pražské FAMU, kde vystudoval kameru. Natočil několik studentských filmů, z nichž jsou nejvýraznější \"O–Ring\" nominovaný na Cena Magnesia za nejlepší studentský film na Českých lvech 2011 a \"Furiant\", za kterého Českého lva za studentský film již získal a získal též cenu za režii na festivalu Sundance.\n\nV roce 2018 měl premiéru Hudečkův dokumentární film \"Pásky z Nagana\" o vítězství české reprezentace na hokejovém turnaji na olympiádě v Naganu v roce 1998.\n\n"}
{"id": "1368490", "url": "https://cs.wikipedia.org/wiki?curid=1368490", "title": "Stanislao Mattei", "text": "Stanislao Mattei\n\nStanislao Mattei (10. února 1750 Bologna – 17. května 1825 tamtéž) byl italský františkánský řeholník – minorita, který se proslavil jako hudební skladatel, pedagog a muzikolog.\n\nNarodil se 10. února 1750 v Bologni, která tehdy byla součástí Papežského státu, v řemeslnické rodině. V místním kostele sv. Františka se stal žákem slavného hudebníka a hudebního teoretika Giovanni Battisty Martiniho, známého jako Padre Martini. Po vzoru svého učitele vstoupil také do Řádu menších bratří konventuálů (tzv. minoritů). Po ukončení noviciátu se stal Martiniho asistentem a druhým dirigentem proslaveného dívčího kostelního sboru.\n\nPo Martiniho smrti v roce 1784 převzal řízení sboru a v této funkci pracoval až do roku 1809. Poté krátce působil v Padově jako sbormistr baziliky sv. Antonína z Padovy. Brzy se však vrátil do Bologni a stal se hudebním ředitelem v kostele sv. Petronia.\n\nV roce 1796 obsadila Bolognu francouzská revoluční vojska. O rok později byl klášter uzavřen a řeholníci byli nuceni odejít. Mattei pak žil u své matky a živil se soukromým vyučováním hudby. \n\nV roce 1799 se stal čestným členem Filharmonické akademie (Accademia filarmonica bolognese) a v letech 1803, 1808 a 1818 byl jejím presidentem. V roce 1808 byl zvolen členem Italské akademie věd a umění.\n\nV roce 1804 byl jmenován profesorem na Liceo Musicale di Bologna (nyní Conservatorio Giovanni Battista Martini). Mezi jeho žáky byli mapř. Gaetano Donizetti, Jevstigněj Fomin, Angelo Mariani, Francesco Morlacchi, Gioachino Rossini či Giovanni Tadolini.\n\nZemřel v Bologni 17. května 1825 ve věku 75 let. Pochován byl na hřbitově \"Cimitero monumentale della Certosa di Bologna\". V roce 1926 byly jeho ostatky přeneseny do chrámu sv. Františka.\n\nMatteiho hudební dílo zahrnuje převážně liturgickou hudbu a hudbu s náboženskou tématikou. Dochovalo se 10 mší a na 300 jednotlivých částí mší, motet a jiných liturgických kompozic, včetně responsorií pro Svatý týden a Magnificat. 6. dubna 1792 bylo v Bologni uvedeno jeho oratorium \"La Passione di Gesù Cristo Signor Nostro\" (Utrpení Ježíše Krista Pána našeho) na text Pietra Metastasia. Přepracovaná verze pak pochází z roku 1806.\n\nKomponoval také světskou hudbu. Mimo jiné zkomponoval 27 symfonií. Pět z nich vyšlo v moderním vydání v nakladatelství RM Longyear, New York-Londýn v roce 1980.\n\nZ jeho teoretických prací je významný zejména spis „\"Pratica d'accompagnamento sopra bassi numerati, e contrapunti a più voci sulla scala ascendente e discendente maggiore e minore, con diverse fughe a 4 e a 8\"“ z roku 1788.\n\n\n"}
{"id": "1368495", "url": "https://cs.wikipedia.org/wiki?curid=1368495", "title": "Střapec", "text": "Střapec\n\nStřapec je visící pramen šňůr nebo třásní v horní části svázaný poutkem. Používá se jako ozdoba k různým účelům.\n\nStřapce se zhotovují ručně, většinou s pomocí jednoduchých nástrojů.\n\nS řemeslnou výrobou střapců začali pravděpodobně v 16. století francouzští pozamentáři. Z původního jednoduchého spojování šňůrek a třásní pozamentů se vyvinulo umělecké řemeslo. Po sedmileté učební době se tam mohl adept stát mistrem v cechu pozamentářů.\n\nPozamentáři dostávali z počátku zakázky k výzdobě šlechtických domů, později se začaly střapce používat jako doplňky oděvů a k řadě jiných ozdobných účelů.\n\nAsi od 20. let 20. století používají střapce často ženy na oděvech (i na nahé kůži) při výstupech na různých revuích, burleskách nebo manifestacích.\n\nStřapec je častou součástí erbů, zvláště pak v církevní heraldice.\n\n"}
{"id": "1368499", "url": "https://cs.wikipedia.org/wiki?curid=1368499", "title": "Pedro Causil", "text": "Pedro Causil\n\nPedro Armando Causil Rojas (* 14. dubna 1991 Cartagena) je kolumbijský inline bruslař a rychlobruslař.\n\nNa inlinech je devítinásobným mistrem světa, čtyřnásobným vítězem Jihoamerických her, trojnásobným vítězem Středoamerických a karibských her, trojnásobným vítězem Panamerických her a dvojnásobným vítězem Světových her. Je světovým rekordmanem ve sprintu na 300 metrů.\n\nRychlobruslení se začal věnovat v roce 2014. Na mezinárodní scéně startuje od roku 2015, kdy se poprvé představil ve Světovém poháru. Jako první jihoamerický rychlobruslař v historii startoval na zimní olympiádě. Podařilo se mu kvalifikovat na Zimní olympijské hry 2018, kde obsadil 20. místo v závodě na 500 metrů a 34. místo na trati 1000 metrů.\n\n"}
{"id": "1368502", "url": "https://cs.wikipedia.org/wiki?curid=1368502", "title": "Animantarx", "text": "Animantarx\n\nAnimantarx (\"živá pevnost\") byl menší obrněný nodosauridní dinosaurus. Žil na přelomu spodní a svrchní křídy (stupně alb až cenoman, asi před 102 až 98 miliony let) na území dnešního západu Severní Ameriky (stát Utah). Fosilie dinosaura byly objeveny v geologickém souvrství Cedar Mountain. v době existence dinosaura šlo o rozsáhlou záplavovou nížinu nebo říční nivu. Blízkým příbuzným tohoto druhu byl například rod \"Edmontonia\".\n\nFosilie objevil za pomoci radioaktivního mapování Ramal Jones v polovině 90. let 20. století. Holotyp a zároveň jediný dosud známý exemplář sestává z částečně dochované lebky a postkraniální kostry. V roce 1999 popsal formálně tohoto nodosaurida paleontolog Kenneth Carpenter s kolegy. Druhové jméno \"Animantarx ramaljonesi\" je poctou objeviteli.\nTento robustní čtyřnohý býložravec s tělesným \"pancířem\" dosahoval délky kolem 3 metrů a hmotnosti asi 300 kilogramů, patřil tedy k velmi malým nodosauridům. Lebka holotypu je dlouhá 29 centimetrů a stehenní kost měří na délku 41,5 cm. \"Animantarx\" tedy patří k nejmenším známým ankylosaurům vůbec.\n"}
{"id": "1368511", "url": "https://cs.wikipedia.org/wiki?curid=1368511", "title": "Brána svatého Havla", "text": "Brána svatého Havla\n\nBrána svatého Havla \"(Svatohavelská brána)\" je zaniklá brána pražského opevnění, která stála v Praze 1-Starém Městě v ulici Na Můstku. Jméno nesla po nedalekém kostele svatého Havla. Nejbližší branou byla na východ brána svatého Ambrože, mezi nimiž se ještě nacházela malá fortna zvaná „v Prolomeném“ v Havířské ulici, a na západ brána svatého Martina, mezi nimiž ještě byla malá fortna „k Panně Marii Sněžné“ v Perlové ulici.\n\nOpevnění Starého Města bylo postaveno ve 30. letech 13. století a z té doby pochází i brána svatého Havla. Stála v ulici Na Můstku směřující k mostku přes příkop, který se táhl před opevněním od Vltavy v místech pozdějších ulic Revoluční, Na Příkopě a Národní.\n\nPo výstavbě opevnění nově založeného Nového Města Karlem IV. bylo staroměstské opevnění jako zbytečné postupně bouráno. Roku 1463 se však svatohavelská brána dočkala přestavby a nacházela se mezi domy čp. 380 a 387. Na tomto místě je zachycena na plánu z konce 18. století uloženém na pražské stavebním úřadě a existovala zde ještě roku 1817.\n\n\n\n"}
{"id": "1368519", "url": "https://cs.wikipedia.org/wiki?curid=1368519", "title": "Maxi Jazz", "text": "Maxi Jazz\n\nMaxwell Fraser (* 14. června 1957, Brixton), známý jménem Maxi Jazz, je anglický hudebník, rapper a zpěvák a skladatel. Je známý hlavně jako zpěvák britské kapely Faithless.\n\nJazz jako DJ založil Soul Food Cafe System v roce 1984, když se o rok dříve seznámil s hip hopem. Nejprve vysílal hudbu jako DJ, který v roce 1985/6 vydal pirátskou rozhlasovou stanici \"Reach FM - Londýn\" v roce 1987. V roce 1987 převedl svoje vysílání na pirátskou rozhlasovou stanici LWR.\nV roce 1989 získal The Soul Food Cafe Band Tam Tam Records, což je taneční křídlo Savage Records. Jazz založil Namu Records v roce 1992, aby uvolnil materiál skupiny v podobě tří EP a skupina se zúčastnila turné jako podpůrný akt různým umělcům, včetně Jamiroquai v Amsterdamu; Soul II Soul v Barceloně; Galliano ve Švýcarsku; a Jason Rebello v Brazílii. V roce 1996 Maxi Jazz a Soul Food Cafe zaznamenali a vydali album \"Original Groovejuice vol.1\" s firmou Revco Records v Deptfordu v jižním Londýně. Po rozpuštění kapely pracoval Jazz po celé Evropě a vynaložil čas na spolupráci s Jahem Wobblem na alba Invaders of the Heart, po kterém následovaly živé koncerty s Wobble Collective.\n"}
{"id": "1368522", "url": "https://cs.wikipedia.org/wiki?curid=1368522", "title": "Alexandr Kálnoky", "text": "Alexandr Kálnoky\n\nAlexandr Kálnoky (21. května 1924 Vídeň - 30. května 2017) byl příslušník pocházející z moravské větve šlechtického rodu Kálnokyů von Köröspatak a majitel zámku v Letovicích.\n\nV mládí navštěvoval jezuitské gymnázium ve Vídni, které ukončil maturitou a po maturitě vystudoval zemědělskou univerzitu v Budapešti. V roce 1945 musel nastoupit do maďarské armády ze které dezertoval. V roce 1948 byl jeho rodině znárodněn majetek a tak emigroval do Austrálie, kde se živil jako tesař, řidič nákladního auta, choval drůbež, byl pojišťovací agent a pracoval v realitní kanceláři. Po roce 2000 mu byl v restituci vrácen zámek v Letovicích. V roce 2004 zámek prodal Bohumilu Vavříčkovi z Boskovic. V roce 2013 mu byla udělena Cena Celestýna Opitze za dlouholetou a nezištou podporu nemocnice v Letovicích.\n"}
{"id": "1368530", "url": "https://cs.wikipedia.org/wiki?curid=1368530", "title": "Filip Jandourek", "text": "Filip Jandourek\n\nFilip Jandourek (* 27. července 1978 Praha) je současný český fotograf.\n\nVystudoval Střední uměleckoprůmyslou školu v Praze a Institut tvůrčí fotografie v Opavě. Ve své volné fotografické tvorbě se věnuje portrétní a dokumentární fotografii. Od roku 2008 profesionálně spolupracuje s českými i zahraničními periodiky jako například: Photo, Der Spiegel, The Guardian, Reportér magazín, Hospodářské noviny, atd. \n\nV letech 2013–2015 několikrát navštívil Ukrajinu, kde pracoval na projektu o volyňských Češích, kteří se v souvislosti s napjatou situací na Ukrajině, chtějí vrátit zpět do Česka. Od roku 2016 pracuje na projektech, které jsou zameřené na současné problémy Bangladéše. Na fotografiích zachycuje zejména dopad člověka na životní prostředí a život lidí v nejvíce znečištěných místech Země. \n\nSvé fotografie vystavuje v Česku a také Polsku, Německu, Slovensku, Rakousku, Číně, Francii či Chorvatsku. Za své fotografie byl několikrát oceněn na soutěži Czech Press Photo.\n\n"}
{"id": "1368532", "url": "https://cs.wikipedia.org/wiki?curid=1368532", "title": "Zdeněk Kudrna (ekonom)", "text": "Zdeněk Kudrna (ekonom)\n\nZdeněk Kudrna (* Brno) je český ekonom, působí na Univerzitě Salzburg.\n\nVystudoval politickou ekonomii na Středoevropské univerzitě (získal titul Ph.D.). Učil na Vídeňské univerzitě, Univerzitě Karlově v Praze a Středoevropské univerzitě v Budapešti. Působí jako výzkumný pracovník \"Salzburg Centre of European Union Studies\" na Univerzitě Salzburg, ve svém výzkumu se věnuje ekonomické a fiskální integraci Evropské unie a regulaci finančních trhů.\n\nJe poradcem Mezinárodního měnového fondu a Světové banky, dále pak Rozvojového programu OSN a Ministerstva financí ČR. Pravidelně komentuje evropské záležitosti v českých a slovenských médiích.\n\nOd roku 2002 je ženatý, s manželkou Slávkou Kudrnovou žijí od roku 2017 ve švýcarském Bernu.\n"}
{"id": "1368533", "url": "https://cs.wikipedia.org/wiki?curid=1368533", "title": "Zdeněk Kudrna", "text": "Zdeněk Kudrna\n\nJméno a příjmení Zdeněk Kudrna má více nositelů:\n\n"}
{"id": "1368537", "url": "https://cs.wikipedia.org/wiki?curid=1368537", "title": "Kao Kung", "text": "Kao Kung\n\nKao Kung (, 1513–1578) byl čínský politik v říši Ming. Za vlády císaře Ťia-ťinga ve třetí čtvrtině 16. století zaujímal vysoké postavení v těsné blízkosti císaře, v letech 1565–1566 vykonával funkci ministra obřadů, poté velkého sekretáře a ministra státní správy, přičemž v letech 1571–1572 stál v čele velkého sekretariátu.\n\nKao Kung používal zdvořilostní jméno Su-čching () a umělecký pseudonym Čung-süan ().\n\nKao Kung se narodil počátkem roku 1513 v Sin-čengu v provincii Che-nan. Soustředil se na studium konfucianismu a skládal úřednické zkoušky, jejich nejvyšší stupeň, palácové zkoušky složil mezi nejlepšími roku 1541.\n\nPo zkouškách dostal místo v akademii Chan-lin. Postupně stoupal v hodnostech a úřadech. Od roku 1552 devět let sloužil jako učitel následníka trůnu, pozdějšího císaře Lung-čchinga (vládl 1567–1572). Lung-čching ho měl za nejdůvěryhodnějšího a nejoblíbenějšího ze svých učitelů. Zastával funkce náměstka ministra obřadů, náměstka ministra státní správy a roku 1565 se stal ministrem obřadů.\n\nV dubnu 1566 byl s podporou prvního velkého sekretáře Sü Ťiea společně s Kuo Pchuem jmenován velkým sekretářem. Záhy byl však cenzorem obviněn z neloajality k panovníkovi, útok považoval za inspirovaný Sü Ťiem a začal mu oponovat. Byl talentovaným politikem, rozhodně hájícím své postoje, ale i nemálo domýšlivým až neomaleným. Opatření, která považoval za správná, agresivně prosazoval bez ohledu na precedenty a pravidla, což ho vystavovalo kritice kontrolních úřadů. Jeho tendence ke koncentraci moci ve vlastních rukách spojená s nedostatkem taktu oslabovala jeho politickou pozici a znemožnila mu získání silné politické podpory mezi úřednictvem, což vedlo k jeho relativně brzkému pádu.\n\nZačátkem roku 1567 zemřel císař Ťia-ťing. Sü Ťie sestavil (s pomocí Čang Ťü-čenga, tehdy zástupce velkého sekretáře) Ťia-ťingův poslední edikt, „politickou závěť“ a zorganizoval nástup na trůn císařova syna Lung-čchinga. Odmítl přitom pomoc ostatních velkých sekretářů, včetně Kao Kunga, což posílilo rozpory mezi nimi. Sü i Kao se v první polovině roku 1567 prostřednictvím svých stoupenců vinili z různých přehmatů. Nicméně vlna žalob, která se snesla na Kao Kunga, byla silnější a v červnu 1567 musel odejít z úřadu.\n\nNásledující rok byl však nucen rezignovat i Sü Ťie a naopak Kao Kung se s pomocí svého dlouholetého spojence Čang Ťü-čenga začátkem roku 1570 vrátil do úřadu velkého sekretáře. Současně – velmi neobvykle – vykonával i funkci ministra státní správy. Po návratu čistil úřady od svých kritiků, a protože jeho spojenec Čang Ťü-čeng měl dobré a těsné vztahy s císařskými eunuchy, společně brzy získali kontrolu nad celou administrativou. S Čang Ťü-čengem ozdravil státní finance, posílil regionální administrativu jmenováním schopných úředníků, uzavřel mír s mongolským Altan-chánem, který ukončil několik desetiletí válčení na severní hranici říše Ming. Problémy státu řešil efektivně, nicméně případ od případu, bez celkové reorganizace administrativy. Autoři oficiální historie mingské říše (Ming-š’) jeho styl vlády vystihli slovy\n\nRoku 1571 vytlačil z velkého sekretariátu prvního sekretáře Li Čchun-fanga, bývalého Sü Ťieova spojence, a zaujal jeho místo. Roku 1572 se však s Čang Ťü-čengem rozešel, znepřátelil si i eunuchy císařského paláce a po smrti Lung-čchinga roku 1572 byl proto nucen rezignovat. Dožil ve svém rodišti, kde se věnoval psaní pamětí \"Ping-tcha i-jen\" (, „Poslední slova z lůžka nemocného“). Zemřel roku 1578.\n\n"}
{"id": "1368541", "url": "https://cs.wikipedia.org/wiki?curid=1368541", "title": "Do Angels Need Haircuts?", "text": "Do Angels Need Haircuts?\n\nDo Angels Need Haircuts? je knižní sbírka amerického hudebníka Lou Reeda. Obsahuje celkem dvanáct básní a povídek, přičemž devět z nich nikdy dříve nevyšlo. Jedním z dříve zveřejněných textů je text písně „The Murder Mystery“ kapely The Velvet Underground, v níž Reed působil. Zbylé dvě již publikované básně byly zveřejněny v malých literárních magazínech. Básně pochází z období, kdy se Reed na několik měsíců přestal věnovat hudbě – tedy po odchodu ze skupiny The Velvet Underground a před zahájením sólové kariéry. Autorkou doslovu ke knize je hudebnice a Reedova manželka Laurie Anderson. Ke knize je zároveň přikládán audiozáznam Reedovy recitace některých básní, pořízený v roce 1971 v Kostele svatého Marka v New Yorku. Kniha byla vydána v dubnu roku 2018.\n"}
{"id": "1368544", "url": "https://cs.wikipedia.org/wiki?curid=1368544", "title": "Hana Connor", "text": "Hana Connor\n\nHana Connor (* 20. listopadu 1980 Praha) je česká fotografka\n\nVystudovala fotografii na TAFE univerzitě v australském Perthu s oceněním Best Portfolio of the Year 2007. Pokračuje v magisterském studiu na Institutu tvůrčí fotografie Filozoficko-přírodovědecké fakulty Slezské univerzity. Fotografování komerčních zakázek stejně jako dokumentu se věnuje několik let v Česku i v zahraničí. Od roku 2006 spolupracovala s řadou humanitárních organizací včetně Lékařů bez hranic zejména v oblasti jihovýchodní Asie. V letech 2013-2015 pobývala opakovaně v New Yorku, kde vznikl soubor expresivních černobílých fotografií Wall Street. Od roku 2016 se se svým partnerem Filipem Jandourkem zaměřuje na současné problémy Bangladéše, na fotografiích zachycuje zejména dopad člověka na životní prostředí a život lidí v nejvíce znečištěných místech Země.\n\nZa své fotografie byla oceněna v soutěži Czech Press Photo a Slovak Press Photo. Vystavuje v Česku i v zahraničí.\n\n"}
{"id": "1368545", "url": "https://cs.wikipedia.org/wiki?curid=1368545", "title": "2019 ve sportu", "text": "2019 ve sportu\n\nToto je přehled sportovních událostí konaných v roce 2019.\n\n\n\n\n\n\n\n\n\n\n\n"}
{"id": "1368547", "url": "https://cs.wikipedia.org/wiki?curid=1368547", "title": "Cílová skupina", "text": "Cílová skupina\n\nCílová skupina je termín používaný v marketingu, označující skupinu osob nebo firem, kterou chce obchodník nebo výrobce oslovit se svým produktem (výrobkem, službou).\n\nJestliže chcete někomu něco prodat, musíte ho:\nAbyste výše popsaného dosáhli je dobré o svých zákaznících něco vědět. Pokud obchodník nebo výrobce neprojevuje žádný zájem o své zákazníky, tak je velice pravděpodobné, že potenciální zákazníci nebudou projevovat žádný zájem o prodejce nebo produkt.\n\nTěch kritérií může být mnoho. Vyjmenujeme si alespoň ty nejdůležitější:\n\negetariánovi těžko vnutíte tlačenku), tak i na způsob, jak si produkty vybírá a rozhoduje se o nich (hráč počítačových her si nový počítač volí jiným způsobem, než vaše babička).\n\nJestliže je váš produkt určený pro konkrétní cílové skupiny (může a bývá jich více najednou), bude třeba porozumět jejich světu. Určitě byste měli určit, jakou vyjadřovací formu zvolit, abyste vaši cílovku oslovili, protože budete-li hovořit jejich řečí, máte větší šance na úspěch. Vyjadřovací formou je myšleno nejen volba správných slov, ale také třeba vhodné médium (internet, televize, časopisy…), grafický projev (vhodné barvy, font písma…) a mnoho dalšího. Lidé se často rozhodují emotivně. Abyste se dostali do „srdíček“ vašich potenciálních zákazníků, musíte u nich:\n\nMůžete také zmapovat časté překážky, jež by kupujícímu bránily váš produkt objednat a snažit se zjištěné překážky eliminovat.\n\nI přes vše, co bylo doposud napsáno, neberte cílové skupiny jako nějaké dogma či mantru. Nezřídka si váš produkt pořídí někdo, kdo do vámi definované cílové skupiny nepatří ani omylem. To ale nemění nic na tom, že vašim majoritním zákazníkům potřebujete rozumět.\n\nSprávně by to mělo být tak, že si nejprve zvolíte cílové skupiny a až pro ně vytváříte (výrobci) nebo nakupujete (prodejci) produkty. Výrobce by dopředu měl vědět, že nějakým cílovým skupinám něco chybí a tuto díru na trhu by se měl snažit vyplnit. Vyrábět něco, co trh buď nepotřebuje, nebo potřebuje, ale produktu je na trhu přebytek, je už samo o sobě špatně. Totéž platí i o službách. Ale život neběží přesně podle plánu jako vlaky v Japonsku. Stává se, že přijdete na trh s produktem a až dodatečně zjišťujete, jaké konkrétní skupiny si ho vlastně pořizují.\n\nRada, jak zjistit vaše cílové skupiny je relativně snadná ovšem realizace bývá bohužel náročnější. Udělejte si průzkum. Jednoduše se jich ptejte a vyzvídejte. Jestliže už prodáváte, ptejte se kupujících, do jakých skupin patří a jakou mají motivaci ke koupi. Horší to mají ti, kteří produkt teprve plánují začít prodávat. Můžete vyrazit na průzkum ke konkurenci, jestli nějakou máte, ale informací bude méně a budou méně přesné. Úplně nejobtížnější je to v situaci, kdy se rozhodujete o zcela novém produktu, jež zatím konkurenci nemá. I tam ale můžete dělat průzkum. Dotazujete se veřejnosti klidně i na ulici.\n\nCo je to cílová skupina\n"}
{"id": "1368551", "url": "https://cs.wikipedia.org/wiki?curid=1368551", "title": "D100", "text": "D100\n\nSpojení znaků D a 100 může mít různé významy:\n\n"}
{"id": "1368555", "url": "https://cs.wikipedia.org/wiki?curid=1368555", "title": "D65", "text": "D65\n\nD65 může označovat:\n\n"}
{"id": "1368576", "url": "https://cs.wikipedia.org/wiki?curid=1368576", "title": "Paradiso (Amsterdam)", "text": "Paradiso (Amsterdam)\n\nParadiso je koncertní sál v Amsterdamu v Nizozemsku. Budova původně sloužila jako kostel, později jako shromaždiště náboženské skupiny De Vrije Gemeente. Budova se nachází v ulici Weteringschans, nedaleko náměstí Leidseplein. Počínaje rokem 1967 v ní squattovali hippies, který se snažili budovu přetransformovat v kulturní centrum. Později se z budovy skutečně koncertní sál stal. V průběhu let v něm vystupovala řada hudebníků či skupin, mezi něž patří například Nick Cave and the Bad Seeds, Sex Pistols a Soft Machine. Rovněž zde bylo nahráno několik koncertních alb. Velšský hudebník a skladatel John Cale zde v roce 1987 premiérově uvedl své dílo „The Falklands Suite“. Vystupoval zde i při mnoha dalších příležitostech, nahrál zde například i část svého alba \"Circus Live\".\n\n"}
{"id": "1368580", "url": "https://cs.wikipedia.org/wiki?curid=1368580", "title": "Paradiso", "text": "Paradiso\n\nParadiso může být:\n\n"}
{"id": "1368594", "url": "https://cs.wikipedia.org/wiki?curid=1368594", "title": "Mara Branković", "text": "Mara Branković\n\nMara Branković (cca 1416−14. září 1487), známá také jako \"Sultana Maria, Mara Hatun, Despina Hatun\" nebo \"Amerissa,\" byla dcerou srbského knížete Đurađ Brankoviće a jeho ženy Irene Kantakouzene. Dostala se do harému osmanského sultána Murada II. Pobřeží mezi Salonicou a Kassandrou bylo pojmenováno po ní \"\"Kalamarija\"\" – \"Marie Boží\". \n\nPo dohodě byla v červnu 1431 Mara zasnoubena se sultánem Muradem. Zásnuby měly zajistit ochranu proti osmanským invazím do Srbska, které se velmi často opakovaly. V září 1435 se za něj provdala v Edirne. Její věno byly provincie Dubočica a Toplica. \n\nPodle kroniky Georgia Sphrantzese se Mara vrátila po smrti Murada k rodičům. Vrátila se roku 1451. Sphrantzes uvádí, že se znovu provdala za Konstantina XI., vládce Byzantské říše. Když její rodiče zemřeli (cca v letech 1456-57), žila v harému svého nevlastního syna, sultána Mehmeda II. Údajně kromě působení v harému založila vlastní stát \"Ježevo.\" To se nacházelo nejspíše na území dnešního města Dafni u hory Athos. Když se Mehmed stal sultánem, chodil si k ní občas pro radu. Její panství Ježevo sloužilo především jako exil pro srbské šlechtice. \n\nPodle některých zdrojů Ježevu vládla společně se svou sestrou \"Cantacuzinou.\" Tyto dvě dámy stály mezi sultánem Mehmedem a Benátskou republikou během druhé Osmansko-Benátské války (1463-79). V roce 1471 se Mara snažila zajistit dohodu mezi benátským dóžetem a sultánem. \n"}
{"id": "1368605", "url": "https://cs.wikipedia.org/wiki?curid=1368605", "title": "Brána svatého Ambrože", "text": "Brána svatého Ambrože\n\nBrána svatého Ambrože \"(Horská, Odraná)\" je zaniklá brána pražského opevnění, která stála v Praze 1-Starém Městě v ulici Celetná západně od později postavené Prašné brány. Jméno nesla po nedalekém kostele svatého Ambrože, který stál na místě domu u Hybernů. Na severu sousedila s branou svatého Benedikta a na západě s branou svatého Havla, mezi kterými byla později vybudována fortna zvaná „v Prolomeném“ v ústí Havířské ulice.\n\nKdyž bylo ve 30. letech 13. století postaveno staroměstské opevnění, vzniklo v něm několik městských bran. Brána svatého Ambrože stála při ústí ulice Celetná a cesta dál na východ pokračovala kolem kostela svatého Ambrože směrem na Kutnou Horu.\n\nPůvodní brána stála na úrovni malého sadu u zaniklého kostela svatého Vojtěcha a pavlačí byla spojena s Královým dvorem. Malý domek \"„pod pavlačí, která spojovala starou věž tamější s dvorem královským“\" stál u domu bekyň čp. 982/40.\n\nBráně se také říkalo „ranná“ nebo „od rána“, protože směřovala k východu. Po založení Nového Města Karlem IV. se stalo opevnění zbytečným a časem zaniklo a brána sešla. Nová brána zvaná „Prašná“ byla postavena roku 1475 o něco východněji a svatoabrožská zanikla.\n\n\n\n"}
{"id": "1368607", "url": "https://cs.wikipedia.org/wiki?curid=1368607", "title": "František Vocelka", "text": "František Vocelka\n\nFrantišek Vocelka (17. srpna 1819 Rouchovany – 13. února 1869 Hostim) byl český hudební skladatel, varhaník a zpěvák.\n\nPůsobil jako učitel v Jaroměřicích a Moravském Krumlově, byl vychovatelem u barona Hagena v Polsku. Po návratu z Polska roku 1848 se stal v Hostimi samostatným učitelem. Překládal z polštiny, přispíval do časopisu Květy.. Jeho pomník se nachází v parku naproti zámku v Hostimi.\n\nSkládal lidové písně (Cis a trans polka) a duchovní hudbu: gradualie, offertorie (zpívá se při přinášení obětních darů)\n\n\nRouchovany\n"}
{"id": "1368612", "url": "https://cs.wikipedia.org/wiki?curid=1368612", "title": "Maxwell Anderson", "text": "Maxwell Anderson\n\nJames Maxwell Anderson (15. prosince 1888 Atlantic, Pensylvánie − 28. února 1959 Stamford, Connecticut) byl americký dramatik, poetik a novinář.\n\nJeho hry jsou psány mnoha odlišnými styly a Anderson byl jedním z moderních amerických autorů, kteří výrazně používali blankvers.\n\nJ. M. Anderson se narodil v Pensylvánii do rodiny, která měla Skotské a Irské předky. Ze začátku rodina žila na farmě jeho babičky, později se však přestěhovali do Ohia, kde jeho otec pracoval na železnici. Poté se jeho otec stal ministrem a z toho důvodu Anderson hodně cestoval. Byl často nemocný a zameškal hodně školy. Tento čas si krátil psaním. Oba jeho rodiče i teta psali povídky, což se projevilo v jeho literárním talentu.\n\nNa návštěvě své babičky se setkal se svojí první láskou, Hallie Loomisovou, která pocházela z bohaté rodiny. Jeho autobiografická povídka \"Morning, Winter, and Night\" popisuje znásilnění a incest na farmě. Z toho důvodu povídku napsal pod pseudonymem John Nairne Michaelson.\n\nPřed vystudováním pracoval jako číšník a ve škole byl aktivní v mnoha literárních a dramatických kroužcích. Na univerzitě v Severní Dakotě získal titul BA v anglické literatuře. Stal se ředitelem na střední škole, kde učil anglický jazyk, pro své pacifistické názory byl však vyhozen. Poté získal v roce 1914 na Stanforské Univerzitě titul M.A. v anglické literatuře. Poté se stal učitelem anglického jazyka v San Francisku. \n\nOdstěhoval se do Palo Alta, kde začal psát pro noviny San Francisco Evening Bulletin, z kterých byl také vyhozen, a proto se přestěhoval do San Franciska, kde psal pro \"San Francisco Chronicle\". I odtud byl propuštěn, pro svoji častou absenci. Přestěhoval se do New Yorku, kde psal o politice do časopisu \"The New Republic\", pro své neshody s editorem byl opět propuštěn.\n\nAnderson našel práci v novinách \"The New York Globe\" a \"New York World\". V roce 1923 napsal svoje první drama White Desert, které mělo pouze 12 opakování, ale sklidilo pozitivní kritiku. V roce 1924 úspěšně vydal další drama \"What Price Glory?\" Poté se stáhnul z novinářského světa a věnoval se pouze kariéře coby dramatik.\n\nAnderson se v roce 1911 oženil se svojí spolužačkou Margaret Haskettovou, se kterou měl tři syny. \n\nV roce 1929 začal psát hru \"Gypsy\", která pojednává o marnivé a prolhané ženě, která podvádí svého manžela. Po zjištění spáchá sebevraždu. Začal to psát ve stejnou dobu, kdy měl poměr s ženatou Gertrudou Higgerovou. Tato aféra vedla k rozvodu s Margaretou Haskettovou, která zemřela v roce 1931 důsledkem automobilové nehody a následné mozkové příhody.\n\nGertruda se rozvedla se svým tehdejším manželem a přestěhovala se k Andersonovi. Spolu měli dceru Hesper. Poté však došlo k zjištění její nevěry s Andersonovým kamarádem, což vedlo k její sebevraždě. Hesper poté o této sebevraždě napsala knihu \"A Daughters Journey of Discovery\". \n\nAnderson se poté naposledy oženil za Gildu Hazardovou, se kterou žil ve šťastném manželství až do své smrti. Anderson zemřel v roce 1959 po mozkové mrtvici.\n\n"}
{"id": "1368616", "url": "https://cs.wikipedia.org/wiki?curid=1368616", "title": "Algernon Charles Swinburne", "text": "Algernon Charles Swinburne\n\nAlgernon Charles Swinburne (5. dubna 1837 Londýn – 10. dubna 1909 Londýn) byl anglický básník. \n\nPocházel ze starobylého rodu, jemuž král Karel I. Stuart udělil baronetský titul. Absolvoval Eton College, studia na Oxfordské univerzitě nedokončil. Značný vliv na něj měly cesty po evropském kontinentu i pobyt na rodinném sídle v Northumberlandu, přátelil se s prerafaelity, vedl divoký bohémský život. Jeho život byl poznamenán závislostí na alkoholu a masochistickými sklony, pečoval o něj spisovatel Theodore Watts-Dunton, který ho chránil před nejhoršími excesy. Swinburne patřil k představitelům literární dekadence, jeho poezie se vyznačuje velmi propracovanou formální stránkou i šokujícími tématy jako je homosexualita, kanibalismus, nenávist k Bohu nebo touha po smrti. Často vycházel námětově z antické mytologie. Kromě básní psal dramata a eseje, podílel se také editorsky na jedenáctém vydání Encyclopædie Britannicy. Byl neúspěšně navržen na Nobelovu cenu za literaturu. \n\nDaniel Keyes podle něho nazval myš ve svém románu \"Růže pro Algernon\".\n\n"}
{"id": "1368622", "url": "https://cs.wikipedia.org/wiki?curid=1368622", "title": "Michael Gold", "text": "Michael Gold\n\nMichael Mike Gold, vlastním jménem Itzok Isaac Granich (12. dubna 1884 New York – 14. května 1967 Kalifornie), byl americký spisovatel, novinář, literární kritik a člen Komunistické strany Spojených států amerických. V 30. a 40. letech 20. století byl považován za jednoho z nejvýznamnějších autorů a editorů americké proletářské literatury.\n\nNarodil se 12. dubna 1984 v New Yorku rodičům rumunských židovských imigrantů Chaima Granicha a Gittely Schwartz Granichový. Měl dva bratry, Maxe a Jiřího. Svojí první práci publikoval pod vlastním jménem, Irwin Granich, ale posléze začal psát pod pseudonymem Michael Gold, po židovském veteránu z občanské války, kterého obdivoval za jeho boj proti otrokářství. Měl poměr s Dorothy Day. \n\nSocialistický magazín \"The Masses\" publikoval v roce 1914 jeho první báseň \"Three Whose Hatred Them\", která je o anarchistech, kteří byli zabití v bytovce svoji vlastní bombou. Až do své smrti podporoval Říjnovou revoluce v roce 1917, v Rusku. V letech 1921-1922 se stal vedoucím pracovníkem v magazínu \"The Liberator\", ve kterém napsal: \"Ruští bolševici zanechají svět lepší než Ježíš\".\n\nV roce 1925 navštívil Moskvu a roku 1926 se stal zakládajícím editorem magazínu \"The Masses\", který publikoval komunistickou práci. Zemřel 14. května 1967 v Kalifornii v důsledku komplikací po cevní mozkové příhodě. Zemřel ve věku 73 let.\n\nSkoro po celá 20. léta 20. století pracoval na románu \"Jews Without Money\" (Židé bez peněz). Fiktivní autobiografie, která vypráví o dospívání ve zbídačeném světě Lower East Side. Román byl vydán na počátku Velké hospodářské krize v roce 1930 a okamžitě se stál úspěšný. Chvíli po vydání byl přeložen do 14 dalších jazyků. Stal se prototypem amerického proletářského románu. Gold o románu napsal: \"Ve své knize vyprávím o židovské chudobě v ghetu v New Yorku. Stejný příběh se může odehrávat v mnoha dalších ghettech po celém světě. Po mnoha staletích žili Židé v takovém univerzálním ghettu\". \n"}
{"id": "1368627", "url": "https://cs.wikipedia.org/wiki?curid=1368627", "title": "Methylethylketonperoxid", "text": "Methylethylketonperoxid\n\nMethylethylketonperoxid (MEKP, ve výrobcích pod názve Ketonox, Mepox, apod.) je toxická olejovitá kapalina s hustotou kolem 1,18 g.cm, která je v průmyslu používána zředěná v roztocích jako katalyzátor. Vzácněji je syntetizována v koncentrované formě amatérskými chemiky jako kapalná výbušnina. MEKP se vyskytuje především ve formě dimeru. Svojí citlivostí je tato látka srovnatelná s HMTD, je tedy relativně velmi citlivá na otřesy, tření a jiskry statické elektřiny. Prodloužený kontakt s kůží a sliznicemi (oči) může vést k závažným otravám.\n"}
{"id": "1368630", "url": "https://cs.wikipedia.org/wiki?curid=1368630", "title": "Vokalíza 1983", "text": "Vokalíza 1983\n\nVokalíza 1983 - III. setkání jazz-blues-rockových zpěváků a skupin proběhla ve dnech 27. - 29. září 1983 ve velkém sále Lucerny v Praze vždy od 19. hodin. Oficiálním pořadatelem byl Kulturní dům hlavního města Prahy ve spolupráci s Českým hudebním fondem. Koncerty uváděli Tomáš Sláma a Petr Mach. Vstupné: 30, 25, 21, 17, k stání 9 Kčs.\n\n\n\n\n"}
{"id": "1368631", "url": "https://cs.wikipedia.org/wiki?curid=1368631", "title": "PBXIH-18", "text": "PBXIH-18\n\nPBXIH-18 (DPX-5) je lisovaná termobarická výbušnina složená z oktogenu, práškového hliníku a polymerního pojiva. Přesné složení je 64,4 % HMX, 30 % hliníkového prášku a 5,6 % HyTemp, DOA pojiva. \n\nZ hlediska síly vyprodukované tlakové vlny patří mezi nejsilnější používané vojenské výbušniny. Síla tlakové vlny je téměř dvojnásobná oproti TNT (ve smyslu celkového impulzu tlakové vlny) – 180 % eq. TNT v impulzu. Toho se dosahuje tím, že výbuch oktogenu zdeformuje a zahřeje hliníkové částečky, které pak hoří ve směsi detonačních produktů a vzduchu okolí nálože a tím rapidně zahřívají směs, ve které se tyto částečky nachází. Takto ohřátý vzduchu expanduje a posiluje tlakovou vlnu. V množství kolem 1 kg se používá v hlavicích granátů pěchotní zbraně M-72 LAW, především pro útoky na místnosti v budovách. Oproti podobným termobarickým výbušninám se vyznačuje vysokou brizancí, která je dána vysokou hustotou a minimem použitého inertního pojiva, je brizantnější než lité TNT a srovnatelně brizantní jako Semtex. Má detonační rychlost kolem 8270 m/s, detonační tlak P kolem 255 kbar a hustotu 1,949 g/cm³.\n"}
{"id": "1368636", "url": "https://cs.wikipedia.org/wiki?curid=1368636", "title": "Pratt &amp; Whitney JT8D", "text": "Pratt &amp; Whitney JT8D\n\nPratt & Whitney JT8D je dvouproudový motor s nízkým obtokovým poměrem (0,96 až 1), který firma Pratt & Whitney představila v únoru 1963 během prvního letu dopravního letounu Boeing 727. Šlo o modifikaci proudového motoru Pratt & Whitney J52, který poháněl např. námořní útočný letoun A-6 Intruder. Varianta s přídavným spalováním Volvo RM8 byla vyráběna v licenci ve Švédsku pro stíhací letoun Saab 37 Viggen. \n\nExistovala i verze pro pohon lodí označená FT8.\n\n\"Data:\" PW\n\n\n\n"}
{"id": "1368639", "url": "https://cs.wikipedia.org/wiki?curid=1368639", "title": "Pawona (planetka)", "text": "Pawona (planetka)\n\n(1152) Pawona je planetka s průměrem 18 km, kterou objevil Karl Reinmuth 8. ledna 1930.\n\nPawona byla objevena 8. ledna 1930 německým astronomem Karlem Reinmuthem na Heidelberg-Königstuhlské státní observatoři v jihozápadním Německu. Byla nezávisle objevena italským astronomem Luigi Voltou na Turínské astronomické observatoři 19. ledna 1930 a Grigorijem Neujminem 21. ledna 1930 na Simejizské observatoři, která se nachází na Krymu. Minor Planet Center však uznává pouze prvního objevitele. Planetka byla poprvé označena jako \"A924 QA\" na Vídeňské observatoři v srpnu 1930. Pozorovací oblouk začíná s její identifikací jako \"1926 AK\" v Heidelbergu v lednu 1926, téměř 4 roky před jejím oficiálním objevením.\n\nPředpokládá se, že tato planetka je členem rodiny Vesta, pojmenované podle planetky Vesta. Obíhá Slunce ve vnitřním hlavním pásu ve vzdálenosti 2,3–2,5 AU jednou za 3 roky a 9 měsíců (1381 dní). Excentricita orbity je 0,04 a skon 5° vzhledem k ekliptice. \n\n\n"}
{"id": "1368645", "url": "https://cs.wikipedia.org/wiki?curid=1368645", "title": "Domov pod hradem Žampach", "text": "Domov pod hradem Žampach\n\nDomov pod hradem Žampach se sídlem v zámeckém areálu na Žampachu je zařízením poskytujícím sociální služby jako příspěvková organizace Pardubického kraje. Poskytovanými sociálními službami jsou služby pobytové, terénní i ambulantní určené pro zdravotně postižené osoby s mentálním postižením a eventuálně s přidruženou tělesnou nebo smyslovou vadou. V rámci doplňkové činnosti domov provozuje Arboretum Žampach a zpřístupňuje veřejnosti také zámecký areál s výjimkou interiéru zámecké budovy, kde jsou poskytovány sociální služby.\n\nZámek a zámecký areál na Žampachu začal sloužit sociálním účelům v roce 1955 nejprve jako Domov důchodců České katolické charity a od roku 1967 jako Ústav sociální péče pro mládež Žampach. Původně byl zařízením jen pro rozumově postižené chlapce. První rozsáhlá rekonstrukce zámecké budovy proběhla v 70. letech 20. století. Do roku 1985 zde pracovaly sestry sv. Vincenta společně s „civilními“ zaměstnanci.\n\nV roce 2003 se Domov pod hradem Žampach stal příspěvkovou organizací Pardubického kraje a začal realizovat zásadní modernizaci poskytovaných sociálních služeb spojenou s rozsáhlou investiční činnosti.\n\nV roce 2005 byl otevřen nový areál Domků ve stráni Žampach a v roce 2008 byla dokončena celková generální rekonstrukce a modernizace zámecké budovy, včetně půdní vestavby a vzniku centra pro rozvoj smyslového vnímání Snoezelen v podkroví již dříve zrekonstruované budovy kaple.\n\nSprávci a vedoucí v historii žampašského domova:\n\nFrantišek Matějka - správce domova důchodců Žampach, 1950 - 1966, †1967\n\nKarel Schwarz - vedoucí ústavu 1967 - 1974, †1974\n\nJiří Dostálek - vedoucí ústavu 1975 -1984, †2011\n\nLuděk Grätz - ředitel domova od roku 1987\n\nDomov pod hradem Žampach uskutečňuje změny poskytovaných služeb v rámci národní strategie Transformace pobytových sociálních služeb České republiky. Od roku 2013 postupně rozšiřuje službu chráněné bydlení poskytovanou v bytech a domcích v běžném prostředí v okolních městech a obcích. Zajišťuje doplňkovou službu odlehčovací a návazné nepobytové služby podpora samostatného bydlení a sociálně terapeutické dílny. V roce 2017 zahájil poskytování Specializované služby pro děti a mladé dospělé s náročným chováním (pro osoby s poruchou autistického spektra – PAS) v samostatném zrekonstruovaném objektu Na Výsluní na Žampachu.\nV zámeckém areálu na Žampachu bude i v budoucnu zachována větší část kapacity sociální služby domov pro osoby se zdravotním postižením. Nadále zde budou zabezpečovány a rozvíjeny podmínky v centrech denních činností pro uživatele služeb jako vzdělávání, rozvoj dovedností, pracovní terapie a ZOO terapie - chov koní a domácích zvířat – hipoterapie a canisterapie.\n\nV rámci doplňkové činnosti Domov pod hradem Žampach zajišťuje provoz vlastního zahradnictví, Arboreta Žampach a obchůdku s výrobky z vlastních dílen ve městě Letohrad. Domov pod hradem Žampach je významným poskytovatelem kvalitních sociálních služeb v rámci území Pardubického kraje.\n\n"}
{"id": "1368646", "url": "https://cs.wikipedia.org/wiki?curid=1368646", "title": "Mezőkomárom", "text": "Mezőkomárom\n\nMezőkomárom je obec v Maďarsku v župě Fejér v Enyingském okrese.\n\nObec se nachází v župě Fejér na břehu řeky Sió. Má rozlohu 2 905 ha a žije zde 955 obyvatel (2015). Oblast je vyhlášená pěstováním vinné révy. Na území obce se nacházejí zbytky osady z doby bronzové. Obcí také procházela hlavní římská silnice spojující města Sopianae a Aquincum.\n"}
{"id": "1368648", "url": "https://cs.wikipedia.org/wiki?curid=1368648", "title": "Benjamin Alíre Sáenz", "text": "Benjamin Alíre Sáenz\n\nBenjamin Alíre Sáenz (* 16. srpna 1954) je americký prozaik, básník, autor knih pro děti a mládež.\n\nAutor se narodil v Las Cruces v Novém Mexiku v roce 1954. Studoval na mnoha univerzitách zahrnujíce univerzitu v Lovani v Belgii, univerzity v Texasu a v Iowe a také Stanfordovu univerzitu, kde se věnoval poezii. Zde také absolvoval doktorské studium americké literatury. Studoval také filozofii, dějiny umění, teologii, tvůrčí psaní a literární studia se zaměřením na americkou poezii 20. století.\n\nSáenz je od roku 1992 členem fakulty univerzity v Texasu v El Pasu. Je členem PEN klubu a Akademie amerických básníků. V 54 letech se autor přiznal k homosexuální orientaci. Dlouho dobu měl problémy se svou vlastní sexualitou. Jako chlapec byl autor navíc zneužíván, tudíž myšlenka, že by měl žít s mužem, pro něj byla nepřípustná. Právě psaní knihy \"Aristoteles a Dante objevují záhady vesmíru\" o dvou homosexuálních chlapcích pro něj byla jakási forma terapie. Sám si vyčítá, že měl příliš dlouhou dobu strach.\n\nJeho první sbírka poezie \"Calendar of Dust\" byla oceněna Americkou knižní cenou v roce 1991. Následující rok byl oceněn Lannan Literary Poetry Fellowship. Jeho druhá sbírka básní \"Dark and Perfect Angels\" vyhrála Jihozápadní knižní cenu. V roce 2003 následovala třetí kniha poezie s názvem \"Elegies in Blue\", v roce 2006 \"Dreaming the End of War\" a v roce 2010 \"The Book of What Remains\".\n\nAutor je také beletristou. Jeho první sbírka krátkých povídek \"Flowers for the Broken\" vyšla v roce 1992. První kritikou uznávaný román \"Carry Me Like Water\" byl publikován v roce 1995 a oceněn Jihozápadní knižní cenou. Tento román byl rovněž znovu vydán a v roce 2006 získal Latinskou literární cenu za nejlepší román. Tento román byl přeložen do holandšťiny a němčiny. Jeho druhý román \"The House of Forgetting\" byl vydán o dva roky později a přeložen opět do němčiny a francouzštiny. V roce 2006 vydal svůj třetí román s názvem \"In Perfect Light\", který byl rovněž přeložen do španělštiny. Jeho čtvrtý román \"Names on a Map\" byl vydán v roce 2008.\n\nSáenz také vydal čtyři dvojjazyčné dětské knihy: \"A Gift From Papa Diego\" (již ve svém šestém vydání), \"Grandma Fina´s Wonderful Umbrella\", \"A Perfect Season for Dreaming\" (v roce 2008 dostala kniha ocenění za nejlepší dětskou knihu) a \"The Dog Who Loved Tortillas\".\n\nPrvní román pro mládež \"Sammy & Juliana v Hollywoodu\" byl publikován v roce 2005. Kniha byla pro svůj úspěch oceněna mnoha cenami včetně Americké knižní ceny a Patersonovy ceny. Román byl také jmenován jedním z deseti nejlepších románů pro mládež Americkou knižní asociací a stal se také jednou z nejlepších knih roku. Kniha je také v audio podobě. Jeho druhá kniha pro mládež \"He Never Said Goodbye\" získala v roce 2009 Cenu Tomase Rivera. Román z roku 2008 \"Last Night I sang to the Monster\" získal kritické uznání Simon and Shuster. Jeho poslední román pro mládež, který vyšel v českém vydání, se jmenuje \"Aristoteles a Dante objevují záhady vesmíru\".\n\nAutorova díla doposud nevyšla v českém jazyce. Výjimkou je jediné dílo pro mládež přeložené do češtiny, a to román \"Aristoteles a Dante objevují záhady vesmíru\".\n\n\n\n\n\n"}
{"id": "1368652", "url": "https://cs.wikipedia.org/wiki?curid=1368652", "title": "Abierto Mexicano Telcel 2018 – mužská čtyřhra", "text": "Abierto Mexicano Telcel 2018 – mužská čtyřhra\n\nMužská čtyřhra Abierto Mexicano Telcel 2018 probíhala na přelomu února a března 2018. Do deblové soutěže acapulského tenisového turnaje nastoupilo šestnáct dvojic. Obhájci titulu byli Jamie Murray se Soaresem. Z kvalifiace postoupili dvě dvojice, Radu Albot s Nikolozem Basilašvilim, a jako šťastní poražení po odstoupení turnajových jedniček, Max Mirnyj s Philippem Oswaldem.\n\nVítězem se stal třetí nasazený britsko-brazilský pár Jamie Murray a Bruno Soares, který ve finále zdolal americké turnajové čtyřky, bratry Boba a Mika Bryanovi po zvládnutých koncovkách setů 7–6 a 7–5. Oba šampioni obhájili trofej, do žebříčku ATP si připsali 500 bodů a získali sedmou společnou trofej od ledna 2016, kdy navázalai spolupráci. Murray při svém 350. vítězném zápasu ve čtyřhře vybojoval jubilejní dvacátý deblový titul na okruhu ATP Tour a pro Soarese to bylo dvacáté sedmé takové turnajové vítězství.\n\n"}
{"id": "1368653", "url": "https://cs.wikipedia.org/wiki?curid=1368653", "title": "Volvo XC40", "text": "Volvo XC40\n\nVolvo XC40 je SUV, které od listopadu roku 2017 vyrábí automobilka Volvo Cars. Automobil získal titul evropského Auta roku 2018.\n\nVolvo XC40 je nejmenším SUV značky a vyrábí se v belgickém závodě v Gentu.\n\n"}
{"id": "1368656", "url": "https://cs.wikipedia.org/wiki?curid=1368656", "title": "Římskokatolická farnost Prakšice", "text": "Římskokatolická farnost Prakšice\n\nŘímskokatolická farnost Prakšice je územní společenství římských katolíků v děkanátu Uherský Brod s farním kostelem Krista Krále.\n\nPrvní písemná zmínka o obci pochází z roku 1131. V roce 1784 byla v Prakšicích zřízena lokální kuracie a v roku 1859 postaven kostel zasvěcený sv. Václavovi. Vyrostl na místě kaple téhož patrocinia ze 17. století. Farnost Prakšice byla zřízena v r.1906, dříve byla filiálkou uherskobrodskou. Kvůli svému zchátralému stavu byl kostel v roce 1938 zbourán a postaven nový, zasvěcený Kristu Králi \nOd července 2013 je farářem R. D. Mgr. Jaroslav Kapuš.\n\nVe farnosti se konají pravidelně bohoslužby ve farním kostele i ve filiální kapli v Pašovicích – v neděli i ve všední dny.\n\nVe farnosti se pravidelně koná tříkrálová sbírka. V roce 2017 se při ní vybralo v Prakšicích 27 762 korun, v Pašovicích 18 645 korun.\n\nV květnu 2017 udílel ve farnost svátost biřmování olomoucký arcibiskup Jan Graubner.\n\n"}
{"id": "1368657", "url": "https://cs.wikipedia.org/wiki?curid=1368657", "title": "Carterova zahraniční politika vůči Latinské Americe", "text": "Carterova zahraniční politika vůči Latinské Americe\n\nZahraniční politika Jimmyho Cartera se lišila od politik jeho předchůdců, jelikož se rozhodl dále nepokračovat v zahraniční politice uplatňované v předchozích obdobích a zaměřil americkou zahraniční politiku primárně na podporu lidských práv, což se odrazilo také v postoji Spojených států amerických vůči regionu Latinské Ameriky. Carter tedy prosazoval takovou formu zahraniční politiky, která byla určitým způsobem spjata s podporou lidských práv v dané zemi. Carterova administrativa se v této souvislosti zaměřila v porovnání s ostatními prezidenty výrazněji na latinskoamerické země, čili na region, který byl jeho předchůdci často opomíjen. Není tedy divu, že důraz na lidská práva se stal klíčovou charakteristikou zahraniční politiky směřující také do regionu Latinské Ameriky. Velká část zemí byla v 70. letech vedena levicovými vládami, které byly navíc podporovány Carterovými předchůdci v expanzi této politické moci a dále také v represi lidských práv.<br>\nCarter dokázal, že vzájemné vztahy se zeměmi Latinské Ameriky jsou pro Spojené státy americké důležité, a to vydáním nového prezidentského memoranda PMR-17. Tento dokument měl za cíl shrnout dosavadní vztahy mezi těmito regiony a vyhodnotit, zda je současná strategie americké zahraniční politiky vhodně zvolena a zda generuje efektivní výsledky. Spojené státy americké aplikovaly vůči latinskoamerickým zemím specifický přístup, který nepoužívaly vůči jiným rozvojovým státům ve své zahraniční politice. Specifičnost poskytování této pomoci byla zakotvena již v Monroeově doktríně, kdy se Spojené státy americké zavázaly pomáhat regionu Latinské Ameriky výměnou za podporu amerických bezpečnostních zájmů v boji proti ostatním silným státům z jiných kontinentů.<br>\n\nTento přístup byl kritizován, jak globalisty, tak Carterovými rádci, dle názorů jeho oponentů nebyl výhodný ani pro jednu ze zúčastněných stran. Země Latinské Ameriky by se neměly upnout pouze na jednu vyspělou ekonomiku, ale měly by se naopak snažit partnerské vztahy diferenciovat. Stejně tak by měly Spojené státy americké nabídnout preferenční režimy také ostatním rozvojovým zemím. Carter proto uposlechl rady členů své administrativy a přeorientoval se na budování vztahů mezi tzv. severem a jihem, založené na podpoře všech rozvojových zemích. Ovšem v tomto konceptu měla být věnována větší pozornost směrem k latinskoamerickým zemím, a to především v oblasti bezpečnostních otázek.<br>\n\nCarter tedy zformuloval zcela nový postoj vůči latinskoamerickým zemím založený na principu propojenosti obou regionů. Ovšem obě teritoria měla mít mezi sebou nezávislé vztahy a během veškeré spolupráce měly vykazovat zájem a být aktivní. Carter během své administrativy změnil postoj vůči Latinské Americe a začlenil ji v rámci zahraniční politiky mezi agendu ostatních rozvojových zemí, což lze bezpochyby považovat za jeden z jeho největších přínosů v zahraniční politice vůči regionu Latinské Ameriky. Jak lze vidět na příkladech vztahů mezi Spojenými státy a latinskoamerickými zeměmi (např. Mexikem či Kubou), Carterovi se nedařilo vyjednávat dle jeho představ. Carter nebyl schopný prolomit politiku svých předchůdců vůči Latinské Americe, kteří se orientovali především na podporu Sovětského svazu a vytvářeli tak spíše tenze mezi latinskoamerickými zeměmi a Spojenými státy americkými.\n\nJedním ze států, kterému věnovaly Spojené státy americké významnou pozornost, bylo Mexiko. Jak politická, tak ekonomická situace tohoto státu byla velmi špatná, a vzhledem k tomu, že Carter považoval stabilitu jednoho ze svých sousedních států za klíčovou, postavil Mexiko do středu zájmů americké zahraniční politiky. V Mexiku byly objeveny velké zásoby ropy, což vedlo roku 1978 k zahájení jednání o výstavbě ropovodů vedoucích z Mexiky do severní části amerického kontinentu. Ovšem tato jednání nebyla úspěšná a Carterovi se nepodařilo navázat s mexickým prezidentem Portillem takové vztahy, které by vedly k vyřešení sporů mezi těmito dvěma státy vzniklých již v minulosti. Mexičtí představitelé se snažili příliš nefixovat na Spojené státy americké, a to z několika důvodů. Byli si vědomi toho, že zásoby ropy z nich činí stát, se kterým budou chtít navázat Spojené státy americké přátelské vztahy i v budoucnu. Tyto dva státy navíc prosazovaly značně odlišné politiky vůči středoamerickým státům, jako například Salvadoru či Nikarague.\n"}
{"id": "1368664", "url": "https://cs.wikipedia.org/wiki?curid=1368664", "title": "Římskokatolická farnost Pacov", "text": "Římskokatolická farnost Pacov\n\nŘímskokatolická farnost Pacov je územním společenstvím římských katolíků v rámci pelhřimovského vikariátu českobudějovické diecéze.\n\nKostel v Pacově existoval již v době románské, plebánie je doložena písemně až v roce 1359. Farní kostel byl vystavěn goticky, na přelomu 15. a 16. století byl dále upraven. V 17. století byl v městečku založen karmelitánský klášter, který byl zrušen za josefinských reforem. V roce 1785 vznikl \"pacovský vikariát\", který trval do roku 1961. Po jeho zániku byla farnost vřazena do pelhřimovského vikariátu (existujícího od r. 1790). V roce 1803 byla farnost obdařena titulem děkanství. Titul děkanství byl později z názvu farnosti vypuštěn, ovšem pokud by do farnosti byl ustanoven farář (a nikoliv pouze sídelní administrátor), náležel by mu titul děkana.\n\nFarnost Pacov je obsazena sídelním knězem, který je zároveň ex currendo administrátorem ve farnostech Cetoraz, Pošná, Velká Chyška a Zhoř u Pacova.\n\n"}
{"id": "1368665", "url": "https://cs.wikipedia.org/wiki?curid=1368665", "title": "Dubai Tennis Championships 2018 – mužská čtyřhra", "text": "Dubai Tennis Championships 2018 – mužská čtyřhra\n\nMužská čtyřhra Dubai Tennis Championships 2018 probíhala na přelomu února a března 2018. Do deblové soutěže dubajského tenisového turnaje nastoupilo šestnáct dvojic. Obhájcem titulu byli Rojer s Tecăuem. Z kvalifiace postoupili dvě dvojice, Jan-Lennard Struff s Viktorem Troickým a jako šťastní poražení Andreas Haider-Maurer s Florianem Mayerem.\n\nVítězem se stal druhý nasazený nizozemsko-rumunský pár Jean-Julien Rojer a Horia Tecău, který za 84 minut ve finále zdolal americko-indickou dvojici James Cerretani a Leander Paes, startující na divokou kartu, po dvousetovém průběhu 6–2 a 7–6. Oba šampioni si do žebříčku ATP připsali 500 bodů a získali sedmnáctou společnou trofej. Rojer vybojoval dvacátý šestý deblový titul na okruhu ATP Tour a pro Tecăua to bylo třicáté čtvrté takové turnajové vítězství. Jako první dvojice obhájili deblovou trofej na dubajském turnaji.\n\n"}
{"id": "1368666", "url": "https://cs.wikipedia.org/wiki?curid=1368666", "title": "3 (píseň)", "text": "3 (píseň)\n\n3 je píseň z druhého alba největších hitů Britney Spears \"The Singles Collection\". Song byl vydán roku 2009 pod vydavatelem Jive Records. Píseň debutovala na prvním místě Billboard Hot 100, což z ní dělá v pořadí třetí píseň Britney na vrcholu této hitparády. \n\n\"3\" získala dvě platinové desky. V písni Spears poukazuje na sex s dvěma muži a že sex ve dvou není tak lákavý. Mnoho kritiků označuje tuto píseň jako klasickou Britney.\n"}
{"id": "1368667", "url": "https://cs.wikipedia.org/wiki?curid=1368667", "title": "Brasil Open 2018 – mužská čtyřhra", "text": "Brasil Open 2018 – mužská čtyřhra\n\nMužská čtyřhra Brasil Open 2018 probíhala na přelomu února a března 2018. Do deblové soutěže saopaulského tenisového turnaje nastoupilo šestnáct dvojic. Obhájcem titulu byl brazilský pár Rogério Dutra da Silva a André Sá, jehož členové nestartovali společně. Dutra da Silva nastoupil s Romanem Jebavým, aby v semifinále podlehli Delbonisovi s Gonzálezem. Spoluhráčem Sáa se stal Brazilec Thomaz Bellucci, s nímž skončil ve čtvrtfinále na raketách stejné dvojice jako česko-brazilský tým.\n\nVítězem se stal argentinský nenasazený pár Federico Delbonis a Máximo González, který ve finále zdolal nizozemsko-novozélandské turnajové čtyřky Wesleyho Koolhofa s Artemem Sitakem po dvousetovém průběhu 6–4 a 6–2. Oba šampioni si do žebříčku ATP připsali 250 bodů a získali premiérovou společnou trofej. Delbonis vybojoval první deblový titul na okruhu ATP Tour a pro Gonzáleze to bylo čtvrté takové turnajové vítězství, když triumfoval ve svém čtvrtém finále v řadě. Před turnajem přitom na túře ATP jako pár dosáhli pouze jediného vítězného zápasu a dvou porážek.\n\n"}
{"id": "1368669", "url": "https://cs.wikipedia.org/wiki?curid=1368669", "title": "Kostel svatého Jakuba Většího (Velká Losenice)", "text": "Kostel svatého Jakuba Většího (Velká Losenice)\n\nKostel svatého Jakuba Většího (jinak též Kostel svatého Jakuba Staršího) je farní kostel v římskokatolické farnosti Velká Losenice, nachází se na severním okraji obce Velká Losenice. Kostel je jednolodní gotická stavba s polygonálním závěrem členěným opěrnými pilíři a s věží na severní straně kněžiště. Kostel je v rámci areálu spolu s kostnicí a zvonicí chráněn jako kulturní památka České republiky.\n\nKostel je jednolodní stavbou s věží na severní straně kněžiště, kostel je krytý plechovou sedlovou střechou. Při východní straně věže je postaveno schodiště. V přízemí věže je moderní vchod, do sakristie pak vede původní gotický vchod. Na západě lodi je kruchta, do které ústí kruhové okno. V závěru je pět oken na pěti stranách osmiúhelníka. Součástí kostela je křtitelnice z roku 1755, kalich, svícny a tři zvony. Západně od kostela stojí samostatná šestistranná kostnice s kruhovými okny z roku 1746. Pozdně gotická brána na hřbitov byla nejspíše součástí obranných zařízení areálu kostela.\n\nKostel byl poprvé písemně zmíněn ve 12. století. Dne 7. dubna 1621 kostel i s částí vesnice vyhořel, rovněž byly rozlity zvony. Zvony pak byly nově ulity a umístěny do kostela v roce 1622. Do roku 1696 byl kostelem filiálním farnosti v Polné, později do roku 1746 byl filiálním farnosti v Borové. Od té doby je farním kostelem. V roce 1852 byla rekonstruována věž. V roce 1689 byl do kostela pořízen hlavní oltář, později i boční oltáře, ve výklenku hlavního oltáře je umístěna socha svatého Jakuba a na hlavním oltáři je oltářní obraz svaté Trojice. Na konci 18. století byl upraven interiér kostela, v první třetině 19. století pak byl kostel odvlhčen, byly pořízeny nové lavice, opraven oltář a stropy. V roce 1888 byla opravena věž, která byla poničena vichřicí. Na počátku 20. století byl interiér kostela vyzdoben motivy dle předloh Mikoláše Alše.\n\n\n"}
{"id": "1368672", "url": "https://cs.wikipedia.org/wiki?curid=1368672", "title": "Rudolf Vašíček", "text": "Rudolf Vašíček\n\nRudolf Vašíček (31. října 1913, Cetkovice – 13. prosince 1993 Kroměříž) byl český římskokatolický kněz, jezuita, člen protinacistického odboje a politický vězeň komunismu.\n\nRudolf Vašíček se narodil do rodiny československého legionáře, později drobného zemědělce na Blanensku. Navštěvoval Obecnou školu a později Reálnou školu v Jevíčku. V roce 1932 začal studovat bohosloví v kněžském semináři v Brně, které dokončil v roce 1937. Během svého prvního působení v Moravských Budějovicích se setkal s jezuitským řádem. Z Moravských Budějovic odešel v roce 1939 do Prahy a následně do Benešova, kde byl noviciát Tovaryšstva Ježíšova. V Praze navštěvoval Filozofickou fakultu Karlovy univerzity až do uzavření vysokých škol nacisty 17. listopadu 1939. V roce 1941 vtrhlo do pražského jezuitského kláštera gestapo a komunitu zrušili. Rudolf Vašíček se, po nuceném exilu na moravském Velehradě vrátil do Prahy v roce 1944. Dočasný azyl našel v premonstrátském klášteře na Strahově. V době násilného přepadení strahovského kláštera a odvlečení řeholníků do koncentračního tábora, byl jako kněz ve farnosti Praha - Krče. Vrátil se zpět jako administrátor farnosti sv. Ignáce na Karlově náměstí v Praze (1944 - 1945), kde se mimo jiné aktivně zapojil do pražského povstání.\n\nV roce 1945 odchází na Moravu na poutní místo Svatý Hostýn, kde čekal na vysněný odlet na misijní působiště v Číně. Československý provinciál řádu P. František Šilhan jej však místo toho umístil na jiné moravské poutní místo, na Velehrad. Zde začala velká úcta Rudolfa Vašíčka k Soluňským věrozvěstům. V roce 1947 se stal farářem farnosti Velehrad. Již od počátku komunistické diktatury v Československu byl sledován tajnou policií a bylo mu několikrát vyhrožováno zatčením. Před prvním zatčením 28. prosince 1949 se mu podařilo z Velehradu uprchnout. Jelikož byli lidé ve Velehradské farnosti vystavováni každodennímu šikanování, výslechům a teroru; sám se dobrovolně 1. února 1950 přihlásil na ONV Uherské Hradiště, kde byl zatčen. Po třítýdenním výslechu byl Rudolf Vašíček převezen do vazební věznice Praha - Pankrác, kde se připravoval na soudní proces. V červenci byl odsouzen na 4,5 let těžkého zostřeného žaláře. Rozsudek zněl: \"čtyři a půl roku těžkého žaláře zostřeného každoročně postem a tvrdým ložem. Dále 50 000 Kčs pokuty a zabavení veškerého majetku. V případě nezaplacení finanční částky další půlrok žaláře.\" Od srpna do listopadu 1950 byl vězněn ve věznici Mírov na Moravě. Následoval pobyt ve věznici Uherské Hradiště pod číslem 217, kde mu byla sdělena další obžaloba \"za založení ilegální protistátní skupinu s úkolem provádět hromadné převody přes hranice.\" Rudolf Vašíček byl ve vykonstruovaném procesu odsouzen k dalším 18 letům žaláře na Mírově. V Mírovské věznici byl izolován v letech 1950–1962, kdy mu byl po třinácti letech zkrácen výkon trestu.\n\nPo propuštění z vězení pracoval jako dělník v Adamovských strojírnách (1962–1964), následně jako vychovatel tělesně a mentálně postižené mládeže v Ústavu sociálně péče v Borotíně u Boskovic (1964–1969). V roce 1969 jej administrátor olomoucké arcidiecéze biskup Josef Vrana ustanovil správcem farnosti na Velehradě. Vašíček začal s opravou baziliky a připravil velkou slavnost k výročí úmrtí svatého Cyrila (1100 let). Na to reagovala KSČ odsunutím Vašíčka na Hanou – do farnosti Švábenice v roce 1971. Ve Švábenicích strávil Rudolf Vašíček šest let, opravil kostel sv. Michaela Archanděla a aktivizoval duchovní a společenský život farníků. V roce 1978 byl uveden do farnosti Všemina u Slušovic. Svou aktivní kněžskou službu ukončil ve farnosti Pozlovice u Luhačovic. V roce 1992 se odebral na odpočinek na Svatý Hostýn. Zemřel krátce po svých osmdesátých narozeninách v nemocnici Kroměříž. \n\nPoslední rozloučení s jezuitou Rudolfem Vašíčkem proběhlo 28. prosince 1993 v bazilice na Velehradě, za účasti arcibiskupa Karla Otčenáška a biskupa Josefa Hrdličky. Pochován byl v jezuitském hrobě na velehradském hřbitově.\n\n"}
{"id": "1368674", "url": "https://cs.wikipedia.org/wiki?curid=1368674", "title": "Oldřich Buďárek", "text": "Oldřich Buďárek\n\nOldřich Buďárek (* 11. března 1915) je bývalý československý lyžař, skokan na lyžích.\n\nNa IV. ZOH v Garmisch-Partenkirchen 1936 skončil ve skocích na lyžích na 40. místě. Na Mistrovství světa v klasickém lyžování 1937 v Chamonix skončil ve skocích na lyžích na 20. místě. Vítěz Mistrovství Protektorátu Čechy a Morava ve skoku na lyžích 1941.\n\n"}
{"id": "1368712", "url": "https://cs.wikipedia.org/wiki?curid=1368712", "title": "Defensa y Justicia", "text": "Defensa y Justicia\n\nClub Social y Deportivo Defensa y Justicia, běžně znám jako Defensa y Justicia nebo jednoduše Defensa, je argentiský fotbalový klub sídlící ve městě Gobernador Julio A. Costa v partidu Florencio Varela v provincii Buenos Aires. Klub v současnosti hraje argentinskou Primera División, nejvyšší lokální soutěž. Domácím stadionem je Estadio Norberto \"Tito\" Tomaghello, který má kapacitu 18 tisíc osob. Počátek klubu je datován k 20. březnu 1935.\n\n"}
{"id": "1368725", "url": "https://cs.wikipedia.org/wiki?curid=1368725", "title": "Kostel svaté Kateřiny (Znojmo)", "text": "Kostel svaté Kateřiny (Znojmo)\n\nKostel svaté Kateřiny (původně kostel svaté Alžběty) je zaniklý kostel na současném náměstí Svobody ve Znojmě, v prostoru bývalého Horního Předměstí. Pozůstatky kostela jsou pod názvem \"základové zdivo původně gotického kostela sv. Alžběty\" chráněny jako kulturní památka České republiky.\n\nKostel svaté Alžběty byl původně gotický chrám, jenž byl součástí městského špitálu, který se nacházel před městskými hradbami na Horním Předměstí. Špitál zanikl konce 16. století a zasvěcení přešlo na kostel na Dolním Předměstí v areálu druhého špitálu. \n\nChrám na Horním Předměstí byl obnoven za přispění pekařského mistra Christiana Corada v letech 1702–1705, budova byla financována ze soukromých fondů a z darů. Kostel svaté Kateřiny byl vysvěcen 25. listopadu 1705 znojemským děkanem Karlem Teschem. V sousedství kostela Christian Corada, jehož syn byl laikem karmelitánského řádu ve Vídni - Leopoldstadtu, postavil i několik malých bytů a celý areál tak připomínal klášter. Roku 1714 pak Corada podnikl kroky, aby umožnil karmelitánům založit hospic. Znojemský děkan však sdělil, že nevidí potřebu třetího kláštera žebravého řádu ve městě. Stejný názor sdílela i konzistoř v Olomouci, nevěřila, že bude klášter i v budoucnu ekonomicky soběstačný.\n\nV josefinské době došlo k reorganizaci farností. Kostel svaté Kateřiny, původně filiální ke Svatému Mikuláši, byl povýšen na lokálii v rámci farnosti u svatého Kříže.\n\nVybavení kostela pocházelo z různých zrušených klášterů, druhý zvon pocházel z minoritského kláštera ve Znojmě a později byl darován i zvon třetí. V roce 1825 pak byla lokálie u svaté Kateřiny zrušena. Kostel byl odsvěcen a dne 10. ledna 1825 prodán ve prospěch Moravského náboženského fondu. Po rekonstrukci kostela, kdy se z něj stala obytná budova, byl využíván jako ubytovna pro židovské pocestné, neboť tehdejší zákony jim nedovolili žít uvnitř městských hradeb. Později byl zbořen.\n\n\n\n"}
{"id": "1368751", "url": "https://cs.wikipedia.org/wiki?curid=1368751", "title": "Lois Lowryová", "text": "Lois Lowryová\n\nLois Lowryová (* 20. března 1937 Honolulu) je americká spisovatelka pro děti a mládež. Vydala jich více než třicet a za mnohé z nich dostala různá ocenění. Nejvýznamnějším oceněním je Cena Johna Newberyho, kterou dostala hned dvakrát, a to za knihu Spočítej hvězdy a Dárce. Do češtiny byly přeloženy její tři knihy: Dárce (2013), Spočítej hvězdy (2015) a Hledání modré (2016).\n\nLois Lowryová se narodila v Honolulu na Havaji 20. března 1937 jako Lois Ann Hammersberg. Jako dítě byla velmi plachá a introvertní, ale velmi milovala knihy, proto se již v 8 letech rozhodla, že bude v budoucnu spisovatelkou. Narodila se jako prostřední dítě, za což byla velmi šťastná. Její starší sestra Helen byla hodně podobná matce a mladší bratr Jon jako jediný chlapec rodiny si naopak velmi rozuměl s otcem nejenom v technických záležitostech a ve spravování aut. Tudíž autorka měla jako malá mnoho času na čtení a trávení ho ve své vlastní představivosti.\n\nJejí otec byl armádním zubařem, proto se rodina velmi často stěhovala. Narozena byla autorka na Havaji, poté se přestěhovali do New Yorku, kde Lowryová nastoupila do základní školy. Když však vypukla druhá světová válka, otec musel nastoupit na vojenskou službu a rodina v čele s matkou se přestěhovala do Carlisle v Pensylvánii, kde žili její prarodiče. V Carlisle Lowryová dokončila šestý ročník základní školy a rodina se opět přestěhovala, tentokrát do Tokia, kde Lowry nastoupila do sedmého ročníku. Absolvovala střední školu v New Yorku a vysokou školu Brown University na Rhode Islandu.\n\nLowryová se vdala v 19 letech za námořního důstojníka a její stěhování opět pokračovalo. Pobývala v Kalifornii, Connecticutu, Floridě, Severní Karolíně, Cambridge, Massachusetts, kde manžel zanechal své kariéry a nastoupil na Harward Law School. Posledním místem bydliště se stalo Maine, kde už pobývala se čtyřmi dětmi ve věku do pěti let. Autorka dokončila University of Southern v Maine a začala psát profesionální.\n\nLowryová publikovala své články v časopisech. Napsala také krátký příběh do Reedbook Magazine, který velmi upoutal editora v Houghton Mifflin. Jednalo se o příběh vyprávěn z pohledu dětského hrdiny. Tak byla Lowryová požádána, aby napsala knihu pro děti a v roce 1977 vznikla kniha Summer to Die, v nichž těžila ze svých zážitků se sestrou, jež onemocněla rakovinou, které podlehla.\n\nV roce 1977 v autorčiných 40 letech se manželství rozpadlo. Potkala nového muže, se kterým strávila krásných 30 let života cestováním po světě, ale stačilo jim i skládání puzzle. V roce 2011 umřel. V současné době žije v Cambridge v Massasuchetts sama se svým psem Alfiem a kočkou Lulu. Hodně času však tráví v Maine na statku z roku 1768 navštěvujíce svá vnoučata.\n\nNešťastnou událostí v autorčině životě byla smrt sestry Helen, která umřela na rakovinu. A také letadlová havárie, při níž zemřel její syn působící jako pilot v United States Air Force.\n\nAutorka miluje čtení knih, vyšívání, zahradničení a ráda také tráví čas se svými vnoučaty.\n\nAutorka napsala více než třicet knih pro děti a mládež. Knihy zahrnují různá témata (utopická společnost, mladé rodičovství, handicap, nemoc,…). Navíc svá díla píše v různých žánrech (fantasy příběhy, historické, autobiografické). Autorka podle svých slov nikdy po dopsání knihy netuší, jakým žánrem začne příště.\n\n\n\n\n"}
{"id": "1368771", "url": "https://cs.wikipedia.org/wiki?curid=1368771", "title": "Josef Kahl (lyžař)", "text": "Josef Kahl (lyžař)\n\nJosef Kahl (31. března 1913, Harrachov - 23. února 1942, Sevastopol) byl československý lyžař, skokan na lyžích. Padl jako německý voják během druhé světové války na východní frontě.\n\nNa IV. ZOH v Garmisch-Partenkirchen 1936 skončil ve skocích na lyžích na 29. místě. Závodil za německý klub WSV Harrachov-Nový Svět.\n\n"}
{"id": "1368779", "url": "https://cs.wikipedia.org/wiki?curid=1368779", "title": "Gerhard Tschunko", "text": "Gerhard Tschunko\n\nGerhard Tschunko (* 30. dubna, 1935) je český horolezec a publicista, předseda HO \"CC Dubí\", bývalý československý reprezentant a mistr sportu.\n\nSpoluautor horolezeckých průvodců, publikoval články o historii lezení, spoluzakladatel Památníku horolezců v Tisé.\n\n\n\n\n\n"}
{"id": "1368790", "url": "https://cs.wikipedia.org/wiki?curid=1368790", "title": "The Cellar Door", "text": "The Cellar Door\n\nThe Cellar Door byl hudební klub, který existoval v letech 1965 až 1982 ve Washingtonu, D.C.. Nacházel se na místě zaniklého klubu The Shadows v ulici 34th a M Street NW. V klubu vystupovala řada hudebníků, včetně Johna Calea, Jacksona Browna a Johna Abercrombieho. Koncertoval zde rovněž Neil Young, přičemž záznamy jeho koncertů byly vydány na albu \"Live at the Cellar Door\". Koncertní album zde nahrál také například Miles Davis (\"Live-Evil\"). Klub zanikl v lednu 1982 poté, co se již přibližně půl roku mluvilo o jeho finančních problémech.\n"}
{"id": "1368804", "url": "https://cs.wikipedia.org/wiki?curid=1368804", "title": "Seznam dílů seriálu Kačeří příběhy (2017)", "text": "Seznam dílů seriálu Kačeří příběhy (2017)\n\nToto je seznam dílů seriálu \"Kačeří příběhy\". Americký animovaný televizní seriál \"Kačeří příběhy\" měl v USA premiéru 12. srpna 2017 na stanici Disney XD. V Česku měl seriál premiéru 29. března 2018 na stanici Disney Channel.\n\n<onlyinclude>\n</onlyinclude>\n\n21. září 2018 byl seriál prodloužen o třetí řadu.\n\n"}
{"id": "1368808", "url": "https://cs.wikipedia.org/wiki?curid=1368808", "title": "Ulsan Hyundai FC", "text": "Ulsan Hyundai FC\n\nUlsan Hyundai Football Club je jihokorejský fotbalový klub, založený 6. prosince 1983, patřící firmě Hyundai Heavy Industries. V roce 1984 se připojili do K Ligy, profesionální korejské fotbalové ligy, pod názvem Hyundai Horang-i. Domovským stadionem je pro ně Ulsan Munsu s kapacitou přes 44 tisíc osob.\n\n"}
{"id": "1368812", "url": "https://cs.wikipedia.org/wiki?curid=1368812", "title": "Archip Michajlovič Ljulka", "text": "Archip Michajlovič Ljulka\n\nArchip Michajlovič Ljulka ( \"Архи́п Миха́йлович Лю́лька\", \"Архип Михайлович Люлька\"; – 1. června 1984) byl sovětský vědec, konstruktér proudových motorů, vedoucí OKB Ljulka a člen Akademie věd SSSR.\n\nArchip Ljulka se narodil 23. března 1908 v obci Savarka v Kyjevské gubernii ruského impéria. Navštěvoval vesnickou školu v Savarce a v Kyjevě v roce 1931 absolvoval polytechnický institut (KPI) jeho učitelem byl Michail Kravčuk. Poté působil dva roky v turbogenerátorové továrně v Charkově.\n\nV roce 1934 začal výzkum na vývoji plynové turbíny a v roce 1937 se stal vedoucím své vlastní speciální konstrukční kanceláře (SKB-1). Dne 22. dubna 1941 získal patent na světově první dvouproudový motor, který již měl axiální kompresor. V květnu 1941 byla jednotka nazvaná RD-1 dokončena na 70 %. Vzhledem k německo-sovětské válce byla stavba přerušena, jeho konstrukční kancelář byla přesunuta ze závodu Kirov v Leningradu a pověřena jiným vývojem, vedoucím k rychlejším výsledkům pro použití ve válce.\n\nPak se Ljulka stěhoval ještě několikrát v různých výzkumných odděleních a rozvojových agenturách. Mezi lety 1943-1944 navrhl Ljulka motor S-18 a mezitím byl jmenován vedoucím speciálně vytvořeného oddělení pro vývoj motorů. Po dvou letech testování prvního sériově vyráběného sovětského proudového motoru vycházejícího z S-18, nazvaného TR-1 jenž se objevil v roce 1947 v některých z prvních proudových letadel v Sovětském svazu jako Su-11 (1947) a II-22, na kterých byl testován.\n\nMezi jeho další práce patří motor Ljulka AL-5, Ljulka AL-7, Ljulka AL-21. V roce 1970 byl požádán Pavlem Suchojem o vývoj motoru pro nově vznikající Su-27. Tento velmi zdařilý motor AL-31F byl připuštěn ke státním zkouškám až v roce 1985. Různé pokročilé deriváty této pohonné jednotky pojmenované AL-41F pohání Su-35 a dokonce i první prototypy letadla páté generace Su-57. Archip Ljulka zemřel 1. června 1984 v Moskvě.\n\n"}
{"id": "1368813", "url": "https://cs.wikipedia.org/wiki?curid=1368813", "title": "Magnesia Litera 2018", "text": "Magnesia Litera 2018\n\nMagnesia Litera 2018 je 17. ročník cen Magnesia Litera.\n\nPo zveřejnění nominací publikoval novinář Daniel Konrád článek, v němž se věnuje otázce, proč na cenu nebyl nominován Jáchym Topol za svůj román \"Citlivý člověk\". Předseda poroty Petr Fischer byl pro zařazení Topolova románu do nominací, setkal se však s nesouhlasem ostatních porotců.\n\n\n\n\n\n\n\n\n\n\n\n"}
{"id": "1368823", "url": "https://cs.wikipedia.org/wiki?curid=1368823", "title": "Josef Pánek", "text": "Josef Pánek\n\nJosef Pánek (* 1966) je český spisovatel a vědec v oboru výpočetní molekulární genetika (bioinformatika). Studoval v Praze. Žil v Norsku a v Austrálii a kvůli svému povolání cestoval po světě, což se odrazilo v jeho novele \"Láska v době globálních klimatických změn\". Tato kniha získala cenu Magnesia Litera za prózu 2018. Nyní žije v Česku. Má jednoho syna.\n\n\n25. září 2019 měla v divadle MeetFactory premiéru dramatizace Pánkovy knihy \"Láska v době globálních klimatických změn\" režiséra Ondřeje Štefaňáka. V rolích se představili Petr Jeništa, Vojtěch Hrabák a Jan Bárta.\n"}
{"id": "1368831", "url": "https://cs.wikipedia.org/wiki?curid=1368831", "title": "Adjungovaný funktor", "text": "Adjungovaný funktor\n\nAdjunkce je v teorii kategorií vztah mezi dvěma funktory (a tím i vztah mezi dvěma kategoriemi), které se označují jako adjungované funktory, což se značí jako formula_1, přičemž formula_2 je adjungovaný zleva ke formula_3 (a naopak formula_3 je adjungovaný zprava k formula_2).\n\nMáme-li funktory formula_6 a formula_7, pak je formula_1, pokud pro každé formula_9 a formula_10 existuje bijekce formula_11 přirozená v obou parametrech.\n\nExistence adjungovaných funktorů mezi dvěma kategoriemi vyjadřuje mírnější obdobu ekvivalence těchto kategorií.\n\nAdjungované funktory mezi kategoriemi jsou zobecněním Galoisovy korespondence mezi částečně uspořádanými množinami. V obecné algebře se používají mimo jiné ke generování volných objektů.\n"}
{"id": "1368832", "url": "https://cs.wikipedia.org/wiki?curid=1368832", "title": "Seznam lignitových dolů u Českých Budějovic", "text": "Seznam lignitových dolů u Českých Budějovic\n\nSeznam uvádí lignitové doly a lomy, které existovaly nebo doposud existují u Českých Budějovic:\n\n"}
{"id": "1368833", "url": "https://cs.wikipedia.org/wiki?curid=1368833", "title": "Jaroslav Nauman", "text": "Jaroslav Nauman\n\nJaroslav Nauman (28. dubna 1881 Praha – 4. prosince 1962 Karlštejn) byl český spisovatel a básník. \n\nNarodil se v rodině Jana Eustacha Naumanna (1848–??), oficiála při městském berním úřadě v Praze a jeho manželky Arnoštky, rozené Widmannové (1863–1930).\n\nPo roce 1945 si nechal změnit jméno na neněmecké Jaroslav Horný. Je otcem spisovatele a ochránce přírody Pavla Naumana a geologa a paleontologa RNDr. Radvana Horného, CSc. \n\nMnohé z jeho básní byly zhudebněny. Jeho dílo prostupuje láska k přírodě, obzvláště k rostlinám, které se staly jeho celoživotní vášní. V jeho knize Skalky a skalničky se poprvé objevily české názvy rostlin jako např. čechrava, zlatice nebo temnohlávek.\n\n\n\n\n"}
{"id": "1368841", "url": "https://cs.wikipedia.org/wiki?curid=1368841", "title": "Hom funktor", "text": "Hom funktor\n\nHom funktor je kovariantní bifunktor v lokálně malé kategorii formula_1 typu formula_2 definovaný pro formula_3 takto:\n\nformula_4 je kovariantní a pro formula_5 je formula_6 funkce formula_7, kde formula_8.\n\nPodobně formula_9 je kontravariantní a pro formula_10 je formula_11 funkce formula_12, kde formula_13.\n\nformula_14 je tedy kovariantní bifunktor formula_15.\n"}
{"id": "1368842", "url": "https://cs.wikipedia.org/wiki?curid=1368842", "title": "Vladimír Kučera (děkan)", "text": "Vladimír Kučera (děkan)\n\nVladimír Kučera (* 27. prosince 1943 Praha) je český vědec. Je zástupcem ředitele Českého institutu informatiky, robotiky a kybernetiky (CIIRC) Českého vysokého učení technického v Praze a emeritním vědeckým pracovníkem Akademie věd České republiky. \n\nProfesor Vladimír Kučera absolvoval Fakultu elektrotechnickou ČVUT v roce 1966, vědecké hodnosti získal v ČSAV v letech 1970 a 1979. Habilitoval se na ČVUT v roce 1993, profesorem byl jmenován v roce 1996.\n\nPůsobil jako ředitel Ústavu teorie informace a automatizace AV ČR (1990-1998) a zasloužil se o transformaci ústavu v moderní výzkumnou instituci s pevným místem v mezinárodní vědecké komunitě.\n\nV následujících letech 1999-2000 byl vedoucím katedry řídicí techniky Fakulty elektrotechnické ČVUT, v letech 2000-2006 byl děkanem Fakulty elektrotechnické, v letech 2007-2015 byl ředitelem Masarykova ústavu vyšších studií ČVUT a v současné době je vědeckou osobností a zástupcem ředitele Českého institutu informatiky, robotiky a kybernetiky ČVUT.\n\nProf. Kučera pracuje v oboru teorie systémů a automatického řízení. Působil na mnoha evropských, amerických, asijských a australských univerzitách. Je zakladatelem české vědecké školy lineárních systémů automatického řízení. Jeho nejznámější výsledek je parametrizace všech regulátorů, které stabilizují danou soustavu, ve světě známá pod názvem Youla-Kučerova parametrizace. V poslední době vyřešil dlouho otevřený problém teorie systémů – eliminaci vnitřních vazeb ve složitých systémech s mnoha vstupy a mnoha výstupy.\n\nJe autorem či spoluautorem čtyř knih (Academia, Wiley, Prentice-Hall, Springer) a více než 300 časopiseckých a konferenčních článků. Jeho práce jsou hojně citovány; Google Scholar uvádí 6800 citací a h-index 38.\n\nPracuje v mezinárodních organizacích, poradních sborech a redakčních radách odborných časopisů. V letech 2002-2005 byl prezidentem Mezinárodní federace automatického řízení (IFAC) a předsedal světovému kongresu v Praze v roce 2005. V roce 1996 se stal historicky prvním Fellow Institutu elektrotechnických a elektronických inženýrů (IEEE) v České republice/Československu. Pracoval jako člen rady Evropské asociace automatického řízení (2003-2010), člen poradního sboru komisaře Evropské komise pro informační technologie (2003-2007), člen komise pro výběr Evropské ceny za informační a komunikační technologie (1998-2007), člen odborné komise pro vědy neživé přírody a inženýrství Rady pro výzkum a vývoj (2003-2010) a také jako člen Akreditační komise (1996-2000).\n\nZa své vědecké úspěchy prof. Kučera získal Cenu ČSAV (1973), Národní cenu ČR (1989) a Cenu časopisu Automatica/Elsevier (1990). Je čestným profesorem Northeastern University v Šen-jangu (1996) a obdržel čestné doktoráty na Université Paul Sabatier v Toulouse (2003) a Université Henri Poincaré v Nancy (2005). Je nositelem francouzského vyznamenání Rytíř řádu akademických palem (2006).\n\n\n"}
{"id": "1368843", "url": "https://cs.wikipedia.org/wiki?curid=1368843", "title": "Římskokatolická farnost Černovice", "text": "Římskokatolická farnost Černovice\n\nŘímskokatolická farnost Černovice je územním společenstvím římských katolíků v rámci pelhřimovského vikariátu českobudějovické diecéze.\n\nVes Černovice existovala zřejmě již ve 12. století. Plebánie je prvně písemně doložena v roce 1365. Roku 1824 byla místní farnost povýšena na děkanství. Titul děkanství byl později z názvu farnosti vypuštěn, ovšem pokud by do farnosti byl ustanoven farář (a nikoliv pouze sídelní administrátor), náležel by mu titul děkana.\nFarnost má sídelního duchovního správce, který je zároveň ex currendo administrátorem farností Křeč a Věžná v pelhřimovském vikariátu a farnosti Choustník v táborském vikariátu.\n\n"}
{"id": "1368844", "url": "https://cs.wikipedia.org/wiki?curid=1368844", "title": "VímVíc.cz", "text": "VímVíc.cz\n\nVímVíc.cz je český startup zabývající se především oblastí lidských zdrojů (HR) a vzděláváním, které poskytuje prostřednictvím online kurzů na svém portálu. V oblasti HR primárně pro zaměstnavatele pomáhá najít vhodné uchazeče. Uchazečům poskytuje představení zaměstnavatele, včetně recenzí bývalých i současných zaměstnanců firmy.\n\nTématický rozsah kurzů je široký – kurzy účetnictví, marketingu, cizích jazyků, kurzy jógy nebo zdravé výživy. Mezi konkurenty na tuzemském trhu patří například české vysoké školy. Elektronické kurzy už spustila také Vysoká škola ekonomie a managementu, českou mutaci nazvanou Khanova škola má rovněž globální projekt Khanacademy.org.\n\nProjekt vznikl v roce 2014. Původně působil pouze v oblasti online vzdělávání pomocí online kurzů. Začátku projektu předcházela kampaň na crowdfundingovém portále Startovač. Cílem kampaně bylo získat částku 250 tisíc korun. To se během 30 denní kampaně podařilo. Peníze se portál zavázal využít na vybavení nového natáčecího studia.\n\nOd roku 2017 se portál převážně zaměřuje na hodnocení zaměstnavatelů a značku zaměstnavatele, pro které hledá vhodné uchazeče o práci. Společnost vlastní Michal Hardyn, Ivo Prax a investiční společnost KOOPEO Ventures SE. \n\nNa svém webu společnost publikuje více než 4 500 profilů zaměstnavatelů, spolupráci uzavřela např. se společností IKEA, Kaufland nebo Raiffeisenbank, s pravidelnými nabídkami pracovních pozic. Na začátku roku 2018 měla společnost na portálu přes 80 000 nabídek práce.\n\nVímVíc.cz nabízí přes 150 online kurzů řazených do kategorií: práce s PC, osobní rozvoj, podnikání a byznys, marketing, zdraví a krása, vývoj webových stránek, kariéra, design, fotografie a video, programování, cizí jazyky, finance a další. Poskytuje rovněž online webináře a živé přednášky. V prostorách společnosti probíhají také školení za osobní účasti lektorů. \n\nPortál VímVíc.cz provozuje magazín s aktuálními články zaměřenými především na oblasti vzdělávání a osobní rozvoj, finance a podnikání, kam spadá i sekce kariérních tipů, která obsahuje informace ohledně hledání nové práce.\n\nV roce 2018 provedl portál průzkum mezi HR pracovníky firem Möbelix, Kaufland, Česká spořitelna nebo AAA AUTO. Z průzkumu vyplývá, že pro hledání nových pracovníků v konkurenčním prostředí firmy více využívají sociální sítě. Mezi důležité atributy v HR jsou považovány transparentnost a poctivé vystupování firem. \n"}
{"id": "1368846", "url": "https://cs.wikipedia.org/wiki?curid=1368846", "title": "Ertuğrul Osman", "text": "Ertuğrul Osman\n\nErtuğrul Osman také Osman Ertuğrul Osmanoğlu (18. srpna 1912 Istanbul – 23. září 2009 Istanbul) byl princem Osmanské říše a v letech 1994–2009 43. hlava osmanské dynastie. V nástupnictví byl muslimským chálífou a sultánem \"Osmanem V.\" Byl známý také jako \"Ertuğrul II.\" s odkazem na Ertuğrula, otce Osmana I.\n\nDo rozpadu monarchie v listopadu 1922 byl oslovován jako \"Jeho sultánská výsost princ Ertuğrul Osman\". V turecké společnosti byl známý také jako \"poslední Osman\" nebo \"poslední Osmanský vládce\".\n\nNarodil se v srpnu 1912 v Istanbulu. Byl nejmladším synem prince \"Mehmeda Burhaneddina\", který sloužil jako kapitán v Osmanské armádě. V letech 1914–1919 byl jeho otec korunním princem a králem Albánie díky sňatku s jeho první ženou \"Aliye Melek Nazlıyar\". Svatba se konala v paláci \"Nişantaşı\" v červnu 1909. Po 10. letech, v roce 1919 se rozvedli. Osmanovými prarodiči byli sultán Abdulhamid II. a jeho čtvrtá manželka.\n\nV roce 1924, zatímco studoval ve Vídni se dozvěděl, že všichni členové dynastie byli vyhnáni do exilu. Od roku 1933 žil v Spojených státech amerických, konkrétně v New Yorku, kde bydlel v dvoupokojovém apartmánu nad restaurací. Do Turecka se vrátil v roce 1922 na pozvání zdejší vlády. V této době se budovala v Turecku demokracie. V roce 1994 se stal 43. hlavou osmanské dynastie.\n\nV roce 2004 získal turecký pas a občanství. Ovládal několik jazyků, mezi nimi turečtinu, angličtinu, němčinu a francouzštinu. Dorozuměl se i italsky a španělsky. Zemřel ve věku 97 let v září roku 2009. Turecký ministr kultury oznámil, že zemřel ve spánku po cévní mozkové příhodě. Jeho žena, potvrdila příčinu smrti. Týden před smrtí strávil v istanbulské nemocnici. Pohřeb se konal v hrobce Abulhamida II., naproti němuž je i pohřben.\n\nOženil se dvakrát, poprvé v New Yorku v lednu 1947 s Guldou Twerskoyovou, děti spolu neměli. Po její smrti se znovu oženil v roce 1991 za Zeynep Tarzi. Jejich manželství vydrželo až do jeho smrti.\n"}
{"id": "1368848", "url": "https://cs.wikipedia.org/wiki?curid=1368848", "title": "Betonová střešní taška", "text": "Betonová střešní taška\n\nBetonová střešní taška je typ střešní krytiny.\n\nPodle dochovaných dokumentů si jako první nechal patentovat betonovou střešní tašku Adolph Kroher v německém městě Staudach kolem roku 1844. Při její výrobě používal vlastní cement vyrobený z pálených minerálů a usazenin z okolí Staudachu a z ostrého písku tyrolského Ache. Tyto tašky byly vyráběny ve dvou tvarech – kosočtvercovém a tvaru písmene S (esovka).\n\nV roce 1912 zahájila pásovou výrobu betonových střešních tašek bristká společnost Redland; největší rozmach výroby nastal v poválečném období. V Česku se betonové tašky vyrábějí od roku 1991, kdy byl v Chrudimi otevřen společný výrobní závod české akciové společnosti LATER Chrudim a rakouské firmy BRAMAC.\n\nHlavními surovinami pro výrobu jsou písek, portlandský cement, voda a pigmenty na bázi oxidu železa. Přesné složení materiálu se u každého výrobce liší.\n\nSuroviny jsou v závodě uskladněny v pohotovostních zásobnících, odkud se transportují do vážicího zařízení. Po navážení požadovaného množství jsou přemístěny do míchacího zařízení. Vyrobená betonová směs se dopraví na výrobní linku, kde se pod vysokým tlakem zhutní. Tvar a geometrie spodní plochy tašky odpovídá formě, horní plocha tašky se tvaruje do kontury tašek podle jednotlivých modelů. Zhutněná a vytvarovaná betonová směs vytváří kontinuální nekonečný pás, který pak speciální nože dělí na jednotlivé tašky.\n\nU většiny modelů následuje nanesení povrchové úpravy (nástřik) na mokrý beton. Aby bylo možné tašky oddělit od formy po několika hodinách, je potřeba urychlit nárůst pevnosti betonu – proto jsou z výrobní linky odebírány a zaváženy do vytvrzovacích komor. Nejedná se o „vypalování“ (jako v případě výroby keramických pálených tašek), teplota vzduchu se pohybuje pouze v desítkách °C. Po osmi hodinách tašky dosáhnou takové pevnosti, že je možné je vrátit zpět na výrobní linku a bezpečně je oddělit od formy. Prázdné formy se vrací zpět, kde jsou znovu zaplněny betonem. Pak se provádí konečné povrchové úpravy a hotové kousky procházejí sušičkou, která během několika sekund zajistí dostatečné vytvrzení konečné úpravy, aby je bylo možné bezpečně balit – palety obvykle obsahují svazky zatavené do PVC fólie.\n\nNovým technologickým postupem je použití dvou druhů betonu:\n\nPři výrobě některých modelů se navíc integrují do povrchu i speciální pigmenty, které odráží část dopadajícího infračerveného záření a tím snižují přehřívání střechy a podkroví slunečním zářením.\n\nBetonové střešní tašky lze rozdělit následujícím způsobem:\n\nBetonové střešní tašky lze použít i pro šikmé střechy a svislý obklad stěn. Podmínkou použití je dostatečný sklon střechy – mezní (minimální) sklon krytiny (MSK) uvádějí výrobci ve svých technických podkladech. U betonové krytiny je mezní sklon většinou 12°. Existují ale i výjimky, které umožňují pokládku na střechy s nízkým sklonem již od 7°. Bezpečný sklon krytiny (BSK, sklon střešní plochy, při kterém je krytina v charakteristickém výseku střešní plochy bez prostupů a napojení těsná proti volně dopadajícímu dešti a volně stékající vodě) u většiny modelů je 22°, ovšem tašky lze s využitím doplňkových opatření použít v případě méně bezpečného sklonu.\n\nŽivotnost materiálu se většinou udává v hodnotě 50 let, ale může být ještě delší. Výhodami materiálu je nehořlavost, vysoká mrazuvzdornost, nízká nasákavost a vysoká tvarová stálost a pevnost (s věkem se zvyšuje), což má za následek i odolnost proti mechanickému poškození, oděru, tlaku a různým deformacím. Nevýhodou je vyšší hmotnost materiálu, čemuž lze zabránit použitím tzv. velkoformátových tašek, které vykazují podstatně nižší hmotnost na jednotku plochy.\n"}
{"id": "1368849", "url": "https://cs.wikipedia.org/wiki?curid=1368849", "title": "Seznam ocenění a nominací filmu Tvář vody", "text": "Seznam ocenění a nominací filmu Tvář vody\n\nToto je seznam ocenění a nominací filmu \"Tvář vody\".\n"}
{"id": "1368851", "url": "https://cs.wikipedia.org/wiki?curid=1368851", "title": "Kounicova (Brno)", "text": "Kounicova (Brno)\n\nKounicova (čteno i [kaunicova]) je ulice nacházející se v širším centru Brna. Její větší část leží v městské čtvrti Veveří přináležící k městské části Brno-střed. Severní část ulice tvoří hranici mezi městskou částí Brno-Žabovřesky a Brno-Královo Pole. Na jižním konci Kounicova ulice ústí na Moravské náměstí v blízkosti Kounicova paláce.\n\nV roce 1839 byla ulice pojmenována jako Leichenhofgasse čili \"Hřbitovní ulice\" a byla známa též jako Leichengasse tedy \"Umrlčí\". Ulice totiž přiléhala k tehdejšímu městskému hřbitovu, který se rozkládal v místech dnešního Tyršova sadu. Dne 24. května 1867 byla ulice přejmenována na Friedhofgasse. Od 12. května 1885 byla na památku brněnského starosty Karla Giskry známa též jako Giskrova. Pouze název Giskra-Strasse pak měla ulice od roku 1890 až do 30. prosince 1918, kdy byla po vzniku republiky na památku českého šlechtice a podporovatel brněnského středního a vysokého školství, Václava Roberta z Kounic přejmenována na Kounicovu. Název Kounicova, \"Kounicgasse\", či také \"Kaunitzgasse\" vydržel do 10. února 1940, kdy byl ulici vrácen název \"Giskra-Strasse\". Po konci války byla ulice 25. září 1946 přejmenována na Leninovu. K dnešnímu názvu Kounicova se město znovu vrátilo 27. února 1990.\n\n\n\n\n"}
{"id": "1368854", "url": "https://cs.wikipedia.org/wiki?curid=1368854", "title": "My Father's Place", "text": "My Father's Place\n\nMy Father's Place je hudební klub, který se nachází v obci Roslyn na Long Islandu v New Yorku. Původně se nacházel v ulici Bryant Avenue, č. p. 19. Zpočátku se jmenoval a jeho majitelem byl Jay Linehan. Linehanův syn později doporučil změnu názvu na My Father's Place. Důležitou osobou v historii klubu byl Michael „Eppy“ Epstein, který z původně countryového klubu udělal rockový. V klubu vystupovala řada hudebníků, mezi něž patří například John Cale, Mike Oldfield a Meat Loaf. Klub zanikl v roce 1987. Poslední koncert zde proběhl 3. května toho roku – vystoupila kapela Tower of Power. Roku 2017 bylo oznámeno, že v následujícím roce bude klub v prostorách hotelu The Roslyn Hotel znovu otevřen.\n\n"}
{"id": "1368855", "url": "https://cs.wikipedia.org/wiki?curid=1368855", "title": "Římskokatolická farnost Věžná", "text": "Římskokatolická farnost Věžná\n\nŘímskokatolická farnost Věžná je územním společenstvím římských katolíků v rámci pelhřimovského vikariátu českobudějovické diecéze.\n\nV roce 1387 je ve Věžné doložena plebánie. Ta později zanikla a Věžná byla střídavě filiálkou Chýnova a Pacova. Farnost přímo ve vsi byla obnovena roku 1673. K Věžné byla později přifařena Obrataň, kde původně v 60. letech 14. století byla samostatná plebánie. Ta později zanikla a již nikdy nebyla obnovena.\nFarnost je administrována ex currendo z Černovic.\n"}
{"id": "1368857", "url": "https://cs.wikipedia.org/wiki?curid=1368857", "title": "Jan Červinka", "text": "Jan Červinka\n\nJméno a příjmení Jan Červinka má více nositelů:\n\n\n"}
{"id": "1368858", "url": "https://cs.wikipedia.org/wiki?curid=1368858", "title": "Akademické mistrovství světa v orientačním běhu 2000", "text": "Akademické mistrovství světa v orientačním běhu 2000\n\n12. Akademické mistrovství světa v orientačním běhu proběhlo ve Francii ve dnech 25. srpna až 2. září 2000. Centrem závodů AMS bylo Roanne.\n\nZávodů se zúčastnilo celkem 135 závodníků (74 mužů a 61 žen) z 20 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 5 můžů a 5 žen pod vedením trenérů Jana Kaplana a Renaty Vlachové.\n\n"}
{"id": "1368859", "url": "https://cs.wikipedia.org/wiki?curid=1368859", "title": "Futarchie", "text": "Futarchie\n\nFutarchie je forma vládnutí založená na predikčních trzích. Jedná se o alternativu ke klasické zastupitelské demokracii. Navrhl ji Robin Hanson.\n\nVe futarchii mají volby sloužit k výběru politiků, kteří reprezentují cíle, o které se má usilovat. Poté lidé sázejí na to, která opatření povedou k určeným cílům. Nakonec se realizují opatření, která získají nejvyšší počet hlasů, a lidem, kteří si na ně vsadili, se vyplatí výhry. Robin Hanson to zkráceně popsal jako \"hlasování o hodnotách a sázení podle názorů.\"\n\nPodle zastánců futarchie vede ziskový motiv sázejících k výběru nejvhodnějších opatření. Ekonom Tyler Cownen naopak futarchii kritizuje. Podle něj není možné od sebe jednoduše oddělit \"hodnoty\" a \"názory.\"\n"}
{"id": "1368860", "url": "https://cs.wikipedia.org/wiki?curid=1368860", "title": "Alessio Cerci", "text": "Alessio Cerci\n\nAlessio Cerci (* 23. července 1987, Velletri, Itálie) je italský fotbalový útočník a reprezentant, od léta roku 2019 hraje ve druhé lize za US Salernitana 1919.\n\n\n\n\n"}
{"id": "1368861", "url": "https://cs.wikipedia.org/wiki?curid=1368861", "title": "Nancy Rubensová", "text": "Nancy Rubensová\n\nNancy Rubensová (30. května 1915 Washington, D. C. – 4. června 1994 Praha) byla česká herečka. Narodila se jako Louisa-Rosa Janečková, byla známá také jako Lola Janečková nebo Olga Janečková, po svatbě přijala příjmení Kovaříková.\n\nNarodila se v českoamerické rodině, která se po předčasné smrti otce vrátila zpět do vlasti a žila v Českém Těšíně. Po vítězství v konkursu na film Václava Kubáska \"Světlo jeho očí\" se stala představitelkou atraktivních plavovlásek ve filmu i na jevišti (Nové divadlo, Divadlo Járy Kohouta, Divadlo Na Fidlovačce). Kariéru ukončila poté, co se provdala za vinohradského hoteliéra.\n\n\n"}
{"id": "1368866", "url": "https://cs.wikipedia.org/wiki?curid=1368866", "title": "BNP Paribas Open 2018", "text": "BNP Paribas Open 2018\n\nBNP Paribas Open 2018, známý také jako Indian Wells Masters 2018, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Indian Wells Tennis Garden na otevřených dvorcích s tvrdým povrchem Plexipave. Konal se mezi 5. až 18. březnem 2018 v kalifornském Indian Wells jako 43. ročník mužského a 30. ročník ženského turnaje.\n\nMužská polovina se po grandslamu řadila do druhé nejvyšší kategorie okruhu ATP World Tour Masters 1000 a její dotace činila 8 909 960 amerických dolarů. Ženská část disponovala rozpočtem 8 648 508 dolarů a stala se také součástí druhé nejvyšší úrovně okruhu WTA Premier Mandatory. Kalifornská událost v těchto kategoriích tradičně představovala úvodní turnaj sezóny.\n\nNejvýše nasazenými v singlových soutěžích se stali světové jedničky Roger Federer ze Švýcarska a Simona Halepová z Rumunska. Jako poslední přímí účastnici do dvouhry nastoupili německý 94. hráč žebříčku Maximilian Marterer a mezi ženami chorvatská 81. žena klasifikace Petra Martićová. Po dlouhodobém výpadku na okruhu WTA Tour do turnaje zasáhnou bývalé světové jedničky Serena Williamsová a Viktoria Azarenková.\n\nPoprvé v historii turnaje nabídli organizátoři bonus 1 milionu dolarů tenistovi, který by v rámci jednoho ročníku vyhrál dvouhru i čtyřhru.\n\nPrvní trofej ze série Masters získal 29letý Juan Martín del Potro, pro něhož to byla dvacátá druhá singlová trofej na okruhu ATP Tour. Ve finále přitom odvrátil tři mečboly Rogeru Federovi. Premiérový titul na okruhu WTA Tour vybojovala Japonka Naomi Ósakaová, která se ve 20 letech stala nejmladší šampionkou turnaje Premier Mandatory od výhry Caroline Wozniacké na China Open 2010. Mužského debla ovládl americký pár John Isner a Jack Sock, jehož členové si připsali druhou společnou trofej a každý z nich třetí ze série Masters. Vítězem ženské čtyřhry se stal tchajwansko-český pár Sie Su-wej a Barbora Strýcová, jehož členky odehrály první společný turnaj v kariéře.\n\nNásledující hráči obdrželi divokou kartu do hlavní soutěže:\n\nNásledující hráč nastoupil do hlavní soutěže pod žebříčkovou ochranou\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\n\nNásledující páry obdržely divokou kartu do hlavní soutěže:\nNásledující páry nastoupily z pozice náhradníka:\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1368869", "url": "https://cs.wikipedia.org/wiki?curid=1368869", "title": "Jaroslav Heyduk", "text": "Jaroslav Heyduk\n\nJaroslav Heyduk (někdy uváden též jako Jaroslav Hejduk) (23. dubna 1863, Praha - 6. března 1918, Tuaps u Černého moře, Kavkaz) byl synovec českého básníka Adolfa Heyduka, před první světovou válkou agronom působící na Kavkazu, od roku 1914 dobrovolník a velmi letitý starodružiník - první, nejstarší a provždy slavný praporečník České družiny. \n\nJaroslav Heyduk se narodil 23. dubna 1863 v Praze. Jeho otec Bedřich Heyduk působil od roku 1854 v Rusku. Strýcem Jaroslava Heyduka byl český básník Adolf Heyduk Od svých sedmi let (tedy od roku 1870) žil Jaroslav Heyduk v Rusku.\n\nJaroslav Heyduk již dlouho před vypuknutím první světové války žil a pracoval jako hlavní agronom Kavkazu (Černomořského okruhu (později gubernie)). Byl tamním obyvatelstvem velmi vážený a stal se nakonec radou a zástupcem dané oblasti v dumě. Některé prameny hovoří o Jaroslavu Heydukovi jako o idealistovi a slavofilovi. Po vypuknutí první války se v oblasti sám ujal agitace mezi Čechy pro vstup do České družiny. Do tohoto útvaru také sám vstoupil (i přes svůj tehdy již vysoký věk).\n\nPrvní světová válka zastihla Jaroslava Heyduka ve věku 51 let. Do řad příslušníků České družiny vstoupil v roce 1914 a po celou svoji vojenskou kariéru měl hodnost praporčíka.\n\nNa svátek svatého Václava, patrona národa českého, tedy 28. září 1914 dle juliánského kalendáře (+ 13 dní tedy: 11. října 1914 dle gregoriánského kalendáře) se před starobylým klášterem svaté Sofie (z roku 1037) na Sofijském náměstí v Kyjevě (před pomníkem s jezdeckou sochou kozáckého hejtmana Bohdana Chmelnického) konala slavnostní přísaha prvních 716 československých dobrovolníků (z toho jen 16 Slováků) a 8 českých důstojníků České družiny. (Více jak dvě třetiny příslušníků České družiny mělo tehdy ještě cizí státní příslušnost a jen slabá třetina byli tzv. ruští Češi s ruským státním občanstvím.) Akce se konala za velkého zájmu a hojné účasti ruské veřejnosti. (Tento slavnostní ceremoniál byl nafilmován a promítal se v ruských biografech. Tady vyvolával v divácích nadšení nad projevovaným bratrstvím českého národa a odhodláním bojovat za svoji samostatnost po boku Ruska.) Přísaha byla konána dle ruských vojenských řádů na pravoslavné evangelium. Zároveň byl prapor České družiny (podle ruských zvyklostí) slavnostně posvěcen popy a do jeho žerdi byly také (dle zvyklostí) zatlučeny zlaté hřeby. První z nich zatloukl ruský generál Nikolaj Alexandrovič Chodorovič (náčelník štábu Kyjevského vojenského okruhu, velitel Kyjevské oblasti), který se zasadil o vznik České družiny a který organizaci této jednotky také sám v počátcích osobně řídil. Památného ceremoniálu se účastnil i praporečník Jaroslav Heyduk, který tento první český prapor (dar moskevských dam) hrdě nesl. Jeho patriarchální postava (staršího vysokého hubeného muže s dlouhým bílým plnovousem a s odznaky státního rady) přirozeně symbolizovala sepětí tradic minulosti s vojenskými rituály současnosti (roku 1914).\n\nJaroslav Heyduk zemřel tragicky (při své agitační cestě po Kavkaze, kterou podnikl na svůj vlastní vrub v rámci své dovolené) dne 6. března 1918 (v hodnosti praporčíka u 1. střeleckého pluku) v městě Tuapse na Kavkaze. Tehdy už neagitoval ve prospěch československých legií, ale pro vstup do československých oddílů Děnikinovy armády\n\nJaroslav Heyduk je pohřben na hřbitově ve Vladimirovce u Novorossijska Z evidence v československých ligiích byl formálně vyřazen dne 18. dubna 1918.\n\n\n\n\n"}
{"id": "1368879", "url": "https://cs.wikipedia.org/wiki?curid=1368879", "title": "Elkanah Billings", "text": "Elkanah Billings\n\nElkanah Billings (5. května 1820 Gloucester, dnes místní část města Ottawa – 14. června 1876 Montréal) byl kanadský paleontolog.\n\nElkanah Billings se narodil na farmě u řeky Rideau poblíž Bytownu v Ottawě (dnes známá jako Billings Estate, nejstarší dochovaná budova v Ottavě). Jeho rodiči byli jedni z prvních osadníků v oblasti: Lamira a Braddish Billingsovi.\n\nOd roku 1839 studoval práva, v roce 1844 se stal advokátem. Amatérsky se věnoval geologii a paleontologiii. Pracoval také jako novinář, od roku 1852 do roku 1856 byl redaktorem \"'Ottawa Citizen\". V roce 1854 byla vydána jeho první vědecká publikace o paleontologii v časopise Královského kanadského institutu v Torontu, jehož členem se v témže roce stal. V roce 1856 založil měsíčník \"Canadian Naturalist and Geologist\", kde po dobu dvaceti let publikoval své práce (kromě jiných vědeckých časopisů, jako například \"American Journal of Science and Arts\" v New Havenu a \"Geological Magazine\" v Londýně). V roce 1856 se stal prvním paleontologem zaměstnaným Kanadskou geologickou službou, kam jej přijal její ředitel William Edmond Logan.\n\nBillings vydal více než 200 vědeckých prací, kromě jiného i ze zoologie. V paleontologii publikoval zejména o paleozoiku a jeho všech tehdy známých živočišných kmenech. Jeho práce se týkaly fosilií z celé geologické historie Země až k mamutům.\n\nIdentifikoval 1065 nových druhů a 61 rodů fosilií, včetně mnoha trilobitů. V roce 1872 jako první dokumentoval zkameněliny prekambrické ediakarské fauny rodu \"Aspidella\" (druh \"Aspidella terranovica\"), nalezené Alexanderem Murraym (který je ale považoval za relikty po úniku plynových bublin z hornin) v pískovcích v St. John's v Newfoundlandu o stáří asi 570 milionů let.\n\nV roce 1858 se stal členem londýnské Geologické společnosti. Získal medaile na Světové výstavě 1862 v Londýně a 1867 v Paříži a ocenění „Společnosti přírodní historie“ v Montréalu (\"Natural History Society of Montreal\").\n\n\nUcelený přehled publikací poskytuje \n\n\n"}
{"id": "1368880", "url": "https://cs.wikipedia.org/wiki?curid=1368880", "title": "Omar Bravo", "text": "Omar Bravo\n\nOmar Bravo Tordecillas (* 4. března 1980 Los Mochis) je mexický fotbalový útočník.\n\nJe odchovancem CD Guadalajara, v roce 2006 s ním získal mistrovský titul a se 132 brankami je nejlepším střelcem v historii klubu. V roce 2008 přestoupil do španělského klubu Deportivo de La Coruña, kde se však neprosadil a po roce se vrátil do Guadalajary, hrál také za Tigres UANL, Sporting Kansas City, Cruz Azul, Club Atlas a North Carolina FC, od roku 2017 působí ve Phoenix Rising FC (United Soccer League).\n\nZa mexickou reprezentaci v letech 2003–2013 odehrál 66 zápasů a vstřelil v nich 15 branek. Hrál na olympiádě 2004, kde Mexičané vypadli v základní skupině, a na mistrovství světa ve fotbale 2006 (osmifinále, vstřelil dvě branky v úvodním utkání s Íránem). Je dvojnásobným vítězem Zlatého poháru CONCACAF (2003 a 2009) a bronzovým medailistou z Copa América 2007.\n\n"}
{"id": "1368881", "url": "https://cs.wikipedia.org/wiki?curid=1368881", "title": "SM U 1 (Rakousko-Uhersko)", "text": "SM U 1 (Rakousko-Uhersko)\n\nSM U-1 ponorka rakousko-uherského námořnictva z doby první světové války. Byla první ze dvou ponorek třídy \"U 1\" (jinak též typ Lake). Postavena byla podle amerického návrhu v rámci porovnávání tří různých ponorkových konstrukcí. Plavidla tohoto typu se neosvědčila, za první světové války byla nasazována jen omezeně při pobřežním hlídkování a dosloužila ve výcviku. Po válce byla U 1 předána Itálii a sešrotována.\n\nPonorka byla postavena jako součást plánu rakousko-uherského námořnictva, aby byly konkurenčně vyhodnoceny prototypy zahraničních ponorek od loděnic Lake Torpedo Boat (konstruktér Simon Lake), Germaniawerft (třídy \"U 3\", typ Germania) a Whitehead (třídy \"U 5\", licenční typ Holland). Rakousko-uherské námořnictvo v roce 1906 objednalo plavidla U 1 (a sesterskou loď SM U 2) od společnosti Lake Torpedo Boat Company v Bridgeportu v Connecticutu. Stavba U 1 proběhla v námořním arzenálu v Pule. Stavba U 1 byla zahájena 2. července 1907, na vodu spuštěna 10. února 1909 a do služby byla zařazena 15. dubna 1911. Do služby byla ponorka přijata označená římskou číslicí \"I\", která byla záhy nazhrazena číslem 1.\n\nPonorka se vyznačovala několika neobvyklými konstrukčními prvky, zejména dvěma zatažitelnými železnými koly pro pohyb po mořském dně a přechodovou komorou pro potápěče. Trup měl jednotrupou koncepci, přičemž balastní nádrže byly neprakticky umístěny na jeho horní straně, což si vynutilo stabilizaci ponorky těžkým balastním kýlem. Fakticky byly ponorky projektovány pro pohyn na hladině pouze s občasným ponořením v nouzové situaci. Ponoření ponorky přitom trvalo plných osm minut.\n\nPonorka byla vyzbrojena třemi 450mm torpédomety. Celkem bylo neseno pět torpéd. Pohonný systém tvořily dva benzínové motory o výkonu 640 hp pro plavbu na hladině a dva elektromotory o výkonu 200 hp pro plavbu pod hladinou. Poháněly dva lodní šrouby. Nejvyšší rychlost dosahovala 10,3 uzlu na hladině a 3 uzly pod hladinou. Dosah byl 950 námořních mil při plavbě na hladině rychlostí 6 uzlů a 40 námořních mil při plavbě pod hladinou rychostí 3 uzlů. Maximální hloubka ponoru byla 30 metrů.\n\nProblematická konstrukce ponorky si vyžádala sérii úprav. Například v zime 1914–1915 byly problematické benzínové motory vyměněny za dva diesely o stejném výkonu, vyměněny byly také periskopy a došlo k úpravě tvaru přídě. Modernizace si vyžádala prodloužení trupu o 28 cm. V roce 1917 byla výzbroj ponorky posílena o jeden 37mm kanón L33. Nesla jej do svého převedení k výcviku vlednu 1918.\n\nPo dokončení U 1 rakousko-uherské námořnictvo po většinu roku 1910 provádělo zkoušky ponorky. Benzínové motory U 1 nebyly nikdy schopny splnit rychlost smluvně požadovanou námořnictvem, a proto byly považovány za nevhodné pro bojové nasazení. Výsledkem bylo, že námořnictvo zaplatilo pouze trup a výzbroj U 1, za benzínové motory platilo pouze pronájem a jako jejich náhradu objednalo dieselové motory. Po přijetí U 1 do služby v dubnu 1911 byla ponorka využívána k výcviku. Dne 13. ledna 1914 byl periskop U 1 poškozen při kolizi s pancéřovým křižníkem SMS \"Sankt Georg\" v kanálu Fasana.\n\nV době vypuknutí první světové války U 1 a U 2 čekaly na výměnu pohonného systému, bez které byly považovány za bojově nepoužitelné. I po dokončení modernizace na jaře 1915 byly považovány za nejhorší rakousko-uherské ponorky, takže byly přeřazeny k výcviku. Bojově byly U 1 a U 2 nasazeny jen omezeně při pobřežních hlídkových plavbách a ochraně základny v Terstu v letech 1916–1918. Dne 11. ledna 1918 byla U 1 prohlášena za zastaralou a do konce války byla opět využívána k výcviku. Po skončení války byla v rámci reparací předána Itálii a roku 1920 sešrotována.\n"}
{"id": "1368883", "url": "https://cs.wikipedia.org/wiki?curid=1368883", "title": "Episode Six", "text": "Episode Six\n\nEpisode Six byla anglická rocková hudební skupina. Vznikla v červenci roku 1964 a jejími zakladateli byli členové kapel The Lightnings a The Madisons. Původní sestavu tvořili Roger Glover (baskytara), Andy Ross (zpěv), Sheila Carter-Dimmock (klávesy, zpěv), Graham Carter-Dimmock (kytara, zpěv), Tony Lander (kytara) a Harvey Shield (bicí). Kapele se dostalo úspěchu v roce 1965, kdy odehrála měsíční koncertní rezidenci ve Frankfurtu – hrála každý den od sedmi hodin večer do tří ráno s patnáctiminutovou přestávkou v každé hodině. Po návratu do Británie se Ross rozhodl kapelu opustit, přičemž jako náhradník byl vybrán Ian Gillan.\n\nPřed koncem roku kapela podepsala smlouvu s vydavatelstvím Pye Records a v lednu 1966 vydala svůj první singl. Později následovala řada dalších singlů, ale žádnou dlouhohrající desku kapela nevydala. Rovněž prošla dalšími personálními změnami, důležitým byl odchod Glovera s Gillanem ke kapele Deep Purple. Na Gloverovo místo nastoupil John Gustafson, zatímco pozice sólového zpěváka se ujala Sheila Carter-Dimmock. Jedinými členy, kteří v kapele hráli po celou dobu její existence, byli Sheila Carter-Dimmock a Tony Lander. Svou činnost skupina ukončila po deseti letech existence, v roce 1974.\n\n"}
{"id": "1368889", "url": "https://cs.wikipedia.org/wiki?curid=1368889", "title": "Loutkové divadlo Košice", "text": "Loutkové divadlo Košice\n\nLoutkové divadlo Košice () je profesionální loutkové divadlo v Košicích.\n\nLoutkové divadlo Košice vzniklo jako čtvrté na Slovensku, rozhodnutím ze dne 17. června 1959. První premiérou byla hra J. Pehra – L. Spáčila \"Guliver v Maňáskově\" v režii dr. A. Pogorielova. Tento spolu s prvním ředitelem a dramaturgem divadla A. Futášem vsadili na ověřené díla českých a sovětských autorů. A. Futáš sestavil umělecký soubor z mladých herců, většinou amatérů, které později posílili absolventi pražské loutkářské katedry DAMU.\n\nUž v šedesátých letech se o tomto divadle mluvilo jako o stabilním tělese s pevnou pozicí na československé loutkářské scéně. Následující úspěchy v sedmdesátých letech potvrzují i výborné herecké výkony zakládajících členů souboru, ke kterým přišli další mladí tvůrci, známí i z televizních večerníčků z dílny košického BD.\n\nOsmdesátá léta se nesla ve znamení hledání nových témat a výrazových prostředků. Vyvrcholením tohoto období je příchod absolventa pražské AMU, režiséra a autora dětské literatury Jána Uličianského. Jeho pozoruhodné básnické vidění převedeno na košické jeviště přineslo několik pozoruhodných inscenací, které se dočkaly ocenění na domácích i zahraničních festivalech. Nejúspěšnější inscenací z tohoto období s rekordním počtem repríz je hra Janka Pipora. V tomto čase byly i komerční zahraniční zájezdy vskutku úspěšné.\n\nDevadesátá léta, poznamenané pádem totality, navodili změny v uměleckém, ale i provozním režimu divadla. Členové košického loutkového pociťovali potřebu realizovat se i mimo paravan, a tak v roce 1995 přibylo při divadle činoherní studio Jorik. Budova na Rooseveltova ulici, v níž divadlo přežilo čtyřicet let, se vrátila původnímu majiteli. V červnu 1999 byl její stav již natolik nevyhovující, že ji příslušné orgány prohlásili za života nebezpečnou. Sezónu 1999/2000 začalo BD v provizoriu na Tajovského 4 v části areálu, který po rekonstrukci slouží potřebám divadla. Jde i o další objekty na Alžbětině a Vrátné ulici, kde je loutková sál, amfiteátr a divadelní scéna Jorik.\n\nZa uplynulých 50 let uvedlo divadlo 185 premiér, při průměrné roční návštěvnosti 30 tisíc diváků.\n"}
{"id": "1368892", "url": "https://cs.wikipedia.org/wiki?curid=1368892", "title": "NPO Saturn", "text": "NPO Saturn\n\nNPO Saturn ( \"НПО Сатурн\") je ruský výrobce leteckých motorů se sídlem v Rybinsku. Firma vznikla v roce 2001 sloučením podniků \"Rybinsk Motors\" a \"Ljulka-Saturn\". Ljulka-Saturn byla pojmenována po svém zakladateli Archipu Michajloviči Ljulkovi. \n\nPodnik vyrábí proudové motory různých typů pro vojenské a civilní letouny, dále stacionární jednotky jako plynové turbíny a lodní motory. Má také padesátiprocentní podíl ve společnosti Powerjet spolu s francouzskou společností Safran Aircraft Engines (dříve Snecma). Powerjet vyrábí motory SaM 146 pro dopravní letadla Suchoj Superjet 100.\n\nRybinsk Motors vznikla 20. října 1916 jako automobilová pobočka Renaultu v Rusku. V roce 1917 začala vyrábět letecké motory pro letoun Ilja Muromec. V roce 1918 byla znárodněna.\n\nRybinsk byla původně známá jako konstrukční kancelář Kolesov. Kolesov převzal organizaci od V.A. Dobrynina, který ji založil na přelomu 30. a 40. let. Pod Kolesovovým vedením zde vznikly motory pro nadzvukový bombardér Mjasiščev M-50, Tupolev Tu-22, motory RD-36-35FVR pro kolmo startující letoun Jakovlev Jak-38 Forger, RD-36-51A pro dopravní nadzvukový letoun Tupolev Tu-144 SST, motory RD-36-51V pro Mjasiščev M-17 Mystic a motory pro další kolmo startující letoun Jakovlev Jak-141 Freestyle.\n\n"}
{"id": "1368895", "url": "https://cs.wikipedia.org/wiki?curid=1368895", "title": "Pratt &amp; Whitney JT9D", "text": "Pratt &amp; Whitney JT9D\n\nPratt & Whitney JT9D je dvouproudový motor amerického výrobce Pratt & Whitney. Šlo o první dvouproudový motor s vysokým obtokovým poměrem motor pro civilní použití. Vyvinut byl v polovině 60. let pro Boeing 747, se kterým vznikl nový typ širokotrupého letounu. \n\nVývoj motoru JT9D začal v září 1965 jako součást návrhu letounu Lockheed C-5 Galaxy. S firmou Pratt & Whitney byla uzavřena smlouva o výzkumu potřebného motoru velkého typu, ale výrobní smlouva byla nakonec udělena společnosti General Electric a jejich motoru TF39. JT9D si nakonec vybrala firma Boeing pro svůj Boeing 747. První rozběh motoru se uskutečnil v testovacím zařízení v prosinci 1966 v East Hartfordu v Connecticutu a první let motoru proběhl v červnu 1968 na letounu Boeing B-52E, který sloužil jako testovací pro 747.\n\nPratt & Whitney čelila obrovským potížím s konstrukcí JT9D během testovacího programu Boeingu 747. Závady motoru během letových testů vedly k tomu, že třicet letounů bylo odstaveno mimo továrnu s betonovými bloky visícími ze závěsů a čekalo se na překonstruované motory.\n\n\n\"Data:\" PW\n\n\n\n"}
{"id": "1368901", "url": "https://cs.wikipedia.org/wiki?curid=1368901", "title": "Abierto Mexicano Telcel 2018", "text": "Abierto Mexicano Telcel 2018\n\nAbierto Mexicano Telcel 2018 presentado por HSBC byl společný tenisový turnaj mužského okruhu ATP World Tour a ženského okruhu WTA Tour, hraný v areálu Mundo Imperial Acapulco Princess na dvorcích s tvrdým povrchem. Probíhal mezi 26. únorem až 5. březnem 2018 v mexickém Acapulcu jako 25. ročník mužské poloviny a 18. ročník ženské části turnaje.\n\nMužský turnaj se řadil do kategorie ATP World Tour 500 a jeho dotace činila 1 789 445 amerických dolarů. Ženská polovina hraná s rozpočtem 250 000 dolarů byla součástí kategorie WTA International Tournaments.\n\nNejvýše nasazenými hráči v singlových soutěžích se stali pátý tenista světa Alexander Zverev z Německa a třináctá hráčka žebříčku Sloane Stephensová ze Spojených států amerických. Jako poslední přímí účastnici do dvouher nastoupili moldavský 87. hráč žebříčku Radu Albot a australská 120. žena klasifikace Arina Rodionovová.\n\nDvacátý první singlový titul na okruhu ATP Tour vybojoval 29letý Argentinec Juan Martín del Potro. Čtvrtou trofej z dvouhry okruhu WTA Tour si odvezla 28letá Ukrajinka Lesja Curenková, která tak poprvé v kariéře obhájila turnajové vítězství. Sedmý společný deblový titul získal britsko-brazilský pár Jamie Murray a Bruno Soares. Německo-britská dvojice Tatjana Mariová a Heather Watsonová triumfovala v ženské čtyřhře.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili z kvalifikace jako tzv. šťastní poražení:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťatný poražený:\n\n\nNásledující hráčky obdržely divokou kartu do hlavní soutěže:\n\nNásledující hráčky se probojavaly do hlavní soutěže z kvalifikace:\n\n\n\nNásledující pár obdržel divokou kartu do hlavní soutěže:\n\nTNásledující pár nastoupil v roli náhradníka:\n\n\n\n\n\n"}
{"id": "1368903", "url": "https://cs.wikipedia.org/wiki?curid=1368903", "title": "Sidney Farber", "text": "Sidney Farber\n\nSidney Farber (30. září 1903 Buffalo – 30. března 1973 Boston) byl americký peadiatrický patolog. Za jeho výzkum v Bostonské dětské nemocnici a přínos k financování 'boje proti rakovině' je dnes považován za otce moderní chemoterapie a peadiatrické patologie. Dana-Farberův institut pro rakovinu, nemocnice úzce spjatá s lékařskou fakultou Harvardovy univerzity, je pojmenována po něm.\n\nSidney Farber se narodil židovským rodičům v Buffalu v New Yorku a byl třetím nejstarším ze 14 sourozenců. Po dokončení střední školy nastoupil na State University of New York, kterou dokončil v roce 1923. Kvůli svému židovskému původu nebyl přijat na lékařskou fakultu v USA, díky svým jazykovým dovednostem ale mohl studovat v Německu, kde exceloval a bylo mu dovoleno od počátku druhého ročníku studovat na Harvardově univerzitě.\n\nPo ukončení studia na Harvardu prošel atestací v nemocnici Peter Bent Brigham v Bostonu a oficiálně se stal patologem. Po své atestaci byl zaměstnán v Bostonské dětské nemocnici jako rezidenční patolog a v roce 1928 se stal asistentem pro patologii na lékařské fakultě Harvardovy Univerzity. V roce 1929 se stal prvním patologem, který byl v Bostonské dětské nemocnici zaměstnán na plný úvazek. Zde později prováděl svůj výzkum a ve své laboratoři zde stvořil první metody chemoterapie. Jeho kniha The Postmortem Examinations je považována za klasiku v oboru patologie.\n\nPo studiu účinků kyseliny listové na produkci červených krvinek a jejího využití u pacientů s perniciózní anémií se rozhodl tuto látku zkusit použít proti leukémii. K jeho překvapení kyselina listová leukémii spíše urychlila a posílila než cokoli jiného, což Farberovi vnuklo jinou myšlenku – využití antagonistů této kyseliny. Látku aminopterin, která blokovala účinek kyseliny listové, pro něj vyrobil chemik Yellapragada Subbarao a v roce 1947 ji poprvé vyzkoušel na pacientovi. Tím byl tehdy dvouletý Robert Sandler trpící akutní lymfoblastickou leukémií. Aminopterin, blokující funkci enzymů, které jsou potřebné k replikaci DNA a buněčnému dělení, chlapce zázračně uzdravil a malý Robert se poprvé po měsících znovu postavil na vlastní nohy. V remisi vydržel pouze několik měsíců před svým úmrtím v roce 1948. I tak se ale jednalo o úspěch, který ve své době neměl obdoby.\n\nMezi další jeho objevy patří Farberova nemoc, což je autosomální recesivní genetická choroba způsobena mutací genu ASAH1, který kóduje enzym ceramidázu. Tato mutace vede k nahromadění ceramidu, který způsobuje progresivní poškození tkání, obzvlášť v oblasti kloubů, jater, plic a nervového systému.\n\nSidney Farber přispěl i ke zdokonalení léčby Wilmsova nádoru. Poprvé v historii dokázal indukovat remisi u svých pacientů trpící touto chorobou v padesátých letech a postupem času se Farberovi a jeho týmu podařilo zvýšit procento vyléčených ze 40 % na 89 %.\n"}
{"id": "1368905", "url": "https://cs.wikipedia.org/wiki?curid=1368905", "title": "Vysokovská spojka", "text": "Vysokovská spojka\n\nVysokovská spojka je zamýšlené železniční spojení, které propojí a zajistí přímé železniční spojení z Náchoda ve směru na Hradec Králové a Prahu. Pro realizaci tohoto plánu je nutná výstavba nové spojovací železniční tratě z Náchoda do České Skalice, jejíž součástí je napřímení současné železniční tratě a výstavba nového železničního tunelu délky cca 1 km pod Vítovým kopcem. \n\n"}
{"id": "1368906", "url": "https://cs.wikipedia.org/wiki?curid=1368906", "title": "AFX-757", "text": "AFX-757\n\nAFX-757 je výbušninou používanou především v armádě USA. Jedná se o látku spadající do kategorie EIDS (extrémně necitlivá detonující substance), jde tedy o výbušninu s velmi nízkou citlivostí na nárazy, plamen a blízké detonace jiné munice. Je mnohem méně citlivá než např. TNT. Díky obsahu velikého množství hliníku se jedná o termobarickou výbušninu, veliká část tlakové vlny je tedy generována rychlým hořením hliníku v okolí nálože. V ideálních podmínkách (stovky kg a uzavřený prostor) dosahuje přes 160 % ekv. TNT v impulzu tlakové vlny, tohoto ale obvykle není dosaženo pro rapidní smíšení chladného vzduch se stále hořícím mrakem hliníku , i přesto je její účinnost ve smyslu tlakové vlny veliká. Pro velmi nízký obsah brizantní složky (jen 25 hm. % RDX) má však nízkou brizanci a nehodí se ke generování a pohánění střepin ve fragmentačních náložích. I přesto ji lze v těchto rolích použít, pro její necitlivost k fragmentům zbraní kategorie CRAM a SHORAD, kde přilétající fragmenty nejsou schopny detonovat hlavici před dopadem zbraně na chráněný cíl. Nejznámější takové použití je v hlavicích střely AGM-158 JASSM, která je ve výzbroji armád USA, Finska, Polska a dalších zemí. AFX-757 má vhodné vlastnosti pro plnění hlavic zbraní určených pro průboj betonu a hornin. AFX-757 se skládá z 25 % Hexogenu (RDX), 33 % práškového hliníku, 30 % chloristanu amonného a 12 % polymerního pojiva na bázi HTPB. Detonační tlak P je přibližně 100 kbar.\n"}
{"id": "1368910", "url": "https://cs.wikipedia.org/wiki?curid=1368910", "title": "Acetylid stříbrný", "text": "Acetylid stříbrný\n\nAcetylid stříbrný je název, kterým se myslí skupina tří sloučenin stříbra. Jde o prostý acetylid stříbra AgC, dvojitou sůl AgC·AgNO (acetylid-dusičnan distříbrný, SA.DS) a acetylid stříbrný—dusičnan stříbrný (1/6) AgC·6AgNO. Jde tedy o sůl acetylenu (ethynu), popř. danou sůl krystalizovanou společně s dusičnanem stříbrným. Čistý acetylid stříbrný se sráží z roztoku dusičnanu stříbrného za neutrálních a zásaditých podmínek po zavedení acetylenu do roztoku. Dvojitá sůl (SA.DS) se pak sráží ze stejného roztoku za kyselého pH a ideálně teploty kolem 60 °C. Jednoduchý acetylid stříbra je extrémně citlivou třaskavinou s velmi malou explozivní silou a téměř nulovou iniciační schopností. Dvojitá sůl je průměrně citlivá třaskavina s průměrnou explozivní silou. Posledních z uvedených solí není výbušná a její vznik vyžaduje speciální podmínky. Kromě výše zmíněných existují i jiné acetylidy stříbra, tyto postrádají praktického významu.\n\nAcetylid stříbrný není rozpustný ve vodě, ani v jiných běžných rozpouštědlech.\n"}
{"id": "1368912", "url": "https://cs.wikipedia.org/wiki?curid=1368912", "title": "Tetryl", "text": "Tetryl\n\nTetryl je obecně používaný název pro 2,4,6-trinitrofenylmethylnitramin, sumárním vzorcem (CHNO). Jde o výbušninu s lehce vyšší citlivostí a silou než je TNT. Dříve se používal především v počinových náložkách na iniciaci méně citlivých výbušnin, kde byl nahrazen pentritem, hexogenem a oktogenem. Jeho význam je tedy spíše historický. Vzhledem se jedná o žlutý krystalický prášek, případně o žluté lité bloky ve směsi s TNT a/nebo jinými pojivy. Detonační rychlost při krystalové hustotě je 7 570 m/s a detonační tlak P je kolem 250 kbar.\n"}
{"id": "1368915", "url": "https://cs.wikipedia.org/wiki?curid=1368915", "title": "GE Aviation", "text": "GE Aviation\n\nGE Aviation je americký výrobce leteckých motorů, dceřiná společnost firmy General Electric – jedné z největších světových korporací. Patří mezi přední dodavatele leteckých motorů a nabízí motory pro většinu komerčních letadel. Do září roku 2005 fungovala pod názvem General Electric Aircraft Engines (GEAE). Hlavními konkurenty společnosti GE Aviation na trhu s motory jsou Rolls-Royce a Pratt & Whitney. S francouzskou společností Safran Aircraft Engines provozuje dva společné podniky CFM International a CFM Materials. Sídlo se nachází v Evendale ve státě Ohio.\n\n\n\n"}
{"id": "1368924", "url": "https://cs.wikipedia.org/wiki?curid=1368924", "title": "Čevela", "text": "Čevela\n\nPříjmení Čevela, přechýleně Čevelová, nosí více osobností:\n\n"}
{"id": "1368926", "url": "https://cs.wikipedia.org/wiki?curid=1368926", "title": "Radar (píseň)", "text": "Radar (píseň)\n\nRadar je píseň Britney Spears, která se objevuje na obou albech Blackout a Circus. Mělo se jednat o třetí singl z alba Blackout, ale místo toho byl nakonec vybrán singl Break the Ice. Když se uvažovalo o singlu Radar, Britney už pracovala na albu Circus. V rámci vydání alba Circus byl singl Radar vydán jako čtvrtý v pořadí.\n\nSong byl nahrán den po vyplnění žádosti o rozvod s Kevinem Federlinem, přesto tato skutečnost do písně nezasahuje.\n"}
{"id": "1368927", "url": "https://cs.wikipedia.org/wiki?curid=1368927", "title": "Kostel Nanebevzetí Panny Marie (Hnojník)", "text": "Kostel Nanebevzetí Panny Marie (Hnojník)\n\nKostel Nanebevzetí Panny Marie v Hnojníku se nachází v okrese Frýdek-Místek. Farní kostel náleží pod biskupství ostravsko-opavské, děkanát Frýdek, Římskokatolická farnost Hnojník. Kostel byl zapsán do státního seznamu kulturních památek před rokem 1988.\n\nŘímskokatolický farní kostel Nanebevzetí Panny Marie byl postaven v letech 1808 až 1812. Stavba byla několikrát přerušena pro nedostatek financí. Dne 18. listopadu 1812 byl kostel vysvěcen.\n\nKostel byl postaven v místě původního dřevěného kostela. Dřevěný kostel byl postaven někdy před počátkem 15. století a v době reformace sloužil jako evangelický kostel, který byl navrácen katolíkům v roce 1654. V roce 1757 byl natolik zchátralý, že byl rozebrán a na jeho místě postaven nový dřevěný kostel. V roce 1808 byl rozebrán a 30. května 1808 byla zahájena stavba empírového zděného kostela.\n\nJednolodní stavba s polygonálním závěrem orientovaným k západu postavená na půdorysu rovnoramenného kříže se sedlovou střechou a hranolovou věží ve východním průčelí. Kostel je orientován hlavním oltářem k západu. Vstupní průčelí je členěno dvojicemi vysokých pilastrů nad nimi je kladí, které je profilované a pod korunní římsou zdobeno zubořezem. V Průčelí jsou symetricky po obou stranách okna nad vchodem umístěny výklenky, ve kterých jsou sochy světců. Fasády ostatních částí kostela jsou hladké s profilovanou korunní římsou po celém obvodu kostela.\n\nHlavní oltář nese obraz Nanebevzetí Panny Marie, který pochází z období kolem roku 1750, byl přestavěn v roce 1968 spolu s kněžištěm, tak aby se mše sloužily čelem k lidem. Na epištolní straně se nachází kaple svatého Kříže s oltářem Božího hrobu, křtitelnice a boční oltář sv. Jana Nepomuckého. Pod kaplí je zazděna hrobka. Na evangelijní straně se nachází sakristie s oratoří v patře, kazatelna a boční oltář z 19. století s obrazem Boží Prozřetelnosti. Interiér doplňuje čtrnáct obrazů křížové cesty. Ve východní části je kruchta, která byla rozšířena do lodi v roce 1957. V roce 1937 byla do kostela zavedena elektřina.\n\nKvadratická věž, která se zvedá nad průčelím, je zakončena cibulovou bání s otevřenou lucernou a makovicí. Pod věží je předsíň, která byla oddělená od lodi skleněnou stěnou. Věž je členěna kordonovou římsou, nad ní jsou okna v obdélných rámech se stlačenými záklenky, uzavřené žaluziemi. Nad okny jsou umístěny ciferníky věžních hodin, které byly instalovány v roce 1931. Zastřešení věže je nad hodinami obloukovitě vybráno.\n\nPodle vizitačního protokolu z roku 1679 byly v dřevěném kostele zavěšeny tři zvony. Podle písemných pramenů byly v kostele v roce 1804 dva zvony ulité v roce 1636 třetí ulitý v roce 1772. Zvony z roku 1636 měly hmotnost 135 kg a 45 kg, zvon z roku 1772 měl hmotnost 5,5 kg. \n\nVe zděném kostele bylo zavěšeno pět zvonů: první o průměru 85 cm z roku 1814 (sv. Alois, zvaný „Orlíček“, zvonař Ignatz Hilzer, Vídeň), druhý o průměru 65 cm, třetí (sv. Maria) o průměru 45 cm z roku 1772 ulit Františkem Stankem z Opavy, čtvrtý o průměru 25 cm z roku 1769 ulit W. Straubem v Olomouci a pátý o průměru 30 cm z roku 1791 dar baronky Štěpánky Beessové, ulit v Těšíně. V písemných dokumentech se uvádí, že druhý a čtvrtý zvon byly poškozené. V období první světové války v roce 1916 byly zvony rekvirovány. Byla za ně vyplacena náhrada 1756 rak. korun. V roce 1924 byl vysvěcen zvon, který byl koupen v Karviné, měl průměr 106 cm, hmotnost 690 kg a byl ulit v roce 1897. Tento byl nahrazen v roce 1932 (jiný pramen uvádí rok 1931) třemi zvony, které byly ulité zvonařskou firmou Herold z Chomutova. První zvon byl ulit v roce 1931, hmotnost 632 kg, tón G, průměr 104 cm, druhý zvon byl ulit v roce 1931, hmotnost 371 kg, tón B, průměr 87 cm, třetí zvon byl ulit v roce 1932, hmotnost 164 kg, tón Es, průměr 66 cm. V období druhé světové války byly zvony revírovány spolu cínovými píšťalami varhan.\n\nVe věži se nachází zvon o průměru 64 cm, hmotnost 160 kg z roku 1932 ulitý zvonařskou firmou Herold z Chomutova a údajně zavěšen až po ukončení druhé světové války. V roce 2015 byly ve věži tři cimbály, z toho jeden demontován.\n\nJednomanuálové varhany byly v roce 1901 vyrobeny varhanářskou firmou Rieger v Krnově.\n\nKolem kostela se rozprostírá ohradní zděná hřbitovní zeď, která je krytá kamennými deskami (pultová stříška). Do hřbitovní zdi byly vestavěny hranolové kapličky s pravoúhlými výklenky završené odstupňovanou jehlanovou střechou z plochých kamenných desek na jejímž vrcholu byla koule. Kapličky tvořily křížovou cestu.\n\nSoučástí hřbitova je empírová hrobka rodiny Beessů. Hrobku tvoří kaple obdélného půdorysu s kruhovým závěrem a valbovou střechou. Fasáda je členěná pilastry a korunní profilovanou římsou. V bočních fasádách jsou prolomena dvě okna se šambránou s profilovanou nadokenní římsou a podokenní římsou. Vstupní průčelí kaple tvoří ve střední části rizalit s zakončený atikou. Vchod je obdélný se segmentovým záklenkem nad nímž je přímá římsa. Po stravách vstupu jsou výklenky. Kaple je zaklenuta plackou na zdvojených pasech. V interiéru umístěn barokní kříž s plastikou Krista v nadživotní velikosti. Po stranách náhrobky rodiny Beessů z Chrostiny a dlouholetého sluhy Johanna Palla.\n"}
{"id": "1368928", "url": "https://cs.wikipedia.org/wiki?curid=1368928", "title": "Římskokatolická farnost Nivnice", "text": "Římskokatolická farnost Nivnice\n\nŘímskokatolická farnost Nivnice je územní společenství římských katolíků v děkanátu Uherský Brod s farním kostelem Svatých Andělů strážných.\n\nPrvní zprávy o tom, že existoval kostel v Nivnici, jsou z roku 1403. Na půdě současného chrámu byl v letech 1530–1538 vybudován českobratrský sbor, opuštěn od roku 1621. Původní farní kostel zůstával na svém místě, i když věřící katolického vyznání byli v menšině. V roce 1625 vedli duchovní správu dominikáni z Uherského Brodu. O patnáct let později připadla duchovní správa v Nivnici k Hluku, což trvalo do října 1654, kdy se stala samostatnou farností. Koncem roku 1706 se stal farářem Václav Antonín Czernoch, šlechtic, bakalář a lidumil, který spravoval faru až do své smrti v roce 1733. Tento iniciátor stavby nového kostela na jeho vybudování věnoval veškeré své jmění. V roce 1741 chrám sv. Archanděla Michaela zbourali; nový kostel Andělů Strážných byl vybudován na místě kaple z pozůstalosti zmíněného zesnulého faráře. Stavba byla dokončena roku 1752. \nOd července 2017 je farářem R. D. Mgr. Zdeněk Gerhard Klimeš.\n\nVe farnosti se konají pravidelně bohoslužby ve farním kostele – v neděli i ve všední dny.\n\nVe farnosti se pravidelně koná tříkrálová sbírka. V roce 2017 se při ní vybralo 117 553 korun.\n\nV květnu 2017 udílel ve farnost svátost biřmování olomoucký arcibiskup Jan Graubner.\n\n"}
{"id": "1368930", "url": "https://cs.wikipedia.org/wiki?curid=1368930", "title": "Havárie An-26 u základny Hmímím", "text": "Havárie An-26 u základny Hmímím\n\nLetadlo An-26 ruského letectva se zřítilo přibližně 500 metrů před prahem dráhy letecké základny Hmímím v Sýrii. Ze 39 osob na palubě nepřežil nikdo. Všichni na palubě byli příslušníky ruských ozbrojených sil. Let ze základny ležící asi 30 km od Aleppa probíhal za dobrých povětrnostních podmínek, podle zpráv z místa neštěstí na letadlo nebyla vedena palba. Podle předběžných informací, možnou příčinou havárie byla technická závada.\n\nPříčiny nehody šetří Vyšetřovací výbor Ruské federace. \n"}
{"id": "1368931", "url": "https://cs.wikipedia.org/wiki?curid=1368931", "title": "FOX-7", "text": "FOX-7\n\nFOX-7 (DADNE, 1,1-diamino-2,2-dinitroethen, CHNO) je za normálních podmínek žlutá krystalická látka o krystalové hustotě 1,885 g cm. Jedná se o výbušninu s podobnou explozivní sílou jakou má hexogen. Je tedy velmi brizantní výbušninou s detonační rychlostí lehce pod 8900 m/s při krystalové hustotě. Oproti němu má ale přibližně poloviční až čtvrtinovou citlivost na mechanické podněty a tak ji lze považovat za relativně necitlivou výbušninu. Proto je zkoumána a zvažována jako jeho náhrada ve vojenských trhavinách. FOX-7 je dnes průmyslově produkován firmou EURENCO, Bofors.\n"}
{"id": "1368933", "url": "https://cs.wikipedia.org/wiki?curid=1368933", "title": "Fjodar Klimčuk", "text": "Fjodar Klimčuk\n\nFjodar Danilavič Klimčuk (bělorusky Фёдар Данілавіч Клімчук, rusky Фёдор Данилович Климчук; 27. únor 1935 Simanavičy, Drahyčinský povět, Poleské vojvodství, Druhá Polská republika – 22. října 2018, Minsk) byl běloruský lingvista-dialektolog a historik. Je kandidát filologie, vedoucí výzkumný pracovník Institutu lingvistiky Jakuba Kolase, Národní akademie věd Bieloruska. Specialista v historii a dialektologii Polesí. Je autorem více než 200 prací v oblasti dialektologie, lingvistiky, lexikografie, slovanských studií, folklóru, etnogeneze, glotogeneze, sociolingvistiky a toponymie. V roce 2001 získal státní cenu Běloruské republiky v oblasti humanitních a společenských věd.\n\nNarodil se 27. února 1935 v obci Simanavičy (polesky Сымоновычы) v Drahyčinském povětu v Poleském vojvodství na území Druhé Polské republiky (dnes Drahyčinský rajón, Brestská oblast, Bělorusko) do rolnické rodiny. Od prvního do třetího ročníku studoval na Simanavičské škole, čtvrtý ročník absolvoval v obci Vulka Simanavickaja, pátý až desátý ročník navštěvoval školy v Drahyčině. Školu dokončil v roce 1952.\n\nVe stejném roce nastoupil na Fakultu historie Pinského státního učitelského institutu. Po promoci v roce 1954 pracoval jako učitel v obci Vydybor (polesky Выдыбор) v Stolinském rajónu v Brestské oblasti. Od roku 1955 vyučoval ve školách v Dryhčinském rajónu. \n\nV letech 1964 až 1967 dálkově studoval na Fakultě historie Pedagogického institutu M. Gorkého v Minsku. V roce 1957 začal pracovat na vědecké práci: shromažďoval dialektální, folklórní a etnografický materiál. V roce 1962 se setkal a začal spolupracovat s lingvistou Nikitou Iljičem Tolstým (pravnuk L. N. Tolstého).\n\nV roce 1968 pokračoval v postgraduálním studiu v Ústavu jazykovědy Jakuba Kolase běloruské Akademie věd, které dokončil v roce 1971 a začal pracovat v odvětví dialektů na stejném institutu. Od roku 1981 byl vedoucím výzkumným pracovníkem. V roce 1973 obhájil disertační práci na téma „Да лінгвагеаграфіі Заходняга Палесся“ (K lingvistické geografii Západního Polesí).\n"}
{"id": "1368934", "url": "https://cs.wikipedia.org/wiki?curid=1368934", "title": "Červorovec splývavý", "text": "Červorovec splývavý\n\nČervorovec splývavý (\"Typhlonectes natans\" Fischer in Peters, 1880) je obojživelník z řádu červorů a čeledi cecíliovití. V přírodě se vyskytuje v Kolumbii a Venezuele.\n\nDorůstá až 55 cm. Je tmavě šedý až černý. Žije převážně ve vodě. Je vejcoživorodý.\n\n"}
{"id": "1368935", "url": "https://cs.wikipedia.org/wiki?curid=1368935", "title": "Občanská záložna (Poděbrady)", "text": "Občanská záložna (Poděbrady)\n\nObčanská záložna je reprezentativní novorenesanční budova postavená v Poděbradech v letech 1897–1898 podle projektu architekta Karla Huga Kepky. Stojí na exponovaném místě na nároží Jiřího náměstí a Divadelní ulice, kde tvoří urbanistický protipól poděbradského zámku. Součástí budovy je reprezentativní sál, který byl dlouho centrem místního společenského života. Po dobu ČSSR budovu provozovala Československá státní spořitelna a později národní podnik Restaurace a jídelny. Od nedokončené rekonstrukce z poloviny osmdesátých let 20. století je část budovy prázdná. V přízemí sídlila do roku 2003 pobočka Union banky, kterou nahradila vietnamská tržnice. Od roku 2017 je stavba chráněna jako kulturní památka České republiky. Zároveň je součástí městské památkové zóny Poděbrady.\n\nV místě občanské záložny v minulosti stálo několik starších budov. Když si Jiří z Poděbrad roku 1440 vybral ves Poděbrady za své sídlo, nechal na západní straně hradu (dnešní zámek Poděbrady) vybudovat nové centrum, jehož jádrem byl rynek vyměřený lokátorem Janem Čumpelem. Čumpele dále vytyčil parcely pro domy a pro rychtu, které určil rozsáhlý pozemek podél dnešní Divadelní ulice od náměstí až po ulici Na Valech. Rychta a obecní dům stojící v místě nynější záložny později vyhořely. Na konci 18. století vojenský erár spáleniště vykoupil a na jejich místě postavil kasárna pro císařské kyrysníky. Dne 18. prosince 1876 kasárna vyhořela. Městská rada následně usilovala o to, aby se vojáci přesunuli alespoň na okraj města. Posádka byla nakonec zrušena a všechny vojenské objekty roku 1881 odkoupilo město.\n\nAreál kasáren byl rozdělen, důstojnický dům se změnil na Jiříkovo divadlo a ubytovna mužstva na dívčí měšťanku. Pozemek v místě bývalých stájí město nabídlo místní Občanské záložně. Její členové na valné hromadě roku 1897 jednomyslně odsouhlasili stavbu důstojného sídla, které by se stalo ozdobou města. Pozemek záložna od města koupila za 11 000 zlatých. Dalších 50 000 zlatých vyhradila na samotnou stavbu, jejíž součástí měly být kanceláře, hostinec se společenským sálem nebo knihovna. Do soutěže na návrh budovy se přihlásilo celkem 16 návrhů, které posuzovala hodnotící komise vedená profesorem Janem Koulou. Zvítězil reprezentativní projekt v novorenesančním slohu od Koulova žáka, profesora brněnské techniky Karla Huga Kepky.\n\nZákladní kámen nové budovy byl položen 2. listopadu 1897. Stavbu provedla firma místního stavitele Josefa Dršaty. Plánované náklady se nepodařilo dodržet a přesáhly 80 000 zlatých. Problémy způsobil objev archeologických nálezů na stavebním pozemku, stavba potřebovala hlubší základy a prodražila se rovněž její bohatá umělecká výzdoba. Stavba záložny nakonec trvala dva roky. Velký sál s galerií v prvním patře byl ve své době největším společenským prostorem města. Občanská záložna se významně podílela na kulturním životě města. Její prostory využívaly místní spolky, veřejná knihovna a do roku 1903 byla též prvním sídlem místního muzea. Prostory záložny využíval jako svou domovskou scénu divadelní spolek Tyl a po požáru Jiříkova divadla zde v letech 1937–1942 hrál i divadelní spolek Jiří.\n\nDo roku 1934 v přízemí záložny sídlila pošta a telegrafní úřad. Po jejím přesunu do nové budovy prošly tyto prostory funkcionalistickou úpravou pro potřeby záložny a zároveň zde byla otevřena Šramotova restaurace.\n\nPo znárodnění záložny její majetek převzala Státní banka československá, která budovu roku 1951 předala Československé státní spořitelně. Spořitelna ji využívala jako dočasnou náhradu za svou budovu na Riegrově náměstí, do které se mohla vrátit až po zrušení poděbradského okresu v roce 1960. Od téhož roku (1960) budovu vlastnil národní podnik Restaurace a jídelny, který reprezentativní prostory upravil na lidovou jídelnu a bufet. Kvalitní interiér musel postupně ustoupit laciným materiálům (umakart apod.). Ve společenském sále se i nadále konaly taneční, plesy či rockové koncerty. V době kolem sametové revoluce v přízemí fungoval lokál zvaný „Afrika“ a v podzemí vinárna zvaná „Hrobeček“. Poslední rekonstrukce začala roku 1985. Zůstala však nedokončena.\n\nV 90. letech se záložna stala pobočkou Union banky, zkrachovalé roku 2003. Roku 2004 záložnu v dražbě za 24,1 milionů korun koupili dva vietnamští podnikatelé. V přízemí byla otevřena asijská tržnice. Po několika letech mezi majiteli vypukl spor, jak s budovou dále naložit, přičemž ani jeden nechtěl odkoupit podíl toho druhého. Jiného kupce nenašli, přestože město roku 2011 za dům neúspěšně nabídlo 21 milionů korun. Roku 2012 proběhla oprava fasády (další oprava následovala roku 2016). Roku 2015 majitel (vlastnické spory rozhodl soud) nabídl záložnu městu za 30,35 milionů korun. To nabídku odmítlo kvůli přemrštěné ceně.\n\nReprezentativní novorenesanční budova je umístěna na exponovaném místě severní straně Jiřího náměstí na nároží s Divadelní ulicí. Urbanisticky tvoří protipól poděbradského zámku.\n\nZáložna je zděná budova o čtyřech křídlech a třech nadzemních podlažích. Původně měla otevřený půdorys tvořený dvěma hlavními křídly (jižní a západní) svírajícími úhel 75°, na které je kolmo napojeno krátké křídlo severní. Na konci 20. století byl půdorys stavby uzavřen přístavbou východního křídla, propojeného s křídlem severním. Na nároží do náměstí se nad arkýřem zvedá věžička. Součástí budovy je reprezentativní sál, který byl dlouho centrem místního společenského života. Krov nad velkým sálem s konstrukcí, na níž je zavěšen strop, je ojedinělý.\n\nUliční průčelí byla bohatě vypravena, ostatní byla pojata velmi střízlivě. Přízemí je funkcionalisticky upraveno. Na výzdobě budovy se podíleli přední umělci své doby. Autorem plastické výzdoby průčelí, včetně emblémů, panó a dvou soch (alegorie práce a spořivosti) byl Schnirchův žák a poděbradský sochař Milan Havlíček (podílel se též na výzdobě měšťanské školy). Autorem fresek \"Blahobyt\" a \"Spořivost\" na jižním průčelí byl malíř Luděk Marold. Autorem výzdoby stropu velkého sálu je malíř Karel Vítězslav Mašek. Fresky byly posledním Maroldovým dílem, dokončeným necelé tři měsíce před jeho smrtí. Na fasádě se nedochovaly, neboť postupem let přestaly být zřetelné a po roce 1960 byly zamalovány.\n\n\n"}
{"id": "1368939", "url": "https://cs.wikipedia.org/wiki?curid=1368939", "title": "Johann Lahr", "text": "Johann Lahr\n\nJohann Lahr (21. ledna 1913, Friesovy Boudy – 24. února 1942) byl československý lyžař německé národnosti, skokan na lyžích a sdruženář. Padl jako německý voják během druhé světové války na východní frontě.\n\nNa IV. ZOH v Garmisch-Partenkirchen 1936 skončil ve skocích na lyžích na 32. místě a v severské kombinaci skončil na 9. místě. Na mistrovství světa v klasickém lyžování v roce 1935 ve Vysokých Tatrách skončil v severské kombinaci na 5. místě a ve skocích na lyžích skončil na 25. místě. 2. března 1941 vytvořil v Planici skokem 111 metrů světový rekord, který ale byl ale ještě stejný den překonán. Závodil za německý klub WSV Harrachov-Nový Svět.\n\n"}
{"id": "1368940", "url": "https://cs.wikipedia.org/wiki?curid=1368940", "title": "Bronnicy", "text": "Bronnicy\n\nBronnicy () jsou město v Moskevské oblasti v Ruské federaci. Při sčítání lidu v roce 2010 měly zhruba jednadvacet tisíc obyvatel.\n\nBronnicy leží na levém břehu Moskvy, přítoku Oky v povodí Volhy. Od Moskvy, hlavního města federace, jsou vzdáleny přibližně padesát kilometrů jihovýchodně. Nejbližší město v okolí je Ramenskoje zhruba dvacet kilometrů severně.\n\nPřímo na území města je křižovatka dálnice A107, tj. tzv. malého moskevského okruhu, a dálnice M-5 „Ural“ vedoucí z Moskvy do Samary a Čeljabinsku.\n"}
{"id": "1368970", "url": "https://cs.wikipedia.org/wiki?curid=1368970", "title": "Brian Connolly", "text": "Brian Connolly\n\nBrian Connolly (5. října 1945 – 10. února 1997) byl skotský zpěvák.\n\nNarodil se v glasgowské čtvrti Govanhill. Identita jeho otce zůstala neznámá a matka jej zanechala v nemocnici. Od dvou let byl vychováván Jimem Helen McManusovými, jejichž příjmení následně používal. Ve dvanácti se usadil v londýnském Harefieldu a později působil v obchodním námořnictvu. Po návratu do Harefieldu (1963) působil v několika kapelách, například Generation X (1965–1966) a Wainwright's Gentlemen. Ve druhé jménované nahradil Iana Gillana, pozdějšího frontmana kapely Deep Purple. Jedním z dalších členů skupiny byl bubeník Mick Tucker. Dvojice spolu později založil vlastní kapelu, v níž dále hráli kytarista Frank Torpey a baskytarista Steve Priest. Nová skupina se původně jmenovala Sweetshop, později si název zkrátila na Sweet.\n\nSkupinu Sweet Connolly opustil v roce 1978, přičemž na veřejnost se tato zpráva dostala až následujícího roku. Connolly se chtěl věnovat countryové hudbě. Roku 1980 vydal svůj první sólový singl „Take Away the Music“ (Polydor Records). Později měl zdravotní problémy, prodělal i několik infarktů. Počínaje rokem 1984, navzdory špatnému zdravotnímu stavu, vystupoval s nově vzniklou kapelou The New Sweet, v níž z původních Sweet hrál pouze on. Roku 1988 se sešel se zbylými členy klasické sestavy Sweet, tedy kromě jeho, Tucker, Priesta ještě s Andym Scottem, který brzy po vzniku kapely nahradil Torpeyho. Vzhledem ke Connollyho hlasovým problémům však reunion neměl dlouhého trvání.\n\nV lednu 1997 prodělal další infarkt a byl hospitalizován. Po týdnu z nemocnice odešel, ale zanedlouho se vrátil. Brzy zde po selhání ledvin a jater a dalších infarktech ve věku 51 let zemřel.\n"}
{"id": "1368974", "url": "https://cs.wikipedia.org/wiki?curid=1368974", "title": "Żabie Oko", "text": "Żabie Oko\n\nŻabie Oko je pleso v polské části Vysokých Tater ve skupině Rybích Stawků. Leží na Rybím potoku v údolí Dolina Rybiego Potoku ve Vysokých Tatrách v Polsku. Má rozlohu 0,11 ha. Je 46,5 m dlouhé a 39,5 m široké. Dosahuje maximální hloubky 2,3 m. Má objem 1060 m³. Leží v nadmořské výšce 1390,4 m.\n\nJezero má kruhový tvar. V některých mapách je poloha jezera uvedena chybně, když popis \"Żabie Oko\" je uveden u Małeho Morskieho Oka a popis Małe Żabie Oko je uveden u \"Żabieho Oka\".\n\nJezerem protéká z jihozápadu na severovýchod Rybí potok, který přitéká z Małeho Morského Oka a odtéká na sever do Małeho Żabieho Oka.\n\nVe vzdálenosti 50 m od severního břehu vede silnice k Morskému Oku. K jezeru se lze dostat:\n\n"}
{"id": "1368975", "url": "https://cs.wikipedia.org/wiki?curid=1368975", "title": "CAD Studio", "text": "CAD Studio\n\nCAD Studio s.r.o. je česká společnost zabývající se CAD, CAM, CAE, BIM, GIS a PDM řešeními pro strojírenství, stavebnictví a architekturu, mapování, liniové stavby, 3D vizualizace a média, správu dokumentů a správu majetku. Dodává produkty firmy Autodesk (např. AutoCAD, Inventor, Autodesk Revit, 3ds Max, Fusion 360, BIM 360, PowerMill a další) na českém, slovenském a maďarském trhu, školí a vyvíjí CAD a BIM software. Firma CAD Studio má statut \"Autodesk Platinum Partner\" a je autorizovaným školicím a konzultačním partnerem Autodesk. Dlouhodobě se podílí na lokalizacích produktů Autodesk do češtiny.\n\nSpolečnost byla založena v roce 1991 v Českých Budějovicích. V současné době má 9 poboček v České republice, Slovensku a Maďarsku.\nVlastní vývoj softwaru zahrnuje produkty jako je twiGIS, Tools for Revit, Tools for Inventor, Tools for Civil 3D, Railway Tools, AutoCAD LT Extension, CS ERP Connector a stovky freeware aplikací a nadstaveb produktů Autodesk.\n\nCAD Studio je rovněž provozovatelem celosvětově populárních webových portálů CADforum.cz (přes 900.000 registrovaných uživatelů a tisíce tipů a triků) a BIMfo.cz mj. podporujících výuku CAD na technických školách. CAD Studio je členem organizace CzBIM a podílí se tvorbě BIM standardů v ČR.\n\n"}
{"id": "1368977", "url": "https://cs.wikipedia.org/wiki?curid=1368977", "title": "Mick Tucker", "text": "Mick Tucker\n\nMick Tucker (17. července 1947 – 14. února 2002) byl anglický bubeník. Počínaje rokem 1965 působil ve skupině Wainwright's Gentlemen, jejímž zpěvákem byl Ian Gillan, pozdější frontman kapely Deep Purple. Toho později nahradil Brian Connolly. Když oba z kapely odešli, dali spolu s kytaristou Frankem Torpeyem a baskytaristou Stevem Priestem dohromady skupinu Sweetshop. Ta si později zkrátila název na Sweet a v sedmdesátých letech, po příchodu kytaristy Andyho Scotta, uvedla řadu hitových singlů. Tucker ve skupině zůstal až do jejího rozpadu v roce 1981. Počínaje rokem 1985 působil v obnovené skupině Sweet, v níž z klasické sestavy hrál pouze Andy Scott. Mick Turner zemřel na leukemii ve věku 54 let. Pět let před smrtí mu byla transplantována kostní dřeň jeho bratra. Byl ženatý a měl jednu dceru.\n\n"}
{"id": "1368985", "url": "https://cs.wikipedia.org/wiki?curid=1368985", "title": "Hodislav", "text": "Hodislav\n\nHodislav je slovanské jméno. Svátek slaví 1. ledna. Vzniklo ze spojení slov \"hodi\" (patřit, sedět) a \"slav\" (slavit).\n. Hodoň je domácký tvar plnějších osobních jmén, mezi nimiž je i jméno Hodislav.. Z tohoto jména vznikla příjmení Hošek a Hodač. Hodislav je stále používané jméno v srbštině, může se vyskytovat ve variantě Hodoi\n\n\n"}
{"id": "1368986", "url": "https://cs.wikipedia.org/wiki?curid=1368986", "title": "Another Time, Another Place (album, Jennifer Warnes)", "text": "Another Time, Another Place (album, Jennifer Warnes)\n\nAnother Time, Another Place je studiové album americké zpěvačky Jennifer Warnes. Vydáno bylo 25. května roku 2018 (původně bylo vydání oznámeno na 27. duben). Jde o zpěvaččino první album po sedmnácti letech – své poslední vydala roku 2001 pod názvem \"The Well\". Nahrávání alba probíhalo v texaském Austinu a také v Los Angeles. Podíleli se na něm například Roscoe Beck, Blondie Chaplin a Ruthie Foster. Deska obsahuje jak autorské písně, tak i coververze písní například od Marka Knopflera, Johna Legenda či skupiny Pearl Jam.\n\n"}
{"id": "1368989", "url": "https://cs.wikipedia.org/wiki?curid=1368989", "title": "Seznam hor a kopců v Ázerbájdžánu", "text": "Seznam hor a kopců v Ázerbájdžánu\n\nToto je seznam významných hor a kopců v Ázerbájdžánu řazený podle jejich nadmořské výšky.\n"}
{"id": "1368991", "url": "https://cs.wikipedia.org/wiki?curid=1368991", "title": "Wole Oko", "text": "Wole Oko\n\nWole Oko je ledovcové jezero v Tatrách v Polsku. Nachází se v nadmořské výšce 1862 m v západní nejvyšší části údolí Pěti Stawů pod Zadním Stawem Polskim. Jezero má rozlohu 0,053 ha. Je 67 m dlouhé a 21 m široké. Leží v nadmořské výšce 1880 m.\n\nNa severu se nachází Zadni Staw Polski a nad ním Valentková. Na východě se nad plesem táhne hlavní hřeben Vysokých Tater s Hladkým sedlem a Hladkým štítem.\n\nDo jezírka přitéká potok ze Zadního Stawu Polského. Rozloha a hloubka jezírka se mění v závislosti na množství přitékající vody. Povrchový odtok nemá žádný, voda odtéká pod kameny do Wielkého Stawu Polského. V zimě zamrzá až do dna. Po převážnou část roku je šestým největším jezerem v údolí Pěti Stawů\n\n modrá turistická značka z Gąsienicowy doliny přes Zawrat do Doliny Pięciu Stawów vede 250 m východně od plesa. Ve vzdálenosti 50 m jižně od plesa vedla zrušená turistická značka z doliny Doliny Pięciu Stawów do Hladkého sedla.\n\n\n\n"}
{"id": "1368993", "url": "https://cs.wikipedia.org/wiki?curid=1368993", "title": "Mistrovství světa v dráhové cyklistice 2018", "text": "Mistrovství světa v dráhové cyklistice 2018\n\nMistrovství světa v dráhové cyklistice 2018 se uskutečnilo ve dnech od 28. února 2018 do 4. března 2018 v Apeldoornu v Nizozemsku.\n"}
{"id": "1368996", "url": "https://cs.wikipedia.org/wiki?curid=1368996", "title": "Eburoni", "text": "Eburoni\n\nEburoni ( \"ÉΒούρονες\" Strabón) byl keltský kmen žijící na severovýchodě Galie. V době galských válek se území Eburonů rozkládalo na uzemí dnešního jižního Nizozemska, východní Belgie a severního Porýní Německa. Přesto, že žili v Galii, byly některými starověkými letopisci popisováni také jako Belgové či Germáni. Primárním zdrojem informací o kmeni Eburonů a území jimi obývaném jsou Zápisky o válce galské římského vojevůdce Julia Caesara.\n\nPřesné hranice osídlení dnes nelze určit, ale je pravděpodobné, že region, který obývali, odpovídá do určité míry pozdější římské provincií Germania Inferior, uzavřenou severním ohybem Rýna a zahrnoval úsek řeky Mázy, táhnoucí se od Arden k říční deltě Rýna a Mázy. Caesar napsal, že největší část Eburonů se usadila mezi Mosou (Novou Mázou nebo Mázou) a Rýnem. Na základě těchto zpráv němečtí historikové soudí, že kmen obýval sever Eifelu, což je mnohem jižněji. Na jiném místě svého díla ale Julius Caesar napsal, že eburonská pevnost \"Aduatuca Tungrorum\", se nachází v centru území Eburonů, ale pevnost \"Aduatuca Tungrorum\" bylo římské jméno pro dnešní město Tongeren, což by naznačovalo, že území Eburonů se rozkládalo více na západ od řeky Mázy. \n\nŘímské legie Julia Caesara se poprvé střetly s aliancí galských kmenů v severní Galii v roce 57 př. n. l. v bitvě u Sabis. Aliance kmenů byla vedena Galbou, vůdcem Suessionů a Boduognatem, vůdcem kmene Nerviů. I když byla galská aliance v početní převaze, nebyla organizovaná, Suessionové a Bellovaci se vzdali, když se Římané přesunuli na jejich území, ani Ambiani nekladli žádný odpor a tak až Nerviové spolu s Atrebaty a Viromandy utvořili nejdůležitější seskupení v bitvě a téměř se jim podařilo římské vítězství odvrátit. Eburoni nejsou výslovně uvedeni v popisu samotné bitvy, ale po bitvě je kmen Eburonů zmiňován jako jeden z kmenů, který nadále odolával římské nadvládě na severu Galie.\n\nV roce 54 př. n. l. se Caesarovy římské legie vracely z druhé výpravy do Británie a na území Eburonů se rozhodly přezimovat. V tomto roce bylo kvůli suchu málo úrody a tak římské legie byly nuceny zimovat odděleně na území několika kmenů. Římský vojevůdce Titus Labienus zimoval na území Remů, kde odolával treverskému Indutiomarovi, který římský tábor opakovaně napadal. Jedna oddělená legie a pět kohort pod velením Caesarových legátů, Quinta Tituria Sabina a Lucia Aurunculeia Cotta se utábořila nedaleko Atuatuca na území Eburonů. I zde byl nedostatek potravin příčinou konfliktů. Eburoni v té době povzbuzováni k revoltě treverským vůdcem Indutiomarem a vedeni vlastními vůdci Ambiorikem a starším Cativolcem, obklíčili římský tábor a lstí, v niž Římanům namluvili, že se je chystají napadnout mnohem silnější kmeny Germánů, přiměli Římany opevnění tábora opustit. Po opuštění tábora v Atuatucu Ambiorikovi válečníci římské jednotky napadli a téměř všechny vojáky zabili (asi 6000 mužů). V bitvě padli i legáti Quintus Titurius Sabinus a Lucius Aurunculeius Cotta. Toto vítězství Ambiorika povzbudilo k nabádání ostatních kmenů k revoltě a k dalším útokům na římská zimoviště, ale Římané své postavení vždy uhájili a útoky Ambriorika vždy potlačili. Vojáci Tita Labiena v jedné z potyček zabili i vůdce vzbouřených Treverů Indutiomara. Jeho přívrženci uprchli na druhý břeh Rýna. \n\nJulius Caesar se na jaře roku 53 př. n. l. rozhodl odbojný kmen Eboronů potrestat. Jeho vojáci na eburonské území pobili obyvatelstvo, zpustošili vesnice, pobíjeli dobytek a ničili či zabírali všechnu úrodu, kterou nezničilo suché počasí. Vůdce Eburonů Ambiorix před Caesarovými vojsky utekl na druhý břeh řeky Rýna, kde zmizel beze stopy. Druhý vůdce Cativolcus, byl příliš starý a patrně neměl sil prchat před pronásledujícími římskými jednotkami a tak nejprve rituálně Ambriorika proklel a následně se otrávil šťávou z tisu. Caesarova vojska na území Eburonů zanechala jen ty, kteří se ukryli v pustých lesích s nadějí, že všichni během následující zimy zemřou hladem. Římský vojevůdce Quintus Tullius Cicero se s legií oddělil od ostatních a vydal se do Aduatuca, hlavního sídla Eburonů, aby ochránil majetek i zájmy Římanů. Caesar tímto potrestal loňské krveprolití a v belgické Galii nastolil římskou svrchovanost.\n\nÚzemí Eburonů bylo v následujících letech obsazeno germánským kmenem Tungrů. Tacitus napsal, že Tungrové byli původním germánským kmenem, který žil v severním Porýní a jejich způsob života odpovídá způsobu života Eburonů, což ho vedlo k domněnce, že Eburonové přežili pod novým kmenovým jménem.\n\n"}
{"id": "1369000", "url": "https://cs.wikipedia.org/wiki?curid=1369000", "title": "Kostel Proměnění Páně (Žihobce)", "text": "Kostel Proměnění Páně (Žihobce)\n\nFarní kostel v pošumavské obci Žihobce byl postaven v letech 1872 až 1876 v novorománském stylu na místě staré sakrální stavby a zasvěcen byl svátku Proměnění Páně. Byl vyhlášen ministerstvem kultury ČR kulturní památkou 26. března 2003 jako \"mimořádně významný doklad řešení stavby historizujícího architektonického slohu ve druhé polovině 19. století\". Stojí uprostřed obce na návrší. Svojí velikostí, impozantním vstupním schodištěm a třípatrovou věží dominuje celému okolí. V současnosti je přístupný během bohoslužeb a kulturních akcí.\n\nHistorie kostela souvisí se vznikem a vývojem duchovní správy v této oblasti. Ves se jako \"Sivohibice\" připomíná už v roce 1045 v darovací listině Břetislava I., kterou byla předána do majetku Břevnovskému klášteru. Pamětní kniha obce, dnes nazývána kronikou, uvádí, že dějiny kostela spadají do roku 1387. Jiné prameny uvádějí, že obec získala plebanii už v roce 1360. Jisté je, že ve čtrnáctém století už v Žihobcích nějaký farní dům byl. V patnáctém století byl rozvoj duchovní správy přerušen, farní dům i celá ves byly vypáleny. O tom, kdy a jak se to stalo, se kroniky neshodují. Zápis ve farní kronice z roku 1799 uvádí, že ves byla napadena v roce 1420 husity, které vedl Jan Žižka. Obecní kronika, založená roku 1926, připisuje této události rok 1467 a jako dobyvatele Jindřicha, syna krále Jiříka z Poděbrad. Jako důvod byla v obou případech uváděna náboženská nesnášenlivost.\n\nDuchovní správa se do Pošumaví vrátila až po třicetileté válce a to tak, že když byla zřízena roku 1683 fara v blízké obci zvané Strašín, žihobecká farnost k ní byla připojena. První kněz byl ustanoven až roku 1788. Duchovní správa pak byla od roku 1797 vykonávána v režimu lokalie a nakonec získala vlastní samostatnou farnost a to v roce 1856. První žihobecká fara byla vystavěna až v letech 1851–1852.\n\nPůvodní gotický kostelík sv. Matouše přestal potřebám farnosti vyhovovat a byl značně zchátralý. O jeho zboření a výstavbě nového kostela bylo rozhodnuto roku 1867. S bouráním se začalo 11. března 1872 a 3. července byla stavba nového kostela zahájena. Základní kámen kostela byl slavnostně položen 11. srpna 1872. Tento kámen s letopočtem roku 1872 lze nalézt při jihozápadním nároží kostela.\n\nNový kostel byl postaven ve středu obce v letech 1872–1876 na místě bývalého zbořeného kostelíka sv. Matouše. Architektonický návrh nového kostela byl pojat velkoryse. Vypracoval ho v novorománském slohu táborský inženýr G. Jurges. Realizaci provedli volyňští stavitelé Turek a Boháč.\n\nPo létech služby začal kostel postupně chátrat. Zatékání vody poškodilo střechu i krovy, vzlínající vlhkost poškozovala výmalbu i omítky a bylo potřeba zajistit jeho rekonstrukci. Kostel byl krásně opraven z prostředků Evropské unie, římskokatolické církve, Plzeňského kraje, obce i jejích občanů v roce 2010 nákladem 18 milionů Kč. Rekonstrukce se týkala vnějšího pláště, krovů, střech i vnitřního vyzdobení a vybavení pro farníky kromě mobiliáře. Nově byl kostel otevřen 20. listopadu 2010 slavnostní bohoslužbou. Po instalaci bezpečnostních mříží je kostel v létě přístupný každý den, jinak v době konání bohoslužeb a nejrůznějších koncertů. Jejich přehled lze nalézt na internetových stránkách žihobecké farnosti. nebo obce\n\nKostel stojí na vršku, který tvoří střed obce, na mohutných kamenných kvádrech. Má půdorys kříže, tedy loď podélnou spojenou s lodí příčnou. Podélná loď následuje na severovýchodní straně presbytářem, který je poměrně dlouhý a je ukončený polokruhem. Na západní straně v průčelí kostela je vybudováno impozantní dvouramenné schodiště s kamením dlážděnou terasou. Úzká hranolová věž na straně jižní je třípatrová a měří 45 metrů. Kolem křížového členění lodí nalezneme drobnější čtvercové přístavby. Je to zimní kaple a sakristie.\n\nFasáda kostela je omítnutá a bohatě členěna a vyzdobena pseudorománskými prvky. V průčelí kostela je dobře viditelná rozeta, do kostela se vstupuje ústupkovým portálem. Nalezneme zde například i kvádříkové zdivo, opěráky, obloučkový vlys, sdružená okna nebo lizénový rám. Střecha hlavní i příčné lodi je valbová, pokrytá eternitem.\n\nStřecha nad presbytářem je sedlová, na konci polokuželová podle polokruhu, kterým se presbytář uzavírá. Kolem celého kostela je vytvořena profilovaná římsa. Sakristie i zimní zahrada mají ploché střechy.\n\nInteriér kostela převážně pochází z doby jeho vzniku a je bohatě zdobený pseudorománskými prvky. Stěny interiéru kostela jsou členěné pilíři, které mají tvarované hlavice s vloženými štíhlými sloupky v nárožích. Nad vstupní předsíní je zděná kruchta na pilířích s vloženými oblouky. Loď je sklenuta křížovou klenbou, vítězný oblouk má tvar polokruhu. Na konci presbytáře je vytvořena koncha. Povrchy interiéru jsou opatřeny bohatou výmalbou. První výmalba interiéru pochází ze začátku 20. století a provedl ji František Venich, kostelní dekorační malíř z Prahy. Pravděpodobně nejstarším zařízením kostela je zvon z roku 1601 od Dionyse Schulhese. Varhany byly vyrobeny sušickým varhanářem Johhanem Fischperyou. Ostatní zařízení svatostánku pochází vesměs z doby jeho výstavby.\n\n"}
{"id": "1369001", "url": "https://cs.wikipedia.org/wiki?curid=1369001", "title": "The Crossing", "text": "The Crossing\n\nThe Crossing je americký sci-fi seriál televizní seriál společnosti ABC. Premiérový díl byl vysílaný 2. dubna 2018. Dne 11. května 2018 stanice zrušila seriál po odvysílání první řady.\n\n\n"}
{"id": "1369009", "url": "https://cs.wikipedia.org/wiki?curid=1369009", "title": "Pohádky o mašinkách (večerníček)", "text": "Pohádky o mašinkách (večerníček)\n\nPohádky o mašinkách je desetidílný večerníček (vysílán 25. října až 3. listopadu 1987), který režíroval Eduard Hofman a namluvil Vladimír Ráž. Předlohou byla kniha Pavla Naumana \"Pohádky o mašinkách\". Hlavními hrdiny příběhů jsou lokomotivy a železničáři.\n\nPříběhy se odehrávají na pražském Smíchovském nádraží a okolních tratích. V první pohádce si nechá nejvyšší pan železničář u zlého černokněžníka Zababy postavit největší lokomotivu na světě. Jeho pýcha je ale ztrestána a nikdo si s jeho obrovskou lokomotivou, která hned při první zkušební jízdě za mokropeským mostem vykolejila, neví rady. Až malý chlapeček Pašíček jim poradí. Lokomotivu rozřežou na řadu menších mašinek, o nichž jsou následující pohádky. Stejně jako v bajkách jsou na lokomotivách předváděny lidské vlastnosti jako pýcha, statečnost, mlsnost či skromnost. Hlavní kladnou lidskou postavou je pan Blahoš z výtopny, který nakonec pomůže k polepšení i černokněžníku Zababovi.\n"}
{"id": "1369012", "url": "https://cs.wikipedia.org/wiki?curid=1369012", "title": "Menehune", "text": "Menehune\n\nMenehune je označení bytostí popisovaných v legendách původních obyvatel Havajských ostrovů. Jsou líčeni jako malí lidé, vysocí necelý metr, s groteskně zdeformovanými rudými obličeji. Žijí v odlehlých hustě zalesněných oblastech a vycházejí z úkrytů pouze v noci, živí se rybami a lesními plody (banány, pandány, borůvky 'ohelo, kořeny dračinky). Nedovedou sice rozdělávat oheň, ale jsou považováni za zručné řemeslníky a stavitele, jejich údajným dílem je megalitická hráz Menehune Fishpond na ostrově Kauai nebo terasy na neobydleném Neckerově ostrově. Hlavním nepřítelem Menehune je soví bůh Paupueo.\n\nExistují spory o to, zda jsou Menuhune pouhým výtvorem fantazie nebo zda je vyprávění o nich vzpomínkou na původní protopolynéské obyvatele ostrovů, podrobené a asimilované pozdější osidlovací vlnou moderních Havajců (Alii). Argumentem pro tuto teorii je podobnost s tahitským označením nejnižší společenské vrstvy jako \"manahune\" i výsledky sčítání lidu z roku 1820, podle něhož tehdy žilo na ostrově Kauai šedesát pět Menehune.\nPoslední příslušnící se odstěhovali na ostrov Nihoa, kde po nich zůstaly kamenné terasy. Ostrov je nyní neobývaný.\n\nFigurky Menehune patří k populárním suvenýrům pro návštěvníky Havaje, jako reklamu pro lety na Havaj je využívala také společnost United Airlines.\n\n\n"}
{"id": "1369015", "url": "https://cs.wikipedia.org/wiki?curid=1369015", "title": "Agentura pro výzkum internetu", "text": "Agentura pro výzkum internetu\n\nAgentura pro výzkum internetu (, , zkracováno IRA) je ruská firma sídlící v Petrohradu. V ruském internetovém slangu je známá též jako „Trollové z Olgina“ nebo „Kremlbots“. Zabývá se podvratnými aktivitami ve prospěch ruských obchodních a politických zájmů ve světě. Vytvořila falešné identity na hlavních sociálních sítích, jejichž prostřednictvím zadává reklamu, organizuje diskusní skupiny i demonstrace, přispívá proruskými komentáři na on-line novinové stránky a poskytuje videohostingové služby. Roku 2015 zaměstnávala ve svém sídle v Petrohradu více než 1 000 lidí. Jejich aktivity odhalily noviny Novaja gazeta roku 2013.\n\nV srpnu 2013 hledala firma internetové operátory inzerátem na sociálních sítích. Nabízela nadstandardní plat vyplácený každý týden, školení, individuální program, jídlo zdarma. Zaměstnavatel byl anonymní a zaměstnanci neobdrželi žádnou pracovní smlouvu. Předmětem jejich činnosti mělo být psaní komentářů na profilové internetové stránky a psaní tematických příspěvků na blogy a sociální sítě. Z původního sídla v přízemí domu ve staré čtvrti Olgino se roku 2014 IRA přestěhovala do čtyřpatrové budovy na Savuškinově ulici a provozovatelem se stala firma Internet Research Ltd. () oligarchy Jevgenije Prigožina, který má blízké vztahy s prezidentem Vladimirem Putinem. Podle ruských médií se IRA přibližně na konci roku 2017 přestěhovala do obchodního centra Lachta-2 na ulici Optika, 4. Na bývalé adrese a pod stejným vedením nyní působí firma Glavset.\n\nRuská media identifikovala jako osobu odpovědnou za projekt IRA bývalého vedoucího Putinovy prezidentské kanceláře a v současnosti prvního náměstka prezidentské kanceláře odpovědného za nová media Vjačeslava Volodina. S ústředím v Olginu je úzce spojen příslušník mladé ruské politické generace Alexej Soskovec, jehož firma \"Neva Entertainment company\" se předtím věnovala organizaci různých společenských akcí pro petrohradskou radnici. Soskovec zajišťuje činnost petrohradského centra IRA a zároveň zakládá podobné pobočky v Moskvě a jiných ruských městech.\n\nJevgenij Prigožin řídil IRA prostřednictvím své firmy \"Concord Management and Consulting\" (). V USA čelí obvinění i další jeho firma \"Concord Catering\", která zajišťovala catering pro Kreml. Z korespondence, kterou odhalili hackeři Anonymous International (, Šaltaj-Baltaj) vyplývá, že firma \"Concord\" přímo zadává úkoly trollům a dostává od nich výkazy činnosti. Od října 2014 je v nejvyšší řídící funkci IRA (CEO) další oligarcha Michail Bystrov, který předtím zastával funkci policejního náčelníka v moskevském okrsku Petrohradu. \n\nV samotném centru IRA, které mělo roku 2013 měsíční rozpočet kolem 1 milionu dolarů, pracuje přes 1 000 zaměstnanců a další pracují z domova. Jejich skutečné IP adresy jsou skryty pomocí proxy serveru. Bývalí zaměstnanci uvedli, že každý z operátorů na sociálních sítích má alespoň 6 facebookových účtů, kam umístí nejméně tři zprávy denně a dvakrát za den se účastní chatování ve skupině. Po měsíci by měl vykázat alespoň 500 nových členů ve své skupině a získat alespoň pět komentářů každý den. Na Twitteru by měl každý zaměstnanec spravovat 10 účtů s nejméně 2000 účastníky a 50 tweety denně. Bloggeři pracují ve dvanáctihodinových směnách ob den. Mají úkol napsat alespoň 10 příspěvků minimálně o 750 znacích. Jeden z whistleblowerů uvedl, že s přesčasy a příplatky si mohl vydělat až 80 000 rublů měsíčně.\n\nŽena, která byla v tomto centru dříve zaměstnána, popsala pro Washington Post atmosféru v IRA odkazem k románu George Orwella 1984: místo, kde černé je zaměňováno za bílé a naopak, produkce lží a falešných zpráv fungující na industriální bázi jako výrobní linka. Sama vytvořila tři falešné identity (jedna byla např. věštkyně Cantadora), jejichž jménem psala blogy na portálu LiveJournal.\n\nPodobně pracují internetoví trollové např. také v Srbsku nebo Turecku.\n\n\nInternet Research Agency se dostala do širšího povědomí, když vyšlo najevo její ovlivňování prezidentské kampaně v USA, které následně vyšetřoval tým zvláštního rady Ministerstva spravedlnosti USA Roberta Muellera. Podle obvinění, vzneseného federální Velkou porotou USA 16. února 2018, jsou Internet Research Agency, dvě další ruské organizace a 13 ruských občanů stíháni za to, že škodili nebo bránili legální funkci americké vlády. \n\nInternet Research Agency v USA již roku 2014 začala monitorovat sociální sítě a sbírala informace o aktivistických skupinách. Pak založila falešné adresy na sociálních sítích Facebook, Twitter, Instagram, YouTube a Tumblr, které měly působit dojmem, že se jedná o Američany. V USA zcizila jména skutečných občanů, čísla jejich sociálního pojištění, adresy a data narození aby založila PayPal účty a pak jejich jménem zadávala placenou inzerci.\n\nProdukovala cíleně příspěvky, které měly rozdělit společnost a zpětně monitorovala dosah svého působení. Pod falešnou identitou vyhledávala aktivisty během Trumpovy prezidentské kampaně a nabízela koordinaci politických aktivit, organizovala pouliční protesty a vybízela k pouličním střetům. Např. 21. května 2016 organizovala v Texasu souběžně dvě demonstrace pod hesly „Zastavte islamizaci Texasu“ (prostřednictvím organizace \"Heart of Texas\" s 250 000 příznivci) a „Zachraňte Islám“ (prostřednictvím organizace \"Spojení muslimové Ameriky\" s 300 000 příznivci). Kontaktovala lokální vůdce menšin a nabádala Afroameričany aby ve volbách nehlasovali. Šířila poplašné hoaxy a pokoušela se vyvolat společenský chaos.\n\nFirma Facebook uvedla, že v letech 2015–2017 u něj Internet Research Agency zadala celkem asi 80 000 reklamních sdělení, které se zobrazila 11 mil. uživatelů Facebooku a mohla se dostat až k polovině oprávněných voličů v USA. Twitter obešle e-mailem kolem 677 000 uživatelů, kteří během americké prezidentské kampaně reagovali na tweety vyprodukované ruskými trolly.\n\nJiž předtím ale Rusko prostřednictvím IRA aktivně zasahovalo do vnitropolitické situace na Ukrajině. V dubnu 2014 začala organizovaná on-line kampaň, která měla ovlivnit veřejné mínění v západních zemích ve prospěch Ruska v souvislosti s jeho vojenskou intervencí v Donbasu. Hackerům se podařilo odhalit dokumenty obsahující interní instrukce IRA pro psaní komentářů na oficiální webové stránky médií, mj. Fox News, The Huffington Post, TheBlaze, Politico, WorldNetDaily. Také polská verze časopisu Newsweek vyslovila podezření, že Rusko zaměstnává lidi, kteří jeho internetová vydání bombardují nepravdivými a proruskými příspěvky, zejména k tématům o Ukrajině. Ukrajinští uživatelé Facebooku si stěžují, že proti nim funguje organizovaný systém ruských robotů, které záměrně pracují na blokování stránek známých uživatelů ukrajinských sociálních sítí.\n\nInvestigativní web Bellingcat identifikoval Trolly z Olgina jako autory videa, v němž skupina maskovaných ozbrojenců pózujících jako Batalion Azov vyhrožuje Nizozemsku před organizováním referenda o asociační dohodě mezi EU a Ukrajinou.\n\n\nInternetový analytik Lawrence Alexander provedl důkladnou analýzu prokremelských Twitterových účtů, které šířily falešné zprávy o smrti Borise Němcova (zpráva udávala, že ho zabili Ukrajinci). V tomto případě šlo o vzájemně propojenou síť 2 900 botů. Další zkoumání proběhlo na větším vzorku čtyř různých skupin, identifikovaných vždy podle opakování stejné fráze. Sloučení všech takto analyzovaných 17 590 účtů ukázalo, že na rozdíl od normálních Twitterových účtů, které vytvářejí náhodné a vzájemně nepropojené shluky, vytvářejí prokremelské boty silně propojenou a integrovanou síť. Typickou vlastností těchto účtů vytvořených boty je, že 87 % z nich chybí časová zóna a 92 % nemá žádné Twitterové favority (účty vytvořené skutečnými lidmi nemají favority pouze v 15 %).\n\nEvropské hlavy států a vlády se dohodly na potřebě aktivní sebeobrany proti dezinformační kampani Ruska v březnu 2015. Aktivním prosazováním politiky EU vůči východním partnerům a analýzou dezinformací se zabývá tým pro komunikaci – \"East Stratcom Task Force\", který disponuje širokou sítí spolupracovníků a vydává týdenní souhrn \"Disinformation Review\". V České republice byla ustavena zvláštní skupina při Ministerstvu vnitra – Centrum proti terorismu a hybridním hrozbám. Kromě toho nevládní think tank Evropské hodnoty vydává pravidelný týdenní přehled v angličtině \"Kremlin Watch\".\n\nFungování trollí farmy v ruském Petrohradu popsala detailně ve své reportáži reportérka finského veřejnoprávního rozhlasu a televize YLE Jessikka Aro. Zažila poté po pět let bezprecedentní mediální štvanici a výhrůžky smrtí. V obavách o svůj život se musela na čas uchýlit do exilu v cizině.\n\n\n"}
{"id": "1369016", "url": "https://cs.wikipedia.org/wiki?curid=1369016", "title": "Milan Špinka", "text": "Milan Špinka\n\nMilan Špinka (* 5. května 1951, Pardubice, Československo) je bývalý československý motocyklový závodník, reprezentant v ploché dráze a ledové ploché dráze. Jeho otcem byl motocyklový závodník Miloslav Špinka. \n\nMistr světa jednotlivců na ledové ploché dráze v roce 1974, stříbrný v roce 1976 a bronzový v roce 1971. V mistrovství světa jednotlivců na ploché dráze byl nejlépe 13. v kontinentálním finále v roce 1972 ve Wroclawi. Třikrát startoval ve finále mistrovství světa na dlouhé ploché dráze (1973, 1974 a 1980), dvakrát ve finále mistrovství Evropy na travnaté ploché dráze (1983 a 1984). V Mistrovství Českoslovenka na krátké ploché dráze skončil v roce 1974 na 2. místě a v letech 1972 a 1973 na třetím místě, na dlouhé ploché dráze byl v roce 1979 třetí. V roce 1973 vyhrál Zlatou přilbu Československa. \n\nV Československu jezdil za Rudou hvězdu Praha. V britské profesionální lize jezdil v roce 1979 za Swindon Robins a Ipswich Witches. \n\n"}
{"id": "1369027", "url": "https://cs.wikipedia.org/wiki?curid=1369027", "title": "Zámecká jízdárna Český Krumlov", "text": "Zámecká jízdárna Český Krumlov\n\nZámecká jízdárna Český Krumlov se nachází v areálu českokrumlovského zámku nedaleko barokní zahrady. Byla postavena v letech 1744–1746 ve stylu vídeňského rokoka za vlády knížete Josefa Adama ze Schwarzenberku, který své sídlo v Českém Krumlově proměnil po vzoru vídeňského císařského dvora. Projekt vypracoval vídeňský architekt Andreas Altomonte, pozdější císařský dvorní inženýr a divadelní kreslič. Štuková výzdoba je dílem sochaře Jana Antonína Zinnera, absolventa vídeňské akademie. V českých zemích jde o ojedinělou historickou budovu. V současné době je Zámecká jízdárna využívána jako multifunkční prostor, ve kterém se pořádají nejrůznější společenské akce.\n\nZámecká jízdárna je také jedním z prostorů, ve kterém se již od roku 1991 pravidelně konají koncerty Mezinárodní hudební festival Český Krumlov\n\nSál Zámecké jízdárny je vhodný zejména pro větší akce – koncerty, konference, plesy, svatební hostiny, rauty, výstavy ad. Kapacita je 700 osob v divadelním uspořádání, 400 osob ve školním uspořádání, 600 osob při rautu a 280 osob při banketu. Sál lze propojit s foyer, respiriem nebo s přilehlými částmi zámecké zahrady. K dispozici je klimatizace, základní ozvučení a osvětlení i možnost bezbariérového přístupu. Po dohodě je možné vytvořit i bezbariérový přístup.\n\nObjekt Jízdárny dále zahrnuje foyer s barem, respirium, šatny pro veřejnost i účinkující, zázemí pro catering a k dispozici návštěvníkům je také prostorné parkoviště.\n"}
{"id": "1369028", "url": "https://cs.wikipedia.org/wiki?curid=1369028", "title": "Brankovićové", "text": "Brankovićové\n\nBrankovićové (srbskou cyrilicí: \"Бранковић\", polsky \"Brankovići\") byla srbská středověká šlechtická rodina a později vládnoucí dynastie. Podle dostupných informací se dostala k moci v první polovině 15. století. Skrze ženskou linii (Mara Lazarević) byli spřízněni se srbskou královskou dynastií Nemanjićů. Během pádu Srbské říše se rodina dostala do popředí; původem byla rodina z Kosova. Pozdější členové rodiny rozšířili vládu na zbytek oblastí Srbska, čímž se stali posledními středověkými vládci Srbského státu. Dynastie vládla Srbskému despotátu v letech 1427 - 1459 a její potomci nadále zasedali na trůn až do 16. století, kdy vstoupili do řad maďarské aristokracie.\n\nČlenové rodiny se ženili a provdávali za členy jiných dynastií ze sousedních států, včetně rakouské a maďarské šlechty. Jedna z členek dynastie byla také manželkou osmanského sultána.\n\nNejvýznamnějšími členy byli:\n\n\nPo přeslici žijí dodnes potomci rodu v evropských panovnických a šlechtických rodinách včetně srbské královské dynastie Karađorđevićů.\n\n"}
{"id": "1369029", "url": "https://cs.wikipedia.org/wiki?curid=1369029", "title": "Roger Willemsen", "text": "Roger Willemsen\n\nRoger Willemsen (15. srpna 1955 Bonn - 7. února 2016 Wentorf u Hamburku) byl německý publicista, televizní moderátor a filmový producent. V Německu patřil k nejznámějším a nejprodávanějším intelektuálům.\n\nZnámý se stal svými výstupy v televizi a svými fejetony, přestože k nim choval ambivalentní vztah. Největšího zájmů se dočkaly jeho cestopisy a rozhovory, které potvrzovaly jeho inteligenci, vzdělání, empatii a vášeň. Po jeho odchodu z televize v říjnu 2001 volil raději jako propagační médium turné a později i hudbu všech kultur..\n"}
{"id": "1369033", "url": "https://cs.wikipedia.org/wiki?curid=1369033", "title": "Marija Anikanovová", "text": "Marija Anikanovová\n\nMarija Michailovna Anikanovová ( ; 25. listopadu 1916 – 2005 Moskva), rozená Kulakovová ( ), byla sovětská rychlobruslařka.\n\nOd roku 1939 se účastnila sovětských rychlobruslařských šampionátů, přičemž v první polovině 40. let se třikrát umístila na stupních vítězů. V letech 1941 a 1943 byla druhá, v roce 1944 třetí a roku 1945 skonšila na čtvrté příčce. Na mezinárodní scéně se objevila koncem desetiletí, debutovala devátým místem na Mistrovství světa 1949. Roku 1950 byla na světovém šampionátu pátá a na MS 1952 vybojovala stříbrnou medaili. Sportovní kariéru ukončila v roce 1954.\n"}
{"id": "1369046", "url": "https://cs.wikipedia.org/wiki?curid=1369046", "title": "Feritová paměť", "text": "Feritová paměť\n\nFeritové paměti jsou založeny na vlastnosti některých keramických oxidů, zvaných ferity, patřících mezi tzv. magneticky tvrdé materiály. Tyto materiály mají schopnost podržet si po zmagnetování orientaci zbytkové, tzv. remanentní magnetizace až do přemagnetování do opačného směru.\n\nV operačních pamětech počítačů se používá prstencových feritových jader ve tvaru toroidů, jejichž kruhovým otvorem procházejí čtyři vodiče X, Y, Z a S. Fyzikální podstata paměťové funkce feritových jader vyplývá z jejich téměř pravoúhlé hysterezní křivky - viz obr. vlevo.\n\nPokud součet proudů I+I protékajících vodiči X a Y nabude hodnoty I, schopné dosáhnout v jádře intenzity magnetického pole H větší, než je intenzita nasycení H (resp. -H), pak v závislosti na výchozím směru magnetické indukce B a na polaritě protékajících proudů může dojít k překlopení magnetizace do opačného směru. Oba alternativní směry toku magnetického pole reprezentují paměťové stavy 0 a 1.\n\nKaždý přístup do paměťové buňky, ať už se jedná o přečtení jejího stávajícího logického stavu, či o záznam stavu nového, tvoří tzv. paměťový cyklus, který je složen z fáze čtení a fáze zápisu.\n\nProces čtení lze ilustrovat na vedlejším obrázku. U vybraného (adresovaného) jádra protečou vodiči X a Y současně proudy téže (záporné) polarity o velikosti I=I= I /2. Pokud bylo jádro ve stavu 1, jejich součet I+I= I postačí na překlopení jádra do stavu 0. Při této skokové změně hodnoty magnetické indukce B je ve čtecím vodiči S indukován napěťový impuls U. Zpoždění vrcholu tohoto impulsu t proti náběžné hraně impulzu čtecího proudu se nazývá paměťová latence. Pokud bylo jádro ve stavu 0, magnetická indukce B se nezmění a žádný impuls generován nebude.\n\nDůležité je, že bez ohledu na původní stav jádra výsledkem fáze čtení je překlopení adresovaného jádra do stavu 0. Jde tedy o operaci destruktivní, takže dříve, než se stav datového registru z jakéhokoli důvodu změní, pak v případě, že původní stav buňky byl 1, je nutné tento stav obnovit (znovu zapsat).    \nProces zápisu probíhá analogicky k fázi čtení, pouze s tím rozdílem, že v obou vodičích X a Y proteče proud I=I=I/2 \"kladné\" polarity. Pokud by nebyl použit vodič Z (tzv. \"Inhibit\"), došlo by v této fázi v každém případě k překlopení adresovaného jádra do stavu 1. Jestliže však bude vodičem Z po dobu trvání impulzu protékat adresovaným jádrem proud I stejné velikosti jako proud protékající vodiči X a Y, ale \"opačné\" polarity, potom nebude součet proudů  I+I-I=I/2 pro překlopení stačit. Jádro zůstane v logickém stavu 0.\n\nPro realizaci základní jednotky počítače, pracující s operační pamětí w slov o délce k bitů, je zapotřebí w×k feritových jader, uspořádaných do řady vrstev, jejichž počet k odpovídá délce slova. Každá z těchto vrstev je tvořena čtvercovou sítí vzájemně propojených feritových jader, jejichž počet w je obvykle sudou mocninou dvou. Nejčastěji jde o 2=256, nebo 2=1024 jader.\n\nNa obrázku vpravo je fotografie jedné z desek (vrstev) bloku feritové paměti, užité v 1024-kanálovém analyzátoru gama záření, vyrobeného koncem šedesátých let 20. stol. v Ústavu jaderného výzkumu ČSAV v Řeži (viz obrázek v úvodu článku). Desku dodala na zakázku ÚJV šumperská firma Pramet, která byla v tehdejší době jediným českým výrobcem součástek z magneticky měkkých i tvrdých feritů. Velikost ručně vypletených desek je 225×225mm. Vnější průměr každého ze 32×32=1024 feritových jader, která se ve vrstvě nacházejí, je 2mm. Jak je patrné z detailního pohledu přiloženou lupou, jsou jádra vzájemně propojena do maticové sítě, tvořené vodorovně a svisle protaženými vodiči X a Y, šikmo k nim pak vodiči Z a S. Schematicky je toto síťové propojení znázorněno na obrázku vlevo.\n\nAdresa slova, které má být přečteno nebo zapsáno, je vložena z CPU počítače do adresového registru. Na dolním blokovém schematu je zobrazen desetibitový registr, logicky rozdělený na dvě pětibitové části, připojené k B-D (binárně dekadickým) konvertorům, které převádějí binární obsah adresového registru na dvojici čísel X a Y. Na průsečíku jim přiřazených vodičů leží v každé ze všech k vrstev paměťového bloku jádro, které odpovídá některému z k bitů (D) datového registru D, obsahujícího adresované slovo. Jednotka TG zajišťuje správnou délku a polaritu proudových impulzů v obou fázích paměťového cyklu. Délka generovaných impulzů je řádově jednotky mikrosekund.\n\nNa blokovém schématu vlevo jsou prvky společné celému paměťovému modulu zobrazeny \"červeně,\" zatímco prvky patřící jen k jedné z vrstev jsou \"modré.\"\n\nJak vyplývá z popisu paměťového cyklu, je vodič S využíván jen k detekci přechodu buňky ze stavu 1 do stavu 0, tedy pouze ve fázi čtecí. Vodič Z je využíván k zákazu přechodu jádra ze stavu 0 do stavu 1, k němuž dochází naopak pouze ve fázi zápisu. Tím je umožněno využít pro obě funkce fyzicky jednoho a téhož vodiče. Snížení počtu vodičů ze 4 na 3 vede k tomu, že pracné vyplétání desky se výrazně zjednoduší. V takovém případě přibude v blokovém schématu zeleně označený obvod P, kterým se funkce společného vodiče Z/S mezi fází čtecí a fází zápisovou přepínají.\n\nPrvní úvahy o tom, jak využít pravoúhlou hysterezní smyčku některých ferromagnetických materiálů pro realizaci pamětí, se datují do roku 1945. Za autory této myšlenky jsou pokládání J. Presper Eckert a Jeffrey Chuan Chu z pensylvánské univerzity Moore School, kteří se v té době podíleli na utajovaném vývoji počítače ENIAC. První patent na zařízení, využívající paměťových vlastností feritových jader, byl udělen v roce 1947 dvěma americkým fyzikům čínského původu, kterými byli An Wang a Way-Dong Woo. Nejednalo se ještě o paměť v dnešním slova smyslu, ale o obvod zvaný posuvný registr, používající tehdy dvou feritových jader na jeden bit. Obvod je dosud vystaven v kalifornském Muzeu historie počítačů.\n\nPoužití feritových jader jako prvků operačních pamětí umožnily dva důležité vynálezy z roku 1951. Prvním bylo rozdělení přístupu do paměti na shora popsané fáze čtení a zápisu, jehož autorem byl již zmíněný An Wang. Druhým vynálezem klíčového významu, jehož držitelem se stal Jay Wright Forrester, byl koincidenční přístup k individuálním jádrům, založený na rozdělení magnetizačního proudu I do shora zmíněných složek I/2, protékajících vodiči X, Y a Z.\n\nV roce 1953 let byla první prakticky použitelná feritová paměť o kapacitě (32×32) 16bitových slov s dobou přístupu 9μs instalována na počítači Whirlwind I, vyvinutém v MIT pro americké námořnictvo. Patent na tuto feritovou paměť získal zmíněný Jay Wright Forrester, a to na základě funkčního modelu, kterým byla matice 32 feritových jader Φ9mm.\n\nBěhem dlouhého období mezi léty 1955 a 1975 byla feritová paměť v několika patentovaných (nebo patenty různě obcházejících) verzích používána v převážné většině vyráběných počítačů, mnohokanálových analyzátorů a v dalších elektronických zařízeních.\n"}
{"id": "1369048", "url": "https://cs.wikipedia.org/wiki?curid=1369048", "title": "Zinaida Krotovová", "text": "Zinaida Krotovová\n\nZinaida Ivanovna Krotovová ( ; * 1923), provdaná Vorobjovová ( ), je bývalá sovětská rychlobruslařka.\n\nSovětských rychlobruslařských šampionátů se účastnila od roku 1948, kdy v rámci víceboje absolvovala pouze nejdelší závod na 5000 m. V roce 1949 se celkově umístila na 14. příčce. Největších úspěchů dosáhla v sezóně 1949/1950, kdy na sovětském mistrovství zvítězila a o několik týdnů později získala při své premiérové účasti na světovém šampionátu stříbrnou medaili. Roku 1953 dokončila Mistrovství světa na desátém místě, stejně jako následující rok. Poté ukončila sportovní kariéru.\n"}
{"id": "1369059", "url": "https://cs.wikipedia.org/wiki?curid=1369059", "title": "Zoja Cholščevnikovová", "text": "Zoja Cholščevnikovová\n\nZoja Fjodorovna Cholščevnikovová ( ; 30. prosince 1920 – 12. června 1991 Moskva, Ruská SFSR) byla sovětská rychlobruslařka.\n\nV roce 1937 vyhrála na sovětském mistrovství juniorský závod, mezi seniory startovala na sovětských šampionátech od roku 1940, kdy byla šestá. V roce 1944 Mistrovství Sovětského svazu vyhrála, v letech 1945, 1947 a 1949 byla druhá a roku 1948 se umístila na třetí příčce. Na mezinárodní scéně debutovala v roce 1948 startem na Mistrovství světa, kde získala bronzovou medaili. O rok později, na MS 1949, si ještě polepšila a vybojovala stříbro. Poslední start na světovém šampionátu absolvovala v roce 1950. Sportovní kariéru ukončila roku 1952.\n"}
{"id": "1369064", "url": "https://cs.wikipedia.org/wiki?curid=1369064", "title": "Mistrovství světa v rychlobruslení ve víceboji 2018", "text": "Mistrovství světa v rychlobruslení ve víceboji 2018\n\nMistrovství světa v rychlobruslení ve víceboji 2018 se konalo ve dnech 9. až 11. března 2018 na otevřené rychlobruslařské dráze na Olympijském stadionu v nizozemském Amsterdamu. Jednalo se o 112. šampionát pro muže a 76. pro ženy a zároveň první vícebojařské mistrovství světa na otevřené dráze od MS 2001. Z předchozího mistrovství světa obhajovali tituly Nizozemci Sven Kramer a Ireen Wüstová. V Amsterdamu zvítězili Nizozemec Patrick Roest a Japonka Miho Takagiová.\n\nČeskou výpravu tvořili Sebastian Druszkiewicz, Natálie Kerschbaummayr, Martina Sáblíková a Nikola Zdráhalová.\n\nMužského mistrovství světa ve víceboji se zúčastnilo celkem 24 závodníků, 20 z Evropy: Nizozemsko (3), Norsko (3), Rusko (3), Itálie (2), Polsko (2), Belgie (1), Česko (1), Dánsko (1), Lotyšsko (1), Německo (1), Rakousko (1), Švédsko (1); 3 ze Severní Ameriky: Kanada (3); a 1 z Asie: Japonsko (1).\n\nŽenského mistrovství světa ve víceboji se zúčastnilo celkem 24 závodnic, 18 z Evropy: Česko (3), Nizozemsko (3), Polsko (3), Rusko (3), Německo (2), Norsko (2), Belgie (1), Itálie (1); 1 ze Severní Ameriky: Kanada (1); a 4 z Asie: Čína (2), Japonsko (2).\n\n"}
{"id": "1369066", "url": "https://cs.wikipedia.org/wiki?curid=1369066", "title": "Pliesko pod Kostolíkom", "text": "Pliesko pod Kostolíkom\n\nPliesko pod Kostolíkom je pleso v Batizovské dolině ve Vysokých Tatrách na Slovensku. Nachází se v nadmořské výšce 2075 m. Jezero má rozlohu 0,1206 ha. Je 69 m dlouhé a 25 m široké.\n\nNachází se ve východní větvi v horní části Batizovské doliny. Na východě se nad ním tyčí Kostolík a na západě se táhne hřeben Končisté se Štôlskou vežou a Malou Končistou. Na severu se závěr dolinky nazývá Pod Drúkom.\n\nDo plesa ze severu ústí dva občasné potůčky, které těsně nad ním vytvářejí malé jezírko. Občasný potok odtéká na jih do Batiozovského plesa.\n\nPleso není veřejnosti přístupné.\n"}
{"id": "1369070", "url": "https://cs.wikipedia.org/wiki?curid=1369070", "title": "Římskokatolická farnost Křeč", "text": "Římskokatolická farnost Křeč\n\nŘímskokatolická farnost Křeč je územním společenstvím římských katolíků v rámci pelhřimovského vikariátu českobudějovické diecéze.\n\nPlebánie ve vsi Křeči je prvně doložena v roce 1354, později však zanikla. Původně románský farní kostelík byl přestavěn goticky kolem roku 1300 a v pozdějších staletích byl ještě několikrát upravován. V době po zániku plebánie byla Křeč filiálkou farnosti Choustník. Samostatná farnost křečská byla obnovena až v roce 1758.\nFarnost Křeč nemá sídelního duchovního správce, a je administrována ex currendo z Černovic.\n\n"}
{"id": "1369078", "url": "https://cs.wikipedia.org/wiki?curid=1369078", "title": "Irene Kantakouzene", "text": "Irene Kantakouzene\n\nIrene Kantakouzene (1400 – 3. května 1457), známá jako Despota Jerina (srbsky:деспотица Јерина/\"despotica Jerina\"), byla manželka srbského despoty Đurađa Brankoviće. Podle srbských legend stojí Irene za stavbou spousty pevností v Srbsku. \n\nI když smederovská tvrz byla práce jejího manžela (dostavěna roku 1430), Irene hrála velkou roli při konstrukci. Jedna z věží se jmenuje \"Jerinina kula\" (Irenina věž) a měla znázorňovat její těžké soužití s poddaným v této zemi, kteří o ní mluvili zle a neměli ji rádi. Pevnost bránila Srby před Osmany až do roku 1459, kdy Đurađ a Irene zemřeli. \n\nNicols popisuje okolnosti kolem Ireniny smrti melancholicky. Podle historika Kritobuluse se po její smrti stal srbským despotou jejich nejmladší syn Lazar, ale byl stále pod nadvládou Đurađa. Nicméně Lazar si svou autoritu zasloužil zlým způsobem; utekl na dvůr sultána Mehmeda II. společně se svou nevlastní dcerou Marou a jejich synem Gregorym. Lazar ovládl Irene, zatímco Mara a Gregory utekli. Irene brzy onemocněla a zemřela v noci 3. května 1457 v Rudniku, kde byla také pohřbena. Theodore Spandounes, historik ze 16. století tvrdí, že ji Lazar otrávil.\n\nIrene byla jednou ze sester George Palaiologose Kantakouzena, jak uvádí Spandounes a jiné zdroje. Genealog Donald Nicol uvádí, že měla ještě další čtyři sourozence; Andronikose, Thomase, Helenu a ještě jednu sestru, které se provdala za krále Gruzie. I když jsou spekulace o tom, že jejím otcem by mohl být Demetrios I. Kantakouzenos, Nicols uvádí, že její děda byl Matyáš Kantakouzenos a jejich pradědeček císař Jan VI. \n\nIrene se provdala z Đurađa Brankoviće v prosinci 1414. Do Srbska přišla z Thessaloniky. Její manžel se stal despotou až v roce 1427, což bylo 13 let po jejich sňatku. Přesně se neví, kolik z jeho pěti dětí měl s Irene, kromě dcery Kateřiny, která nosila jméno po matce, zatímco Mara mohla být dcerou jeho dřívějších manželek. Podle zdrojů a genealogických testů byl Gregory nejspíš také jejím synem. \n\nProtože byla Řekyně a společně se svými bratry velmi vlivná osoba, lidé ji neměli rádi a říkali o ní, jaký má zlý a ďábelský charakter. Snažili se zmařit stavbu pevnosti ve Smederevu. V lidové slovesnosti je často zmiňována jako \"Prokleta Jerina\" (prokletá Irena). \n\nPevnost Maglić nedaleko Kraljeva v Srbsku je známá také jako \"pevnost zatracené Ireny.\" Byla vybudována ve 13. století. Zatracená Irena, která měla ve zvyku do této pevnosti zazdívat své milence ji údajně nechala vybudovat, jak legendy říkají. \n\nPevnost Užice oplývá podobnými legendami. Podle legend byla popisována jako krutá královna, která z nejvyšší věže shazovala děti do temné řeky Đetinja, podle nichž je řeka pojmenována. \n\nVuk Stefanović Karadžić wrote several Serbian folk songs where she is mentioned: \"Đurđeva Jerina\", \"Dva Despotovića\", \"Ženidba Đurđa Smederevca\", \"Kad je Janko vojvoda udarao Đurđa despota buzdohanom\", \"Oblak Radosav\" and \"Starina Novak i knez Bogosav\".\n\nVuk Stefanović Karadžić napsal několik srbských folkových písní, které s ní souvisí – \"Durdeva Jerin\", \"Dva Despotovića\", \"Ženidba Durda Smederevce\", \"Kad je Janko vojvoda udarao Durda deposta buzdohanom\", \"Oblak Radosav\" a \"Starina Novak i knez Bogosav\". \n\nO tom, jak se z Irene stala Jerina, jsou tři spekulace: \nSrbský spisovatel \"Vidan Nikolić\" napsal novelu \"Prokleta Jerina\", která pojednávala o jejím životě. Dřívější verze novely nesly název \"Stín despotovi ženy\". \n"}
{"id": "1369082", "url": "https://cs.wikipedia.org/wiki?curid=1369082", "title": "Galina Kulakovová", "text": "Galina Kulakovová\n\nGalina Alexejevna Kulakovová (Галина Алексеевна Кулакова, * 29. dubna 1942 Logači) je bývalá sovětská běžkyně na lyžích, specialistka na krátké trati. Je čtyřnásobnou olympijskou vítězkou a pětinásobnou mistryní světa. \n\nPochází z udmurtské vesnice Logači, která byla později zaplavena při stavbě Votkinské hydroelektrárny. Pracovala jako dojička v sovchozu, poté vystudovala pedagogickou fakultu. S lyžováním začala v klubu Trud Iževsk a v roce 1967 byla povolána do reprezentace. Při debutu na olympiádě 1968 získala v běhu na 5 km stříbrnou medaili, když ji o vítězství připravil pád těsně před cílem. Na mistrovství světa v klasickém lyžování 1970 vyhrála závod na 5 km a štafetu, získala bronz na 10 km. Byla nejúspěšnějším lyžařem Zimních olympijských her 1972, kde vyhrála všechny tři závody: pětikilometrový, desetikilometrový i štafetu. Tento trojnásobný triumf zopakovala rovněž při mistrovství světa v klasickém lyžování 1974.\n\nNa olympiádě 1976 skončila v běhu na 5 km třetí, pak ale vyšlo najevo, že použila nosní sprej obsahující zakázanou látku efedrin. Kulakovová byla diskvalifikována, mohla se však zúčastnit dalších závodů, kde získala zlatou medaili ve štafetě a bronzovou na 10 km. Na mistrovství světa v klasickém lyžování 1978 skončila se štafetou třetí a na ZOH 1980 druhá, při svém loučení s vrcholovým sportem na mistrovství světa v klasickém lyžování 1982 získala se štafetou stříbrnou medaili. Získala 39 titulů mistryně SSSR, vyhrála Holmenkollenský lyžařský festival 1970 a 1979 a celkovou klasifikaci prvního, ještě neoficiálního ročníku Světového poháru.\n\nZískala Leninův řád, Řád Za zásluhy o vlast a Olympijský řád, je čestnou občankou města Iževsk, zasloužilou mistryní sportu a zasloužilou trenérkou. Její dům v Italmasu nedaleko Iževska slouží od roku 2001 jako muzeum.\n\n\n"}
{"id": "1369094", "url": "https://cs.wikipedia.org/wiki?curid=1369094", "title": "Centennial Olympic Stadium", "text": "Centennial Olympic Stadium\n\nCentennial Olympic Stadium byl stadion v Atlantě v USA. Pojal 85 000 diváků. Postaven byl v letech 1993–1996 pouze pro Letní olympijské hry 1996 a Letní paralympijské hry 1996. Během nich na stadionu proběhly úvodní a závěrečné ceremoniály a odehrávaly se zde soutěže v atletice. Po skončení paralympijských her byl uzavřen a následně přestavěn na baseballový stadion Turner Field, kde své zápasy hrál klub Atlanta Braves. Po jejich přestěhování na stadion SunTrust Park v roce 2016 zakoupila bývalý olympijský stadion Georgia State University a přestavěla jej na Georgia State Stadium, který slouží americkému fotbalu.\n"}
{"id": "1369097", "url": "https://cs.wikipedia.org/wiki?curid=1369097", "title": "Palác Çırağan", "text": "Palác Çırağan\n\nPalác Çırağan (turecky: \"Çırağan Sarayı\") byl osmanský palác, nyní je pětihvězdičkovým hotelem sítě hotelů Kempinski. Nachází se na evropském pobřeží Bosporu, mezi Beşiktaş a Ortaköy v Istanbulu.\n\nSultánské apartmá, které stojí 35 419 amerických dolarů za noc, je čtrnáctým nejdražším hotelovým pokojem z patnácti světově nejdražších pokojů.\n\nPalác byl vybudován sultánem Abdulazizem; navržen byl arménským palácovým architektem \"Nigoğayosem Balyanem\" a zkonstruován jeho syny Sarkisem a Hagopem v letech 1863 - 1867. Bylo to v období, kdy bylo zvykem, aby si každý sultán vybudoval svůj palác, místo aby používali domov svých předků. Palác Çırağan byl posledním takovým palácem. Stěny a střecha byly vyrobeny ze dřeva, venkovní zdi z barevného mramoru. Překrásný mramorový most spojuje tento palác s palácem Yıldız, který se nachází na kopci za ním. Velmi vysoká zeď chrání palác před venkovním světem.\n\nKonstrukce a interiérové dekorace se dolaďovali až do roku 1872. Sultán Abdulaziz zde dlouho nežil - zemřel v něm v roce 1876, chvíli poté, co byl sesazen z trůnu. Jeho nástupce Murad V. se poté do paláce nastěhoval, ale vládl pouze 93 dní. Byl sesazen svým bratrem Abdulhamidem II. kvůli jeho mentálnímu zdraví a v paláci Çırağan pak žil až do své smrti v roce 1904 uvězněn.\n\nSultán Mehmed V. zde konal od roku 1910 politická setkání. Dva měsíce po tom, co se odehrálo první setkání zničil palác velký požár, po kterém zbyly jen ty nejsilnější zdi.\n\nIn 1989, the ruined palace was bought by a Japanese corporation, which restored the palace and added a modern hotel complex next to it in its garden. Today, it serves as luxury suites for the five-star Kempinski hotel along with two restaurants that cater to guests.\n\nV roce 1989 byly zbytky paláce odkoupeny japonskou společností, která opravovala paláce a předělávala je na moderní hotelové komplexy. Dnes tento palác tedy slouží jako luxusní hotel s restaurací.\n"}
{"id": "1369099", "url": "https://cs.wikipedia.org/wiki?curid=1369099", "title": "Cachorro", "text": "Cachorro\n\nCachorro je španělský hraný film z roku 2004, který režíroval Miguel Albaladejo podle vlastního scénáře. Film popisuje osudy muže, který se znenadání musí postarat o svého nezletilého synovce. Snímek měl světovou premiéru na Berlinale 8.února 2004. V ČR byl uveden v roce 2005 pod názvem \"Medvídě\" na filmovém festivalu Mezipatra, kde získal cenu hlavní poroty pro nejlepší celovečerní hraný film.\n\nPedro bydlí v Madridu. Je zubař a po smrti svého přítele žije sám. Jeho sestra Violeta ho poprosí, aby se na dva týdny postaral o jejího devítiletého syna Bernarda, protože odlétá do Indie. Pedro, ač nerad, souhlasí. Se synovcem se rychle sblíží. V Madridu se objeví též Bernardova babička Teresa, která se po smrti svého syna se snachou nestýká. Chce vidět vnuka, ale Bernardo se s ní nechce setkat. Situace se změní ve chvíli, když se Pedro dozví, že Violeta byla v Indii zadržena za pašování drog a její pobyt se tak prodlouží na několik let. Doña Teresa začne usilovat o svěření vnuka do své péče. Nátlakem a výhrůžkami na Pedra dosáhne toho, že je Bernardo poslán do internátní školy ve Valencii. S Pedrem se uvidí až po několika letech po pohřbu babičky.\n"}
{"id": "1369100", "url": "https://cs.wikipedia.org/wiki?curid=1369100", "title": "Val di Sole", "text": "Val di Sole\n\nVal di Sole (ladinsky: Val de Sól, : Val di Sole nebo Valle di Sole, : Sulztal) je údolí v Trentinu v severní Itálii.\n\nJako Val di Sole je označováno východozápadně orientované údolí řeky Noce včetně postranních údolí, mezi nimi údolí Peio, které se zařezává do Ortles.\n\nNa západním konci údolí se nachází Tonalský průsmyk, na jehož druhé straně začíná údolí řeky Oglio, která proudí do Edola. Severní stranu údolí lemuje pohoří Ortles s Národním parkem Stelvio, na jihozápadě se pak tyčí masiv Adamello-Presanella a na jihovýchodě pohoří Brenta s Přírodním parkem Adamello - Brenta. V jižní části údolí se také nachází lyžařské středisko Madonna di Campiglio, těsně nad Campo Carlo Magno, průsmykem vedoucím do údolí Rendena.\n\nNa východě končí oblast v Mostizzolu, kde hlavní údolí zatáčí na jih a přechází do Val di Non předtím, než se připojí k údolí Adiže severně od Trenta.\n\nAdministrativním centrem údolí je město Malè, dalšími sídly jsou pak Vermiglio, Peio, Dimaro či Croviana.\n\n"}
{"id": "1369101", "url": "https://cs.wikipedia.org/wiki?curid=1369101", "title": "Dubai Tennis Championships 2018", "text": "Dubai Tennis Championships 2018\n\nDubai Tennis Championships 2018, oficiálně Dubai Duty Free Tennis Championships 2018, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějištěm turnaje se stala Dubaj, metropole Spojených arabských emirátů. Jednalo se o 26. ročník mužského a 18. ročník ženského turnaje.\n\nŽenská část se konala mezi 19. až 25. únorem a řadila se do kategorie WTA Premier. Její celková dotace činila 2 623 485 miliony amerických dolarů. Muži soutěžili ve dnech 26. února až 3. března v rámci kategorie ATP World Tour 500. Dotace pro tuto polovinu dosáhla částky 3 057 135 amerických dolarů.\nNejvýše nasazenými v singlových soutěžích se stali světová čtyřka Grigor Dimitrov z Bulharska a čtvrtá hráčka klasifikace Elina Svitolinová z Ukrajiny. Jako poslední přímá účastnice do dvouhry nastoupila španělská 39. žena pořadí WTA Carla Suárezová Navarrová a mezi muži v této roli na turnaji startoval francouzský 74. tenista žebříčku Pierre-Hugues Herbert.\n\nOsmou singlovou trofej na okruhu ATP Tour a první v kategorii ATP 500 vybojoval Španěl Roberto Bautista Agut. Podruhé singlový titul na okruhu WTA Tour obhájila Ukrajinka Elina Svitolinová a připsala si jedenáctý turnajový vavřín. Sedmnáctou společnou trofej z mužské čtyřhry získal nizozemsko-rumunský pár Jean-Julien Rojer a Horia Tecău, který jako první obhájil deblovou trofej na dubajském turnaji. Tchajwansko-čínská dvojice Čan Chao-čching a Jang Čao-süan si odvezla debutový společný titul z ženské čtyřhry.\n\nNásledující hráči obdrží divokou kartu do hlavní soutěže:\n\nNásledujíc hráč obdržel zvláštní výjimku:\n\nNásledující hráči nastoupili pod žebříčkovou ochranou:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující dvojice obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčka postoupila z kvalifikace jako tzv. šťastná poražená:\n\n\nNásledující pár obdržel divokou kartu do hlavní soutěže:\n\n\n\n\n"}
{"id": "1369102", "url": "https://cs.wikipedia.org/wiki?curid=1369102", "title": "Štěpkovač", "text": "Štěpkovač\n\nŠtěpkovač je zařízení nebo stroj určený k rozřezání dřevních částí stromů (větve, kmen) nebo zbytků z dřevovýroby a k výrobě štěpky.\nŠtěpkovače se rozlišují na bubnové, diskové a na s gravitačním nebo s nuceným vkládáním štěpkovaného materiálu. Může se jednat o stroje s vlastním pohonem nebo stroje poháněné nosičem přes kardan nebo hydraulický obvod.\n\n\n"}
{"id": "1369105", "url": "https://cs.wikipedia.org/wiki?curid=1369105", "title": "Der Clan. Die Geschichte der Familie Wagner", "text": "Der Clan. Die Geschichte der Familie Wagner\n\nDer Clan. Die Geschichte der Familie Wagner (též uváděn jako Der Wagner-Clan. Eine Familiengeschichte) je německo-rakouský hraný film z roku 2013, který režírovala Christiane Balthasar. Film popisuje osudy členů rodiny Wagnerů po smrti skladatele Richarda Wagnera.\n\nV Benátkách umírá v roce 1883 Richard Wagner a vdova Cosima přebírá vedení Hudebních slavností v Bayreuthu. Odkazu svého manžela obětuje vše a vede k tomu také své děti. Nejstarší Isolda se proti vůli matky provdá za dirigenta Franze Beidlera, který by chtěl festival vést podle svých představ. Eva si vezme anglického spisovatele Houstona Stewarta Chamberlaina. Nejmladší potomek a jediný syn Siegfried udržuje utajovaný vztah s Dorianem Daviesem. Roztržka mezi Cosimou a Isildou vede k soudnímu sporu, po kterém je Isolde vyděděna. Siegfried se stává dědicem hudebního odkazu Richarda Wagnera. Musí se vzdát vztahu s Dorianem a je oženěn s Winifred. Příběh končí v roce 1930, kdy manželé očekávají návštěvu vycházející politické hvězdy Adolfa Hitlera.\n"}
{"id": "1369108", "url": "https://cs.wikipedia.org/wiki?curid=1369108", "title": "Arden Cho", "text": "Arden Cho\n\nArden Cho (narozená 16. srpna 1985) je americká herečka a modelka s korejskými kořeny. Proslavila se zejména rolí \"Kiry Yukimury\" v seriálu Vlčí mládě. Má také svůj kanál na Youtube, kde vkládá svoje vlogy a hudební videa. \n\nNarodila se texaském městě Amarillo korejsko-americkým rodičům. Po absolování střední školy vystudovala na Univerzitě Illinois v Urbana Champaign bakalářský obor psychologie. Ve svém mládí navštěvovala dramatický kroužek a rozvíjela svůj hudební talent hraním na několik hudebních nástrojů. V roce 2007 se rozhodla díky své stoupající kariéře přestěhovat do Los Angeles.\n\nV roce 2010 vyhrála soutěž krásy Miss Korea a rozvinula tak i svoji modelingovou kariéru.\n\nHereckou kariéru odstartovala několika menšími rolemi v televizních seriálech a filmech až ji byla nabídnuta osudová role \"Kiry Yukimury\", kde hrála nadpřirozenou postavu – kicune.\n\nDne 31. března 2019 youtuber Ryan Higa oznámil, že chodí s Cho.\n\n"}
{"id": "1369110", "url": "https://cs.wikipedia.org/wiki?curid=1369110", "title": "Oldřich Zezula", "text": "Oldřich Zezula\n\nOldřich Zezula (24. května 1907, Rataje – 29. června 1980, Kroměříž) byl český malíř, výtvarník a středoškolský učitel kreslení.\n\nMalování se věnoval od dětství. Ve čtyřech letech kopíroval obrázky Mikoláše Aleše a Josefa Lady z tehdejších kalendářů. Po studiích na reálce v Kroměříži maturoval na reálce v Jevíčku. V letech 1927–1929 studoval na Českém vysokém učení technickém v Praze, kde byl žákem u Oldřicha Blažíčka, prof. J. Folkmana a prof. arch. A. Vávry. Po dvou letech složil přijímací zkoušky na Akademii výtvarných umění v Praze. Studoval jednoletou přípravku u Josefa Loukoty a poté 3 roky všeobecnou školu a další 3 roky mistrovské školy u Jakuba Obrovského. Promoval 21. června 1935.\n\nPoté si doplnil studie na Karlově univerzitě v Praze a byl prohlášen profesorem na bývalých středních školách. Aprobační vysvědčení obdržel 24. listopadu 1932.\n\nUčil na reálce v Turnově 1932, a po roce 1934 na reálném gymnáziu v Příboře. Od roku 1939 učil na gymnáziu, sociálně zdravotní, pedagogické a na dalších vzdělávacích institucích v Kroměříži. Od roku 1958 učil na jedenáctileté střední škole v 6. až 9. postupném ročníku. Odešel do důchodu v roce 1967.\n\nZemřel v roce 1980 v Kroměříži a je pohřben na kroměřížském hřbitově.\n\nOldřich Zezula ve své výtvarné tvorbě vytvořil několik desítek uměleckých adres a diplomů pro různé významné osobnosti a pro různé příležitosti. Byl autorem plakátů (nejznámější k výstavě \"100 let národního života v Kroměříži\" konané v rámci oslav výročí zasedání říšského sněmu) a podílel se na řadě výtvarných zpracování výstav (např. Emil Axman v životě a díle) a expozic (např. literatury a hudby).\n\nAkademický malíř Oldřich Zezula se věnoval hlavně krajinářství. Jeho doménou bylo především rodné Kroměřížsko. Proslavil se svými panoramatickými pohledy na Hanou z vrchu Barbořina, pohledy z kroměřížských parků, z nichž Podzámecká a Květná zahrada jsou spolu se zámkem památkou UNESCO. Jeho okruh zájmů však patřil i rodným Ratajím a oblasti Hané.\n\nVětší počet obrazů vznikl v Beskydech, ale tvořil i v Krkonoších a dalších místech s bohatou a zajímavou scenérií v Čechách i na Moravě.\n\nJeho velkou inspirací byly české lázně, především Karlovy Vary. Mnoho podnětů pro svou tvorbu získal i v Mariánských Lázních a v Luhačovicích. Náměty mu nabídly i Slovensko, především oblast Spíše, Tater i východního Slovenska.\n\nV závěru své tvorby se zaměřil na Prahu, která mu nabídla mnoho zajímavých malířských příležitostí. Oldřich Zezula byl i figuralistou-portrétistou a vedle desítek podobizen olejů byl známý svými úhlovými portréty významných osobností kulturního a politického života tehdejšího Československa. Součástí jeho tvorby představují obrazy s náměty květin inspirované oběma kroměřížskými zahradami.\n\nOldřich Zezula je autorem stovek obrazů a dalších uměleckých děl. Jejich seznam je k dispozici v bakalářské práci Markéty Kropáčkové.\n\n\n\n"}
{"id": "1369114", "url": "https://cs.wikipedia.org/wiki?curid=1369114", "title": "For the People (seriál, 2018)", "text": "For the People (seriál, 2018)\n\nFor the People je americký dramatický televizní seriál sledující nové právníky newyorského soudu. Jeho tvůrcem je Paul William Davies. Seriál produkuje produkční společnosti Donalda Todda, Shondaland a ABC Studios. Pilotní díl byl odvysílaný dne 13. března 2018. V květnu roku 2018 stanice objednala druhou řadu, ta měla premiéru dne 7. března 2019.\n\nStanice seriál zrušila po dvou odvysílaných řadách.\n\n\nV pilotním díle byla Britne Oldford obsazena do role Sandry Black a Lyndon Smith byla obsazena do role Allison Anderson. Obě role byly přeobsazeny. V přetočeném pilotním dílu si role zahrály Britt Robertson a Jasmin Savoy Brown. V květnu roku 2018 stanice objednala druhou řadu.\n\n"}
{"id": "1369118", "url": "https://cs.wikipedia.org/wiki?curid=1369118", "title": "Světový pohár v běhu na lyžích 1981/1982", "text": "Světový pohár v běhu na lyžích 1981/1982\n\nSvětový pohár v běhu na lyžích 1981/82 byl prvním oficiálním ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 11 závodů (10 individuálních + štafeta). Celkovými vítězi se stali Američan Bill Koch a Norka Berit Aunliová.\n\n"}
{"id": "1369121", "url": "https://cs.wikipedia.org/wiki?curid=1369121", "title": "Šimon Pellar", "text": "Šimon Pellar\n\nŠimon Pellar (* 3. ledna 1948 v Opavě) je český překladatel.\n\nNarodil se v rodině překladatelů Rudolfa a Luby Pellarových. Vystudoval Střední všeobecně vzdělávací školu W. Piecka v Praze, maturoval v roce 1966. Poté studoval češtinu a angličtinu na Filosofické fakultě University Karlovy. V letech 1968–70 studoval na University of Illinois at Chicago Circle v Chicagu, kde získal titul BA. Studia na Universitě Karlově ukončil v roce 1973.\n\nPoté pracoval jako překladatel. Protože v období normalizace nesměl oficiálně překládat, jeho práce byly zveřejňovány pod cizími jmény (František Jungwirth).\n\n\n\n"}
{"id": "1369122", "url": "https://cs.wikipedia.org/wiki?curid=1369122", "title": "Queen of Time", "text": "Queen of Time\n\n\n\n\n\n"}
{"id": "1369124", "url": "https://cs.wikipedia.org/wiki?curid=1369124", "title": "Mistr iluze", "text": "Mistr iluze\n\nMistr iluze je americký dramatický televizní seriál z policejního prostředí. Jeho tvůrcem je Chris Fedak. Seriál produkují společnosti Berlanti Productions, Quinn's House a Warner Bros. Television. Stanice ABC objednala pilotní díl v lednu roku 2017 a celý seriál o pár měsíců později, v květnu. Premiérový díl byl odvysílaný dne 11. března 2018. Dne 11. května 2018 stanice oznámila zrušení seriálu po první odvysílané řadě.\n\nLasvegaský iluzionista Cameron Black se přidává k řešení zločinů k FBI poté, co jeho kariéra kouzelníka byla zruinovaná skandálem.\n\n\n\n\nPilotní díl byl objednán stanicí ABC dne 19. ledna 2017, následovala objednávka první řady o pár měsíců později, v květnu. Pilotní díl byl promítán na Comic-Conu v San Diegu.\n\nProdukce pilotního dílu byla zahájena v březnu roku 2017 a natáčelo se v New Yorku. Zbytek první řady se začal natáčet v září roku 2017 a skončilo v únoru roku 2018.\n\n"}
{"id": "1369126", "url": "https://cs.wikipedia.org/wiki?curid=1369126", "title": "Independiente Medellín", "text": "Independiente Medellín\n\nIndependiente Medellín, celým názvem Deportivo Independiente Medellín či zkráceně DIM, je kolumbijský fotbalový tým sídlící ve městě Medellín. DIM hraje nejvyšší profesionální kolumbijskou ligu nazvanou Categoría Primera A. Klub byl založen v 14. listopadu 1913. Domovským stadionem je Atanasio Girardot s kapacitou mírně přes 40 tisíc osob, který je součástí sportovního komplexu Atanasio Girardot Sports Complex.\n\n"}
{"id": "1369127", "url": "https://cs.wikipedia.org/wiki?curid=1369127", "title": "Wilhelm Tranow", "text": "Wilhelm Tranow\n\nWilhelm Tranow byl velmi úspěšný německý kryptoanalytik, který během druhé světové války monitoroval rádiový provoz pro Německé námořnictvo a vedl prolomení mnoha šifrovaných komunikačních systémů, například námořní šifru používanou britskou admiralitou a námořní kód používaný pro kódování administrativních signálů.\nTranow byl považován za jednoho z nejdůležitějších kryptoanalytiků služby B-Dienst. Byl charakterizován jako \"stará škola a energický\".\nO jeho životě bylo málo známo, jako například kde a kdy se narodil nebo kdy zemřel.\n\nAmerický historik David Kahn popsal význam a úspěchy pro historii 2. světové války citací neznámého zdroje:\n"}
{"id": "1369128", "url": "https://cs.wikipedia.org/wiki?curid=1369128", "title": "Deportes Tolima", "text": "Deportes Tolima\n\nDeportes Tolima, celým názvem Club Deportes Tolima S.A. či obecně nazýván jako Tolima, je kolumbijský fotbalový tým, který sídlí v Ibagué v regionu Tolima. Klub soutěží v nejvyšší kolumbijské fotbalové lize s názvem Categoría Primera A. Klub byl založen 18. prosince 1954. Domovským stadiónem je Manuel Murillo Toro s kapacitou 36 000 osob. Klub dokázal ve své historii dvakrát vyhrát kolumbijskou nejvyšší ligu v letech 2003 a 2018. Kromě toho má dalších 6 neúspěšných finálových účastí a v roce 2014 opanoval i kolumbijský pohár.\n\n"}
{"id": "1369129", "url": "https://cs.wikipedia.org/wiki?curid=1369129", "title": "Dávid Janiczak", "text": "Dávid Janiczak\n\nDávid Janiczak (* 4. březen 1987, Ózd) je maďarský básník a politik maďarsko–polského původu, od roku 2014 starosta města Ózd, od roku 2016 místopředseda Hnutí za lepší Maďarsko (Jobbik).\n\nNarodil se v roce 1987 ve městě Ózd v župě Borsod-Abaúj-Zemplén v tehdejší Maďarské lidové republice do národnostně smíšené maďarsko–polské rodiny. Studoval na střední škole Szemere Bertalan Szakképző Iskola a na vysoké škole Eszterházy Károly Főiskola. Je amatérským grafikem a básníkem. Se svou básní s názvem \"János bácsi 2061\" získal druhé místo v soutěži \"Aranytoll\".\n\nRoku 2009 vstoupil do pravicového Hnutí za lepší Maďarsko a později se stal i předsedou místního stranického sdružení ve městě Ózd. V roce 2016 byl zvolen místopředsedou Jobbiku.\n\nV komunálních volbách 2014 kandidoval za Jobbik na post starosty ve městě Ózd, ve kterém byla vysoká nezaměstnanost a také zde žije početná romská menšina. Tehdy porazil o pouhých 66 hlasů tehdejšího starostu Pála Fürjese kandidáta Fidesz–KDNP. Výsledky této volby však byly napadeny a hlasování se proto muselo opakovat. V opakovaném hlasování, které se konalo 9. listopadu téhož roku, již Janiczak zvítězil o více než 5000 hlasů. Po oznámení definitivních výsledků Janiczaka doprovodil na radnici několikatisícový dav, který se předtím shromáždil v ulicích s cílem oslavovat. Úřadu se ujal 13. listopadu 2014 a slib starosty složil 20. listopadu. Stal se tak jedním z nejmladších starostů v Maďarsku, bylo mu tehdy 27 let.\n\nV parlamentních volbách 2018 kandiduje na 10. místě na celostátní kandidátní listině hnutí Jobbik.\n\n\n"}
{"id": "1369130", "url": "https://cs.wikipedia.org/wiki?curid=1369130", "title": "Soy Luna (3. řada)", "text": "Soy Luna (3. řada)\n\nTřetí řada argentinského muzikálového dramatického televizního seriálu \"Soy Luna\" byla premiérově vysílána na stanici Disney Channel od 16. dubna 2018 do 17. srpna 2018. V Česku se vysílá od 15. října 2018. \n\nTeď, když je známa pravá Sól Bensonová, Luna se stává novou dědičkou jmění a život v sídle se radikálně mění. Sharon změní vzhled a identitu. Vrací se s novým jménem a ve spojení s Reyem (Rodrigo Pedreira), který se vrátil do práce, plánuje svou pomstu. Rey pracuje jako dvojitý agent a přidá dalšího spojence, nového domácího zaměstnance, který vstupuje do vily. Luna hledá informace o svých rodičích, minulost se vrací přes své sny a ve vile spojeném s minulostí rodiny Benson se objeví nová tajemství. Sny vedou Lunu do Sharonina pokoje, který byl kdysi pokojem Lili a Bernieho. V této tajemné místnosti se skrývá tajemství o její minulosti a původu, který Luna odhalí s pomocí Niny.\n\nNa začátku se Jam & Roller stává ústředím Red Sharks pod velením Garyho Lópeze (Joaquína Bertholda). Gary ruší tým Rolleru a staví nový, který tvoří Ámbar (Valentina Zenere), Emília (Giovanna Reynaud), Benício (Pasquale di Nuzzo) a Ramiro, nová osa zla. Mezitím se Luna a ostatní členi týmu snaží udržet si své místo v týmu a čelit velkým překážkám a výzvám.\n\n\n\n\n\n<onlyinclude>==== První část: \"Další kolo\" (2018) ====\n</onlyinclude>\n"}
{"id": "1369131", "url": "https://cs.wikipedia.org/wiki?curid=1369131", "title": "Boduognatus", "text": "Boduognatus\n\nBoduognatus (1. století př. n. l. – 57/56 př. n. l.) byl vůdce keltského kmene Nerviů v období galských válek. Jediným zdrojem informací o tomto válečníkovi jsou \"Zápisky o válce galské\" římského vojevůdce Julia Caesara, který ho označil jako \"nejvyššího vůdce Nerviů\". \n\nV roce 57 př. n. l. velel společně s Galbou galské koalici v bitvě u Sabis. Koalice byla v početní převaze, ale chyběla jí disciplína a organizace, Suessionové a Bellovaci se vzdali, Ambiani také nekladli žádný odpor, a tak až Nerviové vedení Boduognatem spolu s Atrebaty a Viromandy zaujali výhodné postavení a v bitvě téměř dosáhli vítězství. Nicméně na poslední chvíli dorazil na bojiště Titus Labienus se dvěma legiemi, a tak Boduognatovi válečníci byli Caesarem nakonec poraženi. Zemřel v bitvě či krátce po ní v roce 57 či 56 př. n. l.\n\n"}
{"id": "1369132", "url": "https://cs.wikipedia.org/wiki?curid=1369132", "title": "Sangju Sangmu FC", "text": "Sangju Sangmu FC\n\nSangju Sangmu FC () je jihokorejský fotbalový klub, který sídlí v Sangdžu v provincii Severní Kjongsang. Klub vznikl v roce 1984 pod názvem \"Sangmu FC\" ve městě Kwangdžu, kde však v roce 2011 vznikl jiný profesionální klub a Sangmu FC se přemístilo do zmíněného Sangdžu a změnilo název na Sangju Sangmu FC. Domovským stadionem pro klub je Sangju Civic Stadium s kapacitou mírně přes 15 tisíc osob. Klub hraje v nejyvšší jihokorejské K League 1.\n\n"}
{"id": "1369134", "url": "https://cs.wikipedia.org/wiki?curid=1369134", "title": "Lauv", "text": "Lauv\n\nAri Staprans Leff, známý pod svým uměleckým jménem Lauv (* 8. srpna 1994 San Francisco, Kalifornie), je americký zpěvák a textař. Své první EP Lost in the Light vydal v roce 2015. Mezi nejznámnějšími hity patří \"I Like Me Better\", \"i'm So Tired...\" a \"Paris In The Rain\". Napsal také texty např. pro Cheat Codes s Demi Lovato či Charlie XCX. Byl také předskokanem Eda Sheerana při Divide Tour v Asii.\n\nAri se narodil v San Franciscu roku 1994. V dětství jevil zájem o hudbu, proto chodil na lekce piana, houslí a kytary. Ve svých 14 letech, ještě před jakýmkoliv vztahem, byl posedlý tvorbou milostných a rozchodových písní. Na střední škole hrál v několika kapelách a učil se hraním jazzu. Ari promoval na New York University v oboru elektronická hudba.\n\nBěhem studií na vysoké škole narazil na Paula Simona, který mu osvětlil jeho vlastní přístup k psaní písní. Tato osvěta Arimu v mnohém pomohla.\n\nKrátce potom Ari si osvojil své umělecké jméno Lauv, v lotyšském překladu \"lev\" (lauva). Samotné příjmení Leff znamená v hebrejštině lev. Navíc Ariho znamení je lev.\n\nV 2014 po rozchodu se svou přítelkyní vyjevil své pocity v písni \"The Other\", kterou napsal společně s Michaelem Matosicem. Tato píseň pro něj tolik znamela, že se ji nevzdal a sám ji pod uměleckým jménem Lauv vydal. Song se stal relativně úspěšným poté, co se objevil na Global Top 100 na Spotify.\n\nV roce 2015 vydal své první EP s názvem Lost In The Light společně se singlem The Other. Kromě vydání EP se také zabýval psaním textů pro ostatní autory. Především stojí za zmínku píseň No Promises pro Cheat Codes a Demi Lovato.\n\nNejvětší popularitu získal po vydání singlu I Like Me Better, ve kterém popisuje své pocity po přestěhování do New Yorku a jeho novém vztahu.\n\nLauv byl vybrán jako předskokan Ed Sheerana během Divide Tour v Asii. Několik koncertů bylo kvůli zranění Eda Sheerana zrušeno nebo přesunuto. Lauv přesto symbolicky pokračoval v turné v daných městech. V listopadu 2017 nakonec započalo toto turné s Edem s konečným počtem pouze 6 koncertů.\n\nLauv odstartoval také své první celosvětové tour, které započalo 18. ledna 2018 v Seattlu a končilo 29. dubna v Oslu, s názvem I Met You When I Was 18. Po dobu evropského tour mu asistoval Jeremy Zucker jako předskokan. Lauv si na turné připravil krabičku, kam mohli fanoušci napsat jakoukoliv poznámku. Jeden vzkaz ho natolik zaujal, že později o něm napsal píseň. Lauv pátral po autorovi onoho vzkazu. Když se Arimu podařilo autora vypátrat, sdělil mu přes telefon, že o tom vzkazu napsal píseň a že by ho rád uvedl jako spoluautora. Superhero (Superhrdinka), pojednává o příběhu Němce Martina, který se pohádal se svou přítelkyní Dianou žijící v Bostonu, po čemž se vydal na koncert Lauva sám. Při té příležitosti Martin napsal svůj krátký vzkaz, který zněl: \"\"Potkal jsem superhrdinku. Přišel jsem o ni. Chci ji zpět.\"\" O pár týdnů po vydání songu Lauv při koncertu v Německu zahrál Superhero poprvé naživo, při čemž mu na pódiu asistoval představitel celého příběhu Martin.\n\nNedlouho po ukončení světového tour oznámil další tour po USA společně s evropskými městy Londýn, Paříž, Hamburk a Frankfurt.\n\nDne 25. května 2018 měl Lauv připravené dvě novinky. Jako první oznámil předprodej svého vinylu I Met You When I Was 18. Druhé oznámení přišlo na Instagramu Eda Sheerana, ke kterému se Lauv připojí jako předskokan v rámci tour Eda Sheerana ve vybraných městech po Severní Americe. 27. září 2018 vydal se zpěvačkou Julia Michaels píseň \"There's No Way\". Po vydání songu spolu měli na krátkou dobu randit.\n\nV polovině ledna roku 2019 Lauv vytvořil společně s Troyem Sivanem playlist podle nich nejlepších písní na usínání. Také oznámili, že 24. ledna vydají společný singl společně s videoklipem s názvem \"I'm So Tired...\". Song se také dostal na americký žebříček Billboard Hot 100, kde okupoval 81. příčku.\nNa konci dubna vydal první singl Drugs & The Internet z připravovaného debutního alba \"How I'm Feeling.\" Song a značnou část alba napsal Ari, když se potýkal s úzkostmi a depresemi. Nechal se slyšet, že dokončení EP I Met You When I Was 18 mělo negativní vliv na jeho uměleckou tvorbu a psychickou stránku, kdy se cítil emočně vyčerpaně. V písni se sám sebe ptá, zda obětoval své opravdové přátelé za fanoušky na sociálních sítích. \n\nO měsíc později vydal druhý singl \"Sad Forever\", kterou napsal během asijské turné a kterou zahrál a natočil na koncertu v Manile. V písni a ve videu se zpovídá, jak píseň napsal, když byl na dně a když nedostával dostatečnou pomoc. Nejdříve se nechtěl kvůli jeho skepsi k medikamentům léčit, posléze na ně ale přistoupil, až si nakonec uvědomil, že mu doopravdy pomáhají. Ve videoklipu dodává, že stále snaží najít optimální stav v jeho životě. Všechny finanční zisky z tohoto songu šly na nadační fondy, které se snaží odstranit stigma ve společnosti o psychických nemocech, aby i ostatní se nebáli zažádat o pomoc.\n\n1. října uvedl společně s Anne-Marie do světa píseň \"Fuck, I'm Lonely\", jež je na soundtracku ke třetí sérii seriálu 13 Reasons Why a jež také bude na albu How I'm Feeling. Z alba vydal ještě další dva singly \"Feelings\" a \"Sims\". Ohlásil jak světové turné, tak i evropské, při kterém 22. května 2020 navštíví i Prahu. Později se však plánovaný koncert v Praze zrušil.\n\nHitparády\nDalší singly (výběr)\n"}
{"id": "1369137", "url": "https://cs.wikipedia.org/wiki?curid=1369137", "title": "Světový pohár v běhu na lyžích 1982/1983", "text": "Světový pohár v běhu na lyžích 1982/1983\n\nSvětový pohár v běhu na lyžích 1982/83 byl druhým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 10 závodů. Celkovými vítězi se stali Rus Alexandr Zavjalov a Finka Marja-Liisa Hämäläinenová.\n"}
{"id": "1369139", "url": "https://cs.wikipedia.org/wiki?curid=1369139", "title": "Phoenix Pchjongčchang", "text": "Phoenix Pchjongčchang\n\nPhoenix Pchjongčchang (korejsky: |휘닉스 평창) je lyžařské středisko v Jižní Koreji. Nachází se ve městě Bongpchjong-mchjon, v kraji Pchjongčchang.\n\nV Bogwang Snow Parku proběhly závody v akrobatickém lyžování a snowboardingu v rámci Zimních olympijských her 2018.\n\nKapacita místa je 18 000 diváků (10 200 sedadel + 7 800 míst na stání).\n\nBokwang Snow Park byl také jednou z lokací, kde se natáčelo televizní drama Autumn in My Heart.\n\n"}
{"id": "1369142", "url": "https://cs.wikipedia.org/wiki?curid=1369142", "title": "Akademické mistrovství světa v orientačním běhu 1998", "text": "Akademické mistrovství světa v orientačním běhu 1998\n\n11. Akademické mistrovství světa v orientačním běhu proběhlo ve Norsku ve dnech 10. až 15. srpna 1998. Centrem závodů AMS byl Trondheim.\n\nZávodů se zúčastnilo celkem 220 závodníků (130 mužů a 90 žen) z 29 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 5 můžů a 5 žen.\n\n"}
{"id": "1369143", "url": "https://cs.wikipedia.org/wiki?curid=1369143", "title": "Emilian Stanev", "text": "Emilian Stanev\n\nEmilian Stanev (28. února 1907 Veliko Tarnovo – 15. března 1979 Sofie) byl bulharský prozaik a autor literatury pro děti a mládež.\n\nBulharský prozaik Nikola Stojanov Stanev vystupoval pod pseudonymem Emilian Stanev. Pocházel z jednoho z nejstarších měst Bulharska – Veliko Tarnovo, které se nachází na severu Bulharska. Emilian Stanev se narodil 28. února 1907 v již zmíněném městě. Jeho otec Staneva brával na lovecké výpravy do okolní krajiny Trnova. Byl to pravděpodobně právě jeho otec, který v něm vznítil lásku k přírodě, která se nadále promítla do jeho literární tvorby. Jeho matka mu zase předala lásku k literatuře a k bulharskému jazyku.\nV roce 1922 se Stanev se svými rodiči i sestrou přestěhoval do Eleny. Stanov se začal věnovat četbě, zpěvu i hře na housle. Mimo jiné v něm vzplál zájem o filozofii. Jelikož Stanev upřednostňoval své zájmy před studiem, byl posléze vyloučen ze školy v Eleně. Své vzdělání nakonec završil jako soukromý student ve Vrace. Zájem o kulturu přivedl Stanova ke studiu malířství na Akademii výtvarných umění v Sofii. Již po několika měsících ale z Akademie odešel, neboť si nebyl jist svými malířskými vlohy. Poté se zapsal na Svobodnou univerzitu v Sofii na obor finance a úvěr. I zde již po několika semestrech studium ukončil. Stanev za svůj život vystřídal několik zaměstnání. Pracoval například jako kontrolor na Ministerstvu financí, či jako úředník Sofijské obecní rady.\nV roce 1946 se opět vrátil do Sofie. Zde se stal redaktorem časopisu Ловец. Poté působil v rámci periodika \"Литературен фронт\" a nakladatelství \"Народна младеж\". Práce redaktora jej poměrně omezovala v jeho vlastní prozaické tvorbě, ale i přesto se věnoval redigování cizích textů zodpovědně. Roku 1956 redaktorskou činnost opustil. A začalo období, kdy se naplno věnoval tvorbě svého nejrozsáhlejšího románu Иван Кондарев. Věnoval se mu celých 14 let svého života. Věnoval se tvorbě románů, ale především literatuře pro děti a mládež. Stal se jedním z nejvýznamnějších představitelů této literatury. Získal i několik ocenění. Titul Hrdiny socialistické práce, titul Národního představitele kultury a titul nositele velké ceny za literaturu města Sofie.\n\nStanovova tvorba byla v mnoha zemích překládána. Jednalo se zejména o socialistické země, ale i Francii, Anglii či USA. Velká část jeho děl je také filmově zpracována. Mezi nejvýznamnější filmová zpracování patří Zloděj broskví, Za tichého večera a Trnovská princezna. \nStanov byl dvakrát ženatý. První, neúspěšné, manželství proběhlo s Ekaterinou Mogilanskou. Poté poznal Naděždu Nikolovu Kožucharovou, se kterou uzavřeli manželství koncem roku 1949. Žili spolu třicet let. Naděžda byla Stanovovou životní oporou. Podporovala jej v jeho literární tvorbě. Vydala Stanevovy paměti \"Дневник с продължение\" (Deník s pokračováním) a \"Ден след ден\" (Den za dnem). Z této tvorby čerpalo mnoho spisovatelů, kteří se zabývali jeho odkazem (Ivan Sandarev, Nina Pantaleeva).\n\nEmilijan Stanev zemřel 15. března 1979 v Sofii. Byl pohřben v rodném Velkém Tarnovu. Zde vzniklo Muzeum Emilijana Staneva i pamětní deska na místě jeho bývalého domu. Svými novelami i povídkami ze světa zvířat bychom ho mohli přirovnat k českému autoru Rudolfu Těsnohlídkovi a jeho Lišce Bystroušce, která by se dala přirovnat k jeho novele o lišce \"Černoušce\" (1950). Mezi další knihy pro děti a mládež patří \"Vlk\", \"Skot Reynolds a nedosažitelné\", dále je to dílo \"Jezevec\". Přibližně ve čtyřicátých letech se jeho tvorba přesunula k popisu člověka jeho psychiky i společenského konfliktu. Do této doby řadíme díla \"Cizinec\" (1945), \"Za tichého večera\" (1948), \"Zloděj broskví\" (1948). Jeho tvorbu, stejně jako tvorbu mnoha jiných autorů, ovlivnila válka. Téma války se promítá v jeho krátkých prozaických dílech – v novelách Za tichého večera, Zloděj broskví a \"Trnovská princezna\" (1973). Autorovy novely měly v Bulharsku velký úspěch. Stanov se však začal věnovat románu. V této době nastupuje i vlna socialistického realismu, kdy se hrdiny stali obyčejní lidé, jejichž hlavním smyslem života je práce pro společné blaho společnosti. Prvním románem Stanova byl \"Ivan Kondarev\" (1958-1964). Mezi další historické romány patří \"Legenda o Sibinovi\" (1967) a \"Ancikrist\" (1969). Svou tvorbu uzavírá literaturou pro děti a mládež.\n"}
{"id": "1369145", "url": "https://cs.wikipedia.org/wiki?curid=1369145", "title": "Joanne Hogg", "text": "Joanne Hogg\n\nJoanne Hogg je severoirská zpěvačka a písničkářka, která je známá jako sólová zpěvačka a hudební skladatelka hudební skupiny Iona (pojmenované podle ostrova Iona).\n\nJoanne se narodila v severoirském městě Ballymena. Její otec je duchovní presbytariánské církve, matka ošetřovatelka. V rodině byli ještě další čtyři sourozenci, dvě sestry a dva bratři. Studovala medicinu na Queen's University Belfast. Ve třetím ročníku studium přerušila a vystoupila na soutěži křesťanských talentů a tam byla přemluvena, aby působila v souboru ministerstva školství Youth for Christ v Dánsku. Po roce se vrátila na univerzitu, aby dokončila dva zbývající roky studia. Po absolutoriu byla umístěna do městské nemocnice v Belfastu. Po šesti měsících stáže v nemocnici onemocněla a její nemoc trvala sedm měsíců. Po zotavení praxi v nemocnici dokončila, ale na základě posudku lékařské komise jí bylo doporučeno, aby nepracovala na plný úvazek. V období rekonvalescence ji kontaktovali Dave Bainbridge a Dave Fitzgerald, kteří uvažovali o založení hudební skupiny. V roce 1989 skončila s povoláním lékaře a začala působit ve skupině Iona. Od té doby začala Joanne zpívat po celé Evropě a Americe: Nahrávky skupiny se staly úspěšné po celém světě a v Evropě nejlépe prodávanou Křesťanskou hudební skupinou.\n\nSvoje první sólové album nazvané \"Looking into Light\" nahrála v roce 1999. Písně, které se objevily na tomto albu jsou výběrem re-aranží tradicionálů, ke kterým Iona poskytla hudební doprovod. V roce 2001 s ní spolupracovaly Máire Brennan a Margaret Becker na vydání \"New Irish Hymns\". Později pak vznikly další tři díly této série, kde skupina Iona zajistila instrumentální část.\n\n\n\n"}
{"id": "1369146", "url": "https://cs.wikipedia.org/wiki?curid=1369146", "title": "Umek", "text": "Umek\n\nUroš Umek, známý jen jako Umek nebo DJ Umek (* 16. května 1976, Lublaň, SR Slovinsko, Jugoslávie), je slovinský hudebník, producent a diskžokej elektronické taneční hudby. Od roku 1993 až dosud se věnuje žánrům jako electronica, techno nebo tech house. Během svojí kariéry získal několik významných ocenění.\n"}
{"id": "1369148", "url": "https://cs.wikipedia.org/wiki?curid=1369148", "title": "Radnice v Rochdale", "text": "Radnice v Rochdale\n\nRadnice v Rochdale je viktoriánská, novogotická budova v Rochdale v Anglii. Je hlavním sídlem úřadů zodpovědných za správu metropolitního distriktu, který zahrnuje nejen samotné město Rochdale, ale i města a vesnice v širším okolí. Budova radnice je všeobecně považována za jednu z architektonicky nejvýznamnějších budov svého druhu ve Spojeném království a je zařazena na seznam památkově chráněných budov s hodnocením stupněm I, tedy jako stavba výjimečného významu.\n\nSlavnostní otevření radnice proběhlo 27. září 1871, celkové náklady činily liber. Hlavní architekt stavby William Henry Crossland zvítězil ve výběrovém řízení konaném v roce 1864. Součástí budovy byla i 73 metrů vysoká věž s dřevěnou špičkou, kterou zdobila pozlacená socha svatého Jiří s drakem. Jak špička, tak socha byly 10. dubna 1883 zničeny požárem a po další čtyři roky zůstala věž bez své vrcholové části. Od roku 1888 tvoří dominantu budovy nová kamenná věž navržená Alfredem Waterhousem ve stylu věže radnice v Manchesteru.\n\nBudova radnice vzbudila pozornost i Adolfa Hitlera, který velmi obdivoval její architektonické ztvárnění a projevil touhu ji po vítězné válce převézt cihlu po cihle do nacistického Německa.\n\nOd dob průmyslové revoluce začalo Rochdale intenzívně růst a jeho význam jako průmyslového města se stále zvyšoval. Vybudováním železničního spojení, sítě kanálů pro lodní dopravu a mnoha továren se stalo atraktivním pro bohaté obchodníky. V lednu roku 1856 občané města sepsali petici, ve které požadovali, aby se Rochdale stalo samostatným okrskem lokální samosprávy, tzv. \"\". To by mu umožnilo získat jistou politickou nezávislost, volit městskou radu, starostu a další představitele, kteří by měli přímou kontrolu nad místními záležitostmi. Petice byla úspěšná a listina o vzniku samosprávy vešla v září roku 1856 v platnost. \n\nTím vyvstal požadavek na výstavbu radnice, aby se nově vzniklá rada města měla kde scházet. V roce 1860 tedy rada zorganizovala nákup vhodného pozemku pro budoucí výstavbu. Vybraná parcela se nacházela mimo centrum města a požadovaná cena činila liber. Z důvodu dlouhotrvajících jednání byly plány na výstavbu odloženy, a to až do roku 1864, kdy vznikl nový návrh, který počítal s celkovým rozpočtem ve výši liber. \n\nPozemek byl vyklizen, a to včetně demolice na něm stojícího domu. Není známo, co se stalo s jeho původními obyvateli, v té době ještě zákon úřadům nepředepisoval povinnost zajistit nuceně vystěhovaným náhradní bydlení. Rada města, vedená snahou o „úhlednou a elegantní budovu“, vyhlásila architektonickou soutěž. Jejímu budoucímu vítězi přislíbila částku liber. Z 27 účastníků výběrového řízení komise vyhodnotila jako nejlepší návrh Williama Henryho Crosslanda. Základní kámen budoucí radnice položil dne 31. března 1866 rodák z Rochdale, radikál a poslanec parlamentu za Liberální stranu John Bright. Stavba byla dokončena roku 1871 s tím, že celkové náklady se oproti očekávání vyšplhaly až do výše liber.\n\nCelková náklady na na pořízení stavby byly oproti původním odhadům výrazně vyšší, a to nejen v důsledku požadavků na dodatečné změny a vícepráce, ale i kvůli mnohdy špatným manažerským rozhodnutím a nehospodárnému nakládání s finančními prostředky. Hýřivé utrácení značných částek na okázalý vzhled a vybavení budovy radnice se neobešlo bez kritiky veřejnosti. Ta mířila zejména na architekta Crosslanda a na starostu města George Leach Ashwortha, který zodpovídal za průběh stavebních prací. Nicméně přes všechny problémy bylo výsledné dílo přijato s obdivem a hrdostí, a po ukončení prací se konaly mohutné oslavy. Do té doby „opuštěný a bažinatý říční břeh se proměnil v nesmírně romantické gotické zákoutí“. Otevírací ceremoniál se konal 27. září 1871 a jeho uváděním byl pověřen sám starosta Ashworth.\n\nV roce 1882 se při průzkumu dřevěné špičky věže zjistilo, že je napadena dřevomorkou domácí a statik doporučil její rekonstrukci. Dělníci, kteří rozebírali vrchní část věže si z důvodu urychlení prací údajně pomohli sirkami a 10. dubna 1883 v 9 hodin a 20 minut byla dřevěná konstrukce v plamenech. Navzdory úsilí dobrovolníků i místní jednotky hasičů byla již 100 minut po objevení požáru zničena jak věž, tak i pozlacená socha svatého Jiří s drakem umístěná na jejím vrcholku. Přesná příčina požáru nebyla nikdy plně objasněna. Zničenou věž nahradila po čtyřech letech v roce 1887 věž nová. Na rozdíl od té původní je celá provedena z kamenného zdiva a její výška je o 15 metrů menší. Došlo také ke změně polohy věže, a to asi o 14 metrů východním směrem. Architektonickým návrhem rada města pověřila Alfreda Waterhouse, který je též autorem radnice v nedalekém Manchesteru. \n\nDne 15. ledna 1931, tedy v období vrcholící hospodářské krize, probíhaly v okolí budovy radnice mohutné protestní demonstrace proti nezaměstnanosti a hladovění a k její ochraně musely být povolány armádní zálohy. \n\nArchitektonické ztvárnění budovy radnice velmi obdivoval i vůdce nacistického Německa Adolf Hitler, ačkoli není zcela přesně známo, jakým způsobem se informace o ní dostala do jeho povědomí. Je možné, že se tak stalo v letech 1912–13, kdy se svým nevlastním bratrem Aloisem navštívili nedaleký Liverpool. Druhou možností je, že informace pocházely od nacistického obdivovatele Williama Joyce, který žil v jen několik kilometrů vzdáleném městě Oldham. Hitler byl budovou fascinován tak, že údajně nařídil, aby byla po vítězné válce rozebrána a převezena do Velkoněmecké říše. Platil též vůdcův rozkaz, podle kterého se musely německé bombardovací letouny vyhýbat městu Rochdale a jeho širokému okolí.\n\nPrůčelí budovy s hlavním vchodem směřuje k řece Roch a sestává z gotické vstupní verandy s třemi lomenými oblouky vzájemně oddělenými podpěrnými pilíři. Na vrcholech těchto čtyř pilířů jsou osazeny pozlacené sochy lvů. Výzdobu hlavního vchodu tvoří kamenné kraby a chrliče, typické pro gotickou a potažmo i novogotickou architekturu.\nBudova radnice má rozměry 80 × 37 metrů a je vystavěna z pískovce původem z Blackstone Edge. Ačkoli vnější povrch zdiva vlivem nečistot v ovzduší oproti původnímu stavu poněkud zčernal, je budova popisována jako „významný příklad britské novogotické architektury“. Naturalisticky působící listoví, vyryté na fasádě, svým stylem připomíná obdobně zdobenou katedrálu v Southwellu, její architektonické ztvárnění nepochybně vychází z pozdní anglické gotiky a výrazně jej ovlivnily též středověké stavby radnic z mnoha míst v Evropě. Často bývá přirovnávána k dalším významným počinům novogotické architektury, jako například k radnici v Manchesteru, Královskému soudnímu dvoru a nádraží St Pancras v Londýně. \n\nPodle slov historika umění a architektury Nicolause Pevsnera má radnice v Rochdale „nádherně drsný, temně pískovcový exteriér“. Budova má téměř symetrický půdorys tvaru písmena „E“ a je po své délce rozdělena na tři samostatné části: středovou \"Great Hall\" a příčná křídla na každé straně. Ta byla střídavě využívána jako debatní prostory, případně se v nich nacházely místnosti určené pro zasedání městského zastupitelstva a sály pro veřejnost. Symetrii tohoto rozdělení narušuje pouze věž, stojící při severovýchodním okraji stavby. Před hlavním vchodem se nalézá předsíň s arkádami. Budova je po své delší straně rozčleněna do čtrnácti segmentů, z nichž každý je tvořen samostatným klenebním polem. Oba krajní segmenty jsou třípodlažní (zbylá jsou pouze dvoupodlažní), třetí podlaží je vlastně podkrovím se štítovou stěnou.\n\nKamenná, 58 metrů vysoká věž s hodinami tvoří dominantu radnice od roku 1887, kdy nahradila věž původní, zničenou požárem v roce 1883. Navrhl ji Alfred Waterhouse a je patrné, že se její styl podobá věži manchesterské radnice, které je rovněž autorem. Základní kámen položil Thomas Schofield, radní města Rochdale a smírčí soudce, dne 19. října 1885. Její dokončení a slavnostní předání do užívání proběhlo 20. června 1887, tedy při příležitosti oslav padesátého výročí nástupu královny Viktorie na trůn. Uvnitř se nachází pět zvonů, které odbíjejí v patnáctiminutových intervalech. Původní věž s dřevěnou špičkou byla stavebně komplikovanější a o 15 metrů vyšší než její kamenná nástupkyně.\n\nVěž je posazena na kamenném soklu a je po své výšce rozdělena do pěti segmentů, včetně vrchní části osazené hodinovým strojem a vyzdobené fiálami. Celkovou kompozici dotváří malá kamenná špička.\n\nNástěnné malby v bývalé zasedací místnosti zobrazují vynálezy učiněné v průběhu průmyslové revoluce, \"Great Hall\" je vyzdobena velkou freskou s vyobrazením aktu podpisu Velké listiny práv a svobod od anglického malíře přelomu 19. a 20. století Henryho Holidaye, avšak malba již není kvůli svému stáří zcela zřetelná. Podlahu sálu tvoří dlažba se státním znakem a znakem města Rochdale. Prostor kamenného schodiště, které vede ze vstupní haly do Great Hall, je zdoben vitrážemi. Obdobně malovaná okna, z nichž některá pocházejí od Williama Morrise, bývají označována „jako nejlepší svého druhu v zemi“. Samotnou \"Great Hall\", navrženou ve striktně středověkém stylu, popisuje Pevsner jako „spojení krásy a jednoduchosti“. Nosnou konstrukci zastřešení toho nejvýznamnějšího sálu tvoří kleštinový krov. Kleštiny jsou osazeny sochami andělů podobně, jako je tomu ve Westminster Hall.\n\nRadnice v Rochdale je nejvýznamnějším objektem ve městě. Umístěna je nedaleko centra města jižně od řeky Roch na náměstí \"Town Hall Square\" tedy v překladu \"Radničním náměstí\". Nedaleko budovy radnice stojí na zalesněném návrší novogotický kostel svatého Ceady z druhé poloviny 19. století. Naproti hlavnímu vchodu se nachází památník obětí válečných konfliktů a asi 100 metrů západním směrem podél toku řeky stojí socha Johna Brighta, významného anglického radikála 19. století. V těsné blízkosti sochy je budova umělecké galerie \"Touchstones Rochdale\".\n\nRadnice je od 25. října 1951 zařazena na seznam památkově chráněných budov. Hodnocena je stupněm I, což značí stavbu zcela výjimečného významu. Ačkoli většina činností spojených se správou města byla již přenesena do modernějších kancelářských prostor, historická budova radnice stále nachází své využití pro mnohé slavnostní a kulturní příležitosti. Pořádají se zde svatby, uzavírání registrovaného partnerství, ale i slavnostní uvedení nového starosty města do úřadu a formální obřady udělení státního občanství.\n\nV březnu 2018 oznámil generální ředitel BBC, že zvuk zvonů rochdalské radnice bude použit v živém vysílání zpráv na stanici Radio 4 namísto obvyklého vyzvánění Big Benu, který prochází údržbou.\n"}
{"id": "1369154", "url": "https://cs.wikipedia.org/wiki?curid=1369154", "title": "Akademické mistrovství světa v orientačním běhu 1996", "text": "Akademické mistrovství světa v orientačním běhu 1996\n\n10. Akademické mistrovství světa v orientačním běhu proběhlo ve Maďarsku ve dnech 16. až 21. července 1996. Centrem závodů AMS byl Veszprém.\n\nZávodů se zúčastnilo celkem 228 závodníků (127 mužů a 101 žen) z 28 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 6 můžů a 6 žen pod vedením trenérů Josefa Hubáčka a Renaty Vlachové.\n\n"}
{"id": "1369155", "url": "https://cs.wikipedia.org/wiki?curid=1369155", "title": "Kostel svaté Anny (Plzeň)", "text": "Kostel svaté Anny (Plzeň)\n\nPravoslavný chrám svaté Anny a svaté Růženy Limské je nově vysvěcený kostel v Plzni. Nachází se v Bezručově ulici čp. 463. Kostel je zapsán na seznamu nemovitých památek jako součást areálu bývalého kláštera dominikánek. V současné době kostel využívá česká pravoslavná církev.\n\nBarokní, původně římskokatolický kostel pochází z let 1712 až 1735 a byl projektován jako chrám kláštera dominikánek. Autorem stavebního projektu klášterního kostela byl architekt Jakub Auguston.\n\nKostel byl po celkové rekonstrukci znovuvysvěcen 12. října 2014 metropolitním správcem Pravoslavné církve v českých zemích a na Slovensku vladykou Simeonem. Slavnostní liturgie se jako host zúčastnil také emeritní arcibiskup pražský a primas český římskokatolické církve, kardinál Miloslav Vlk.\n"}
{"id": "1369156", "url": "https://cs.wikipedia.org/wiki?curid=1369156", "title": "Kostel svatého Petra a Pavla (Cizkrajov)", "text": "Kostel svatého Petra a Pavla (Cizkrajov)\n\nKostel svatého Petra a Pavla (jinak též Kostel svatých Petra a Pavla) je farní kostel v římskokatolické farnosti Cizkrajov, nachází se v centru obce Cizkrajov. Kostel je dvoulodní pozdně gotická stavba s odsazeným polygonálním presbytářem s opěrnými pilíři a na severní straně s hranolovou věží a se sakristií, na jižní straně je předsíň. Střecha je zakryta taškami a střecha věže je pokryta plechem, prostor je klenut žebrovou klenbou. Prostor pod věží je klenba valená. Kostel je součástí areálu hřbitova, ohradní zdi, litinový kříž a kamenný kříž před ohradní zdí kostela. Kostel je chráněn jako kulturní památka České republiky. Kostel je unikátním způsobem prostřednictvím spojovací chodby či mostu propojen s sousedící farou.\n\nKostel v obci měl stát již kolem 13. století, nicméně dnešní gotická podoba vznikla nejspíš kolem roku 1500, stavitelem měl být Jörg Estreicher ze Slavonic. Věž byla přistavěna až v roce 1503, zřejmě byla dřevěná. Později byla kompletně přestavěna a vyzděna. V roce 1503 byl pořízen také zvon, ten vydržel i rekviraci v obou světových válkách. Kostel byl posléze rekonstruován v roce 1561, byla zaklenuta kostelní loď. Posléze pak byl kostel rekonstruován v letech 1703 a 1751, následně pak v druhé polovině 19. století. Oltáře byly pořízeny zřejmě kolem roku 1740. Na hlavním oltáři je oltářní obraz Neposkvrněného početí Panny Marie od Ignáce Düllingera z roku 1864.\n\n\n"}
{"id": "1369158", "url": "https://cs.wikipedia.org/wiki?curid=1369158", "title": "Alexandr Zavjalov", "text": "Alexandr Zavjalov\n\nAlexandr Zavjalov (* 2. června 1955, Moskva, Sovětský svaz), celým jménem Alexandr Alexandrovič Zavjalov (: Александр Александрович Завьялов), je bývalý ruský běžec na lyžích. Je trojnásobným olympijským medailistou, ze ZOH 1980 v Lake Placid má bronz ze závodu na 50 km, ze ZOH 1984 v Sarajevu pak stříbro ze závodu na 30 km a ze štafety. Na MS 1982 v Oslu vybojoval zlato se štafetou a stříbro v závodě na 15 km.\n\nV roce 1983 mu byl udělen Leninův řád.\n\n"}
{"id": "1369159", "url": "https://cs.wikipedia.org/wiki?curid=1369159", "title": "Ulrika Knapeová", "text": "Ulrika Knapeová\n\nUlrika Knapeová provdaná Lindberghová (* 26. dubna 1955) je bývalá švédská reprezentantka ve skocích do vody. V roce 1972 se na olympijských hrách v Mnichově stala vítězkou ve skocích z desetimetrové věže. Na stejných hrách vybojovala také stříbrnou medaili ve skocích z třímetrového prkna. Na následujících olympijských hrách v Montréalu vybojovala stříbrnou medaili ve skoku z věže. Ve skocích z věže vybojovala zlato a bronz na mistrovství světa a zlato na mistrovství Evropy. Ve skocích s prkna vybojovala stříbro na mistrovství světa a zlato na mistrovství Evropy. Po ukončení závodní kariéry se věnuje trenérské práci.\n\nJejí manžel Mathz Lindberg, je několikanásobným švédským šampionem v potápění. Jejich dcera Anna Lindbergová se věnuje skokům z prkna.\n\n"}
{"id": "1369160", "url": "https://cs.wikipedia.org/wiki?curid=1369160", "title": "Brit Pettersenová", "text": "Brit Pettersenová\n\nBrit Pettersenová Tufteová (* 24. listopadu 1961 Lillehammer) je bývalá norská běžkyně na lyžích. Je trojnásobnou olympijskou medailistkou, ze ZOH 1980 v Lake Placid má bronz ze štafety, ze ZOH 1984 v Sarajevu pak zlato ze štafety a bronz ze závodu na 10 km. Z mistrovství světa má jedno zlato ze štafety (Oslo 1982), jedno stříbro ze závodu na 20 km (Seefeld 1985) a dva bronzy, z tratí 5 km (Oslo 1982) a 10 km (Oberstdorf 1987).\n\nVe Světovém poháru skončila dvakrát druhá, v sezónách 1981/82 a 1982/83.\n\n"}
{"id": "1369167", "url": "https://cs.wikipedia.org/wiki?curid=1369167", "title": "Birsk", "text": "Birsk\n\nBirsk (, ) je město v Baškortostánu v Ruské federaci. Při sčítání lidu v roce 2010 měl zhruba jednačtyřicet tisíc obyvatel.\n\nBirsk leží v jižním předhůří Uralu na řece Belaji, přítoku Kamy v povodí Volhy. Od Ufy, hlavního města republiky, je vzdálen přibližně sto kilometrů severně.\n\nBirsk byl založen v roce 1663 jako opevněné sídlo na místě starší zničené vesnice \"Alexandrovskoje\". V roce 1774 byl dobyt a zničen povstalci vedenými Salavatem Julajevem, ale pak byl znovu vystavěn.\n\nOd roku 1781 je městem.\n\n"}
{"id": "1369175", "url": "https://cs.wikipedia.org/wiki?curid=1369175", "title": "Schönkirchen-Reyersdorf", "text": "Schönkirchen-Reyersdorf\n\nSchönkirchen-Reyersdorf je městys v Rakousku ve spolkové zemi Dolní Rakousy v okrese Gänserndorf.\n\nSchönkirchen-Reyersdorf se nachází ve spolkové zemi Dolní Rakousy v regionu Weinviertel. Rozloha území městyse činí 17,89 km², z nichž 2,3 % je zalesněných.\n\nÚzemí městyse Schönkirchen-Reyersdorf se skládá ze dvou částí:\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Schönkirchen-Reyersdorf je Peter Hofinger ze strany PETER.\n\n"}
{"id": "1369177", "url": "https://cs.wikipedia.org/wiki?curid=1369177", "title": "Josef Císař (lyžař)", "text": "Josef Císař (lyžař)\n\nJosef Císař (27. října 1916) byl československý lyžař, skokan na lyžích.\n\nNa V. ZOH ve Svatém Mořici 1948 skončil ve skocích na lyžích na 29. místě. Mistr ČSR 1939 ve skocích na lyžích.\n\n"}
{"id": "1369180", "url": "https://cs.wikipedia.org/wiki?curid=1369180", "title": "Saturn AL-31", "text": "Saturn AL-31\n\nSaturn AL-31F je série dvouproudových motorů., které vznikly v sovětské konstrukční kancéláři Lyulka, nyní NPO Saturn původně pro přepadový stíhací letoun Suchoj Su-27. V současné době jeho různé deriváty pohání letouny postavené na základě Su-27 (Su-30, Su-33, Su-34, Su-35) a také čínský Chengdu J-10. Jeho velmi pokročilá verze s technologicky novým jádrem splňující již charakteristiky motoru páté generace pojmenovaná AL-41F1 pohání prototypy letounu Su-57.\n\nVývoj motoru AL-31F byl svázán s vývojem a počátkem sériové výroby těžkého stíhacího letounu 4. generace Su-27. Vývoj motoru i letounu od počátku provázely komplikace, motor stejně jako samotný letoun byl několikrát přeprojektován, aby dosahoval výkonů nové americké stíhačky F-15, což si vyžádalo spoustu nových technických řešení. První prototyp motoru z roku 1974 zdaleka nesplňoval na něj kladené požadavky, proto se Archip Ljulka společně s Pavlem Suchojem rozhodli učinit riskantní rozhodnutí o začátku konstrukce nového perspektivního motoru s jednostupňovými turbínami a kompresory o vysokém stupni stlačení. Aby celý projekt splňoval na něj kladené požadavky muselo dojít také k radikálnímu přepracování samotné konstrukce Su-27. Ještě v roce 1984 bylo šéfkonstruktérem Saturnu B. M. Čepkinem rozhodnuto o kompletním přepracování turbínových lopatek a konečně v roce 1985 bylo motoru umožněno přistoupit ke státním zkouškám. K dokončení celého projektu došlo až po smrti obou slavných konstruktérů, kteří vývoj této stíhačky a jejího motoru započali - Pavla Suchoje (15. září 1975) a Archipa Ljulky (1. června 1984).\n\n"}
{"id": "1369183", "url": "https://cs.wikipedia.org/wiki?curid=1369183", "title": "Olga Fierzová", "text": "Olga Fierzová\n\nOlga Fierzová (26. července 1900 Baden – 17. června 1990 Affoltern am Albis) byla švýcarská učitelka, vychovatelka a sociální pracovnice, celoživotní spolupracovnice Přemysla Pittra, která působila v letech 1928–1950 v Československu.\n\nOlga Fierzová se narodila ve Švýcarsku. V roce 1911 se její rodina přestěhovala do Belgie, kde Olga vystudovala učitelský ústav. Působila jako domácí učitelka v Ženevě a v letech 1921–1925 pracovala v anglickém dívčím penzionátu The Garden School blízko Londýna, kde vyučovala francouzštinu a němčinu. Díky svému jazykovému talentu tlumočila na pedagogických konferencích a na konferencích Hnutí pro mezinárodní smír.\n\nV roce 1926 se na konferenci Hnutí pro mezinárodní smír seznámila s Přemyslem Pittrem a velice ji zaujaly jeho aktivity ve prospěch chudých žižkovských dětí, mírový smysl jeho sociální a výchovné práce. V jeho činnosti našla naplňování myšlenek švýcarského vychovatele a sociálního reformátora Johanna Heinricha Pestalozziho (1746–1827), který usiloval o kvalitní výchovu zejména chudých dětí. Následovala Přemysla Pittra do Prahy a stala se jeho nejbližší spolupracovnicí na celý život. Naučila se velmi dobře česky a živila se jako učitelka jazyků. Pittrovi pomáhala uskutečnit jeho plány na stavbu Milíčova domu a po jeho otevření v roce 1933 zde zúročila své pedagogické a organizační schopnosti. Napsala také příručky Výchova dětí dramatizací a Práce a zábava dětí.\n\nPo skončení 2. světové války organizovala Olga Fierzová s Přemyslem Pittrem záchrannou \"akci zámky\" (1945–1947): ve státem zkonfiskovaných zámcích Štiřín, Olešovice, Kamenice a Lojovice a penzionu Ládví byly zřízeny ozdravovny, kde se zotavovaly židovské děti vracející se z koncentračních táborů a později také německé děti z internačních táborů. Záchrannou akcí prošlo 810 dětí a Olga Fierzová později ze svých zážitků sepsala knihu Dětské osudy z doby poválečné\n\nV únoru 1950 odjela na pohřeb své sestry do Švýcarska a návrat zpět jí nebyl totalitními úřady povolen. Po emigraci Přemysla Pittra v roce 1951 se znovu setkali v Mnichově. V letech 1952 - 1962 poskytovali spolu s Pittrem sociální služby běžencům v uprchlickém táboře Valka u Norimberka. V roce 1963 se přesunuli do Švýcarska, kde od roku 1962 vydávali přední exilový časopis Hovory s pisateli. Po smrti Přemysla Pittra v roce 1976 pořádala archiv a pokračovala ve vydávání časopisu Hovory s pisateli, rozesílala je exulantům i ilegálně do Československa. V roce 1977 založila ve Švýcarsku spolek MILIDU (Milíčův dům), jehož posláním je spravování a plnění Pittrovy a její závěti. Kromě toho se angažovala v životě Husova sboru Čechů a Slováků v Curychu, který na ekumenickém základě založil Přemysl Pitter. Zemřela v roce 1990, den po setkání bývalých dětí z \"akce zámky\" a svých přátel, které se uskutečnilo 16. června 1990 ve Štiříně.\n\n\n\n"}
{"id": "1369185", "url": "https://cs.wikipedia.org/wiki?curid=1369185", "title": "Spannberg", "text": "Spannberg\n\nSpannberg je městys v Rakousku ve spolkové zemi Dolní Rakousy v okrese Gänserndorf.\n\nSpannberg se nachází ve spolkové zemi Dolní Rakousy v regionu Weinviertel. Rozloha území městyse činí 19,61 km², z nichž 20,5 % je zalesněných.\n\nÚzemí městyse Spannberg se skládá pouze z jedné části.\n\nObecní zastupitelstvo se skládá z 15 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Spannberg je Herbert Stipanitz ze strany ÖVP.\n\n"}
{"id": "1369188", "url": "https://cs.wikipedia.org/wiki?curid=1369188", "title": "Platypelta", "text": "Platypelta\n\nPlatypelta („plochý štít“) byl rod ptakopánvého dinosaura ze skupiny ankylosauridů (podčeleď Ankylosaurinae). Zahrnuje zatím jediný známý druh (\"P. coombsi\"), formálně popsaný v roce 2018 paleontologem Paulem Penkalskim. Fosilie dinosaura byly objeveny v sedimentech souvrství Dinosaur Park a mají stáří 77,5 až 76,5 milionu let (geologický stupeň kampán). Původně byla tato zkamenělina s kat. ozn. \"AMNH 5337\" klasifikována jako zástupce rodu \"Euoplocephalus\", Penkalski ale novou analýzou dospěl k závěru, že jde o ankylosaurida dostatečně odlišného, aby bylo možné stanovit pro něho nové vědecké jméno. Druhové jméno odkazuje k postavě významného paleontologa Waltera P. Coombse Jr., který studoval ankylosauridy koncem 20. století.\n\nProvedená fylogenetická analýza ukázala, že \"Platypelta\" je zástupcem podčeledi Ankylosaurinae v rámci čeledi Ankylosauridae. Blízce příbuznými rody jsou například \"Scolosaurus\" a \"Dyoplosaurus\".\n"}
{"id": "1369189", "url": "https://cs.wikipedia.org/wiki?curid=1369189", "title": "Výhybna Polanka nad Odrou", "text": "Výhybna Polanka nad Odrou\n\nVýhybna Polanka nad Odrou je výhybna, která se nachází v Polance nad Odrou. Leží v km 257,913 trati Přerov - Bohumín, ze které ve výhybně odbočuje trať do Českého Těšína. Dopravna není obsazena výpravčím, je dálkově řízena z CDP Přerov. V obvodu výhybny se nachází rovněž zastávka Polanka nad Odrou.\n\nZ výhybny odbočuje několik vleček, na které jsou navázány další vlečky – viz seznam:\n"}
{"id": "1369194", "url": "https://cs.wikipedia.org/wiki?curid=1369194", "title": "Strasshof an der Nordbahn", "text": "Strasshof an der Nordbahn\n\nStrasshof an der Nordbahn je městys v Rakousku ve spolkové zemi Dolní Rakousy v okrese Gänserndorf.\n\nStrasshof an der Nordbahn se nachází ve spolkové zemi Dolní Rakousy v regionu Weinviertel. Rozloha území městyse činí 11,68 km², z nichž 21 % je zalesněných.\n\nÚzemí městyse Strasshof an der Nordbahn se skládá pouze z jedné části.\n\nObecní zastupitelstvo se skládá z 33 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Strasshof an der Nordbahn je Ludwig Deltl ze strany SPÖ.\n\n"}
{"id": "1369199", "url": "https://cs.wikipedia.org/wiki?curid=1369199", "title": "Rio Open 2018", "text": "Rio Open 2018\n\nRio Open presented by Claro 2018 byl profesionální tenisový turnaj mužského okruhu ATP World Tour, hraný v areálu Jockey Club Brasileiro na otevřených antukových dvorcích. Konal se mezi 19. až 25. únorem 2018 v brazilském Riu de Janeiru jako čtvrtý ročník turnaje.\n\nMužská část se řadila do kategorie ATP World Tour 500 s celkovou dotací\n1 471 315 amerických dolarů. \n\nNejvýše nasazeným v singlové soutěži se stal chorvatský třetí tenista světa Marin Čilić, který dohrál ve druhém kole na raketě Francouze Gaëla Monfilse. Jako poslední přímý účastnik do dvouhry nastoupil 105. španělský hráč žebříčku Pablo Andújar.\n\nDruhou singlovou trofej na okruhu ATP Tour vyhrála světová osmička Diego Schwartzman z Argentiny. Sedmý společný titul ze čtyřhry na okruhu si odvezl španělský pár David Marrero a Fernando Verdasco.\n\nNásledující hráči obdrželi divokou kartu do hlavní soutěže:\n\nNásledující hráči nastoupil do hlavní soutěže pod žebříčkovou ochranou\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující pár postoupil z kvalifikace jako tzv. šťastný poražený:\n\n\n"}
{"id": "1369202", "url": "https://cs.wikipedia.org/wiki?curid=1369202", "title": "The Evening News", "text": "The Evening News\n\nThe Evening News byl londýnský večerník, který se stal populární v době, kdy ho vlastnili bratři Harmsworthové. Alfred a Harold jej koupili v roce 1884 za £25,000. The Evening News byl založen v roce 1881 a s publikován skončil v roce 1980, kdy byl sloučen s deníkem Evening Standard. Poté byl obnoven na osm měsíců v roce 1987. Dlouhou dobu byl nejprodávanějším večerníkem v Londýně. Do roku 1974 byl vydáván ve formátu broadsheet, po tomto roce až do svého konce v roce 1980 byl vydáván jako tabloid (bulvár). \n"}
{"id": "1369206", "url": "https://cs.wikipedia.org/wiki?curid=1369206", "title": "Hincove oká", "text": "Hincove oká\n\nHincove oká () je označení čtyř až sedmi ledovcových ok nacházejících se ve Vysokých Tatrách v Hincove kotlině na konci Mengusovské doliny v nadmořské výši 1930 – 1950 m. Protéká jimy Hincov potok. Pojmenování pochází ze slovenského domáckého jména Hinco (Ignác).\n\nHorní severní oko se při vyšším stavu vody spojuje s Veľkým Hincovým plesem a vytváří u odtoku Hincova potoku jeho zátoku. Horní východní oko se nachází pod západní stěnou Mengusovského Volovce a horní ižní oko se nachází na Hincově potoku. V jižní skupině se nacházejí čtyři oka, z nichž dvě jsou na východ a dvě na západ od modré turistické značky. Nejvýchodnějším okem v jižní skupině protéká Hincov potok. Oka západně od turistické značky při nižším stavu vody vysychají.\n\n\n\n"}
{"id": "1369208", "url": "https://cs.wikipedia.org/wiki?curid=1369208", "title": "Hukovice (zámek, okres Nový Jičín)", "text": "Hukovice (zámek, okres Nový Jičín)\n\nBývalý zámek Hukovice stojí ve středu vesnice Hukovice, části obce Bartošovice, v okrese Nový Jičín. Po necitlivé přestavbě již zámeckou budovu nepřipomíná.\n\nPrvní písemná zmínka o vsi pochází z roku 1411, kdy je v souvislosti s Hukovicemi zmiňován Lacek z Kravař. V této době tvořila ves součást štramberského panství. Okolo roku 1433 jsou jako majitelé uváděni Bedřich z Polouvsí a jeho manželka Markéta z Těšic a k roku 1447 Kateřina z Hukovic s manželem Alešem z Riesenburka. Je tedy pravděpodobné, že někdy v této době došlo k výstavbě tvrze, která zámku předcházela. Kolem roku 1460 pak došlo k oddělení Hukovic od štramberského panství.\n\nNa počátku 16. století přešla ves do majetku Ochabců a v roce 1516 ji získal Zikmund Sedlnický z Choltic. K roku 1551 se pak v pramenech poprvé uvádí zdejší tvrz se dvorem. Po roce 1608 zboží připadlo Maxmiliánu z Dietrichštejna, který jej obratem prodal Jiřímu Bergovi z Bergu. Po jeho smrti v roce 1618 je zde uváděn jeho zeť Jan Kryštof Orlík z Lažiska a v roce 1651 ves zakoupil Jan Niklas Reiter z Hornberka, od něhož jej roku 1670 získal jeho synovec Jan Bedřich Reiter.\n\nV roce 1697 Hukovice odkoupil Jan Arnošt z Tetzlern a v následujících letech nechal přestavět tvrz na barokní zámek. V roce 1789 jej jako odúmrť získalo olomoucké biskupství, od nějž jej v roce 1792 odkoupil majitel fulneckého panství Karel Čejka z Badenfeldu. Po bitvě u Slavkova sloužil zámek jako lazaret. V roce 1806 Hukovice zdědil jeho syn Karel Josef, v jehož majetku zůstal do roku 1860. Za Čejků proběhly další úpravy zámku. Sňatkem jeho dcery Leonie přechází v roce 1863 statek na Skrbenské z Hříště. Dne 12. ledna 1863 se zde narodil poslední šlechtický arcibiskup, budoucí pražský arcibiskup, Jan Evangelista Lev Skrbenský z Hříště, který později nechal v Hukovicích obnovit samostatnou katolickou faru. V roce 1877 statek odkoupil Josef Heissig.\n\nPo první světové válce zakoupila zámek rodina Nováčkova, která jej nechala opravit a zmodernizovat. Po druhé světové válce jim byl však zestátněn a spravoval jej zemědělský statek, který ovšem na opravy nedbal a zámek tak postupně chátral. Později prošel další přestavbou a v zámku vznikly bytové jednotky. V 90. letech 20. století jej získali zpět původní majitelé. Objekt dvora je využíván k hospodářským účelům, v zámku zůstaly byty.\n\n\n"}
{"id": "1369212", "url": "https://cs.wikipedia.org/wiki?curid=1369212", "title": "Jiří Štancl (motocyklista)", "text": "Jiří Štancl (motocyklista)\n\nJiří Štancl (* 18. listopadu 1949) je bývalý československý motocyklový závodník, reprezentant v ploché dráze. Je čestným občanem městské části Praha 5.\n\nVe finále Mistrovství světa jednotlivců na ploché dráze startoval v letech 1971–1984 devětkrát, nejlépe se umístil na 9. místě v roce 1982 v Los Angeles. Ve finále Mistrovství světa dvojic na ploché dráze startoval v letech 1970–1984 sedmkrát, nejlépe se umístil na 4. místě v letech 1977 a 1978. Ve finále Mistrovství světa družstev na ploché dráze startoval v letech 1971–1983 sedmkrát, v letech 1977 ve Wroclawi (s Václavem Vernerem, Janem Vernerem a Alešem Drymlem) a v roce 1979 v Londýně (se Zdeňkem Kudrnou, Alešem Drymlem, Václavem Vernerem a Petrem Ondrašíkem) získal bronzovou medaili. V Mistrovství Českoslovenka na krátké ploché dráze byl mnohonásobným mistrem. V letech 1974, 1976, 1978, 1981 a 1982 vyhrál Zlatou přilbu Československa. \n\nV Československu jezdil za Rudou hvězdu Praha. V britské profesionální lize jezdil v letech 1976 a 1978 za Coventry Bees a v letech 1979–1980 a 1982 za Reading Racers. V letech 1978 a 1980 získal v britské profesionální lize mistrovský titul.\n\n"}
{"id": "1369214", "url": "https://cs.wikipedia.org/wiki?curid=1369214", "title": "Pons Sublicius", "text": "Pons Sublicius\n\nPons Sublicius (doslova „Most na kůlech“) byl most přes řeku Tiberu v Římě. Nacházel se v jižní části města pod Aventinem a vedla po něm silnice Via Latina. Podle antických historiků byl nejstarším římským mostem: jeho stavbu nařídil v roce 642 př. n. l. král Ancus Martius. Andrea Palladio uvádí, že most byl postaven bez použití železa, pouze z dřevěných trámů spojovaných dřevěnými kolíky.\n\nDo římských dějin vešel setník Publius Horatius Cocles, který roku 509 př. n. l. údajně chránil most před etruskou invazí; jeho obětavost umožnila ostatním Římanům rozebrat most a udržet tak nepřítele před branami města (tuto legendu později znázornil Tommaso Laureti na slavné fresce v Palazzo dei Conservatori). Po mostě také v roce 122 př. n. l. uprchl z Říma po svém sesazení z funkce tribuna lidu Gaius Gracchus. Pons Sublicius byl pro Římany posvátný a pečoval o něj sbor pontifiků, o březnových idách se zde konalo slavnostní procesí, při kterém se házely do řeky figuríny symbolizující nepřátele. Most byl mnohokrát poškozen povodněmi a následně opraven – teprve v pozdním císařství, kdy už existovalo v Římě množství kamenných mostů, byl ponechán svému osudu a zanikl.\n\nV roce 1918 byl na jeho místě vybudován moderní most Ponte Sublicio podle projektu Marcella Piacentiniho.\n\n"}
{"id": "1369222", "url": "https://cs.wikipedia.org/wiki?curid=1369222", "title": "Station 19", "text": "Station 19\n\nStanice 19 je americký dramatický televizní seriál, jehož tvůrkyní je Stacy McKee. McKee, Shonda Rhimes, Betsy Be a Paris Barclay jsou výkonnými producenty. Seriál je spin-offem seriálu \"Chirurgové\" a sleduje životy skupiny hasičské stanice 19 v Seattlu. Seriál je produkován společnostmi Shondaland a ABC Studios. Hlavní role hrají Jaina Lee Ortiz, Jason George, Grey Damon, Barrett Doss, Alberto Frezza, Jay Hayden, Okieriete Onaodowan, Danielle Savre a Miguel Sandoval. \n\nV květnu roku 2017 byla objednána první řada spin-offu. Premiérový byl odvysílán 22. března 2018. Dne 11. května 2018 stanice objednala druhou řadu, která měla premiéru dne 4. října 2018. Dne 10. května 2019 seriál získal třetí řadu, jejíž premiéra se uskutečnila 23. ledna 2020.\n\n\n\n\nDne 16. května 2017 prezident ABC Channing Dungey oznámil na prezentaci ABC, že dal přímý povel k objednání spin-offu seriálu \"Chirurgové\". Stacy McKee, dlouhodobá scenárista a výkonná producentka \"Chirurgů\" byla oznámena jako tvůrkyně a výkonná producentka, společně se Shondou Rhimes a Betsy Beers. Režisér oceněný cenou Emmy Paris Barclay byl také oznámen jako výkonný producent. Stanice oznámila, že název seriálu bude \"Stanice 19\".\n\nDíl \"Chirurgů\", který sloužil jako backdoor pilotu se měl původně vysílat na podzim roku 2017, namísto toho byl vysílán v březnu 2018. Díl představil hlavní postavu ze spin-offu, Andy Herreru. Dne 11. května 2018 stanice objednala druhou řadu seriálu.\n\nDne 26. července 2017 byla obsazena Jaina Lee Ortiz do hlavní ženské role. V září roku 2017, bylo oznámeno, že Jason George, který hrál doktora Bena Warrena od šesté řady v seriálu \"Chirurgové\". Nadále se bude objevovat pravidelně v seriálu \"Chirurgové\", než začne produkce spin-offu. Dne 6. října byl obsazený do role Jacka herec Grey Damon, herec Jay Hayden do role Travise, Okieriete Onaodowan do role Deana, Danielle Savre do role Mayi a Barrett Doss do role Victorie. Krátce na to následovalo obsazení Miguela Sandovala do role kapitána Pruitta, a Alberta Frezza do role policisty Ryana.\n\nNatáčení seriálu začalo dne 18. října 2017. Natáčení seriálu se odehrává převážně v Los Angeles.\n\n"}
{"id": "1369230", "url": "https://cs.wikipedia.org/wiki?curid=1369230", "title": "Sulz im Weinviertel", "text": "Sulz im Weinviertel\n\nSulz im Weinviertel je městys v Rakousku ve spolkové zemi Dolní Rakousy v okrese Gänserndorf.\n\nSulz im Weinviertel se nachází ve spolkové zemi Dolní Rakousy v regionu Weinviertel. Rozloha území městyse činí 31,38 km², z nichž 2 % jsou zalesněná.\n\nÚzemí městyse Sulz im Weinviertel se skládá ze čtyř částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynější starostkou městyse je Angela Baumgartner ze strany ÖVP.\n\n"}
{"id": "1369231", "url": "https://cs.wikipedia.org/wiki?curid=1369231", "title": "Jaina Lee Ortiz", "text": "Jaina Lee Ortiz\n\nJaina Lee Ortiz (* 20. listopadu 1986, Fort Ord, Kalifornie, Spojené státy americké) je americká herečka a tanečnice. Proslavila se rolí Annalise Villy v policejním dramatu stanice Fox \"Vražedné Miami\", ve kterém hrála od roku 2015 do roku 2017. V roce 2018 začala hrát hlavní roli v seriálu stanice ABC \"Station 19\".\n\nOrtiz se narodila v Kalifornii, ale vyrostla v Bronxu v New Yorku. Její otec je Joe Oritz, newyorský detektiv. Začala tančit v devíti letech, zúčastňovala se lekcí salsy a mamba. V patnácti letech začala tanec vyučovat. V šestnácti letech začala cestovat mezinárodně jako profesionální instruktorka a tanečnice.\n\nJako herečka se objevila v několik studentských filmech. Poté studovala dva roky ve studiu Maggie Flanigan, kde se naučila Meisnerovu techniku. V roce 2009 se zúčastnila konkurzu do reality show stanice VH1 \"Scream Queens,\" ve které soutěžila s dalšími devíti začínajícími herečkami o výhru v podobě role v připravovaném filmu. Seriál měl premiéru dne 2. srpna 2010 a ve finálovém díle se umístila na druhém místě.\n\nV roce 2013 získala jednu z hlavních rolí v seriálu \"The After\". V roce 2015 byla obsazena do role v seriálu \"Vražedné Miami\". Po dvou řadách byl seriál zrušen. Později v roce 2017 byla obsazena do vedlejší role v druhé řadě seriálu \"Shooter\". Samu sebe si zahrála ve filmu \"Girls Trip\".\n\nV roce 2017 byla obsazena do hlavní role spin-offu seriálu \"Chirurgové\" nazvaném \"Station 19\".\n\n"}
{"id": "1369235", "url": "https://cs.wikipedia.org/wiki?curid=1369235", "title": "Elmer Lach", "text": "Elmer Lach\n\nElmer James Lach (22. ledna 1918 Nokomis – 4. dubna 2015 Kirkland) byl kanadský hokejista, hrající na pozici centra. Začínal v klubu Regina Abbotts, kromě hokeje se věnoval i baseballu a golfu. V roce 1940 podepsal smlouvu s Montreal Canadiens, za které odehrál v National Hockey League 14 sezón, spolu s Maurice Richardem a Toe Blakem vytvořili proslulou útočnou řadu zvanou Punch line. Vyhrál Stanley Cup 1944, 1946 a 1953, získal Art Ross Trophy v letech 1945 a 1948 a Hart Memorial Trophy 1945, v letech 1945, 1948 a 1952 byl vybrán do NHL All-Star Teamu. Byl zařazen do Hokejové síně slávy a na seznam 100 Greatest NHL Players, jeho číslo 16 bylo v roce 2009 vyřazeno.\n\n"}
{"id": "1369256", "url": "https://cs.wikipedia.org/wiki?curid=1369256", "title": "Flórián Farkas", "text": "Flórián Farkas\n\nFlórián Farkas (* 4. září 1957, Tiszaroff) je maďarský politik a romský aktivista, poslanec Zemského shromáždění za stranu Fidesz. Od roku 1991 předseda romské menšinové organizace Lungo Drom, v letech 1995–2003 a 2011–2014 předseda Zemské romské samosprávy (ORÖ).\n\nNarodil se v roce 1957 v obci Tiszaroff v župě Jász-Nagykun-Szolnok v tehdejší Maďarské lidové republice. Po absolvování obecné školy pracoval ve stavebním průmyslu. V roce 2001 úspěšně odmaturoval na večerním gymnáziu v Budakalász (\"Budakalász Gimnázium\"). Roku 2005 ukončil studium politologie na Univerzita Loránda Eötvöse v Budapešti.\n\nV roce 1987 se stal sekretářem tehdejší Zemské cikánské rady (\"Országos Cigánytanács\"), roku 1989 byl zvolen hlavním sekretářem Svazu demokratických cikánů v Maďarsku (\"Magyarországi Cigányok Demokratikus Szövetsége\"). V roce 1991 se stal hlavním sekretářem organizace Lungo Drom, později byl zvolen jeho předsedou. Je také zakladatelem a odpovědným vydavatelem časopisu Lungo Drom.\n\nV letech 1995 až 2003 byl předsedou Zemské cikánské samosprávy v Maďarsku (\"Országos Cigány Önkormányzat\", OCÖ). Mezi lety 2011 a 2014 byl předsedou Zemské romské samosprávy (\"Országos Roma Önkormányzat\", ORÖ).\n\n\nJe ženatý, má dvě dcery a jednoho syna.\n\nMezi lety 1975 až 1982 byl třikrát odsouzen k trestu odnětí svobody.\n\n\n"}
{"id": "1369295", "url": "https://cs.wikipedia.org/wiki?curid=1369295", "title": "Milena Králíčková", "text": "Milena Králíčková\n\nMilena Králíčková (* 4. února 1972, Strakonice) je profesorka histologie a embryologie a prorektorka pro studijní záležitosti Univerzity Karlovy.\n\nVystudovala všeobecné lékařství na Lékařské fakultě v Plzni Univerzity Karlovy, kde pokračovala i v doktorském studiu. V roce 2002 získala se svou dizertační prací „\"Studium vybraných defektů nervového, endokrinního a imunitního systému a jejich následků\"“ doktorát oboru Anatomie, histologie a embryologie. V rámci doktorátu strávila rok na Harvardu díky podpoře Fulbrightovy komise.\n\nV oboru Anatomie, histologie a embryologie byla v roce 2008 habilitována s prací „\"Studium embryo-endometriální komunikace v průběhu implantace embrya: leukemický inhibiční faktor (LIF) a gonadotropin-releasing hormon (GnRH) jako regulační faktory periimplantačních dějů\"“. V roce 2016 byla jmenována profesorkou v oboru histologie a embryologie na Univerzitě Karlově.\n\nV lednu 2011 se stala vedoucí Ústavu histologie a embryologie LF UK v Plzni. Pracuje jako sekundární lékařka na Gynekologicko-porodnické klinice ve Fakultní nemocnici v Plzni. Je předsedkyní oborové rady doktorského studijního programu Anatomie, histologie a embryologie, je členkou Vědecké rady Lékařské fakulty v Plzni. Za svou práci získala několik ocenění, mimo jiné je od roku 2012 čestnou ambasadorkou Fulbrigtovy komise.\n\nV letech 2010 až 2014 zastávala funkci proděkanky pro rozvoj na Lékařské fakultě Plzni, od února 2014 je prorektorkou pro studijní záležitosti v kolegiu rektora Univerzity Karlovy prof. MUDr. Tomáše Zimy, DrSc.\n\nProfesorka Králíčková je vdaná a má dvě děti.\n\n"}
{"id": "1369299", "url": "https://cs.wikipedia.org/wiki?curid=1369299", "title": "Lenka Rovná", "text": "Lenka Rovná\n\nLenka Anna Rovná (* 1. března 1955 v Praze) je česká profesorka zabývající se aktuální Evropskou Unií, Spojeným královstvím a Kanadou a prorektorka Univerzity Karlovy pro evropskou problematiku.\n\nPůsobí jako zástupkyně ředitele Institutu mezinárodních studií Fakulty sociálních věd Univerzity Karlovy, kde vyučuje na Katedře evropských studií. Je garantkou oboru západoevropská studia a Jean Monnet Centre of Excellence in European Studies, což je první program svého druhu ve Střední a východní Evropě. Přednášela na kanadských univerzitách v Ontariu, Québecu a Calgary. Byla členkou-alternátkou zástupce české vlády při vytváření ústavní smlouvy EU. V roce 2004 byla jmenována francouzským prezidentem rytířkou Národního řádu za zásluhy ve prospěch evropské věci (1. třída Řádu). Je také nositelkou titulu Jean Monnet Chair Ad Personam pro Evropská politická studia. Je členkou vědecké rady Univerzity v Helsinkách, CERGU Univerzity v Gothenburgu ve Švédsku, ECSA-Canada v Montrealu, evaluátorkou programu Evropské komise Jean Monnet a Horizon 2020 a členkou České komise UNESCO. V roce 2017 předal francouzský velvyslanec Lence Rovné insignie důstojníka Řádu za zásluhy (2. třída Řádu) za její vůdčí roli a mimořádné zásluhy při rozvoji francouzsko-české vědecké spolupráce. Je autorkou několika významných odborných prací, které se zabývají především Evropskou unií, evropskými institucemi, Spojeným královstvím a Kanadou.\n\nOd roku 2014 působí jako prorektorka Univerzity Karlovy pro evropskou problematiku v kolegiu rektora prof. MUDr. Tomáše Zimy, DrSc. Mimo jiné stála u zrodu Evropské univerzitní aliance 4EU+, která sdružuje 6 renomovaných evropských univerzit.\n"}
{"id": "1369304", "url": "https://cs.wikipedia.org/wiki?curid=1369304", "title": "Radka Wildová", "text": "Radka Wildová\n\nRadka Wildová (* 15. února 1965 v Praze) je česká profesorka zabývající se rozvojem počáteční čtenářské gramotnosti a pregramotnosti a prorektorka Univerzity Karlovy pro koncepci a kvalitu vzdělávací činnosti.\n\nRadka Wildová vystudovala obor učitelství pro 1. stupeň ZŠ na Pedagogické fakultě Univerzity Karlovy. Od roku 1989 působí na Katedře primární pedagogiky PedF UK a odborně se zabývá oblastí rozvoje počáteční čtenářské gramotnosti a pregramotnosti. Zapojila se například také o veřejné debaty o genderové (ne)vyváženosti Žáčkově slabikáři, když k tomuto tématu vystoupila v DVTV.\n\nJe členkou řady domácích a zahraničních odborných organizací či uskupení (např. International Reading Association, Council of Europe - Výbor po rozvoj vzdělávací činnosti atd.).\n\nPoté, co byla studijní proděkankou na Pedagogické fakultě Univerzity Karlovy v letech 2003-2009 se stala jako první žena děkankou této fakulty. Od roku 2016 byla členkou kolegia rektora Univerzity Karlovy prof. MUDr. Tomáše Zimy, DrSc., od roku 2017 je prorektorkou Univerzity Karlovy pro koncepci a kvalitu vzdělávací činnosti.\n\nJe vdaná, žije v Praze a má dvě děti.\n"}
{"id": "1369305", "url": "https://cs.wikipedia.org/wiki?curid=1369305", "title": "Josefa Slánská", "text": "Josefa Slánská\n\nJosefa Slánská, rozená Hašková (25. února 1913 Praha – 1995) byla manželkou Rudolfa Slánského, dlouholetého člena Ústředního výboru Komunistické strany Československa a generálního tajemníka ÚV KSČ (1945–1951), který byl po zkonstruovaném procesu v roce 1952 popraven.\n\nNarodila se v rodině fotografa ve Vršovicích Antonína Haška (1885–??) a jeho manželky Josefy, rozené Hurychové (1889–??) Byla nejmladší ze čtyř dětí. Na své dětství vzpomínala jako na chudé, kdy otec a dva sourozenci byli bez zaměstnání a ona sama nedokončila pátou třídu gymnázia a nastoupila do zaměstnání. \n\nOd mládí byla levicového smýšlení, v roce 1927 se stala členkou Československého Komsomolu, v roce 1929 KSČ. \n\nV roce 1929 se též seznámila s Rudolfem Slánským a s dalšími tehdejším předními členy KSČ (včetně Klementa Gottwalda). V roce 1931 odjela na rok do Sovětského svazu, po návratu pracovala jako administrativní síla, tlumočnice a překladatelka. Dne 20. dubna 1937 byli s Rudolfem Slánským oddáni, syn Rudolf se narodil o dva roky dříve, již v roce 1935. Po Mnichovské dohodě byl Rudolf Slánský povolán do Sovětského svazu, Josefa Slánská odcestovala se synem za ním.\n\nPo zatčení Rudolfa Slánského byla vyloučena z KSČ, jejíž členkou byla od roku 1929. Členství jí bylo navráceno po rehabilitaci jejího manžela v roce 1963, v roce 1969 byla znovu vyloučena. V roce 1977 podepsala spolu se synem Rudolfem Chartu 77 a s chartisty aktivně spolupracovala. Svou víru v socialismus si však zachovala.\n\nJosefa Slánská měla s manželem tři děti, Rudolfa, Naďu a Martu. Dcera Naďa se narodila během pobytu v Moskvě a jako tříměsíční zde byla v roce 1943 unesena. Případ nebyl nikdy objasněn. Rudolf Slánský mladší byl signatářem Charty 77 a po sametové revoluci československým velvyslancem v Rusku, do roku 2004 českým velvyslancem na Slovensku. Dcera Marta (*1949) je podnikatelkou – vlastnila realitní kancelář.\n\nJosefa Slánská napsala knihu vzpomínek \"Zpráva o mém muži\", ve které popisuje fyzické a psychické týrání vězňů v Československu v 50. letech 20. století. Kniha pojednává také o jejím pobytu v ruzyňské věznici, o rodinných vztazích s Gottwaldovými a o politické situaci 50. let z jejího pohledu. Kniha vycházela po částech v Literárních listech v roce 1968, úvod k ní napsal Pavel Kohout. Vzpomínky vycházely v číslech 9–15/1968, vždy na poslední straně. V roce 1969 vyšla kniha v angličtině a poté byla přeložena do několika dalších jazyků.\n"}
{"id": "1369312", "url": "https://cs.wikipedia.org/wiki?curid=1369312", "title": "Tereza Salte", "text": "Tereza Salte\n\nTereza Salte (* 21. května 1988) je česká blogerka, influencerka a podnikatelka známá pod přezdívkou „TerezaInOslo“.\n\nSvůj blog začala psát, když se přestěhovala za svým přítelem, nyní manželem, Johnem Erikem Salte do Osla. Píše zejména lifestylové a motivační články, nevyhýbá se však ani nepříjemným tématům. Za svůj blog vyhrála několik ocenění – stala se Blogerkou roku v kategorii \"Life\" v roce 2014 a 2015, v roce 2016 skončila v Czech Blog Awards ve stejné kategorii na třetím místě a v roce 2017 na šestém.\n\nSe svým manželem založili v roce 2015 agenturu Elite Bloggers, což je společnost zprostředkovávající marketingovou spolupráci mezi firmami a influencery. Dbají na to, aby placená reklama byla důsledně označována. V současné době zastupují asi 25 českých a slovenských blogerek. \n\nV roce 2017 se jí narodil syn William a vydala knížku \"Šlehačková oblaka\", která je založena na jejím životním příběhu. Knihu pokřtila její sestra, česká modelka Bára Kolářová. \n\n"}
{"id": "1369313", "url": "https://cs.wikipedia.org/wiki?curid=1369313", "title": "Olga Hrubá", "text": "Olga Hrubá\n\nOlga Hrubá (* 1927 Rimavská Sobota) je česká aktivistka, bojovnice za lidská práva.\n\nOlga Hrubá, rozená Sedláčková, se narodila na Slovensku, českému otci a slovenské matce. Emigrovala se svým manželem z Československa v roce 1949 a poté se ze zahraničí aktivně podílela na obraně lidských práv nábožensky věřících v komunistických státech východní Evropy. Vedla kampaň na záchranu života odsouzené Milady Horákové, československé političky popravené během komunistických politických procesů v 50. letech 20. století.\n\nV letech 1946–1948 studovala na Karlově Univerzitě v Praze; velmi angažovala v akademickém klubu a také v České straně národně sociální, kde se seznámila s Miladou Horákovou. V roce 1949 kvůli politickým poměrům v zemi emigrovala do USA i se svým manželem, protestanským knězem. Ze zahraničí založili kampaň a psali dopisy prominentním a známým osobnostem ve snaze zachránit život odsouzené Milady Horákové. Po této neúspěšné kampani začali manželé Hrubí pomáhat hájit práva nábožensky věřících ve východní Evropě s pomocí deníku Náboženství v komunistických zemích. Jejich publikace byly vydávány ve více než 60 zemích světa. Manželé Hrubí však nepomáhali pouze protestantům a křesťanům, ale také Židům a muslimům, např. Krymským Tatarům a bulharským Turkům. Opakovaně také svědčili v Kongresu Spojených států amerických a zachránili tak životy stovky lidí v komunistických zemích, a lobbovali ve prospěch Václava Havla po vydání Charty 77. V roce 1988 obdrželi od tehdejšího prezidenta USA Ronalda Reagana vyznamenání za celoživotní zásluhy o lidská práva.\n"}
{"id": "1369314", "url": "https://cs.wikipedia.org/wiki?curid=1369314", "title": "Mizzi Manethová", "text": "Mizzi Manethová\n\nMizzi Manethová (, Maria Maneth, plným jménem Maria Antonia Manethová; 14. srpna 1898 Uničov – 31. prosince 1971 Západní Německo) byla moravská archeoložka německé národnosti. Pracovala v uničovském Městském muzeu a významně se podílela na vzniku a zachování uničovské archeologické sbírky. Po druhé světové válce byla nuceně vysídlena do jihozápadního Německa.\n\nNarodila se roku 1898 v Uničově kováři Maximilianovi Manethovi a jeho ženě Marii, navštěvovala zde obecnou a měšťanskou školu.\n\nAsi od roku 1919 pracovala v uničovském Městském muzeu jako pomocnice plukovníka Vinzenze Reimera, který byl předsedou místního muzejního spolku. Nejpozději od roku 1929 se podílela na archeologických výzkumech, kde se seznámila s Karlem Schirmeisenem, penzionovaným ředitelem jedné brněnské školy, který se zajímal o prehistorii. Mizzi Manethová po stárnoucím Vinzenzi Reimerovi brzy převzala vedení archeologických výzkumů v Uničově a okolí, na kterých dále spolupracovala s Karlem Schirmeisenerem. Výzkumy byly vedeny na tehdejší dobu poměrně průkopnickými metodami i s velkou pečlivostí.\n\nZ korespondence mezi Manethovou a Schirmeisenem vyplývá, že zatímco mezi sebou měli vřelý profesní vztah, před jinými muži měla podle pokynů svého nadřízeného Reimera mlčet a – podle svých slov – „předstírat, že [je] hloupá“. Vedle toho si v dopisech stěžovala i na nízký plat (nižší než pro služku), který jí sotva stačil na živobytí.\n\nPo Mnichovské dohodě roku 1938 byl Uničov přičleněn k Německé říši a od roku 1939 byl součástí Říšské župy Sudety. Uničovské muzeum se tím dostalo pod správu Úřadu pro pravěk a s tím přišly nové požadavky na systematizaci sbírek a vedení výzkumů (v předválečném Československu stát archeologii nijak nereguloval). V roce 1940 se tak Mizzi Manethová stala \"pověřenkyní pro pravěk\" Uničovska a Šternberska. Z Uničovského muzea se pod jejím vedením stal moderní archiv. Nacistický stát archeologii podporoval a profesionalizoval, zároveň byl ale přítomný i jasný ideologický požadavek, totiž přinášet důkazy o kulturní vyspělosti Germánů. Od roku 1943, z důvodu povolávání mužů na frontu, byla Mizzi Manethová pověřena archeologickou péčí také na Šumpersku. V roce 1944 ukryla uničovskou archeologickou sbírku do protileteckého krytu, sbírka tak přečkala konec války bez úhony.\n\nPo válce dále pracovala v muzeu a ještě na podzim 1945 prováděla v okolí Uničova záchranné průzkumy. 2. srpna 1945 byla, jakožto občanka německé národnosti, dekretem prezidenta republiky zbavena československého státního občanství. Podala si žádost o navrácení občanství, protože chtěla v Uničově zůstat a dále se věnovat archeologii. I přes přímluvy kolegů, např Jaroslava Helferta nebo Josefa Skutila, který byl nadšen z její práce, okresní národní výbor ve Šternberku žádosti nevyhověl a Mizzi Manethová byla 22. října 1946 transportována do městečka Fellbach u Stuttgartu. Zde začala pracovat na drobných záchranných výzkumech. Podílela se také na vzniku místního muzea, které bylo otevřeno v roce 1958. Místnímu muzeu se věnovala až do své smrti v roce 1971.\n\n"}
{"id": "1369317", "url": "https://cs.wikipedia.org/wiki?curid=1369317", "title": "The Masses", "text": "The Masses\n\nThe Masses byl obrazový socialistický americký měsíčník vydávaný mezi lety 1911 a 1917. The Masses byl nucen ukončit svoji činnost, jelikož státní zástupci Spojených států vznesli obvinění proti editorům měsíčníku za, brání branné povinnosti. Nástupcem byly The Liberator a později The New Masses. Měsíčník publikoval reportáže, básně, fikci a umění od soudobých radikálních vůdců, jako byli Max Eastman, John Reed, Dorothy Day a Floyd Dell.\n\n"}
{"id": "1369329", "url": "https://cs.wikipedia.org/wiki?curid=1369329", "title": "Zina Freundová", "text": "Zina Freundová\n\nZina Freundová (* 7. března 1950, Praha) je česká překladatelka a signatářka Charty 77.\n\nZe studií perštiny na Univerzitě Karlově byla vyloučena těsně před dokončením poté, co podepsala prohlášení Charta 77 mezi prvními signatáři v roce 1976. Následovala série zaměstnání v dělnických profesích. Patřila mezi nejaktivnější postavy českého disentu. Podílela se na činnosti distribuční sítě INFOCHU (informace o Chartě) a byla členkou VONSU (Výboru na obranu nespravedlivě stíhaných).\n\n13. října 1981 byla v noci ve svém bytě přepadena příslušníky Státní bezpečnosti a surově zbita v rámci akce Asanace, jejímž cílem bylo přinutit disidenty opustit republiku. Přímí pachatelé byli po listopadu 1989 odsouzeni k nepodmíněným trestům. Po tomto útoku, ještě v roce 1981, Zina Freundová emigrovala s manželem do Velké Británie. Na začátku 90. let se vrátila do rodné země.\n\nV Česku pracuje jako lektorka a překladatelka z angličtiny.\n\n"}
{"id": "1369330", "url": "https://cs.wikipedia.org/wiki?curid=1369330", "title": "Alenka Župančičová", "text": "Alenka Župančičová\n\nAlenka Župančičová (Alenka Župančič Žerdin; * 1. dubna 1966, Lublaň, SFRJ) je slovinská filozofka, která se zabývá problematikou teorie psychoanalýzy. Spolu s Mladenem Dolarem a Slavojem Žižkem pomohla k popularizaci politicky interpretované lacanovské psychoanalýzy v Evropě a Severní Americe. \n\nŽupančičová zakončila své studium na Univerzitě v Lublani v roce 1990. Poté studovala postgraduální program na univerzitě v Nové Gorici. V současné době pracuje jako výzkumnice na Institutu filozofie SAZU. Patří k tzv. Lublaňské psychoanalytické škole, která je známá klíčovým vlivem psychoanalýzy podle Jacquese Lacana. Její práce se zabývaly problematikou etiky, literatury, komedie a lásky. Věnuje se rovněž i myšlenkám filozofů, mezi které patří např. Friedrich Nietzsche, Immanuel Kant, Georg Wilhelm Friedrich Hegel a další. \n\n"}
{"id": "1369331", "url": "https://cs.wikipedia.org/wiki?curid=1369331", "title": "Grey Damon", "text": "Grey Damon\n\nGrey Damon (* 24. září 1987, Bloomington, Indiana, Spojené státy americké) je americký herec. Nejvíce se proslavil rolemi v seriálech \"Světla páteční noci\", \"The Nine Lives of Chloe King\", \"Aquarius\". Od roku 2018 hraje jednu z hlavních rolí v seriálu stanice ABC \"Station 19.\"\n\nK herectví se poprvé dostal v seriálu stanice The CW \"\", až poté získal větší role v seriálech jako \"Greek\", \"Deset důvodů, proč tě nenávidím\" nebo \"Pravá krev\". V roce 2010 získal jednu z hlavních rolí v poslední řadě seriálu \"Světla páteční noci\". Následující rok si zahrál roli Briana v seriálu \"The Nine Lives of Chloe King\". Seriál byl však zrušen po odvysílání první řady. V roce 2012 se objevil ve vedlejších rolích v seriálech \"Tajemství kruhu\" a \"Twisted\".\n\nV únoru roku 2013 byl obsazen do role Graysona v dramatickém seriálu stanice The CW \"Lásky ve hvězdách\". Seriál byl však zrušen po odvysílání první řady. Na začátku srpna roku 2013 bylo oznámeno, že se připojil k obsazení seriálu \"American Horror Story: Coven\". Zahrál si v prvním díle třetá řady „Čaroděvky“. V roce 2016 si zahrál v díle „The New Rogues“ v seriálu \"The Flash\". V roce 2017 byl obsazen do jedné z hlavních rolí seriálu stanice ABC \"Station 19\".\n\n"}
{"id": "1369336", "url": "https://cs.wikipedia.org/wiki?curid=1369336", "title": "Dániel Zsiga-Kárpát", "text": "Dániel Zsiga-Kárpát\n\nDániel Zsiga-Kárpát (* 1. červen 1979, Budapešť) je maďarský pravicový politik, novinář a spisovatel. Od roku 2010 poslanec Zemského shromáždění a místopředseda Hnutí za lepší Maďarsko (Jobbik).\n\nNarodil se v roce 1979 v Budapešti v tehdejší Maďarské lidové republice. Vyrůstal na sídlišti, později se přestěhoval do městské části Óbuda. Během středoškolského studia vstoupil do Strany maďarské spravedlnosti a života (MIÉP). Ve stejném období vyšly jeho první články, básně a publikace. Od roku 2003 je členem Hnutí za lepší Maďarsko. V letech 1998 až 2002 studoval na anglické univerzitě University of Hertfordshire, mezi lety 2008 a 2010 na Budapesti Corvinus Egyetem v Budapešti. Hovoří anglicky, maďarsky a německy.\n\n\n\n\n"}
{"id": "1369338", "url": "https://cs.wikipedia.org/wiki?curid=1369338", "title": "Marie Švejdová", "text": "Marie Švejdová\n\nMarie Švejdová (?– březen 1989) byla česká sedlačka, která byla odsouzena v 50. letech 20. století v rámci komunistických politických procesů, během tzv. Akce Kulak. \n\nŠvejdová se během kolektivizace dostala do sporu s vedením tehdejšího podniku JZD v Katovicích. Spor nakonec skončil až u tehdejších soudů. Švejdová nesouhlasila s vybraným vedením podniku JZD a snažila se mu radit, což však tehdejší vedení odmítalo.\n\nŠvejdová byla v roce 1955 tzv. Lidovým soudem ve Strakonicích odsouzena na tři roky vězení jako kulak, dále k propadnutí majetku a zákazu pobytu na území Českobudějovického (tj. jihočeského) kraje. Po zbytek života žádala znovuotevření procesu a zproštění viny.\n\nPo roce 1989 byla Švejdová rehabilitována, avšak jen částečně. Státní zástupkyně označila tehdejší rozsudek jako účelový a likvidační. Úplně zrušil verdikt nad Švejdovou v roce 2014 Nejvyšší soud.\n"}
{"id": "1369342", "url": "https://cs.wikipedia.org/wiki?curid=1369342", "title": "Bill Koch", "text": "Bill Koch\n\nWilliam Conrad \"Bill\" Koch (* 7. června 1955, Brattleboro, Vermont, USA) je bývalý americký lyžař. Původně závodil v severské kombinaci, ale proslavil se především jako běžec na lyžích. Je stříbrným olympijským medalistou ze ZOH 1976 v rakouském Innsbrucku ze závodu na 30 km a vítězem úvodního ročníku Světového poháru v běhu na lyžích ze sezóny 1981/82.\n\nJe absolventem The Putney School v Putney. Původně soutěžil v severské kombinaci, ale brzy přešel k běhu na lyžích. V roce 1974 se stal prvním Američanem, který získal v běhu na lyžích medaili v mezinárodní soutěži, když skončil třetí na ME juniorů.\n\nNa ZOH 1976 v rakouském Innsbrucku záskal stříbrnou medaili v závodě na 30 km. Byl vůbec prvním Američanem, který v běhu na lyžích získal olympijskou medaili, a zůstal také na dlouho posledním: na další olympijskou medaili z tohoto sportu čekaly Spojené státy americké až do roku 2018.\n\nPo raných úspěších jej trápil stres spojený s tlakem médií a astmatem. Na ZOH 1980 v Lake Placid měl být hvězdou, ovšem v závodech, do kterých nastoupil, skončil hluboko v poli poražených.\n\nV sezóně 1981/82 se stal prvním celkovým vítězem nově založeného Světového poháru v běhu na lyžích. Na MS 1982 v norském Oslu vybojoval bronzovou medaili v závodě na 30 km, jako vůbec první medailista nepocházející z Evropy.\n\nZpopularizoval novou techniku běhu na lyžích inspirovanou rychlobruslením, dnes známou jako \"bruslení\". V závodním běhu na lyžích jsou dnes rozlišovány dvě techniky, pro které jsou vypisovány oddělené závody: styl klasický a volný. Volný styl, na rozdíl od klasického, povoluje právě ono zmíněné bruslení. Volný styl se v běhu na lyžích oficiálně používá od roku 1982, v biatlonu a severské kombinaci je povolen od roku 1985. \n\nNa slavnostním zahájení Zimních olympijských her 1992 ve francouzském Albertville se mu dostalo pocty být vlajkonošem americké výpravy.\n\nV roce 2012 byl uveden do Sportovní síně slávy státu Vermont.\n\n"}
{"id": "1369343", "url": "https://cs.wikipedia.org/wiki?curid=1369343", "title": "Harold Harmsworth", "text": "Harold Harmsworth\n\nHarold Harmsworth, první vikomt z Rothemeru (26. dubna 1868 Londýn – 26. listopadu 1940 Bermudy), člen Soukromé rady Spojeného království, byl spolu se svým bratrem Alfredem Harmswrothem, prvním vikomtem z Northcliffu, průkopníkem populárního žurnalismu. Spolu založili deníky Daily Mail a Daily Mirror. Vlastnil Associated Newspapers, nyní nazvané DMG Media.\n"}
{"id": "1369344", "url": "https://cs.wikipedia.org/wiki?curid=1369344", "title": "Pavla Tichá", "text": "Pavla Tichá\n\nPavla Tichá (1. března 1968 – 5. září 2014) byla zakladatelka neziskové organizace Amelie, z.s.\n\nBylo jí 35 let a jako manažerka se potýkala se syndromem vyhoření; tehdy zjistila, že je v pokročilé fázi rakoviny, která nabízela vyhlídku na pár let života. Rozhodla se je využít a založila neziskovou organizaci Amelie, která poskytuje bezplatnou psychosociální pomoc onkologicky nemocným a jejich blízkým. V průběhu léčby si totiž stále více uvědomovala, jakou moc má psychika a jak málo prostoru v současném zdravotnickém systému dostává práce s ní. Na základě vlastních zkušeností s psychoterapií a sebezkušenostními semináři došla k názoru, že to může být cesta k překonání vážné nemoci, či ke kvalitnímu životu s ní. Rozhodla se začít dělat něco proto, aby se situace v této oblasti zdravotnictví změnila. Na podzim roku 2005 začala docházet jako dobrovolnice na lůžkové oddělení onkologie VFN a začala hledat odborníky, kteří by jí v jejím úsilí pomohli. Začala spolupracovat s MUDr. Henrietou Tondlovou a s MUDr. Alexandrou Aschermannovou, primářkou a ředitelkou ÚOP na Pleši. Na základě tohoto úsilí vzniklo koncem roku 2006 občanské sdružení Amelie. V roce 2008 obdržela mezinárodní cenu Fervent Love of Lives Medal. Zemřela 5. října roku 2014.\n\n"}
{"id": "1369346", "url": "https://cs.wikipedia.org/wiki?curid=1369346", "title": "Édgar Ramírez", "text": "Édgar Ramírez\n\nÉdgar Ramírez (* 25. března 1977 San Cristóbal, Táchira) je venezuelský herec a bývalý novinář. V roce 2010 ztvárnil Carlose Šakala ve francouzsko-německém televizním filmu \"Carlos\". Za tuto roli získal francouzskou cenu César v kategorii nejslibnější herec a byl nominován na Zlatý glóbus a cenu Emmy v kategorii nejleoší herec. Též ztvárnil Larryho v thrilleru \"30 minut po půlnoci\", nájemného vraha Paze v akčním snímku \"Bourneovo ultimátum\" a boxera Roberta Durana v životopisném filmu \"Hands of Stone\". V roce 2012 získal cenu ALMA Awards za ztvárnění Arese ve filmu \"Hněv Titánů\". \n\nStudoval žurnalistiku na Andrés Bello Catholic University. Později pracoval v médiích a zvažoval, že se stane diplomatem. Ovšem, když mu mexický režisér Guillermo Arriaga pochválil krátký film, ve kterém hrál, tak se rozhodl, že se stane hercem.\n\n"}
{"id": "1369347", "url": "https://cs.wikipedia.org/wiki?curid=1369347", "title": "Jarmila Johnová", "text": "Jarmila Johnová\n\nJarmila Johnová (* 20. ledna 1949 Praha) je bývalá disidentka a zakladatelka organizace Pražské matky.\n\nJarmila Johnová se narodila do rodiny úředníků a oba byli od roku 1945 do roku 1968 členy Komunistické strany Československa. Po vystudování Vysoké školy ekonomické v roce 1974 nastoupila do Státního ústavu památkové péče a ochrany přírody Středočeského kraje. \n\nBěhem vysoškolských studií opisovala protirežimní dokumenty. Podepsala Chartu 77. Fotografovala demonstrace na podporu lidských práv, šířila texty Charty 77 a samizdatové Lidové noviny. S Janem Rumlem rovněž distribuovala kopírky pro rozmnožování neoficiálních tiskovin a dokumentů Charty 77. \n\nOd počátku 80. let se věnuje ochraně životního prostředí. Od konce 80. let se zapojila do iniciativy Pražské matky. \n\nVěnuje se ochraně životního prostředí a pracovala na projektech s tématem šetrné mobility (Město pro pěší, Management mobility na školách, Chodci sobě). Působila v Nadaci Partnerství, ve sdružení Oživení a jako redaktorka časopisu Přes práh. Vytvořila metodiku programu Bezpečné cesty do školy.\n\nByla partnerkou Jiřího Dienstbiera, se kterým má dceru Kristinu Dienstbierovou. Má tři děti a žije v Praze. \n"}
{"id": "1369348", "url": "https://cs.wikipedia.org/wiki?curid=1369348", "title": "Zdena Tominová", "text": "Zdena Tominová\n\nZdena Tominová (* 7. února 1941 Praha) je česká spisovatelka a představitelka disentu v ČSSR, která byla teprve druhou ženou, která se stala mluvčí Charty 77.\n\nZdena Tominová vystudovala obor herectví a filozofii, který zakončila v roce 1968. Poté pracovala jako tlumočnice. Jako studentka publikovala různé povídky a eseje. Mluvčí Charty 77 se stala v náročném čase na jaře 1979, kdy byli zatčení členové a členky Výboru na obranu nespravedlivě zatčených (VONS). Státní bezpečnost se ji v tomto období snažila umlčet. V noci 5. června 1979 byla přepadena a zbita, když se vracela domů, a musela být s otřesem mozku ošetřena v nemocnici. \n\nPřed podpisem Charty 77 pracovala jako tlumočnice a znalost ruského, francouzského, německého a anglického jazyka využívala v komunikaci se zahraničními novináři, aby je informovala o dění kolem Charty 77 a VONSu. \n\nV roce 1979 se stala mluvčí Charty 77. Komunistický režim ji za tento krok učinil různá příkoří. Tominová byla např. propuštěná ze zaměstnání. O rok později byla nucena emigrovat do Velké Británie spolu se svojí rodinou. V roce 1980 Zdena Tominová svým manželem a dvěma syny odjela do Velké Británie. Pracovala pro BBC, napsala dva úspěšné romány. Po celou dobu exilu aktivně podporovala přátele v disentu v ČSSR. Její životní osud byl zfilmován pro pořad Nepřátelé státu. Název dokumentu odkazoval na označení, které ji dal československý stát po emigraci. Rovněž ji bylo zrušeno občanství ČSSR. \n\nV Británii zůstala i po Sametové revoluci v roce 1989. Syn Lukáš Tomin se po sametové revoluci vrátil zpět do Prahy, v roce 1995 spáchal sebevraždu. Syn Marek Tomin je překladatel a žije trvale v Praze, kde má rodinu. Na jaře 2019 se Zdena Tominová po zdravotních problémech přestěhovala za synem Markem do Prahy.\n"}
{"id": "1369352", "url": "https://cs.wikipedia.org/wiki?curid=1369352", "title": "Margaret Hamilton", "text": "Margaret Hamilton\n\nMargaret Hamilton (* 17. srpna 1936, Paoli, Indiana, USA) je americká softwarová inženýrka a podnikatelka. Byla ředitelkou oddělení softwarového inženýrství v MIT Instrumentation Laboratory, která vyvíjela letový software pro Program Apollo. V roce 1986 založila společnost Hamilton Technologie Inc., která sídlí ve městě Cambridge ve státě Massachusetts v USA. Za svůj život vydala okolo 130 článků, zpráv a různých dokumentů. V roce 2016 získala Prezidentskou medaili svobody, kterou ji udělil prezident USA Barack Obama. \n\nV roce 1954 vystudovala Hancock High School a roku 1958 získala akademický titul na Earlham College. Tam se setkala se svým budoucím manželem, právníkem Jamesem Coxem Hamiltonem. Nakonec se stala softwarovým vývojářem pro Massachusettský technologický institut; odmítla myšlenku získání vysokoškolského diplomu. V první polovině 60. let pracovala na programu protiletadlové obrany s názvem SAGE.\n\nPozději pracovala pro NASA, kde byla odpovědná pro vývoj navigačního softwaru potřebného pro let na Měsíc a přistání na Měsíci. Oddělení, které mělo daný software vyvíjet a které mělo 400 pracovníků, řídila od roku 1965. Software byl následně použit v řadě dalších vesmírných projektů NASA, jako např. v laboratoři Skylab. Řada postupů, které Hamilton použila, byly později aplikovány v moderních konceptech softwarové architektury. Za svůj životní přínos získala ocenění od NASA v roce 2003. \n"}
{"id": "1369353", "url": "https://cs.wikipedia.org/wiki?curid=1369353", "title": "Diecéze Acmonia", "text": "Diecéze Acmonia\n\nDiecéze Acmonia je titulární diecéze římskokatolické církve.\n\nAcmonia, identifikovatelná s \"Ahatköy\", bylo starobylé biskupské sídlo nacházející se v římské provincii Frigia Pacaziana I. v dnešním Turecku. Byla sufragánou arcidiecéze Laodikeia.\n\nDiecéze je uvedena v \"Notitiae Episcopatuum\" konstantinopolského patriarchátu z 12. století.\n\nExistuje několik známých biskupů této diecéze. Biskup Proclus který byl roku 434 převeden do úřadu diecéze Cyzicus. Někdy je historiky uváděné že došlo k záměně jména diecéze, a tím Proclus nebyl biskupem této diecéze. Možným první známým biskupem byl Ottimus, který byl roku 375 či 377 jmenován arcibiskupem v Antiochii v Pisidii.\n\nDalším známým biskupem je Gennadius, který se roku 451 zúčastnil Chalkedonského koncilu. Teotimus, který roku 458/459 podepsal vyhlášku konstantinopolského patriarchy Gennadia I. proti svatokupectví. Paulus zúčastněný roku 787 Druhého nikajského koncilu. Eustachius který byl přítomen na Čtvrtém konstantinopolském koncilu a poslední známý Sergius, známý s nalezeného nápisu roku 1978. Mezi objevenými nápisy byly zmíněni i biskupové Agapetus a Teodorus.\n\nPétridès uvádí k těmto biskupům i biskupa Basilia který se roku 680 zúčastnil Třetího konstantinopolského koncilu.\n\nDnes je využívána jako titulární biskupské sídlo; v současné době nemá titulárního biskupa.\n\n\n\n"}
{"id": "1369355", "url": "https://cs.wikipedia.org/wiki?curid=1369355", "title": "Dněpr (raketa)", "text": "Dněpr (raketa)\n\nRaketa Dněpr je původem sovětská nosná raketa založena na základě mezikontinentální balistické raketě R-36, vyvinuta ukrajinskou společností Južnoje a vyráběna v závodě Južmaš. Má tři stupně poháněné na kapalné palivo. Byla využívaná komerčními společnostmi, protože cena za start je pouhých 29 milionů USD. V minulosti tato raketa vynesla dva nafukovací moduly Genesis 1 a Genesis 2 od společnosti Bigelow Aerospace. Může startovat z kosmodromů Pleseck a Bajkonur.\n"}
{"id": "1369356", "url": "https://cs.wikipedia.org/wiki?curid=1369356", "title": "Římskokatolická farnost Štěpánovice", "text": "Římskokatolická farnost Štěpánovice\n\nŘímskokatolická farnost Štěpánovice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1357 je ve Štěpánovicích doložena plebánie. Místní duchovní správa později zanikla a Štěpánovice se staly filiálkou Ledenic. Štěpánovická farnost byla obnovena v roce 1738. Ve 20. století přestal být do farnosti ustanovován sídelní duchovní správce. Farnost začala být spravována odjinud. V obci Libín v letech 2010–2013 a znovu od r. 2016 působí lokální duchovní správce (rektor tamního filiálního kostela).\n\nFarnost je součástí kollatury farnosti Lišov, odkud je vykonávána její duchovní správa.\n\n"}
{"id": "1369357", "url": "https://cs.wikipedia.org/wiki?curid=1369357", "title": "Anna Pasiarová", "text": "Anna Pasiarová\n\nAnna Pasiarová (* 18. prosince 1949, Tatranské Matliare, Československo) je bývalá československá běžkyně na lyžích. Reprezentovala Československo na ZOH 1976 v rakouském Innsbrucku a na ZOH 1984 v Sarajevu.\n\nZdroj: stránky Českého olympijského výboru.\n\n"}
{"id": "1369359", "url": "https://cs.wikipedia.org/wiki?curid=1369359", "title": "Seznam dílů seriálu Life Sentence", "text": "Seznam dílů seriálu Life Sentence\n\nToto je seznam dílů seriálu \"Life Sentence\". Americký komediálně-dramatický televizní seriál \"Life Sentence\" vysílala stanice The CW v roce 2018, celkově vzniklo 13 dílů.\n\n<onlyinclude></onlyinclude>\n\n"}
{"id": "1369361", "url": "https://cs.wikipedia.org/wiki?curid=1369361", "title": "Graindor de Douai", "text": "Graindor de Douai\n\nGraindor de Douai (nebo také Gandor de Douai) byl francouzský žakéř působící na konci 12. století. O jeho životě není téměř nic známo. Jeho jméno svědčí o tom, že se narodil nebo žil v severofrancouzském městě Douai. nejde tedy o šlechtický titul, ale o označení původu.\n\nPod jeho jménem se dochovaly tři \"chansons de geste\" (hrdinské eposy) patřící do prvního \"cyklu křížových výprav\". Jedná se v podstatě o historické písně inspirované událostmi z let 1097–1099, tedy dobytí Antiochie a Jeruzaléma a vznik křižáckých států ve Svaté zemi.\n\n\n"}
{"id": "1369362", "url": "https://cs.wikipedia.org/wiki?curid=1369362", "title": "Klára Františka Thunová", "text": "Klára Františka Thunová\n\nKlára Františka Thunová provdaná \"de'Suys\"' (13. února 1642 – 17. března 1687) byla česká šlechtična z rodu Thun-Hohensteinů.\n\nNarodila se 13. února 1642. Její matkou byla Margareta Anna von Öttingen-Baldern a otcem Jan Zikmund Thun, který patřil k jedním z prvních Thunů, kteří se usadili v Čechách. Jan Zikmund měl tři manželky a devatenáct dětí, z toho dvanáct synů a sedm dcer. Margareta Anna von Öttingen-Baldern byla jeho třetí manželkou a Klára Františka měla sedm vlastních sourozenců, kterými byli Maxmilián, Franz Siegmund, Romedius Konstantin, Johan Ernst, Rudolf Guidobald, Konstantin a Maria Anna, přičemž poslední dva zemřeli v dětském věku (ve dvou a třech letech). Její otec zemřel v roce 1646, v jejích čtyřech letech. O rodinu se tak staral Quidobald, syn Jana Zikmunda z prvního manželství.\n\nProvdala se v roce 1666 v chrámu sv. Mikuláše v Praze za Arnošta Ferdinanda Oktavia de Suys, který v následujícím roce zakoupil zámek v Kounicích, který manželé rekonstruovali. V roce 1677 Arnošt de Suys zemřel, v započatém díle pak pokračovala sama. Dokončila špitál v Kounicích, o čemž svědčily i desky na budově, zminil se o nich Václav Trnka v knize Kounice a Přerov v Čechách. Z jejího života je již známa pouze dramatická situace, kdy dne 16. dubna 1680 v Kounicích proběhlo selské povstání a tak musela s nezletilým synem z Kounic uprchnout do Prahy. Zemřela 17. března 1687, její syn ji přežil pouze o tři roky.\n\nNa děčínském zámku v rodové galerii Thunů se nachází její portrét. Její vyobrazení je netradiční, na obraze je spoutaná řetězy, má okovy kolem zápěstí a řetězem je připoutaná i v pase. Navíc v levé ruce řetěz přidržuje a vypadá to, že na něj gestem poukazuje. Řetěz by v této části mohl tvořit číslovku 30. Obraz vytvořil neznámý malíř druhé poloviny 17. století kolem roku 1670 a v letech 1670–1701 byl součástí sbírky jejího bratra Maxmiliána Thuna. Od roku 2014 je obraz zapůjčen na zámek Děčín, kam byl nainstalován podle původního umístění.\n\n"}
{"id": "1369363", "url": "https://cs.wikipedia.org/wiki?curid=1369363", "title": "Martin Brasier", "text": "Martin Brasier\n\nMartin David Brasier (12. dubna 1947 Wimbledon – 16. prosince 2014 Burford, Oxfordshire) byl anglický paleobiolog a astrobiolog.\n\nMartin Brasier byl profesorem paleobiologie a astrobiologie na Univerzitě v Oxfordu, emeritním členem koleje St Edmund Hall. Pro UNESCO pracoval nejprve jako sekretář a poté vedoucí International Geoscience Programme. V Mezinárodní komisi pro stratigrafii (ICS) vedl projekt stanovení hranice prekambrium-kambrium.\n\nNa Londýnské univerzitě získal titul BSc, později Ph.D. Titul „MA“ získal na Oxfordu. Působil i na University of Reading, University of Hull a Memorial University of Newfoundland. Byl členem British Geological Survey (BGS), Londýnské geologické společnosti (FGS), stejně jako Linného společnosti (FLS). Jeho specializací byla paleontologie, evoluční biologie, mikropaleontologie a astrobiologie.\n\nMartin Brasier zahynul 16. prosince 2014 při autonehodě u Burfordu v Oxfordshire.\n\nK velmi kritickému studiu raných fosilních záznamů využíval klasické metody jako je terénní výzkum, profilový záznam a optická petrografie, ale i metod izotopové geochemie, zkoumání konfokálním mikroskopem a mikrosondami \"NanoSims\", používal laser k 3D skenování s vysokým rozlišením či k Ramanově spektroskopii.\n\nS pomocí NASA vedl výzkum 3460 milionů let starých, údajných mikrofosilií z naleziště Apex Chert v Západní Austrálii. Jeho závěry zpochybňovaly jejich organický původ, ze sporu vznikla i takzvaná „Brasier-Schopfova polemika“. Brasier fyto „fosilie“ považoval za útvary vzniklé působením vody na ještě teplou horninu, Schopf za nejstarší nalezené fosilie bakterií, staré 3,5 miliardy let.\n\nPracoval na výzkumu prvních dobře zachovalých zkamenělin buněk o stáří 3430 milionů let z naleziště Strelley Pool. Jako vysvětlení vzniku života vytvořil „pemzovou hypotézu“ – podle níž by pemza vůbec prvním živým organismům poskytla k vývoji takřka ideální prostředí (díky tomu, že je velice lehká, takže po erupci pravěkého vulkánu mohly její kusy plout na hladině oceánu, kde na ně působilo ultrafialové záření…) Brasier také zmapoval první stopy života na pevnině v přibližně 1000 milionů let starých sedimentech (\"Torridonian supergroup\"). Specializoval se na paleoekologii, morfologický vývoj a vývoj života v ediakaře a kambriu.\n\nTým Martina Brasiera v roce 2014 poprvé vědecky popsal fosilie druhu \"Haootia quadriformis\", zástupce ediakarské fauny. Spoluautory popisu byli Alexander G. Liu, Jack J. Matthews, L. R. Menon a Duncan McIlroy.\n\nV roce 2014 získal Martin Brasier Lyellovu medaili Londýnské geologické společnosti. Jeho knihu \"Secret Chambers: the inside story of cells and complex life\" v roce 2013 ocenila Royal Society of Biology.\n\nPrvní publikaci o mikrofosiliích zveřejnil v roce 1980. Společně s J. W. Cowiem vydal v roce 1989 monografii o hranici prekambrium-kambrium, vytvořené na základě poprvé popsaných zkamenělin spirálových stop druhu \"Treptichnus pedum\" nalezených na Newfoundlandu. Téma zpracoval i v knize \"Darwin’s Lost World\" („Darwinův ztracený svět“) vydané v roce 2009. Ta byla vydána k dvousetletému výročí narození Charlese Darwina, jako součást oslav této události. V jejím sequelu vydaném v roce 2012 s názvem \"Secret Chambers: the inside story of cells and complex life\", Martin Brasier popsal symbiotický původ eukaryotických chloroplastů a jejich evoluci během posledních dvou miliard let. Kromě toho se zde zabývá představením práce Roberta Hookea, Elso S. Barghoorna, Thomase Cavaliera-Smitha a Lynn Margulisové, a věnuje se i období evoluce zvané „nudná miliarda“ („Boring Billion“ – období přibližně 1700 až 700 milionů let BP).\n\n"}
{"id": "1369367", "url": "https://cs.wikipedia.org/wiki?curid=1369367", "title": "Randi Thorvaldsenová", "text": "Randi Thorvaldsenová\n\nRandi Thorvaldsenová (4. března 1925 Fiskum – 10. února 2011 Hønefoss) byla norská rychlobruslařka.\n\nVe velkých mezinárodních závodech startovala od roku 1947, kde debutovala na Mistrovství světa, které nedokončila. Na MS 1948 již byla čtvrtá, stejně jako v roce 1949. Největších úspěchů dosáhla počátkem 50. let, kdy na světovém šampionátu 1951 získala stříbrnou medaili a o rok později, na MS 1952, vybojovala bronz. Mezi lety 1946 a 1954 vždy vyhrála norský vícebojařský šampionát. Poslední závody absolvovala v roce 1954.\n"}
{"id": "1369372", "url": "https://cs.wikipedia.org/wiki?curid=1369372", "title": "Ádám Steinmetz", "text": "Ádám Steinmetz\n\nÁdám Steinmetz (* 11. srpen 1980, Budapešť) je maďarský právník, politik a vodní pólista, olympijský vítěz na Letních olympijských hrách 2004 v Aténách.\n\nOtec János Steinmetz je bronzový olympijský vodní pólista. Matka Mária Varga je známá basketbalistka. Mladší bratr Barnabás Steinmetz je dvojnásobný zlatý olympijský vodní pólista.\n\nV roce 2006 získal doktorský diplom v oboru právo na Katolické univerzitě Petra Pázmánye. Je ženatý, má syna Jánose (* 2016)\n\n\nV létě 2017 oznámil Gábor Vona, předseda Hnutí za lepší Maďarsko, že v parlamentních volbách 2018 bude Ádám Steinmetz kandidovat jako nestraník za Jobbik, a to jednak v jednomandátovém volebním obvodu župy Somogy číslo 3. se sídlem v Marcali, jednak na 4. místě celostátní kandidátní listiny hnutí Jobbik. Členem strany se ale nestal a ani o něm neuvažuje.\n\n\n"}
{"id": "1369375", "url": "https://cs.wikipedia.org/wiki?curid=1369375", "title": "Římskokatolická farnost Lišov", "text": "Římskokatolická farnost Lišov\n\nŘímskokatolická farnost Lišov je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Lišově je doložena poprvé v roce 1384. Místní farnost byla povýšena v roce 1898 na děkanství. Titul děkanství byl později z názvu farnosti vypuštěn, ovšem pokud by do farnosti byl ustanoven farář (a nikoliv pouze sídelní administrátor), náležel by mu titul děkana.\n\nFarnost má sídelního duchovního správce, který zároveň administruje ex currendo farnosti Dolní Slověnice, Libníč, Rudolfov a Štěpánovice.\n\n"}
{"id": "1369377", "url": "https://cs.wikipedia.org/wiki?curid=1369377", "title": "Technopark (stanice metra v Moskvě)", "text": "Technopark (stanice metra v Moskvě)\n\nTechnopark () je stanice moskevského metra na Zamoskvorecké lince. Stanice byla dodatečně přistavěna na úseku mezi stanicemi Avtozavodskaja a Kolomenskaja, přičemž je nazvána podle přilehlého technoparku Nagatino iLand.\n\nStanice Technopark se nachází v čtvrti \"Danilovskij\" () mezi ulicemi \"Mustaja Karima\" () a \"Prospekt Andronova\" () nedaleko od Nagatinského mostu. Jedná se o pozemní stanici s dvěma bočními nástupišti. Tato boční nástupiště jsou spolu propojena mostkem a dvěma vestibuly, které vycházejí k oběma ulicím. \n\nV letech 2018 a 2019 je naplánovano vybudování pěšího přechodu s travelátory mezi stanicí, technoparkem Nagatino iLand, parkem \"Ostrov mečty\" () a stanovišti hromadné dopravy. Do budoucna může být tato stanice přestupní, neboť se plánuje sjednotit budoucí Rublovo-Archangelskou a Birjulovskou linku do Rublovo-Birjulovské linky, která má procházet i územím se stávající stanicí.\n\n"}
{"id": "1369378", "url": "https://cs.wikipedia.org/wiki?curid=1369378", "title": "Ragnhild Mikkelsenová", "text": "Ragnhild Mikkelsenová\n\nGerd Ragnhild Mikkelsenová (26. března 1931 – 31. srpna 2008) byla norská rychlobruslařka.\n\nNa mezinárodní scéně se poprvé představila v roce 1949, kdy debutovala 16. místem na Mistrovství světa. Největších úspěchů dosáhla na počátku 50. let. V roce 1950 se stala vicemistryní Norska a o rok později na norském šampionátu byla třetí. Bronzovou medaili získala na Mistrovství světa 1951. V tomto roce také absolvovala své poslední závody.\n"}
{"id": "1369383", "url": "https://cs.wikipedia.org/wiki?curid=1369383", "title": "Else Marie Christiansenová", "text": "Else Marie Christiansenová\n\nElse Marie Christiansenová (13. května 1921 Torstrand – 19. září 2017 Rekkevik), provdaná Karlsenová, byla norská rychlobruslařka.\n\nV roce 1946 poprvé startovala na norském šampionátu a umístila se na šesté příčce. O rok později se stala vicemistryní Norska a následně vybojovala na Mistrovství světa 1947 stříbrnou medaili. Jednalo se o její jediný start na světovém šampionátu. V následujícím roce obhájila titul norské vicemistryně. Poslední závody absolvovala roku 1948.\n"}
{"id": "1369398", "url": "https://cs.wikipedia.org/wiki?curid=1369398", "title": "Římskokatolická farnost Rudolfov", "text": "Římskokatolická farnost Rudolfov\n\nŘímskokatolická farnost Rudolfov je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nRudolfov vznikl v roce 1585 z původní osady Velké Hory, ve které již od roku 1555 existovala farnost. Nové městečko tehdy díky těžbě stříbra bylo ve svém významu konkurentem Českých Budějovic. V letech 1556-1583 byl pak místními evangelíky postaven renesanční farní kostel, zasvěcený později svatému Vítu. Rudolfov se stal centrem jihočeského luterství. Pražský arcibiskup Zbyněk Berka z Dubé ve vizitační zprávě z června 1595 uvedl, že Rudolfov je obydlen heretiky, byli do něj \"„uvedeni luteránští kazatelé, k nimž dochází také obyvatelstvo z Budějovic a blízkých vsí, takže mnozí od katolické víry odpadají“\". Během Českého stavovského povstání se Rudolfov připojil k odboji, za což byl z podnětu soupeřících katolických Českých Buidějovic v roce 1619 vypálen. Význam Rudolfova pak poměrně rychle upadl. Roku 1620 císař Ferdinand II. odebral Rudolfovu městská práva. Městečko pak bylo poměrně rychle obnoveno jako poddanské, dřívějšího významu však již nikdy nedosáhlo.\n\n\n\nFarnost Rudolfov je součástí kollatury farnosti Lišov, odkud je vykonávána její duchovní správa.\n\n"}
{"id": "1369399", "url": "https://cs.wikipedia.org/wiki?curid=1369399", "title": "Courtney Okolová", "text": "Courtney Okolová\n\nCourtney Okolová, nepřechýleně Courtney Okolo (* 15. března 1994) je americká atletka, sprinterka.\nV březnu 2016 byla členkou americké štafety, která zvítězila v běhu na 4x400 metrů na světovém halovém šampionátu v Portlandu. Ve stejné sezóně získala olympijské zlato jako členka vítězné čtvrtkařské štafety v Rio de Janeiro. V březnu 2018 se stala halovou mistryní světa v běhu na 400 metrů. V Birminghamu zvítězila v osobním halovém rekordu 50,55 s. Zároveň byla finišmankou vítězné štafety USA v běhu na 4x400 metrů. Její nejlepší výkon na 400 metrů pod širým nebem 49,71 pochází z roku 2016.\n\n"}
{"id": "1369400", "url": "https://cs.wikipedia.org/wiki?curid=1369400", "title": "Nazlı Ilıcaková", "text": "Nazlı Ilıcaková\n\nNazlı Ilıcaková (nepřechýleně Nazlı Ilıcak, rozená Nazlı Çavuşoğluová; * 1944 Ankara) je turecká novinářka, spisovatelka a politička. Byla poslankyní za Stranu cti v letech 1999 až 2001.\n\nPo pokusu o převrat v Turecku byla vzata do vazby a trestním soudem odsouzena za členství v ozbrojené teroristické organizaci a vyzývání k převratu k doživotnímu vězení.\n\nNazlı Ilıcaková se narodila roku 1944 politikovi Muammeru Çavuşoğluovi, bývalému ministru dopravy a veřejných prací, a jeho manželce Ihsan. Má bratra Ömera Çavuşoğlu.\n\nAbsolvovala soukromou kolej TED Ankara a istanbulské Lycée Notre Dame de Sion, následně pak studovala politické vědy na Lausannské univerzitě.\n\nV roce 1969 se vzdala za Kemala Ilıcaka, vydavatele deníku \"Tercüman\", se kterým měla dvě děti. Její manžel zemřel v roce 1993. Druhé manželství Ilıcakové s Eminem Şirinem (1994 až 2003) skončilo rozvodem.\n\nŽurnalistice se začala věnovat po otcově smrti v roce 1972. Pracovala pro \"Tercüman\", stala se vydavatelkou bulvárního \"Bulvar\". Později psala pro další listy jako \"Meydan\", \"Hürriyet\", \"Akşam\", \"Yeni Safak\", \"atd\".\n\nIlıcaková byla v tureckých parlamentních volbách v roce 1999 zvolena poslankyní. O mandát přišla v roce 2001, když úřady zakázaly činnost její Strany cti. Bránila se proti tomu až u Evropského soudu pro lidská práva, který to v rozsudku případu \"Ilıcak v. Turecko\" (č. 15394/02) označil za porušení jejích lidských práv.\n\nV roce 2014 přišla spolu s dalšími významnými novináři o zaměstnání kvůli kritice vlády. Ilıcaková dál psala články kritizující vládu a obhajující hnutí Fethullaha Gülena, a to zejména po turecké korupční krizi na konci roku 2013. V červenci 2016 byla zatčena v rámci čistek po pokusu o státní převrat. Soud s ní a dalšími novináři začal v červnu 2016, v únoru 2018 byla odsouzena na doživotí. Proti verdiktu protestovali zástupci Mezinárodního PEN klubu a úřadu pro lidská práva OSN.\n"}
{"id": "1369405", "url": "https://cs.wikipedia.org/wiki?curid=1369405", "title": "Cut Snake", "text": "Cut Snake\n\nCut Snake je australský hraný film z roku 2014, který režíroval Tony Ayres. Film popisuje osudy manželského páru, jehož soužití je narušeno příchodem tajemného muže. Snímek měl světovou premiéru na Mezinárodním filmovém festivalu v Melbourne 9. srpna 2014.\n\nPříběh se odehrává v roce 1974. Merv žije se svou přítelkyní Paulou v Melbourne. Koupili spolu dům, Merv má novou práci. Jednoho dne se u nich objeví James, dávný Mervův přítel. Od té doby se Merv chová divně, jejich dům je vykraden a po Jamesovi se vyptává policie. Paula se dovídá, Merv strávil čtyři roky ve vězení, odkud se zná z Jamesem a tehdy byli milenci. Zatímco Merv po propuštění začal nový život, James po propuštění vyhledal Merva a chtěl by jejich vztah obnovit. \n\n\n"}
{"id": "1369410", "url": "https://cs.wikipedia.org/wiki?curid=1369410", "title": "Bitva u Atuatuka", "text": "Bitva u Atuatuka\n\nBitva u Atuatuca byla jednou z bitev galských válek Julia Caesara, která se odehrála v říjnu roku 54 př. n. l. v údolí řeky Le Geer u Atuatuka, pravděpodobně dnešního města Tongeren. Římská legie a pět kohort pod velením římských legátů Tituria Sabina a Lucia Cotty, zde byly kmenem Eburonů pod vedením svých vůdců Ambiorika a Cativolca lstí poraženi a až na výjimky všichni zabiti. \n\nV roce 54 př. n. l. se Caesarovy římské legie vracely z druhé výpravy z Británie a v severní Galii se rozhodly přezimovat. V tomto roce bylo kvůli suchu málo úrody a tak římské legie byly nuceny zimovat odděleně na území několika galských kmenů, souhrně nazývanými Belgové. Římský vojevůdce Titus Labienus se utábořil na území Remů, kteří byli spojenci Římanů, přesto musel odolávat Indutiomarovi, vůdci sousedního kmene Treverů, který římský tábor opakovaně napadal a nabádal k revoltě i Eburony. Nově vyčleněné legii a kohortám byly ze severní Itálie od řeky Pád vysláni nový legáti Titurius Sabinus a Lucius Cotta. Tato legie s kohortami se utábořila nedaleko Atuatuca na území Eburonů. I zde byl nedostatek potravin a tento nedostatek byl příčinou prvních konfliktů mezi oběma stranami. \n\nVůdce Eburonů Ambiorix a jeho kmeny napadli a zabili několik římských vojáků, kteří sbírali dřevo v lese okolo tábora. Přeživší vojáci utekli zpět do tábora, následováni Ambiorikem a jeho válečníky. Když se Římané začali bránit, tak se Ambiorix s nimi dohodl na vyjednávání. Jeho vyjednávání bylo lstí, kterou chtěl římské jednotky vylákat z opevněného tábora. Římským vyjednávačům Quintu Juniovi a Gaiovi Arpineiovi namluvil, že počet bojovníků jeho kmene je velmi malý a spíše jedná pod tlakem ostatních kmenů, které byli odhodlány bránit svá území před římskou nadvládou. Tvrdil, že velké kmeny Germánů jsou rozhněvány úspěchy Julia Caesara a porážkou jejich vůdce Ariovista, a že se v brzké době chystají překročit řeku Rýn a zaútočit na římská ležení. Ambiorix římským jednotkám nabízel volný odchod a spojení se s blízkými legiemi Tita Labiena nebo Tullia Cicera, aby mohli lépe odolat hrozící germánské přesile. S těmito zprávami se Quintus Junius a Gaius Arpineius vrátili do římského tábora, kde byla vytvořena vojenská rada za účasti velících vojáků. Sabinus a Cotta zaujali rozdílná stanoviska. Cotta argumentoval tím, že by neměli bez příkazů Caesara tábor opouštět. Poukázoval na to, že v minulosti se ukázalo, že římská opevnění Germánům vždy odolala, že mají dostatek zásob, snadno dosažitelnou pomoc v podobě dalších legií a že by neměli věřit zprávám ani radám nepřátelských Eburonů. Naopak Sabinus se domníval, že Germáni vědí o Caesarově cestě do Itálie a tudíž si určitě dovolí překročit řeku Rýn. Poté se k nim připojí i Eburoni a další kmeny Belgů a zaútočí na jejich ležení. Byl přesvědčený, že nyní nepočetný kmen Eburonů se neodváží k útoku na jejich jednotky. Navíc prohlásil, že se raději spojí s blízkými legiemi, než aby riskoval vyhladovění v oblehlém táboře. Velící důstojníci se nakonec přiklonili k Sabinovu názoru. Římský tábor v Atuatuku se rozhodli opustit a přidat se k legiím Tita Labiena. Cotta byl nucen ustoupit. \n\nŘímané strávili noc balením a připravou na cestu z tábora, jakmile se rozední. Eburoni vedení Ambiorikem a Cativolcem se ukryli v okolním lese. Ráno se Římané vydali na cestu v dlouhém průvodu, obtěžkáni více než obvykle, opustili tábor. Když větší část dlouhého průvodu vstoupila do údolí, tak je Eburoni napadli z obou stran a snažili se celý dlouhý průvod rozdělit. Caesar ve svých Zápiscích o válce galské poznamenal, že Sabinus ztratil mysl, běhal od jedné kohorty k druhé a vydával nesmyslné příkazy. Cotta si naopak udržel chladnou hlavu a vykonával svou funkci jako správný vojevůdce. Kvůli délce vojenského průvodu ani jeden z nich nemohl efektivně vydávat příkazy, přesto se snažili dostat kohorty do obranných čtverců. Během jednoho z útoků byl Cotta zraněn šípem do zád a tak Sabinus se rozhodl znovu vyjednávat s Ambiorikem o římské kapitulaci výměnou za volný průchod, což zraněný Cotta odmítl a pokračoval v boji. Sabinus přesto začal s Ambiorikem vyjednávat. Ambiorix během vyjednávání Sabinovi sliboval život a bezpečí pro jeho vojska, ale ve skutečnosti jen Sabina rozptyloval dlouhým projevem, během něhož Eburoni římské jednotky oblíčili a pak hromadně zaútočili a Římany ubili. Během útoku byl zabit i Sabinus a Cotta. Jen nepatrný zbytek římských vojáků utekl zpátky do tábora, kde si pomohli navzájem. Pouze několik Římanů se vydalo na cestu hustými lesy, aby informovali Tita Labiena o této katastrofě. V bitvě padla celá římská legie a pět kohort, celkem přes 6000 Římanů. Eburonské ztráty nejsou známé.\n\nPo bitvě se Ambiorix pokusil vyvolat vzpouru na území Belgů. Sám se svými lidmi zaútočil na legie na území Nerviů, kterým velel Quintus Tullius Cicero (mladší bratr Marca Tullia Cicera), kde se pokusil použít stejný trik, jako u Atuatuka, ale nebyl v útoku úspěšný. Titus Labienus, velitel IV. legie, který byl neustále napadán Indutiomarem zjistil, že se Treveři také vzbouřili a vyzvali ke vzpouře i Senony a germánské kmeny na druhém břehu Rýna. Titus Labienus tomuto obléhání odolal a při jedné potyčce jeho vojska vůdce vzbouřenců, Indutiomara zabili. Jeho spojenci utekli přes řeku Rýn. Caesar cestu do Itálie odložil a vydal se do Cicerova ležení, aby na jaře následující rok podnikli trestnou výpravu a pomstili smrt Sabiena i Cotta. Území Eburonů zcela zničil, kdo neutekl do lesů, ten byl zavražděn, vesnice vypálené, dobytek zabit a zničené byly i pole s úrodou. Vůdci vzpoury nebyli dopadení. Cativolcus byl velmi starý, slabý a neschopný uniknout římským jednotkám, proto rituálně Ambiorika proklel za podněcování ke vzpouře a poté spáchal sebevraždu, vypitím šťávy s tisu. Když bylo území Eburonů zničeno, postavil Julius Caesar během deseti dnů přes řeku Rýn dřevěný most, aby potrestal germánské kmeny za pomoc Treverům. Ambiorikovi se podařilo překročit Rýn do Germánie a zmizet beze stopy.\n"}
{"id": "1369414", "url": "https://cs.wikipedia.org/wiki?curid=1369414", "title": "Marie Stará", "text": "Marie Stará\n\nMarie Stará (též Mája Stará, 17. srpna 1915 Vídeň – 16. srpna 1997 Brusel) byla letuška Československých aerolinií a účastnice protinacistického odboje.\n\nV červenci 1937 začala létat jako první letuška Československých aerolinií na lince Praha – Terst – Benátky. Dále létala na linkách do Paříže, Bruselu, Benátek, Říma a Bukurešti. Ovládala čtyři světové jazyky (angličtinu, francouzštinu, němčinu a italštinu). Toto její povolání ale ukončila okupace Československa nacistickým Německem.\n\nZa protektorátu pracovala na na ministerstvu veřejných prací jako stenotypistka. V roce 1940 ji získal k odbojové spolupráci Radoslav Selucký, bývalý pilot ČSA. Marie Stará pro jeho odbojovou skupinu získávala informace o stavební činnosti na letištích a dalších vojenských objektech a díky svým jazykovým schopnostem zajišťovala i kontakty se zahraničím. Skupina byla v roce 1941 prozrazena. V březnu 1941 byla Marie Stará zatčena a čtyři měsíce vyšetřována v pankrácké věznici. pro nedostatek důkazů byla ale propuštěna. V dubnu 1942 byla znovu zatčena a vyšetřována v Drážďanech. Zde byla na jaře odsouzena spolu s Karlem Krtílkem ke třem a půl roku žaláře. Věznění strávila v Lipsku, Freiburgu a v Praze. Byla propuštěna v lednu 1945. Ihned se zapojila do partyzánského hnutí v okolí Nového Bydžova, kde před válkou žila. Tato jednotka později nesla jméno \"Mája Stará\".\n\nPo skončení druhé světové války se vrátila k povolání letušky. Po únoru 1948 se ale o ni začala zajímat Státní bezpečnost a Mája Stará uprchla do Belgie, kde v roce 1997 zemřela.\n"}
{"id": "1369415", "url": "https://cs.wikipedia.org/wiki?curid=1369415", "title": "Fletschhorn", "text": "Fletschhorn\n\nFletschhorn je hora ve Walliských Alpách ve Švýcarsku. Nachází se ve skupině Weissmiesgruppe na území okresu Visp (kanton Valais) nad vesnicí Saas-Balen asi 16,5 km jižně od města Brig.\n\nLeží v hřebeni mezi údolími Saastal a Simplontal, kde na severozápadě sousedí s vrcholem Senggchuppa (3607 m) a na jihu s vrcholem Lagginhorn (3906 m). Vrchol Senggchuppa je oddělen sedlem Senggjoch (3616 m), vrchol Lagginhorn sedlem Fletschjoch (3688 m). Z hlavního vrcholu Fletschhornu vybíhá jihozápadním směrem hřeben Jegigrat směřující přes vrchol Jegiturm (3361 m) k vrcholu Jegihorn (3206 m). Před Jegiturmem se z hřebene odpojuje severozápadním směrem krátké rameno s vrcholem Inner Rothorn (3455 m). Východně od hlavního vrcholu leží vedlejší vrchol vysoký 3972 m, ve kterém se k hlavnímu hřebeni připojují tři další boční hřebeny. Severovýchodním směrem vybíhá hřeben Breitloibgrat zakončený kótou Bodmerhorn (2335 m), východním směrem vybíhá hřeben Sibilufluegrat s významnými kótami Rothorn (3108 m) a Wenghorn (2588 m) a jihovýchodním směrem vybíhá krátký hřeben Hosaasgrat. Fletschhorn je obklopen několika ledovci. Na západě stéká po svazích hory ledovec Grüebugletscher, na severu Rossbodegletscher, na severovýchodě Bodmergletescher, na jihovýchodě Sibilufluegletscher a na jihu Fletschhorngletscher a Holutriftgletescher.\n\nNa vrchol poprvé vystoupili 8. srpna 1854 Michael Amherdt, Johannes Zumkemmi a Friedrich Clausen. Impoznatní severní stěnu poprvé zdolali 25. července 1927 E. R. Blanchet, Oskar Supersaxo a Kaspar Mooser. Dnes lze na vrchol vystoupit od chaty Weissmieshütte (2726 m) nebo od bivaku Lagginbiwak (2425 m).\n\n"}
{"id": "1369416", "url": "https://cs.wikipedia.org/wiki?curid=1369416", "title": "William Henry Crossland", "text": "William Henry Crossland\n\nWilliam Henry Crossland (1835 Huddersfield – 14. listopadu 1908 Londýn) byl anglický architekt 19. století, žák George Gilberta Scotta. \n\nJeho pravděpodobně nejznámějším architektonickým počinem je velkolepě pojatá novogotické radnice v Rochdale. Pracoval též pro významného anglického mecenáše Thomase Hollowaye. Navrhl hlavní budovu Holloway sanatoria v Surrey a nedalekou Holloway College, které tento filantrop financoval. Obě stavby patří k architektonicky nejhodnotnějším v jižní Anglii.\n\nO jeho životě neexistuje příliš informací, neznáme ani přesné datum narození. V roce 1859 se oženil s Lavinii Cardwelovou, se kterou měl dceru Maud, narozenou v roce 1860. Manželka zemřela v roce 1879. Croswell měl také nemanželský poměr s herečkou Elizou Ruth Hattovou, s kterou po manželčině smrti obýval domek v Surrey. Z tohoto vztahu vzešli tři synové. William Henry Crossland podlehl 14. listopadu 1908 mozkové mrtvici.\n\n"}
{"id": "1369419", "url": "https://cs.wikipedia.org/wiki?curid=1369419", "title": "Manituova bota", "text": "Manituova bota\n\nManituova bota (\"Der Schuh des Manitu\") je německo-španělský hraný film z roku 2001, který režíroval Michael Herbig podle vlastního scénáře. Film je parodií na zfilmované romány Karla Maye, především \"Poklad ve Stříbrném jezeře\" a odkazuje také na tradici tzv. spaghetti westernů. Film se stal s 11,7 milióny diváků a 65 milióny euro obratu jedním z nejúspěšnějších filmů v poválečném Německu. V roce 2008 byl podle filmu v Berlíně uveden muzikál.\n\nBílý přistěhovalec Ranger zachránil na nechráněném železničním přejezdu život Abahašimu, náčelníkovi Apačů. Tím se z nich stali pokrevní bratři. Oba podvedl Santa Maria, realitní makléř z Wyomingu. Okradl je a ještě zastřelil Falešného zajíce, syna náčelníka Šošonů. Šošoni se však domnívají, že vrahem je Abahaši. Jsou zajati a odsouzeni k smrti, ale prchnou a naleznou úklid na ranči Pudřenka, který vlastní Abahašiho homosexuální bratr-dvojče Winnetouch. Abahaši Rangerovi prozradí, že má plán k pokladu, který rozdělil na čtyři části. Jednu z nich má on sám, další Winnetouch, pak barová zpěvačka Uschi a také majitel řecké taverny Dimitri. Santa Maria postupně lstí získá všechny části mapy a najde skálu přezdívanou Manituova bota, ve které je ukrytý poklad. Zde se odehraje závěrečný boj mezi Abahašim a Ranger a bandity a Šošony.\n\n\nFilm paroduje filmová zpracování románů Karla Maye, především pak \"Poklad na Stříbrném jezeře\". Mimo to film v některých scénách odkazuje i na další známé filmy 60. let. Náčelník Šošonů Mstivý mlok drží v náručí králíka stejně jako Ernst Stavro Blofeld drží ve filmech s Jamesem Bondem svoji kočku. Ranger hraje na harmoniku jako Charles Bronson ve filmu \"Tenkrát na Západě\", jeho písní je ovšem \"Moon River\", titulní skladba z filmu \"Snídaně u Tiffanyho\". Z pozdějších filmů jsou zde odkazy na \"Tanec s vlky\", \"\" nebo \"Indiana Jones a chrám zkázy\". Winnetouch hraje na citeru píseň \"Harry Lime Theme\" z filmu \"Třetí muž\". Píseň z filmu \"Olověná vesta\" zpívá skupina Šošonů. V závěrečné scéně filmu vypravěč zmiňuje, že Uschi a Ranger pojmenovali své dítě Stan Laurel.\n\n"}
{"id": "1369421", "url": "https://cs.wikipedia.org/wiki?curid=1369421", "title": "Římskokatolická farnost Týn nad Vltavou", "text": "Římskokatolická farnost Týn nad Vltavou\n\nŘímskokatolická farnost Týn nad Vltavou je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nTýn nad Vltavou byl původně součástí majetků pražského biskupství a místní hrad sloužil jako letní rezidence pražských biskupů. Ve 14. století je zde doložena při kostele svatého Kryštofa kolegiátní kapitula. Kapitula zanikla za husitských válek. V 17. století vznikla v Týně farnost s titulem děkanství. Tehdy již bylo zasvěcení místního kostela změněno ze svatého Kryštofa na svatého Jakuba Staršího. V letech 1790–1952 existoval \"vltavotýnský vikariát.\"\n\n\n\nFarnost má kontinuálně od svého vzniku sídelního duchovního správce. Od r. 2016 je jím R.D. Václav Hes, který předtím působil v Sušici. Mimo Týna nad Vltavou spravuje také jako administrátor ex currendo farnosti Chrášťany, Křtěnov, Neznašov a Zálší.\n\n"}
{"id": "1369422", "url": "https://cs.wikipedia.org/wiki?curid=1369422", "title": "Akademické mistrovství světa v orientačním běhu 1994", "text": "Akademické mistrovství světa v orientačním běhu 1994\n\n9. Akademické mistrovství světa v orientačním běhu proběhlo ve Švýcarsku ve dnech 4. až 11. září 1994. Centrem závodů AMS byl Fiesch.\n\nZávodů se zúčastnilo celkem 200 závodníků (116 mužů a 84 žen) ze 30 zemí.\n\nProgram mistrovství světa:\n\nZávod se běžel v nadmořské výšce 1600 - 1900 m n. m.\nZávod se běžel v nadmořské výšce okolo 2000 m n. m.\nZávod měl start ve výšce 2350 m n. m.\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 5 mužů a 5 žen pod vedením trenérů Anny Gavendové a Petra Stejskala.\nMarcela Kubatková kvůli zranění nenastoupila do žádného závodu.\n\n"}
{"id": "1369423", "url": "https://cs.wikipedia.org/wiki?curid=1369423", "title": "Agnese Possamaiová", "text": "Agnese Possamaiová\n\nAgnese Possamaiová (* 17. ledna 1953) je bývalá italská atletka, jejíž hlavní disciplínou byl běh na 3000 metrů.\nV roce 1981 se stala halovou mistryní Evropy v běhu na 1500 metrů. O rok později v Miláně zvítězila na dvojnásobné trati. Při dalším evropském šampionátu v roce 1983 získala na této trati stříbrnou medaili. Ve stejné sezóně skončila při premiéře světového šampionátu v Helsinkách v této disciplíně šestá. Druhý titul halové mistryně Evropy v běhu na 3000 metrů vybojovala v roce 1985. V tomto roce doběhla na světovém halovém šampionátu při startu v této disciplíně na druhém místě.\n"}
{"id": "1369424", "url": "https://cs.wikipedia.org/wiki?curid=1369424", "title": "Harcovský most", "text": "Harcovský most\n\nHarcovský most (evidenční číslo 48418-3) se nachází na řece Ostravici ve Frýdlantě nad Ostravicí v okrese Frýdek-Místek na silnici III/48418.\n\nNejstarším mostem ve Frýdlantu nad Ostravicí nad řekou Ostravicí byl most dřevěný. Tento most spojoval historická území Moravy a Slezska. Název se odvozuje od kopáčů železné rudy \"harceřů\", kteří od poloviny 17. století pracovali v Malenovicích, odkud se železná ruda dovážela pro železárny ve Frýdlantě nad Ostravicí.\n\nDřevěný most byl v roce 1936 stržen a na jeho místě postaven nový betonový most. Stavbu řídil Ing. Vladimír Horáček (1901–1971) z Ostravy, náklady činily 358 000 korun. Název Most dr. Edvarda Beneše, jak byl pojmenován podle tehdejšího československého presidenta, se neujal.\n\nV roce 2012 byl otevřen nový most, který byl postaven v rámci sanace části ulice Harcovská (silnice III/48418), nahradil starý betonový most. Výstavba nového mostu byla hrazena z dotačních peněz Moravskoslezského kraje (evropské fondy prostřednictvím ROP vyhlášené Regionální radou soudržnosti regionu Moravskoslezsko). Celkové náklady dosáhly 61 milionů Kč (bez DPH), město Frýdlant nad Ostravicí se podílelo na nákladech částkou 6,5 milionů Kč.\n\nNa výstavbu předpjaté monolitické trámové konstrukce bylo použito 800 m betonu v průběhu 48 hodin. Most o dvou polích má celkovou délku je 86,76 m, šířku 11 m, délku předmostí 68,10 m, celkovou výšku mostní konstrukce 1,50 m. Minimální výška spodní části konstrukce nad stoletou vodou je 1,30 m. Přípravné práce, výstavba mostu a dokončovací práce proběhly v letech 2011 až 2013. Projektová dokumentace byla dodána Správou silnic Moravskoslezského kraje, realizaci projektu zabezpečila firma STRABAG, a.s.\n\n"}
{"id": "1369427", "url": "https://cs.wikipedia.org/wiki?curid=1369427", "title": "Světlana Kitovová", "text": "Světlana Kitovová\n\nSvětlana Kitovová (rusky Светлана Китова) (25. června 1960, Dušanbe – 20. listopadu 2015) byla sovětská atletka, běžkyně.\n\nV osmdesátých letech 20. století patřila do evropské mílařské špičky. V roce 1983 se stala halovou mistryní Evropy v běhu na 800 metrů, v roce 1986 pak získala titul evropské halové šampionky v běhu na 1500 metrů. V této disciplíně vybojovala na halovém mistrovství Evropy v roce 1987 stříbrnou medaili a ve stejné sezóně pak bronzovou medaili na světovém halovém šampionátu. Úspěšná byla také v roce 1989 – tentokrát na evropském šampionátu v hale v běhu na 1500 metrů skončila třetí, na mistrovství světa v hale druhá.\n\n"}
{"id": "1369433", "url": "https://cs.wikipedia.org/wiki?curid=1369433", "title": "Akademické mistrovství světa v orientačním běhu 1992", "text": "Akademické mistrovství světa v orientačním běhu 1992\n\n8. Akademické mistrovství světa v orientačním běhu proběhlo ve Spojeném království ve dnech 26. až 31. července 1992. Centrem závodů AMS byl Aberdeen.\n\nZávodů se zúčastnilo celkem 163 závodníků (89 mužů a 74 žen) z 22 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČeskoslovensko reprezentovalo 5 mužů a 5 žen pod vedením trenérky Anny Gavendové.\n\n"}
{"id": "1369435", "url": "https://cs.wikipedia.org/wiki?curid=1369435", "title": "Tabon přilbový", "text": "Tabon přilbový\n\nTabon přilbový (\"Macrocephalon maleo\") je druh tabona z monotypického rodu \"Macrocephalon\", který je endemitem indonéských ostrovů Sulawesi a Buton.\n\nDosahuje délky okolo 55 cm a váhy asi 1,5 kg, samice bývají lehce drobnější. Je nejpestřejším druhem tabonů: horní část těla a hlava jsou černé a břicho jasně růžové, nohy modrošedé, tváře a zobák oranžové a na hlavě má nápadný rohovitý útvar připomínající přilbu, který je zbarven tmavě modře s kovovým leskem.\n\nTaboni přílboví obývají deštné pralesy s nadmořskou výškou nepřesahující tisíc metrů, živí se ovocem, semeny a hmyzem. Vytvářejí stabilní páry, aktivní jsou převážně v noci. V období hnízdění vyhledávají mořské pláže s černým sopečným pískem, do něhož vyhrabávají jámy, kam samice kladou osm až dvanáct vajec, která jsou zhruba pětkrát větší než slepičí. Písek je zahříván tropickým sluncem shora a sopečnými plyny zespoda a udržuje tak vajíčka v optimální teplotě okolo 44 °C, kterou samec kontroluje citlivým zobákem a podle potřeby přihrnuje nebo odhrabává zeminu. Inkubace vajec trvá necelé dva měsíce, mláďata se líhnou již plně soběstačná a musejí se prohrabat až půlmetrovou vrstvou písku na vzduch. Pohlavní zralosti dosahují ve dvou letech, dožívají se zhruba patnácti let, avšak byl zaznamenán exemplář, který žil v zajetí přes čtyřicet let.\n\nTabonů ubývá vinou ilegálního sběru vajec a kácení pralesů, byli proto klasifikováni jako ohrožený taxon. Počet žijících jedinců se odhaduje na osm až čtrnáct tisíc. K ochraně tohoto druhu byla na poloostrově Minahasa zřízena rezervace Tangkoko Batuangus.\n\n"}
{"id": "1369438", "url": "https://cs.wikipedia.org/wiki?curid=1369438", "title": "Evangelický kostel (Horní Dubenky)", "text": "Evangelický kostel (Horní Dubenky)\n\nEvangelický kostel v Horních Dubenkách je chrámem Páně sboru Českobratrské církve evangelické v Horních Dubenkách, nachází se v centru obce. Kostel je klasicistní stavbou z doby těsně po vydání tolerančního patentu. Je obdélnou sálovou stavbou se zděným zaklenutím kostelní lodi a zvonicí nad vstupem. Kostel je chráněn jako kulturní památka České republiky.\n\nZpočátku byly bohoslužby ve stodole Ondřeje Krejčího. Místní evangelíci chtěli nechat vystavět vlastní chrám. Stavba začala 27. dubna 1786 a kostel byl vysvěcen 22. října 1786. Rychlost výstavby svědčí o tom, s jakou horlivostí evangelíci z Horních Dubenek a okolí trvali na zřízení vlastního chrámu Páně. Dříví, prkna, šindel, kámen, cihly a vápno darovali lidé, ostatní stálo 912 zl. Sbírkou se vybralo 549 zl., zbývající část byla rozpočítána mezi členy sboru.\n\nAž do roku 1840 se v kostele zpívalo bez varhan. První varhany byly pořízeny od varhanáře Procházky z Dolní Cerekve. Současné varhany jsou z roku 1885 od varhanáře Aloise Kudrny z Pardubic.\n\nVěž s kopulí a křížem byla postavena v roce 1856, posvěcena 27. září 1857. Ve věži pro dvojici zvonů se postupně vystřídaly čtyři zvony. V současnosti je ve věži jen jeden zvon, na který se ručně zvoní před každými bohoslužbami.\n\nV roce 1894 byla provedena větší rekonstrukce kostela – nová kruchta, zvětšena okna, nezávislý vnější vchod na kruchtu z čelní strany objektu. Další generální rekonstrukce proběhla v letech 1952–1954 (Ing. arch. Bohumil Bareš). Při ní byl výrazně změněn vnitřní i vnější vzhled objektu. Byl odstraněn původní luterský mobiliář (lavice, kruchty, oltář, presbytář) i kamenná dlažba. Vybudován byl boční vchod na kruchtu vnějším kamenným schodištěm z jižní strany a dostavěny přístavky z východní a západní strany. Vyměněna byla stávající šablonovitá krytina střechy za pálenou bobrovku a provedeny klempířské práce včetně opravy věže. Nejspornějším momentem rekonstrukce se stalo vyhloubení sklepa pod presbytářem za účelem zařízení teplovzdušného vytápění kotlem na tuhá paliva.\n\nV roce 1984 byla dobrovolnicky provedena nová fasáda a nátěr věže.\n\nV letech 2013–2014 bylo přistoupeno k další rozsáhlé obnově objektu z důvodu významných statických poruch ve zdech kostela. Ty byly zapříčiněny pronikající vodou pod kostel, která během let destruovala založení objektu v místě sklepa pod presbytářem. Ke kostelu byla dovedena odvodňovací kanalizace, byly provedeny drenáže okolo celého objektu, byly podezděny a tím zpevněny původní základy v části podsklepení, sešity trhliny v celém obvodu, opraven krov a vyměněna střešní krytina včetně klempířských prvků a nátěru věže.\n\nV roce 2015 byly obnoveny vnitřní omítky a kostel byl vymalován, nově vydlážděn byl prostor před kostelem. V roce 2016 bylo zcela obnoveno venkovní schodiště na kruchtu a též degradované části vnějších omítek po celém obvodu stavby.\n\n\n"}
{"id": "1369445", "url": "https://cs.wikipedia.org/wiki?curid=1369445", "title": "Zdeněk Remsa", "text": "Zdeněk Remsa\n\nZdeněk Remsa (29. prosince 1928 Horní Branná – 22. června 2019) byl československý lyžař, skokan na lyžích. Po skončení aktivní kariéry působil jako trenér. V roce 2009 byl členem organizačního týmu při Mistrovství světa v klasickém lyžování 2009 v Liberci.\n\nNa V. ZOH ve Svatém Mořici 1948 skončil ve skocích na lyžích na 20. místě. Na Turné čtyř můstků skončil v sezóně 1955/56 na 35. místě, v sezóně 1956/57 na 10. místě a v sezóně 1957/58 na 20. místě. Na Mistrovství světa v klasickém lyžování 1954 ve Falunu skončil na 37. místě. Na Mistrovství světa v klasickém lyžování 1958 ve Lahti skončil na 43. místě.\n\nV šedesátých a sedmdesátých letech nastoupil do Dukly Liberec a byl trenérem party kolem Jiřího Rašky, Dalibora Motejlka, Zbyňka Hubače a Josefa Matouše, kterým se říkalo Remsa Boys. Raška se tehdy stal olympijským vítězem na středním můstku a Motejlek překonal světový rekord výkonem 142 metrů. Trénování československé reprezentace ukončil po mistrovství světa v Grenoblu v roce 1970 a stal se trenérem reprezentace Jugoslávie. Byl i trenérem Vasji Bajce, Matjaže Debelaka a Primože Peterky. Od roku 1974 byl ústředním trenérem Svatu lyžařů, v roce 1981 odešel zpět do Jugoslávie, kde se stal trenérem v Lublani, kde poté začal vyučovat na trenérské škole. Přisuzuje se mu podíl na vzestupu skoku na lyžích v Jugoslávii, resp. ve Slovinsku.\n\nOd roku 1995 působil v Lomnici nad Popelkou jako trenér přípravky a předžáků, kde v době jeho působení začínali mj. Roman Koudelka. a Čestmír Kožíšek. V této funkci vychoval i sdruženáře a skokana Tomáše Portyka, vítěze Zimních olympijských her mládeže v roce 2012. Trenérskou činnost ukončil v roce 2009.\n\nV roce 2009 bylo Zdeňku Remsovi uděleno čestné občanství města Lomnice nad Popelkou. V lednu 2017 byl uveden do Síně slávy Unie profesionálních trenérů.\n\n"}
{"id": "1369450", "url": "https://cs.wikipedia.org/wiki?curid=1369450", "title": "Samuel Tefera", "text": "Samuel Tefera\n\nSamuel Tefera (* 23. října 1999) je etiopský atlet, běžec, který se věnuje středním tratím. V současnosti je držitelem halového světového rekordu v běhu na 1500 metrů časem 3:31,04 minuty. Tímto časem překonal v lednu 2019 po 22 letech rekordní výkon Maročana Hichama El Guerrouje.\n\n"}
{"id": "1369452", "url": "https://cs.wikipedia.org/wiki?curid=1369452", "title": "Martin Horváth", "text": "Martin Horváth\n\nMartin Horváth (27. prosince 1982 – 20. dubna 2016) byl český fotbalista, záložník. Jeho bratrem je zpěvák Vlastimil Horváth.\n\nV české lize hrál za FC Marila Příbram. Nastoupil ve 3 ligových utkáních.\n\n\n"}
{"id": "1369463", "url": "https://cs.wikipedia.org/wiki?curid=1369463", "title": "Julien Simon-Chautemps", "text": "Julien Simon-Chautemps\n\nJulien Simon-Chautemps (* 14. května 1978 je francouzský inženýr pracující pro tým formule 1 Sauber.\n\nJe absolventem Polytechnického ústavu vyšších věd V roce 2007 začal pracovat pro týmy ve Formuli 1. V letech 2007-2010 byl závodním inženýrem v týmu Toyota a Lotus Jarna Trulliho. V roce 2011 přešel do týmu Renault, kde připravoval vozy pro Vitalije Petrova, Kimi Räikkönena, Pastora Maldonada, Romaina Grosjeana a Jolyona Palmera.\n"}
{"id": "1369465", "url": "https://cs.wikipedia.org/wiki?curid=1369465", "title": "Prezidentské milosti Miloše Zemana", "text": "Prezidentské milosti Miloše Zemana\n\nPrezident České republiky dle čl. 62 Ústavy odpouští a zmírňuje tresty uložené soudem a zahlazuje odsouzení. Prezident Miloš Zeman se na začátku svého prvního mandátu symbolicky vzdal práva udělovat milost, později pravomoc částečně přenesl na Ministerstvo spravedlnosti, ponechal si však právo rozhodovat o udělení milosti pro nevyléčitelně nemocné. Během tří let na počátku svého prvního mandátu neudělil jedinou milost, od roku 2016 udělil dvanáct milostí včetně kontroverzního omilostnění doživotně odsouzeného Jiřího Kajínka.\n\nJiž před svým zvolením prezidentem Miloš Zeman prohlašoval, že milosti a amnestie považuje za feudální přežitek, a proto by milosti neuděloval a zvažoval by jen žádosti nevyléčitelně nemocných odsouzených toužících strávit naprostý závěr života doma. Totéž zopakoval krátce po svém zvolení v diskusním pořadu \"Partie\" televize Prima Family. \nVe svém poinauguračním prohlášení, předneseném 8. března 2013 na Hradčanském náměstí vedle sochy T. G. Masaryka, stran prezidentské milosti Miloš Zeman prohlásil: \"„(...) i v Ústavě ČR existují zbytečné monarchistické prvky, jako je například právo prezidenta ČR udělovat amnestii nebo milosti. Sám za sebe se těchto práv dobrovolně vzdávám a přál bych si, aby byla změněna Ústava takovým způsobem, aby jakýkoli můj nástupce nemohl institut amnestie nebo milosti jakýmkoli způsobem zneužít. A to je jeden z mých závazků mé prezidentské funkce.“\"\n\nVe svém vánočním poselství, které přednesl v televizi 26. prosince 2013, připomněl svůj slib nevyhlašovat amnestii a neudělovat milosti s výjimkou případů nevyléčitelně nemocných, kteří se nedopustili závažného trestného činu. Tento přístup považoval za pojistku před kontroverzními milostmi, které udělili jeho předchůdci V. Havel a V. Klaus. Jako třetí nezbytnou podmínku uváděl prezident zajištěné rodinné zázemí odsouzeného.\n\nV březnu 2015 odstupující ministryně spravedlnosti Helena Válková požádala prezidenta Zemana o zvážení přísných podmínek pro udělování milosti, neboť nemohla předložit téměř žádný návrh na udělení milosti (tři předložené návrhy byly zamítnuty). Prezident připustil možnost polevit v kritériích týkajících se zdravotního stavu nebo rodinného zázemí, zdůraznil však, že neustoupí od podmínky vylučující pachatele zvlášť závažného trestného činu.\n\nV lednu 2018 v předvolebním rozhovoru pro rozhlasovou stanici Frekvence 1 Miloš Zeman uvedl, že udělování milostí by v dalším volebním období omezil pouze na lidi v těžké životní situaci a další milost jako pro Jiřího Kajínka by během druhého mandátu neudělil.\n\nPři jmenování nových soudců v únoru 2020 vysvětloval prezident své rozhodování o milostech a uvedl, že milost volí v případě smrtelně nemocných odsouzených, kterým milost umožní strávit několik měsíců ve své rodině. Zdůraznil, že dosud neudělil milost žádnému tuneláři, protože majetkové trestné delikty by podle prezidenta měly být správně potrestány, aby jejich pachatele nikdo nenapodoboval.\n\nRozhodnutím prezidenta republiky č. 378/2013 Sb. přenesl v listopadu 2013 Miloš Zeman svoji pravomoc provádět řízení o žádostech o milost a zamítat žádosti na ministra spravedlnosti s výjimkou \"„žádostí osob trpících závažnou chorobou nebo nevyléčitelnou chorobou bezprostředně ohrožující život, pokud nebudou soudem shledány podmínky pro užití ustanovení § 327 odst. 4 trestního řádu.“\"\n\nPostup, kdy hlava státu nemá možnost přečíst všechny žádosti, byl kritizován bývalým ministrem spravedlnosti Jiřím Pospíšilem a ústavním právníkem Janem Kyselou jako hraničící s porušením Ústavy. Za převedení pravomoci kritizoval Zemana i předchozí prezident Václav Klaus, který pravomoc vždy chápal jako výsadu hlavy státu, kterou není možné delegovat na úředníky. Podle Klause přenesením pravomoci Zeman poprvé mění ústavní zvyklosti. Advokát Josef Lžičař konstatoval, že udílení milostí jako výsostného práva vycházejícího z Ústavy by se prezident neměl zbavovat. Podobný názor vyjádřil v roce 2014 i náměstek ministryně spravedlnosti Petr Jäger. Josef Lžičař také připomněl, že hlava státu stojí mimo justici a nerozhoduje o vině a trestu, ale dává milostem lidský rozměr. Zrušení možnosti přenesení rozhodování o žádostech o milost na ministerstvo spravedlnosti bylo součástí základních principů trestního řádu připravovaného komisí vedenou Pavlem Šámalem, neboť ústavní pravomoc prezidenta republiky by neměla být přenášena na jiný orgán.\n\nMinistryně spravedlnosti v demisi Marie Benešová v reakci konstatovala, že se vrací staronová praxe, která byla už v minulosti na ministerstvu zažitá. Připomínala tak stav po rozhodnutí prezidenta Václava Havla č. 33/1994 Sb., kterým přenesl pravomoc provádět řízení a zamítat bezdůvodné žádosti na ministra spravedlnosti, trvající až do rozhodnutí Václava Klause č. 254/2003 Sb. rušící rozhodnutí o přenesení. Ministerstvo současně přiznalo technické problémy při zpracování žádostí, především nutnost vyčlenit na jejich vyhodnocení zvláštní tým lidí. Později vyřizování žádostí o milost na ministerstvu zajišťovalo oddělení ústavněprávní s vedoucí, dvěma referenty a sekretářkou.\n\nNa podzim 2016 požádalo ministerstvo spravedlnosti o vyjasnění, jakým způsobem přistupovat k žádostem o milost pro právnické osoby. Společnost Tenton (dříve Konstruktiva Branko) o milost požádala, protože její stíhání v souvislosti s korupční kauzou Davida Ratha bylo zahájeno po prodeji společnosti novému vlastníkovi, který ji koupil v dobré víře. Prezident odmítl firmám milost udělovat, protože nesplňují jím stanovené podmínky.\n\nZeman během svého prezidentství udělil oproti svým předchůdcům řádově méně milostí, za první mandát jich bylo devět, po dobu trvání druhého mandátu udělil dosud tři. Pro srovnání Václav Havel udělil přes 1000 milostí jako federální prezident a 860 milostí jako český prezident, Václav Klaus udělil milost 412 lidem.\n\nPrvní milost dostal v únoru 2016 čtyřiatřicetiletý Pavel Mareš z Pacova na Pelhřimovsku (uváděna je i Plzeň), který byl po odpykání části trestu pro svůj zdravotní stav podmíněně propuštěn do nemocničního ošetřování. V žádosti o milost argumentoval chronickým autoimunitním onemocněním, roztroušenou sklerózou, s nepříznivou prognózou, pro které již měl několikrát přerušený trest, aby mohl být léčen na specializovaném pracovišti.\n\nPavel Mareš byl odsouzený na tři roky nepodmíněně za méně závažnou majetkovou trestnou činnost, které se dopustil při svém podnikání v oboru stavební činnosti, opravy aut a výroby nábytku neplacením materiálu či nedodáním zaplacené práce. Konkrétně byl bývalý živnostník odsouzen za 38 podvodů, kterými způsobil škodu ve výši tří miliónů korun, a za zkreslování údajů o stavu hospodaření. Uložený trest byl Marešův první.\n\nNa základě podnětu ministra spravedlnosti Robertem Pelikánem udělil Miloš Zeman 31. května 2016 druhou milost. Omilostněnému prominul zbytek jednoho trestu a tři celé tresty odnětí svobody v celkové výši zhruba 29 měsíců za maření výkonu úředního rozhodnutí a vykázání, které si měl omilostněný odpykávat do srpna 2018. Prezident přihlédl k závažnému zdravotnímu stavu omilostněného – již před udělením milosti přerušil soud odsouzenému výkon trestů, neboť mu nebylo možné zajistit potřebnou zdravotní péči ve věznici.\n\nPodrobnosti o osobě, okolnostech odsouzení či nemoci nebyly zveřejněny, ČTK je následně zjistila na základě zákona o svobodném přístupu k informacím. Omilostněný měl 15 záznamů v rejstříku trestů, které získal převážně za řízení aut bez řidičského průkazu, který ani nikdy nevlastnil. Soudy mu v minulosti uložily mimo jiné i zákaz řízení všech motorových vozidel. V září 2014 nenastoupil bez závažného důvodu do výkonu trestu na 10 měsíců, do vězení se dostal až po zadržení policií o více než měsíc později, což pro něj znamenalo záznam za maření úředního rozhodnutí. Podle lékařských zpráv omilostněný trpěl souborem závažných onemocnění, např. pro dysfunkční ledviny potřeboval omilostněný třikrát týdně dialýzu a kvůli cukrovce každodenní aplikaci inzulinu. Podstoupil amputaci části chodidla a lékaři nevylučovali amputaci celé nohy. Muž však v minulosti s lékaři nespolupracoval, léčbu odmítal, nenastoupil přes doporučení chirurgů do nemocnice a svévolně redukoval frekvenci dialýzy. Jeho trvale odmítavý postoj k léčbě byl důvodem, proč ministr Pelikán předchozí žádost o milost v červnu 2015 zamítl. Následující žádost o milost podanou sedmdesátiletou matkou odsouzeného ministr Pelikán předal pro splnění prezidentových podmínek Hradu, ale udělení milosti nedoporučil.\n\nTřetí milost udělil prezident 27. září 2016 zastavením trestního stíhání z důvodu neuspokojivého zdravotního stavu obviněného na základě podnětu ministra spravedlnosti Roberta Pelikána. Obviněný v důsledku poškození mozku po cévní mozkové příhodě a pro duševní poruchu nebyl schopen chápat smysl trestního řízení, které bylo z tohoto důvodu přerušeno. Žádost o milost podala dozorující státní zástupkyně, která dle zákona nemohla zastavit trestní stíhání obviněného za přečin maření výkonu úředního rozhodnutí a vykázání. Kromě vážného zdravotního stavu obviněného státní zástupkyně v žádosti uvedla, že pokud by trestní stíhání mohlo pokračovat, tak by soud nejspíše pouze vyslovil vinu, ale od potrestání by upustil vzhledem k době, která od spáchání činu uplynula. Podle ČTK by horní hranice trestní sazby činila dva roky vězení. Prezidentovo rozhodnutí o zastavení stíhání, tj. abolici, musel na rozdíl od prominutí uděleného trestu kontrasignovat předseda vlády.\n\nPodle informací ČTK byl omilostněn třicátník v invalidním důchodu, který byl dříve opakovaně potrestán brněnským městským soudem. V roce 2003 mu byl za křivé obvinění uložen sedmiměsíční podmíněný trest. V roce 2006 byl za sprejerství potrestán obecně prospěšnými pracemi, které však nevykonal a musel proto nastoupit do vězení. V roce 2012 mu soud za pokus o krádež uložil osmiměsíční podmínku s tříletou zkušební dobou, ale tento skutek byl amnestován. Prezidentem Zemanem zastavené trestní stíhání začalo v roce 2011, kdy řídil auto, přestože mu městský úřad v Třebíči odebral řidičský průkaz a současně zakázal řídit po dobu 16 měsíců. O rok později jej postihla mozková příhoda, po níž mu ochrnuly kromě lícního nervu i pravé končetiny, začal trpět i duševní poruchou. Podle psychiatrického posudku nebyl schopen chápat smysl stíhání a správně vnímat ani sdělovat informace.\n\nNa návrh ministra spravedlnosti Roberta Pelikána udělil prezident 20. listopadu milost mladé ženě, jež se ve věznici starala o malého syna, a prominul ji zbytek trestu odnětí svobody uloženého za zpronevěru. Podle tvrzení Hradu se na prezidenta republiky obrátil papež František osobním dopisem s žádostí, aby ke konci Svatého roku prokázal akt milosrdenství a laskavosti, aniž by papež František zmiňoval konkrétní formu tohoto aktu. Prezident Zeman se rozhodl vyhovět a k poslednímu dni Svatého roku udělil milost odsouzené ženě, která nesplňovala prezidentovu podmínku velmi závažného zdravotního stavu. Důvodem pro výjimečnou milost bylo malé dítě, které bylo ve výkonu trestu společně s matkou. Ačkoliv se matka o svého syna vzorně starala, po dosažení věku tří let by musel být od matky oddělen. Omilostněná byla trestaná poprvé a významnou část trestu již vykonala.\n\nSvatý rok je v křesťanské tradici rokem odpuštění dluhů a trestů za spáchané hříchy, mimořádný Svatý rok 2015 neboli \"Svatý rok Božího milosrdenství\" je provázen výzvou papeže Františka ke zmírnění či odpuštění trestů pro odsouzené a zlepšení podmínek ve věznicích. Omilostněná L. G. si v letech 2004 až 2008 ponechávala pro svou potřebu tržby od zákazníků, čímž svému zaměstnavateli způsobila škodu ve výši přes 8,2 miliónů Kč. Městský soud v Praze ji v lednu 2012 shledal vinou ze zvlášť závažného zločinu zpronevěry a odsoudil k pětiletému trestu odnětí svobody, což v únoru 2014 potvrdil Vrchní soud v Praze. Výkon trestu nastoupila se synem v říjnu téhož roku ve Věznici Světlá nad Sázavou na speciálním oddělení pro matky s dětmi. Konec trestu byl stanoven na říjen 2019, od dubna 2017 by mohla žádat o podmínečné propuštění a soud by ji vzhledem k vzornému chování mohl vyhovět, nicméně její syn by dosáhl věku 3 let dříve a byl by jí odebrán. V návrhu ministr Pelikán uvedl zajištěné rodinné zázemí, odhodlání vést řádný život i předešlou zamítnutou žádost o milost odsouzené. Ministerstvo s žádostí údajně oslovil Jindřich Forejt, tehdejší šéf hradního protokolu.\n\nVe stejný den, tj. 22. listopadu 2016, udělil Miloš Zeman též na podnět ministra spravedlnosti Roberta Pelikána pátou milost. Omilostněné ženě prominul zbytek souhrnného trestu odnětí svobody, který jí byl soudem uložený za trestné činy podvodu, zpronevěry a porušování povinnosti v řízení o konkurzu. Milost byla udělena v době, kdy měla odsouzená vykonanou téměř polovinu trestu. Prezident Zeman přihlédl k dlouhodobé léčbě závažné psychické nemoci odsouzené, která byla důvodem pro opakované přerušení výkonu trestu soudem. Podle tiskové zprávy Hradu si odsouzená odpykávala svůj první trest, ve věznici byla kladně hodnocena a proto přeřazena do věznice s mírnějším režimem.\n\nZ přípisu ministra spravedlnosti vyplynulo, že omilostněná byla trestaná opakovaně. Právnička Jiřina Mošnová, bývalá majitelka advokátní kanceláře, byla již dříve odsouzená k nepodmíněnému odnětí svobody na 5 let. Podle posledního rozsudku z roku 2009 společně s tehdejším manželem Pavlem Voltrem vylákala v období 2000–2003 podvodně 267 tisíc Kč. Podílela se na projektu výstavby optického kabelu společnosti České radiokomunikace a s majiteli dotčených pozemků uzavírala smlouvy na právnické úkony spojené s vypracováním smluv o zřízení věcného břemene, přičemž slibovala nereálné odškodnění. Následně si nechala hradit zálohy na právnické služby, ty však neprovedla, nad to faktury vystavovala majitelům pozemků i protistraně. Následně se manželé pokusili nezákonně získat dalších 14,5 milionu Kč a měli připravené faktury pro vlastníky pozemků na dalších 319 tisíc Kč. Soud jí uložil souhrnný trest v délce 6,5 roku, jeho výkon nastoupila v červenci 2014 a bez přerušování měl trvat do roku 2020. Ministr Pelikán si byl vědom závažnosti její trestné činnosti a navrhoval uvažovat o podmíněném uložení milosti. Omilostněná v minulosti prodělala vážnou dopravní nehodu, po které měla trvalé následky. Od roku 2003 byla invalidní důchodkyní, v době udělení milosti pobírala starobní důchod. Trest vykonávala ve Věznici Světlá nad Sázavou, kde byla umístěna na specializovaném oddělení.\n\nNa podnět ministra spravedlnosti Roberta Pelikána udělil 13. prosince 2016 prezident milost onkologicky nemocnému muži. Milostí byl omilostněnému prominut zbytek souhrnného trestu odnětí svobody uloženého za majetkovou trestnou činnost v délce téměř dvou let. Prezident znovu přihlédl k závažnému zdravotnímu stavu, pro který měl odsouzený opakovaně soudem přerušen výkon trestu a v době milosti podstupoval náročnou a dlouhodobou léčbu. V tiskové zpravě byl omilostněný označen za \"„značného recidivistu“\", nicméně prezident přihlédl k povaze spáchaných trestných činů.\n\nOmilostněný má v rejstříku trestů 18 záznamů převážně za majetkovou trestnou činnost včetně vloupání a porušování domovní svobody. Naposledy byl odsouzen v roce 2013 k tříletému nepodmíněnému trestu odnětí svobody, dvouletému zákazu pobytu v Teplicích a trestu propadnutí věci. Neboť vězeňská služba nemohla zajistit potřebnou léčbu, byl muži Okresním soudem v Chomutově v prosinci 2015 výkon trestu ve Věznici Všehrdy přerušen, později bylo přerušení prodlouženo do konce roku 2016. Podle lékařské zprávy byla nemoc odsouzeného v pokročilé fázi a nevyléčitelná, při udělení milosti podstupoval léčbu chemoterapií a biologickou léčbu.\n\nNa základě podnětu předloženého ministrem spravedlnosti Robertem Pelikánem udělil Miloš Zeman 4. dubna 2017 sedmou milost. Omilostněnému prominul zbytek trestu odnětí svobody za majetkovou trestnou činnost a nedovolené ozbrojování. Prezident přihlédl k velmi závažnému onkologickému onemocnění omilostněného, který podstupoval bezodkladnou, specializovanou a náročnou léčbu, a uvážil také přerušení výkonu trestu soudem pro dlouhodobě nepříznivý zdravotní stav.\n\nOmilostněný se v minulosti dopustil sedmi majetkových trestných činů, o posledním trestu v délce tří let v druhém nejpřísnějším typu věznice rozhodla pardubická pobočka královéhradeckého krajského soudu v březnu 2016 za krádež, poškození cizí věci a nedovolené ozbrojování. Odsouzený měl rakovinu plic a v květnu téhož roku postoupil radioterapii gama nožem kvůli metastázám na mozku. V létě 2016 mu soud přerušil výkon trestu z důvodu nutnosti specializované léčby, kterou vězeňská nemocnice neposkytuje.\n\nOsmá milost byla v květnu 2017 udělena doživotně odsouzenému vrahovi Jiřímu Kajínkovi ve formě prominutí zbytku trestu. Na rozdíl od ostatních milostí, jejichž udělení zveřejňoval Hrad až zpětně, informoval prezident Zeman již o zvažování této milosti a následně i o jednotlivých krocích. Milost se lišila i skutečností, že Kajínek byl potrestán za zvlášť závažný trestný čin a zároveň netrpěl nevyléčitelnou nemocí, čímž nevyhovoval podmínkám, které si prezident sám pro udělení milostí stanovil. Vzhledem ke známosti omilostněného i kontroverznosti vzbudila tato milost silnou společenskou odezvu.\n\nDevátou milost udělil prezident 1. března 2018 muži z Novojičínska, který si odpykával trest odnětí svobody za ohrožení pod vlivem návykové látky a usmrcení z nedbalosti, přestože omilostněný nesplňoval podmínku závažného zdravotního stavu. Odsouzený způsobil dopravní nehodu, při které zahynula jeho manželka a syn. Důvodem pro udělení milosti byl především druhý nezletilý syn, který by po tragické nehodě a následném uvěznění otce přišel o všechny nejbližší rodinné příslušníky, což by mělo trvalý negativní dopad na jeho další psychický vývoj. Prezident přihlédl k doživotnímu potrestání omilostněného úmrtím manželky a dítěte, dále k prosbám pozůstalých, k okolnostem dopravní nehody, při níž nebyla žádná jiná osoba zraněna či nikomu způsobena hmotná škoda, a též k předchozímu bezúhonnému a řádnému životu omilostněného. Udělená milost prominutí zbytku trestu se nevztahovala na sedmiletý zákaz řízení motorových vozidel a povinnost zaplatit vysoké odškodné pozůstalým zesnulé ženy. Novinky.cz připomněly, že jde již o třetí porušení podmínek, které si pro udělování milostí Miloš Zeman stanovil.\n\nOmilostněný o velikonočním víkendu v roce 2016 vyjel nedaleko Skřipova na Opavsku dodávkou ze silnice, narazil do stromu a následně se bočně zastavil o další strom. Na místě zahynula jeho třiatřicetiletá manželka a šestiletý syn, zranění mladšího syna si vyžádalo letecký transport do nemocnice, řidič byl při nehodě zraněn jen lehce. Při dechové zkoušce byla řidiči zjištěna více než jedna promile alkoholu v krvi. Okresní soud v Opavě rozhodl o zákazu řízení a náhradě škody, při zohlednění polehčujících okolností muži uložil dvouletý trest domácího vězení, aby mohl zůstat s přeživším synem. Odvolací Krajský soud v Ostravě ale trest zpřísnil na čtyři roky vězení nepodmíněně, což odůvodnil odpovědností řidiče za smrt dvou členů rodiny při zásadním porušení dopravních předpisů. Rozsudek následně potvrdil i Nejvyšší soud. V srpnu 2017 se muže zastal Ústavní soud, který v nálezu ve věci II. ÚS 2027/17 rozhodnutí odvolacího a Nejvyššího soudu zrušil, přičemž krajskému soudu vytkl nedostatečné odůvodnění zpřísnění trestu. Krajskému soudu uložil vzít při novém rozhodování o trestu v potaz účel trestání, podle zvolených účelů odůvodnit přiměřenost trestu, přihlédnout i k polehčujícím okolnostem a zejména zahrnout nejlepší zájem mladšího syna. Krajský soud však z právního názoru neustoupil a nepodmíněný trest pouze zmírnil na 3,5 roku. Řidič proto nastoupil výkon trestu, zatímco o tehdy tříletého syna se starali rodiče zesnulé matky.\n\nV reakci na podnět ministra spravedlnosti Jana Kněžínka udělil prezident 28. srpna 2018 celkově desátou milost muži s onkologickým onemocněním. Prezident Zeman muži prominul zbytek trestu odnětí svobody uloženého za trestné činy zneužití pravomoci úřední osoby, maření výkonu úředního rozhodnutí a přijetí úplatku, když přihlédl k dlouholeté léčbě život ohrožujícího onkologického onemocnění omilostněného, která vyžaduje dlouhodobou a vysoce specializovanou péči na odborném lékařském pracovišti. Podle Hradu vedl omilostněný před překročením zákona bezúhonný život, při kterém byl prospěšný společnosti, a trestného činu se dopustil jediným skutkem, který po předchozím opuštění veškerých veřejných funkcí již nemůže zopakovat.\n\nPodle deníku Aktuálně.cz byl omilostněn Drahomír Nosek, bývalý dlouholetý starosta Hevlína na Znojemsku. V roce 2011 se dohodl Pavel Urban se starostou Noskem, že starosta za úplatu pošle Probační a mediační službě ve Znojmě lživou zprávu, že odsouzený Pavel Urban splnil trest obecně prospěšných prací, které však Urban nikdy nevykonal. Urban byl odsouzen k tomuto trestu za nedovolenou výrobu a jiné nakládání s omamnými látkami. Okresní soud ve Znojmě odsoudil v říjnu 2013 oba muže, Drahomíra Noska k nepodmíněnému trestu odnětí svobody a zákazu činnosti. Po odvolání obou odsouzených posuzoval v srpnu 2014 případ Krajský soud v Brně, o rok později Nejvyšší soud rozsudek zcela zrušil a v případě Noska nařídil nové projednání. Znojemský okresní soud při opětovném projednání shledal bývalého starostu vinného z trojice zmíněných trestných činů a rozhodl o nepodmíněném trestu odnětí svobody, který po odvolání Krajský soud v Brně zkrátil na 30 měsíců vězení. Druhé dovolání Nejvyšší soud zamítl a Nosek neuspěl ani se stížností k Ústavnímu soudu. Následně bývalý starosta dvakrát uspěl s žádostí o odklad nástupu výkonu trestu ze zdravotních důvodů, kdy mu bylo vyhověno, vždy o několik měsíců. Noskova žádost o upuštění od zbytku trestu byla ale Okresním soudem ve Znojmě zamítnuta. Do vězení Nosek však kvůli svému zdravotnímu stavu nenastoupil.\n\nPrezident Miloš Zeman 22. října 2018 omilostnil handicapovaného muže, kterému prominul roční nepodmíněný trest odnětí svobody a zároveň rozhodl o zastavení trestního stíhání za opakovaný přečin zanedbání povinné výživy za kontrasignace premiéra Andreje Babiše. Dle tiskové zprávy Hradu se prezident slitoval nad doživotně handicapovaným, který při nedávné tragické události přišel o obě nohy, a umožnil mu přizpůsobení na nepříznivou životní změnu. Prezident zdůraznil, že svým rozhodnutím nijak neomlouvá neplatiče výživného a ani nijak nekrátí právo matky jeho syna nadále vymáhat dlužné výživné; milostí jen zabránil dalšímu ztížení situace omilostněného. Podnět k posouzení žádosti o milost předložil ministr spravedlnosti Jan Kněžínek.\n\nOmilostněný muž měl v době milosti v rejstříku trestů čtyři různá odsouzení. Poprvé byl odsouzen v roce 1997 za krádež k podmíněnému osmiměsíčnímu trestu odnětí svobodu. Podruhé byl odsouzen v roce 2006 k podmíněnému šestiměsíčnímu trestu odnětí svobody za neplacení výživného. Za opakovaný čin byl následně odsouzen k desetiměsíční podmínce, ale ta mu byla prominuta amnestií Václava Klause v roce 2013. Počtvrté byl odsouzen Městským soudem v Brně opět za neplacení alimentů k podmíněnému ročnímu trestu s tříletou zkušební lhůtou, ve které měl vést řádný život, uhradit dlužné výživné a řádně platit alimenty. Jelikož podmínku nesplnil, měl nastoupit výkon trestu ve věznici. Před nástupem ho v dubnu 2018 srazil vlak, po nehodě mu musely být amputovány obě nohy. Při nehodě byl opilý, zdravotníci mu následně naměřili 1,7 promile alkoholu v krvi. V době omilostnění prezidentem bylo proti muži vedeno další trestní řízení pro neplacení výživného. V žádosti o milost muž uvedl, že mu jeho finanční situace neumožňovala alimenty platit, u dalších svých tří dětí vyživovací povinnosti řádně plní, což by po nástupu do vězení nemohl. Doplnil také, že bez nohou je s chodem domácnosti a hygienou odkázaný na pomoc dalšího člověka.\n\nNa žádost ministryně spravedlnosti Marie Benešové udělil prezident 22. ledna 2020 milost onkologicky nemocnému muži, kterému prominul zbytky tří nepodmíněných trestů odnětí svobody. Omilostněný třiašedesátiletý Václav Grimm z Kladna je recidivistou, který byl několikrát nepodmíněně odsouzen za krádeže a loupež. Prezident se pro omilostnění rozhodl i přesto, že omilostněný opakovaně páchal trestné činy a dlouhodobě žil bez stálého přístřeší, z čehož se odvíjela jeho trestná činnost. Prezident zohlednil vážný zdravotní stav způsobený nádorovým onemocněním v kombinaci s dalšími nemocemi, které bezprostředně ohrožují život omilostněného. Přihlédl i k násilnému útoku, jehož se stal obětí, byl při něm těžce raněn a který přispěl ke zhoršení jeho zdravotního stavu. Prezident uvedl, že když žadatel přes „tíživé okolnosti“ usiluje o řádný a pro společnost přijatelný způsob života, je potřeba jej v tomto úsilí podpořit. V době udělení milosti měl muž přerušený výkon trestů a podstupoval onkologickou léčbu.\n\nNemocný byl v minulosti soudy potrestán za 18 různých činů. Největší trest 13 let vězení mu byl uložen v roce 1980 za vraždu, když se údajně popral kvůli nevěře své manželky se svým nejlepším přítelem a ten vypadl z okna. Z vězení byl propuštěn v souvislosti s amnestií Václava Havla v roce 1990. V roce 1992 skončil ve vězení znovu, když byl potrestán za loupež. Převážnou dobu 80. a 90. let 20. století strávil ve výkonu trestu. Potrestán byl také za opakované krádeže, porušování domovní svobody, ublížení na zdraví, úvěrový podvod či neoprávněné opatření platebního prostředku. Tresty za výtržnosti a krádeže byly předmětem amnestie Václava Klause. Poprvé byl trestán v roce 1977, naposledy v roce 2018.\n\nPrezidentem odpuštěné zbytky trestů byly uloženy za ozbrojenou loupež v trafice v Kladně, krádež kabátu v obchodu a krádež potravin z restaurace, odpykávat si je původně měl do srpna 2023. V. Grimm byl v roce 2017 na kladenském náměstí Svobody přepaden, oloupen a pobodán dvěma muži, stal se tedy obětí pokusu o vraždu. Život mu zachránil včasný lékařský zákrok, přesto přišel o slezinu. Současně má nemocné srdce a zhoubný nádor na plicích, který byl léčen několika cykly chemoterapie, podle svého vyjádření má též nádor na ledvině. Protože jeho zdravotní stav vyžaduje komplexní péči, kterou nemůže Vězeňská služba zajistit, byl mu soudem výkon trestu již v létě 2019 na jeden rok přerušen. Prognóza nemoci je velmi nejistá. Václav Grimm žije po omilostnění na ubytovně na okraji Kladna, podle svých slov má novou přítelkyni a jedná o práci přes agenturu.\n\nV srpnu 2017 prezident Zeman jednoznačně odmítl, že by Andreji Babišovi v případě odsouzení dal milost. Uvedl, že „Babiš není Kajínek, který seděl 23 let.“ Při vystoupení v předvolební debatě kandidátů na prezidenta v České televize 25. ledna 2018 potvrdil moderátorce Světlaně Witowské, že v žádném případě neuvažuje o udělení abolice premiéru Babišovi, protože se on sám musí očistit. Na otázku moderátorky, zda je možné se spolehnout, že v tomto případě nezmění názor, prezident Zeman potvrdil, že názor nezmění s poukázáním na své naprosté zesměšnění takovým činem.\n\nNa začátku září 2019 se prezident ke kauze Čapí hnízdo v souvislosti s premiérem Babišem vyjádřil, že může zvažovat kroky, které však budou aktuální až po ukončení posuzování na úrovní státního zastupitelství. Po pravomocném zastavení trestního stíhání Andreje Babiše a dalších Městským státním zastupitelstvím v Praze prezident v pořadu \"Týden s prezidentem\" vysílaném na TV Barrandov 19. září prezident uvedl, že pokud by bylo trestní stíhání obnoveno, využil by svého práva abolice a trestní stíhání zastavil. V rozhovoru pro Blesk tento úmysl potvrdil s vysvětlením, že Babiš je schopný premiér a nemá smysl jej v případě justičního ping-pongu zbytečně zatěžovat. Abolici by podle rozhovoru udělil i členům Babišovy rodiny.\n\nSám Andrej Babiš v září 2019 uvedl, že by abolici nepřijal s odkazem na svá dřívější prohlášení. Nad to úvahy o abolici označil za nesmyslné, podněcující pocity občanů, že je zpochybňován právní řád a rozhodnutí institucí právního státu.\n\nPoté, co nejvyšší státní zástupce Pavel Zeman 4. prosince 2019 zrušil rozhodnutí o zastavení trestního stíhání premiéra Andreje Babiše a Jany Mayerové v kauze Čapí hnízdo, uvedl premiér Babiš, že s prezidentem Zemanem sdílejí stejný názor, že by se v jeho případě k abolici přistupovat nemělo. O den později prezident Zeman tuto domluvu potvrdil, ale uvedl, že pro abolici v konkrétním případě nevidí důvod. Odůvodnil to zastavením trestního stíhání Babišovy rodiny, ponecháním Jaroslava Šarocha dozorujícím státním zástupcem a výzvou policie k došetření případu.\n\nKomentátor Jan Lipold považuje postoje prezidenta Zemana za doklad otřesného způsobu nakládání s institutem milosti, za nejhorší považuje používání milostí jako „tahu na šachovnici moci“. Připomněl též, že omilostnění Andreje Babiše by porušilo pravidla, která si Zeman pro posuzování milosti nastavil. Novinářka Lenka Zlámalová považuje prezidenta za hráče, velké dítě, které si rádo hraje, a udělení abolice by Zemana o hru s Andrejem Babišem připravilo.\n\nOd uvedení do funkce do převedení pravomoci na ministerstvo spravedlnosti v listopadu 2013 nebyly žádosti o milost vyřizovány, dle tehdejší ministryně v demisi Marie Benešové bylo z Hradu na ministerstvo předáno 500 žádostí ke zpracování. V roce 2013 došly žádosti týkající se celkem 566 osob, v roce 2014 bylo požádáno o omilostnění 690 osob, v roce 2015 se žádosti týkaly 588 osob a v roce 2016 byla milost žádána pro 625 osob. V roce 2017 dosáhl počet žádostí na číslo 747 a v roce 2018 byl tento počet překonán 933 žádostmi. Ministerstvo spravedlnosti evidovalo od roku 2013 do července 2018 celkem 3929 žádostí o milost, s koncem roku 2018 počet dosáhl 4149 žádostí.\n\nPodmínky určené prezidentem vedly k zamítání naprosté většiny žádostí na ministerstvu, vedoucí oddělení Tereza Krupová v rozhovoru pro Lidové noviny v září 2015 uvedla, že bez opravdu vážného zdravotního stavu bude žádost téměř automaticky zamítnuta. Podle vedoucí T. Krupové přicházelo na ministerstvo v průměru 40 žádostí o milost týdně. Někteří vytrvalí žadatelé opakovali žádosti i po měsíci, tyto často opakované žádosti byly rovnou odmítány pro existenci dřívějšího posouzení. Pro jednotlivé vyřizované žádosti byly oddělením následně vyžádány další dokumenty jako informace z vězení či lékařské zprávy, získané informace byly ověřovány. Podle Krupové byla ale velká část žádostí špatně odůvodněná a přísné podmínky stanovené prezidentem neumožňovaly předat žádosti prezidentovi. Jen zlomek žádostí byl předložen k posouzení prezidentovi a i některé z předložených byly prezidentem Zemanem zamítnuty, v srpnu 2018 Lucie Machálková z ministerstva spravedlnosti uvedla 23 žádostí předložených prezidentovi, z čehož 8 žádostí bylo předáno v roce 2018.\n\nPrvní žádost, kterou doporučila ministryně v demisi Marie Benešová kladně vyřídit, byla na Hrad odeslána 30. prosince 2013. Podle ministerstva žádost splňovala podmínku odsouzeného trpícího nevyléčitelnou nemocí a pro vážný zdravotní stav ohrožující život odsouzeného byla žádost vyhodnocena přednostně. Odsouzený při autonehodě utrpěl vážná zranění se závažným poškozením míchy a mozku, v důsledku čehož trpěl demencí a byl již několik let upoután na lůžko. Protože závažnost zranění podle soudního znalce vylučovala jakékoliv zlepšení i schopnost porozumět proti němu vedenému trestnímu řízení, požádal o prezidentskou milost žalobce. Prezident se žádostí zabýval, nechal zařídit návštěvu odsouzeného, ale 12. ledna informoval o zamítnutí žádosti. Důvodem bylo zjištění, že žadatel netrpí nevyléčitelnou nemocí a že proti němu a jeho rodině je vedeno asi 20 exekucí. Upřesnil také, že muži měla být udělena abolice a nikoliv milost, přičemž prezident Zeman abolici zásadně odmítá.\n\nV roce 2014 byla ministerstvem předána žádost o abolici byla pro dívku, která v opilosti způsobila tragickou dopravní nehodu. Sedmnáctiletá spolujezdkyně při nehodě zahynula, řidička po havárii ochrnula od krku dolů, její různě ochrnuté končetiny se postupně deformovaly, byla trvale upoutána na lůžko, měla trvale poškozený mozek, trpěla demencí a nebyla schopna chápat trestní řízení, které bylo z toho důvodu přerušené. Prezident ověřoval, zda se k žádosti o milost přidala rodina zemřelé dívky. Pro nepřipojení pozůstalých oběti a pro absenci bezprostředního ohrožení na životě žadatelky milost neudělil. \n\nDruhá žádost o milost předaná ministryní Válkovou v roce 2014 byla pro daňového podvodníka Vladislava Jaroška. Moravský podnikatel Jarošek byl zakládajícím členem mutěnické buňky SPOZ a osobně se znal s prezidentem. Lihovarník byl v červenci 2010 odsouzen k nepodmíněnému trestu odnětí svobody na 6 let společně se zákazem činnosti a to pro zločin zkrácení daně, poplatku a podobné povinné platby, kterým pří výrobě denaturovaného lihu vznikla škoda ve výši 70 milionů korun. Jaroškovo odvolání k vrchnímu soudu nebylo úspěšné, soud trest v roce 2012 potvrdil. Jarošek měl nastoupit do věznice v lednu 2013, ale požádal o odklad ze zdravotních důvodů a soud mu vyhověl. Další termín nástupu do věznice nedodržel, pátrala po něm policie a až po tři čtvrtě roku byl dopaden na Slovensku a vydán zpět. Žádost o milost byla odůvodněna závažným onemocněním srdečního svalu, které znemožňovalo odsouzenému výkon trestu pro nezvratnost zdravotního stavu a pro nemožnost zajištění potřebné lékařské péče. Podle lékařů byla předpokládaná délka života odsouzeného nejvýše 3 roky. Pro kriminální minulost odsouzeného, závažnost spáchaného trestného činu a pro skutečnost, že z lékařské zprávy přímo nevyplývala naprostá neschopnost výkonu trestu, navrhlo ministerstvo předané žádosti o milost nevyhovět. Žádost byla prezidentem zamítnuta, protože zdravotní stav žadatele nebyl nezvratný, naopak se mohl dle lékařských posudků výrazně zlepšit.\n\nV roce 2015 nebyla ani jedna z žádostí postoupena Kanceláři prezidenta republiky.\n\nV únoru 2016 předložil ministr spravedlnosti Pelikán prezidentovi dvě žádosti o milost, přičemž druhou ze žádostí prezident zamítl pro nesplnění podmínek. Žadatelkou byla žena odsouzená k nepodmíněnému trestu odnětí svobody na 6,5 roku za zpronevěru; jednalo se o její první trest. Žena jako účetní opakovaně převáděla finanční prostředky zaměstnavatele na svoje účty a následně je používala, čímž způsobila škodu nad 10 miliónů. O milost žádala především pro zdravotní problémy onkologického charakteru, pro které měla trest přerušen.\n\nSexuolog Radim Uzel požádal na podzim 2016 prezidenta o milost pro svého přítele Vladislava Jaroška, znovu ze zdravotních důvodů souvisejících se srdcem. Kancelář prezidenta republiky předala žádost na ministerstvo k posouzení a ministr Pelikán ji po vyhodnocení předal prezidentovi k rozhodnutí. Avšak prezident republiky ani druhé Jaroškově žádosti nevyhověl a v únoru 2017 ji zamítl.\n\nPavel Kroneisl požádal v roce 2018 prezidenta o amnestii pro premiéra Andreje Babiše. Premiér čelí podezření z ovládání médií spadajících pod holding Agrofert, který vložil v roce 2017 do svěřenských fondů kvůli zákonu o střetu zájmů. Možný přestupek premiéra proti zmíněnému zákonu posuzuje Městský úřad v Černošicích. Pavel Kroneisl žádal prezidenta též o ukončení vleklého přestupkového řízení, které vede se svojí sestrou ve sporu o tři kopky hnoje. Podle tiskového mluvčího prezident nevyhoví ani jedné ze žádostí. Odmítnutí žádostí doprovázela rozdílná stanoviska právníků: např. dle Jana Lipavského prezident nemůže amnestovat individuální přestupek, podle Petra Kučery udělení amnestie určité osobě umožňuje prezidentovi zákon o odpovědnosti za přestupky a řízení o nich.\n\nO milost prezidenta požádal Antonín Pospíšil z Bedihoště, který v březnu 2016 zastřelil svého tchána, aby ukončil desítky let trvající spory a teror, za což byl odsouzen k odnětí svobody na 13 let. Za jeho omilostnění se v petici postavila velká část obce. Kancelář prezidenta jej informovala o přenesení pravomoci na ministerstvo, to přes vyjádřené pochopení k ojedinělému případu mohlo konstatovat jen nesplnění podmínek.\n\nV roce 2019 nebyl omilostněn nikdo. Ministerstvo spravedlnosti vybralo v průběhu roku šest žádostí o milost, které postoupilo prezidentovi. Do Vánoc bylo pět žádostí zamítnuto, poslední žádost byla před Vánoci na Hrad předávána.\n"}
{"id": "1369470", "url": "https://cs.wikipedia.org/wiki?curid=1369470", "title": "Paz (satelit)", "text": "Paz (satelit)\n\nPaz (španělsky „mír“), dříve označován také jako SEOSAR, je španělská vojenská radarová družice, kterou vyrobila francouzská společnost Airbus a provozovatelem je společnost Hidesat. Její pracovní pozice je na heliosynchronní dráze ve výšce 514 km.\n\nPaz byl vynesen pomocí nosné rakety Falcon 9 Block 3 společnosti SpaceX, sídlem v kalifornském Hawthornu. Ten samý první stupeň B1038.2 vynášel i satelit Formosat-5. První stupeň byl vybaven roštovými kormidly, ale ne přistávacími nohami, nedošlo ani k žádným testovacím zpomalovacím zážehům. Sekundární náklad tvořily dvě testovací družice Tintin A a B společnosti SpaceX, které mají sloužit pro otestování technologií pro internetovou konstelaci Starlink. Statický zážeh před letem proběhl 11. února kolem 20:00 SEČ.\n\nPro snímkování Země pro vládní a komerční účely používá Paz radar se syntetickou aperturou (SAR), což mu umožňuje mapování velkých zeměpisných oblastí ve dne i v noci ve vysokém rozlišení. Pracuje v pásmu X na vlnové délce 3,1 cm (frekvenci 9,65 GHz). Na jeho palubě jsou i další senzory pro pozorování počasí a pohybu lodí.\n\nPaz svoje pozorování koordinuje s německými družicemi TerraSAR-X a TanDEM-X, které obíhají po stejné dráze. Tato spolupráce byla domluvena společností Hidesat a bývalým evropským leteckým výrobcem Astrium, který provozuje německé satelity. Snímky s vysokým rozlišením budou použity pro vojenské operace, hraniční kontrolu, zpravodajství, monitoring životního prostředí, ochranu přírodních zdrojů, plánování měst a infrastruktury a sledování přírodních katastrof.\n"}
{"id": "1369474", "url": "https://cs.wikipedia.org/wiki?curid=1369474", "title": "Kostel svatého Jiljí (Prosiměřice)", "text": "Kostel svatého Jiljí (Prosiměřice)\n\nKostel svatého Jiljí je farní kostel v římskokatolické farnosti Prosiměřice, nachází se v centru městyse Prosiměřice. Kostel je dvoulodní stavba s raně gotickým jádrem. Kostel je chráněn jako kulturní památka České republiky. \n\nKostel byl postaven někdy v době před 13. stoletím, kdy první zmínky o kostele pochází z 19. září 1226 v zakládací listině města Znojma. O starších základech kostela svědčí jeho románské základy, v druhé polovině 13. století byl přestavěn do podoby gotické. K dalším úpravám došlo v první polovině 14. století, kdy byl kostel v majetku klášteru Louka. Došlo k zvětšení a zaklenutí presbytáře, přistavení opěrných sloupů a k dalším úpravám. V 15. století pak byl kostel opět upraven a opraven, interiér byl nově vymalován a v roce 1543 byla zaklenuta jižní loď kostela. \n\nV osmdesátých letech 16. století pak byl kostel razantně přestavěn, byla zaklenuta hlavní loď kostela, navýšeny stěny kostela a byla zvýšena věž. Okna byla nově upravena z gotických na oblouková a vybudován nový vchod do kaple. Kostel však byl v roce 1620 v době třicetileté války vypálen a vypleněn. Byl však opraven a v roce 1657 nově vysvěcen a byly do něj pořízeny tři oltáře a křtitelnice. \n\nPozději byl kostel udržován a další velká přestavba kostela proběhla až po roce 1894, kdy podal Leopold Burger návrh na postavení čtyř rohových věžiček a k tomu došlo. Roku 1907 pak byl kostel opět mírně upraven a opraven a po první světové válce byly opraveny vitráže v oknech. V roce 1930 byly pořízeny nové zvony, které však byly v roce 1942 rekvírovány.\n\nV roce 1974 pak byl kostel opraven, byly opraveny malby, instalována elektroinstalace a umístěna socha Piety v kněžišti. O rok později byly nalezeny staré prvky ve zdivu a nástěnné malby v presbytáři. V roce 1977 pak byl kostel opět opraven a pod věží bylo objeveno gotické okno a za sanktuariem se nalezly malby ze 14. a 15. století. V roce 1995 pak byla provedena celková oprava kostela. V roce 2008 byly do kostela umístěny tři nové zvony, největší byl pojmenován Bohumil, menší byl pojmenován František a nejmenší byl pojmenován Josef. Požehnání kostela proběhlo 21. září 2008.\n\n\n"}
{"id": "1369476", "url": "https://cs.wikipedia.org/wiki?curid=1369476", "title": "Quintus Titurius Sabinus", "text": "Quintus Titurius Sabinus\n\nQuintus Titurius Sabinus ( - říjen 54 př. n. l. Galie) byl římský legát a vojevůdce během galských válek Julia Caesara. Poprvé je zmíněn v roce 57 př. n. l. v tažení proti Rémům. V roce 56 př. n. l. ho Julius Caesar poslal se třemi legiemi na území dnešní Normandie proti povstaleckým kmenům Unellů a Lexoviů, které vedl galský válečník Viridovix. V tomto tažení galské povstání potlačil a povstalecké kmeny si podrobil.\n\nV roce 54 př. n. l. byl ze severní Itálie vyslán společně s legátem Luciem Cottou do severní Galie, kde byli pověřeni velením jedné římské legie a pěti kohort, které zimovaly na území Eburonů. Pro nedostatek potravin před blížící se zimou vznikaly mezi Eburony a Římany konflikty. Patnáct dnů po příjezdu Sabina a Cotta byl římský tábor napaden Ambiorikem a Cativolcem z kmene Eburonů. Sabinus oproti Luciu Cottovi projevil menší odhodlání bránit opevnění, důvěřoval návrhům Ambiorika, který jim nabízel evakuaci tábora a bezpečný odjezd před blížícím se germánským útokem, ale tato nabídka byla pouhou záminkou a lstí, která měla vylákat římská vojska z opevněného tábora. Druhý den ráno byla římská vojska po opuštění tábora napadena a v bitvě u Atuatuka poražena. Titurius Sabinus i Lucius Cotta v bitvě padli.\n"}
{"id": "1369477", "url": "https://cs.wikipedia.org/wiki?curid=1369477", "title": "Letkis", "text": "Letkis\n\nLetkis (také \"Letkiss\" nebo \"Letkajenkka\") je společenský tanec pocházející z Finska, který se v první polovině šedesátých let rozšířil po celém světě. Lidé při něm stojí za sebou v řadě a drží tanečníka před sebou kolem pasu, synchronizovaně vykopávají nohama do stran a poskakují sounož dopředu a dozadu. Tanec je populární především na různých oslavách, protože umožňuje zapojit do zábavy více lidí než klasické párové tance. Pořádají se také soutěže o to, kdo vydrží déle tancovat nebo získá větší počet účastníků: v roce 1964 vytvořili v Turku zástup dlouhý 2200 metrů. \n\nNázev tance vznikl z finských slov „letka“ (had) a „jenkka“ (tradiční lidový tanec podobný polce). Zpopularizoval ho Rauno Lehtinen skladbou se zkráceným názvem \"Letkis\", což cizincům připomínalo anglický výraz „let’s kiss“ (líbejme se). V době největší slávy letkisu vytvářeli přední skladatelé popmusic písně určené speciálně pro tento tanec, jako např. \"Poupée de cire, poupée de son\" Serge Gainsbourga.\n\n"}
{"id": "1369479", "url": "https://cs.wikipedia.org/wiki?curid=1369479", "title": "Orbital (rozcestník)", "text": "Orbital (rozcestník)\n\nPojem orbital má různé významy:\n\n"}
{"id": "1369480", "url": "https://cs.wikipedia.org/wiki?curid=1369480", "title": "Nikumaroro", "text": "Nikumaroro\n\nNikumaroro (též Gardnerův ostrov) je součástí Phoenixských ostrovů ve státě Kiribati v západním Tichém oceánu. Jde o odlehlý, protáhlý korálový atol trojúhelníkového tvaru s bohatou vegetací a velkou centrální lagunou. Nikumaroro je přibližně 7,5 kilometrů dlouhý a 2,5 kilometru široký. Laguna je při přílivu spojená s mořem dvěma mělkými průlivy. Oceán kolem ostrova je mimo útes velmi hluboký a jediné možné kotviště se nachází na západním okraji útesu naproti troskám opuštěné britské osady fungující ve 40. až 60. letech 20. století. Kotviště je bezpečné pouze pokud vlaje jihovýchodní pasát. Přistání na ostrově je obtížné a většinou probíhá jižně od kotviště. Ačkoliv se na ostrově nacházelo v minulosti osídlení, dnes je ostrov neobydlen.\n\nV roce 2016 vyhlásilo Kiribati na Phoenixských ostrovech národní park, který byl rozšířen v roce 2008. Rozloha parku je 425 300 km² a zahrnuje osm atolů včetně Nikumaroro.\n\nNikumaroro byl předmětem významných spekulací a průzkumu jako možné místo nouzového přistání americké letkyně Amelie Earhartové v roce 1937, během jejího posledního letu při pokusu obletět Zemi. \n"}
{"id": "1369483", "url": "https://cs.wikipedia.org/wiki?curid=1369483", "title": "Anderson Paak", "text": "Anderson Paak\n\nAnderson Paak, rodným jménem Brandon Paak Anderson, (* 8. února 1986) je americký rapper. Hudbu začal produkovat ze svého domova v době, kdy docházel na střední školu. Později hrál na bicí v kostele, kde potkal svou budoucí manželku. Jejich manželství se po několika letech rozpadlo a Anderson se věnoval vyučování na hudební škole, kde potkal svou druhou manželku. Později pracoval na farmě s marihuanou a později žil se svou ženou a dítětem na ulici. Později pracoval v Los Angeles na svém debutovém albu a také byl bubeníkem v kapele zpěvačky Haley Reinhart. V roce 2013 vydal EP nazvané \"Cover Art\", které bylo složené z coververzí starších písní. Zpočátku vystupoval pod pseudonymem Breezy Lovejoy, později si jej změnil na Anderson Paak (často stylizováno jako \"Anderson .Paak\"). Své první album pod tímto jménem, které dostalo název \"Venice\", vydal v roce 2014. Spolu s producentem Knxwledgem působí v duu NxWorries. Během své kariéry spolupracoval s mnoha dalšími hudebníky, mezi něž patří například Dr. Dre, Domo Genesis a Chance the Rapper.\n"}
{"id": "1369485", "url": "https://cs.wikipedia.org/wiki?curid=1369485", "title": "Stuart MacBride", "text": "Stuart MacBride\n\nStuart MacBride (* 27. února 1969 Dumbarton) je skotský romanopisec. Studoval architekturu na Heriot-Watt University v Edinburghu. Svůj první román nazvaný \"Cold Granite\" publikoval v roce 2005. Vyskytuje se v něm postava detektiva jménem Logan McRae, který se objevil i v jeho dalších knihách. Je autorem i dalších knih, ale tvorba spojená s tímto detektivem převažuje. Za svou tvorbu získal několik ocenění, včetně ceny Barry za kriminální romány.\n\nKnihy vydané v českém překladu:\n\n"}
{"id": "1369492", "url": "https://cs.wikipedia.org/wiki?curid=1369492", "title": "But You Caint Use My Phone", "text": "But You Caint Use My Phone\n\nBut You Caint Use My Phone je mixtape americké zpěvačky Erykah Badu. Vydán byl 27. listopadu 2015 po zpěvaččině pětileté odmlce. Zpěvačka na albu spolupracovala s producentem Zachem Witnessem a album nahráli za jedenáct dnů v jeho domovském studiu v texaském Dallasu. Dále se na albu podílel například rapper André 3000. Deska se umístila na čtrnáctém místě hitparády Billboard 200.\n\n"}
{"id": "1369495", "url": "https://cs.wikipedia.org/wiki?curid=1369495", "title": "Mariánský poutní kostel Monte Grisa", "text": "Mariánský poutní kostel Monte Grisa\n\nMariánský poutní kostel Monte Grisa je římskokatolický chrám postavený zhruba 8 km severozápadně od Terstu na okraji vápencové plošiny Kras. Stojí na kopci Monte Grisa v nadmořské výšce asi 300 m. Je dobře viditelným orientačním bodem v krajině, přístupným po silnici autem nebo autobusem od železničního nádraží v Terstu.\n\nHistorie tohoto kostela začíná koncem II. světové války, kdy arcibiskup z Terstu a Koperu, monsignore Antonio Santin, složil koncem dubna 1945 slib postavit chrám, pokud bude Terst uchráněn před zničením během bojů mezi německými nacisty a italským Výborem pro národní osvobození (\"Comitato di Liberazione Nazionale\"). Terst byl zachován a v roce 1948 publikoval monsignore Strazzacappa svůj návrh postavit v Terstu chrám a nazvat jej Chrámem všech italských diecézí. Roku 1959 dostal Santin od papeže Jana XXIII. povolení postavit poutní kostel současně s rozhodnutím, že má být jakožto symbol míru a jednoty lidstva zasvěcen svaté Marii. Základní kámen byl položen 19. září 1959 a vlastní stavba probíhala v letech 1963 až 1966 podle plánů stavebního inženýra profesora Antonia Guacciho.\nPoutní kostel je monumentální brutalistickou stavbou z pohledového betonu. Skládá se z horního a spodního kostela s připojenou boční budovou. Horní a spodní prostory chrámu jsou co do plochy (1 600 m a 1 500 m) srovnatelné. Oba chrámové prostory jsou uvnitř propojené schodištěm, jsou však přístupné i svými vlastními vchody v přízemí. Obrys kostelu ve tvaru rovnostranného trojúhelníku má připomínat písmeno M jakožto symbol svaté Marie. \n"}
{"id": "1369500", "url": "https://cs.wikipedia.org/wiki?curid=1369500", "title": "Římskokatolická farnost Ševětín", "text": "Římskokatolická farnost Ševětín\n\nŘímskokatolická farnost Ševětín je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV Ševětíně je doložena plebánie v roce 1356. Ta později zanikla a v letech 1575–1720 byl Ševětín filiálkou farnosti v Lomnici nad Lužnicí. V uvedeném roce 1720 byla ševětínská farnost obnovena.\n\nFarnost má sídelního duchovního správce, který je zároveň okrskovým vikářem \"vikariátu České Budějovice - venkov\" a administrátorem ex currendo ve farnostech Bošilec, Dolní Bukovsko a Lomnice nad Lužnicí.\n\n"}
{"id": "1369503", "url": "https://cs.wikipedia.org/wiki?curid=1369503", "title": "Miloslav Špinka", "text": "Miloslav Špinka\n\nMiloslav Špinka (3. prosince 1919 - 26. dubna 2009, Česko) byl československý motocyklový závodník, reprezentant v ploché dráze a ledové ploché dráze. Patřil k legendám československé ploché dráhy. Jeho synem je bývalý motocyklový závodník Milan Špinka. \n\nZávodit začal až po druhé světové válce v pětadvaceti letech. Závodil pětadvacet let.V roce 1947 skončil na 3. místě ve Zlaté přilbě Československa. \n\n"}
{"id": "1369504", "url": "https://cs.wikipedia.org/wiki?curid=1369504", "title": "Teva Czech Industries", "text": "Teva Czech Industries\n\nTeva Czech Industries s.r.o. je česká farmaceutická společnost se sídlem v Opavě-Komárově. Jejím 100% vlastníkem je společnost Ivax International B.V. se sídlem v Amsterdamu a patří do nadnárodní skupiny TEVA. Firma je nástupcem někdejší farmaceutické firmy Gustav Hell et Comp. se sídlem v Opavě a pobočkou ve Vídni, kterou v roce 1883 založil Gustav Hell.\n\nV roce 1883 založil opavský lékárník Gustav Hell společně se svým vídeňským švagrem Aloisem Hellmanem podnik s názvem Gustav Hell et Comp. Mletí drog a výroba farmaceutických preparátů probíhala s pomocí 30 zaměstnanců v někdejším mlýně Hranečník mezi Opavou a Komárovem, který Hell koupil v roce 1882. V roce 1885 byla zakoupena továrna ve Vídni, ale rovněž zrušenou Glasnerovu továrnu na výrobu krevní soli (na místě dnešního závodu Teva v Komárově). Ta byla upravena a byla do ní přesunuta výroba z mlýna Hranečník. V tomto provozu zpočátku probíhala produkce extraktů, vazelíny, obvazů a cukrovinek, postupně se továrna rozšiřovala a přidávala další produkty. Společnost příliš neprosperovala až do roku 1892, kdy zažila díky epidemii chřipky a tím velké poptávce po svých produktech nebývalý rozvoj. V roce 1903 již ve firmě pracovalo 230 zaměstnanců a měla své zastoupení v Berlíně, Hamburku, Miláně, Alexandrii, Chicagu, Melbourne a Ósace. V další letech zřídila komárovská továrna pobočné závody v Kravařích, Ratiboři, Nise a Olomouci. Po skončení 2. světové války se znárodněná firma pod názvem Hellco stává součástí SPOFA. Od roku 1952 pak podnik působí pod názvem Galena.\n\nK 6. dubnu 1990 byl zřízen státní podnik Galena, do kterého byl vyčleněn majetek koncernu Spofa. K 1. lednu 1994 pak byl majetek státní podniku vyjmut a začleněn do nově zřízené akciové společnosti Galena. Zbytkový státní podnik pak zaniknul 28. února 2000. Nově vzniklá společnost byla v polovině 90. let částečně privatizována v kupónové privatizace, většinový podíl získal strategický investor, kterým byla americká farmaceutická firma IVAX. Na základě těchto změn byl název společnosti změněn 30. dubna 2001 na IVAX - CR a.s. Společnost IVAX - CR zanikla 31. prosince 2002 rozdělením na dvě nástupnické společnosti: IVAX Pharmaceuticals s.r.o. a První Opavská a.s.. Menšinovým akcionářům tehdy zbylo vlastnictví společnosti První Opavská, americký vlastní se stal 100% vlastníkem nově založené firmy IVAX Pharmaceuticals s.r.o. 1. října 2009 se název společnosti změnil na současný Teva Czech Industries s.r.o., což byl následek převzetí amerického koncernu IVAX izraelskou firmou TEVA v roce 2005.\n"}
{"id": "1369509", "url": "https://cs.wikipedia.org/wiki?curid=1369509", "title": "Světový pohár v běhu na lyžích 1983/1984", "text": "Světový pohár v běhu na lyžích 1983/1984\n\nSvětový pohár v běhu na lyžích 1983/84 byl třetím ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 10 individuálních závodů a 4 štafety. Celkovými vítězi se stali Švéd Gunde Svan a Finka Marja-Liisa Hämäläinenová.\n\n"}
{"id": "1369510", "url": "https://cs.wikipedia.org/wiki?curid=1369510", "title": "Epsiprantel", "text": "Epsiprantel\n\nEpsiprantel je anthelmintikum působicí proti tasemnicím (\"Taenia\", \"Echinococcus\", \"Dipylidium\") a některým motolicím např. rodu \"Schistosoma\". Patří do skupiny chinolinových derivátů. Spektrem působení ale i chemicky je podobný známějšímu prazikvantelu. \n\nPoužívá se k odčervení psů, koček a lidí v těchto indikovaných případech.\n\n\n"}
{"id": "1369517", "url": "https://cs.wikipedia.org/wiki?curid=1369517", "title": "AB private trust I", "text": "AB private trust I\n\nAB private trust I je český svěřenský fond. Svěřenským správcem fondu je Zbyněk Průša, současný ředitel společnosti Agrofert. Fond vlastní 565 (89,97 %) z celkového počtu 628 akcií společnosti Agrofert a 100 % akcií společnosti SynBiol. Zakladatelem a obmyšleným fondu je Andrej Babiš, který akcie do fondu vložil 3. února 2017. Ve veřejné části Evidence svěřenských fondů nejsou dostupné údaje o zakladateli obmyšleném fondu, když k jejich zpřístupnění nebyl dán souhlas. \n\nZbývajících 63 akcií společnosti Agrofert vlastní svěřenský fond \"AB private trust II\" spravovaný Alexejem Bílkem.\n"}
{"id": "1369534", "url": "https://cs.wikipedia.org/wiki?curid=1369534", "title": "Luke Evans", "text": "Luke Evans\n\nLuke Evans (* 15. dubna 1979 Pontypool, Wales) je velšský herec. \n\nNarodil se v Pontypoolu a vyrůstal v malém velšském městečku Aberbargoed jako jediné dítě Yvonne a David Evansových. Byl vychováván ve víře Svědků Jehovových, ale on sám toto přesvědčení v šestnácti letech opustil. V tu samou dobu odešel i ze školy. V sedmnácti letech se přestěhoval do Cardiffu, kde studoval pod vedením uznávané učitelky zpěvu Louise Ryan. V roce 1997 získal stipendium na London Studio Centre a poté i na Kings Cross v Londýně, kde absolvoval v roce 2000.\n\nV letech 2000 až 2008 se objevil v mnoha divadelních představeních na londýnském West Endu, včetně muzikálů \"Rent\", \"Miss Saigon\", \"Taboo\" a Avenue Q, taktéž na několika fringe show v Londýně a na Edinburském festivalu. V roce 2008 získal svou nejvýraznější divadelní roli, když ztvárnil Vincenta ve hře \"Small Change\", kterou režíroval a napsal Peter Gill. Při této roli si ho všimli filmoví agenti a americké castingové agentury a byl nominován na cenu Evening Standard Award v kategorii nejlepší nový herec. Ve stejném roce si zahrál i ve hře \"Piaf\", kde ztvárnil Yvese Montanda.\n\nO svoji první filmovou roli se ucházel až ve věku třiceti let. V roce 2010 přišel jeho filmový debut, a to role řeckého boha Apollóna v remaku slavného filmu \"Souboj Titánů\". Ve stejném roce se objevil jako Clive ve filmu \"Sex & Drugs & Rock & Roll\" režii Matta Whitecrosse a jako pomocník šerifa z Nottinghamu v dobrodružném filmu \"Robin Hood\". Stejně tak se objevil po boku Matthewa Macfadyena (se kterým si zahrál později ve \"Třech mušketýrech\" ve filmu Stephena Frearse, \"Tamara Drewe\".\n\nV roce 2011 si zahrál Aramise v již dříve zmiňovaném snímku \"Tři mušketýři\". Dále ztvárnil hlavní roli v akčním filmu \"Hněv Titánů\" a objevil se po boku Jeremyho Rennera ve filmu \"Havran\". Natáčel též svou roli ve filmové trilogii režiséra Petera Jacksona, kde ztvárnil Barda. V roce 2013 ztělesnil hlavní zápornou postavu Owena Shawa ve filmu \"Rychle a zběsile 6\" a v roce 2014 Drákulu ve snímku \"\". Ve stejném roce se objevil po boku Toma Hiddlestona a Jeremyho Ironse ve filmu \"High-Rise\".\n\nV roce 2016 se objevil po boku EEmily Blunt v thrilleru \"Dívka ve vlaku\". V roce 2017 ztvárnil padoucha Gastona v pohádce \"Kráska a zvíře\" a William Moulton Marston, stvořitele postavy Wonder Woman, ve filmu \"Professor Marston and the Wonder Women\". O rok později se objevil v seriálu \"The Alienist\" jako John Moore.\n\nNetají se svou homosexuální orientací. V rozhovoru z roku 2002 řekl: „V Londýně mě každý znal jako gaye a nikdy jsem se to nepokoušel skrýt“ a tím, že se veřejně přizná ke své orientaci, nebude mít „kostlivce ve skříni“. V roce 2004 prohlásil, že jeho herecká kariéra coming outem nijak neutrpěla. \n\n"}
{"id": "1369535", "url": "https://cs.wikipedia.org/wiki?curid=1369535", "title": "Béla Turi-Kovács", "text": "Béla Turi-Kovács\n\nBéla Turi-Kovács (* 2. prosinec 1935, Endrőd dnes Gyomaendrőd) je maďarský právník, politik, od roku 1998 poslanec Zemského shromáždění a bývalý ministr životního prostředí v letech 2000 až 2002.\n\nNarodil se v roce 1935 v obci Endrőd v župě Békés v tehdejším Maďarském království. Studoval právo na ELTE, ale byl vyloučen kvůli jeho aktivitě v průběhu Maďarského povstání na podzim 1956, kdy vstoupil do znovuobnovené Nezávislé malorolnické strany (FKgP). Studium mohl dokončit až v roce 1959, i přesto až do roku 1963 pracoval jako pomocný dělník pro vodohospodářský podnik. Od roku 1963 působí jako právník ve městě Szentendre.\n\n\n\n"}
{"id": "1369536", "url": "https://cs.wikipedia.org/wiki?curid=1369536", "title": "Václav Kuneš", "text": "Václav Kuneš\n\nVáclav Kuneš (* 19. května 1975, Praha) je český choreograf a tanečník, umělecký ředitel souboru 420PEOPLE. \n\nJiž v mládí se zajímal o tanec. V Lidové škole umění navštěvoval hodiny pohybové výchovy a hru na klavír.. Studoval na pražské Taneční konzervatoři, kde k jeho spolužákům patřili např. bratři Jiří a Otto Bubeníčkovi. Po absolutoriu v roce 1993 se zúčastnil konkurzu a byl pak angažován v nizozemském \"Nederlands Dans Theater 2\" (NDT2). \n\nČlenem souboru Nederlands Dans Theater (NDT1) se stal v roce 1998 a pracoval zde až do roku 2004.\n\nZde měl možnost spolupracovat jako tanečník s řadou světových choreografů – především s Jiřím Kyliánem a dalšími umělci, např. s Ohadem Naharinem, Matsem Ekem, Nacho Duatem, William Forsythem, Paulem Lightfootem a dalšími.\n\nV roce 2004 se vydal na dráhu nezávislého tanečníka a choreografa. Jako tanečník spolupracoval mj. s japonským choreografem Saburo Teshigawarou a v letech 2005–6 tančil v New National Theater Tokio. Současně spolupracoval s Jiřím Kyliánem jako asistent choreografa. Připravoval nastudování řady jeho děl, např. ve Finském národním baletu, Basel Ballet, baletu milánské La Scaly, Oper am Rhein v Düsseldorfu, Baletu Národního divadla v Praze, aj.\n\nVystupoval na scénách v mnoha státech Evropy, v Jižní Americe, Asii a Austrálii. Pravidelně byl hostem světových gala představení (např. Roberto Bolle & Friends gala´s).\n\nSpolu s bývalou kolegyní z Holandska Natašou Novotnou založil v roce 2007 soubor současného tance 420PEOPLE, jehož je uměleckým ředitelem. Název souboru evokuje český původ – \"420\" je telefonní předčíslí pro Českou republiku. Pro soubor vytvořil řadu choreografií, např. Small hour, Golden crock, REEN, Wind-up, Mirage, Fairy queen. \n\nSoubor vystupuje pravidelně i v zahraničí (např. Francie, Španělsko, Německo, Mexiko, Holandsko, Finsko, Norsko, Velká Británie, aj.) a také na českých scénách (Národní divadlo, Národní divadlo moravskoslezské, Národní divadlo Brno.\n\nSoubor spolupracuje s řadou zahraničních choreografů a umělců (např. Ann Van den Broek, Ohad Naharin, Crystal Pite, Sidi Larbi Cherkaoui a další) a se světovými tanečními soubory, např. Copenhagen International Ballet, Tero Saarinen Company ve Finsku, Korzo Theater Nizozemí, Eastman v Belgii a další.\n\nKromě své taneční činnosti se věnuje především choreografii. Rovněž bývá u některých projektů autorem návrhu scény, výpravy a věnuje se i režii.\n\nJeho vlastní choreografie jsou na repertoáru řady světových tanečních souborů (např. Skå nes Dansteater, Divadlo Korzo, aj.). Je také autorem řady choreografií pro NDT2 (např. \"Perspective\"), Copenhagen International Ballet (\"Sweat Tears\", \"Neen-ya\"), Státní operu Bordeaux (\"Temporary condition\"), New National Theatre Tokio, Station Zuid (\"Wishes and Fears\", \"Ghost Note\" – celovečerní choreografie inspirovaná jazzem) a další.\n\n\nS manželkou, která je původem z Japonska, se seznámil během svého působení v \nNederlands Dans Theater, kde také tančila. Mají spolu dceru Aine. \n\n\n\n\n\n\n"}
{"id": "1369539", "url": "https://cs.wikipedia.org/wiki?curid=1369539", "title": "Seznam dílů seriálu Sue Thomas: Agentka FBI", "text": "Seznam dílů seriálu Sue Thomas: Agentka FBI\n\nToto je seznam dílů seriálu \"\".\n\n<onlyinclude>\n</onlyinclude>\n\n"}
{"id": "1369545", "url": "https://cs.wikipedia.org/wiki?curid=1369545", "title": "Walter Schorsch", "text": "Walter Schorsch\n\nWalter Schorsch, narozený jako Walter Georges Schorsch, uváděn též Valtr Schorsch, nebo Walter Šorš či Valtr Šorš (15. prosince 1897 Plzeň – 1943 ? Anglie), byl filmový herec a režisér.\n\nNarodil se v Plzni do židovské rodiny obchodníka Moritze Schorsche a jeho ženy Amalie, rozené Deutschové. Měl ještě tři sourozence Jiřího, Hildu a Hanse. V české kinematografii se poprvé objevil ve 20. letech 20 století. V dobách právě se rozvíjejícího českého němého filmu se objevil jako herec ve dvou filmech režiséra Karla Antona. Ve 30. letech hrál také ve třech zvukových filmech. Během let 1933–1937 se uplatnil v ateliérech AB na Barrandově jako asistent filmové režie. Spolupracoval hlavně s režiséry Martinem Fričem a Vladimírem Slavínským. V roce 1938 na samém konci své filmové kariéry se dopracoval k samostatné filmové režii dvou filmových komedií. K další filmové práci se Schorsch kvůli politické a válečné situaci již nedostal. Kromě těchto aktivit byl i průkopníkem v českém dabingu. Jako vedoucí výroby se podílel v ateliérech na Barrandově v roce 1937 na jednom z prvních českých dabingů. Šlo o kreslenou celovečerní pohádku Walta Disneyho „Sněhurka a sedm trpaslíků“. Krátce po mnichovských událostech, ještě před německou okupací emigroval do Velké Británie. I zde se věnoval svému filmovému povolání mezi krajanskými emigranty. Walter Schorsch zemřel v Anglii v roce 1943.\n\n\n\n\n"}
{"id": "1369547", "url": "https://cs.wikipedia.org/wiki?curid=1369547", "title": "Maggi Kvestadová", "text": "Maggi Kvestadová\n\nMaggi Elisabeth Kvestadová (10. února 1921 – 24. listopadu 2004) byla norská rychlobruslařka.\n\nNa norském šampionátu v roce 1946 se umístila na třetím místě, o rok později byla čtvrtá. Největšího úspěchu dosáhla na Mistrovství světa 1947, kde získala bronzovou medaili. Roku 1948 skončila na Mistrovství Norska na páté příčce. Poslední závody absolvovala v roce 1949. Tehdy vybojovala další medaili z národního šampionátu, kde si dobruslila pro stříbro. Téhož roku byla na Mistrovství světa čtrnáctá.\n"}
{"id": "1369552", "url": "https://cs.wikipedia.org/wiki?curid=1369552", "title": "Weikendorf", "text": "Weikendorf\n\nWeikendorf je městys v Rakousku ve spolkové zemi Dolní Rakousy v okrese Gänserndorf.\n\nWeikendorf se nachází ve spolkové zemi Dolní Rakousy v regionu Weinviertel. Rozloha území městyse činí 46,3 km², z nichž 12,4 % je zalesněných.\n\nÚzemí městyse Weikendorf se skládá ze čtyř částí (v závorce uveden počet obyvatel k 1. 1. 2017):\n\n\nObecní zastupitelstvo se skládá z 19 členů. Od komunálních voleb v roce 2015 zastávají následující strany tyto mandáty:\n\nNynějším starostou městyse Weikendorf je Johann Zimmermann ze strany ÖVP.\n\n"}
{"id": "1369553", "url": "https://cs.wikipedia.org/wiki?curid=1369553", "title": "Ruth Maria Kubitschek", "text": "Ruth Maria Kubitschek\n\nRuth Maria Kubitschek (* 2. srpna 1931 Chomutov) je německo-švýcarská herečka, dabérka a spisovatelka, narozená v Československu. \n\nJejí otec byl ředitelem uhelného dolu v severních Čechách. Od čtyř let chtěla být herečkou. Po ukončení druhé světové války uprchla rodina do Köthenu v sovětské okupační zóně Německa. Po vzniku NDR studovala herectví ve Výmaru a Halle, kde debutovala v Brechtově hře \"Herr Puntila und sein Knecht Matti\" (Pan Puntila a jeho sluha Matti). V roce 1953 se poprvé objevila na filmovém plátně v DEFou produkovaném \"Das kleine und das große Glück\". Po třech letech v divadle hrála roku 1956 ve filmu \"Thomas Müntzer – Ein Film deutscher Geschichte\". Film popisoval život a dílo faráře Thomase Müntzera na pozadí selské občanské války z roku 1519. Rok nato hrála v \"Der Fackelträger\".\n\nV roce 1959 emigrovala do NSR. Zde si brzy vybudovala popularitu hlavně díky TV seriálu \"Melissa\", kde hrála v roce 1966 hlavní roli. S Ralfem Wolterem vytvořila ústřední dvojici v třináctidílném TV seriálu \"Ein Fall für Titus Bunge\". Její další známé role byly v seriálech: \"Místo činu\" (1971) s Klausem Schwarzkopfem, \"Der Kommissar\", v roce 1964 propůjčila hlas herečce Daliah Lavi ve westernu \"Old Shatterhand\".\n\nRuth Maria Kubitschek má z rozvedeného manželství s Götzem Friedrichem syna Alexandra (* 1957). Od roku 1976 až 2016 žila s televizním producentem Wolfgangem Rademannem (1934–2016) v blízkosti Bodamského jezera ve Švýcarsku. Kromě herectví ji nakladatelé vydali dvanáct knih. Jejím posledním filmem byla \"Frau Ella\", za který byla herečka oceněna cenou Jupiter (cena časopisu \"Cinema\") v kategorii nejlepší německá herečka.\n\n\n\n"}
{"id": "1369554", "url": "https://cs.wikipedia.org/wiki?curid=1369554", "title": "Liisa Salmiová", "text": "Liisa Salmiová\n\nLyyli Anna-Liisa Salmiová (1. října 1914 Tampere – neznámé datum úmrtí), provdaná Mattilaová, byla finská rychlobruslařka.\n\nOd roku 1933 startovala na finských šampionátech, celkem pětkrát se umístila na stupních vítězů. V letech 1933 a 1935 byla třetí a v letech 1934, 1937 a 1939 skončila druhá. V roce 1936 se zúčastnila premiérového ročníku ženského Mistrovství světa, kde se umístila na dvanácté příčce. Největšího úspěchu dosáhla na MS 1939, kde vybojovala stříbrnou medaili. Právě v tomto roce ukončila aktivní sportovní kariéru.\n"}
{"id": "1369559", "url": "https://cs.wikipedia.org/wiki?curid=1369559", "title": "Laura Tamminenová", "text": "Laura Tamminenová\n\nLaura Tamminenová byla finská rychlobruslařka.\n\nOd roku 1933 se pravidelně účastnila finských šampionátů. Při svém premiérovém startu se umístila na druhém místě, o rok později byla třetí. V letech 1935 a 1936 si shodně dobruslila pro druhou příčku. Třetího místa dosáhla v letech 1937 a 1939. Zúčastnila se Mistrovství světa 1939, kde vybojovala bronzovou medaili, což byl její největší úspěch. Téhož roku ukončila svoji sportovní kariéru.\n"}
{"id": "1369562", "url": "https://cs.wikipedia.org/wiki?curid=1369562", "title": "Kubitschek", "text": "Kubitschek\n\nKubischek může být:\n\n\n\n"}
{"id": "1369564", "url": "https://cs.wikipedia.org/wiki?curid=1369564", "title": "Veľký Inovec (přírodní památka)", "text": "Veľký Inovec (přírodní památka)\n\nVeľký Inovec je přírodní památka v oblasti Ponitří.\n\nNachází se v katastrálním území obce Tekovské Nemce v okrese Zlaté Moravce v Nitranském kraji. Území bylo vyhlášeno v roce 1992 na rozloze 8,4 ha. Ochranné pásmo nebylo stanoveno.\n\n"}
{"id": "1369569", "url": "https://cs.wikipedia.org/wiki?curid=1369569", "title": "Lucius Aurunculeius Cotta", "text": "Lucius Aurunculeius Cotta\n\nLucius Aurunculeius Cotta ( – říjen 54 př. n. l. Galie) byl římský legát a vojevůdce v římské armádě Julia Caesara v době galských válek. Informace o tomto vojevůdci se dochovaly v Zápiscích o válce galské sepsaných Juliem Caesarem. \n\nJe pravděpodobné, že Lucius Cotta byl v roce 58 př. n. l. jedním z nejnižších legátů Julia Caesara. V roce 57 př. n. l. spolu s Quintem Pediem po bitvě u Bibracte vedl římské kavalérie proti Belgům, kteří byli na útěku z bojiště. V roce 55 př. n. l. během Caesarovy první výpravy do Británie zůstal v Galii a spolu s Tituriem Sabinem vedl výpravu na území Morinů a Menapiu, které se zřejmně rozkládalo mezi ústím řeky Šeldy a deltou Rýna a Mázy. Poslední informace o něm jsou z října roku 54 př. n. l., kdy znovu spolu s legátem Tituriem Sabinem velel římské legii a pěti kohortám, které zimovaly v opevněném táboře v Atuatuku na území Eburonů. Po vyjednávání s eburonskými vůdci Ambiorikem a Cativolcem, opustili opevněný tábor, aby se spojili s legiemi Tita Labiena. Od Eburonů to byla léčka, protože po opuštění tábora byli Eburony napadeni v bitvě u Atuatuka, ve které Titurius Sabinus i Lucius Cotta padl.\n"}
{"id": "1369570", "url": "https://cs.wikipedia.org/wiki?curid=1369570", "title": "Natálie Kerschbaummayr", "text": "Natálie Kerschbaummayr\n\nNatálie Kerschbaummayr (* 4. května 1998 Ostrava), rozená Tauchenová, je česká rychlobruslařka.\n\nRychlobruslení se začala pod trenérem Petrem Novákem věnovat v roce 2010, na podzim 2012 začala závodit v juniorském Světovém poháru. Počátkem roku 2013 se premiérově zúčastnila Mistrovství světa juniorů. V listopadu 2014 debutovala v seniorském Světovém poháru v rychlobruslení. Pravidelně v něm začala závodit, přičemž stále startovala i mezi juniory. V únoru 2016 se poprvé zúčastnila seniorského šampionátu – startovala v týmovém sprintu na Mistrovství světa (7. místo). Krátce poté absolvovala dva starty na Zimních olympijských hrách mládeže, kde na trati 1500 m skončila čtvrtá a v závodě s hromadným startem sedmá.\n\nV lednu 2018 se premiérově představila na Mistrovství Evropy (v individuálních disciplínách nejlépe 12. místo v závodě s hromadným startem). Jako první náhradnice mohla startovat v závodě s hromadným startem na Zimních olympijských hrách 2018, uvolněné místo ale musel trenér Novák přenechat Bělorusku, neboť Kerschbaummayr na ZOH s týmem neletěla. Pro Mistrovství světa ve víceboji 2018 byla původně rovněž v pozici náhradnice, díky neúčasti některých závodnic se ale mohla této soutěže poprvé zúčastnit a skončila na 21. místě. Na Mistrovství světa na jednotlivých tratích 2019 debutovala v individuálních závodech 17. místem v závodě s hromadným startem.\n\nDo sezóny 2012/2013 závodila pod rodným příjmením Tauchenová, od roku 2013 startuje pod příjmením Kerschbaummayr.\n\nStudovala gymnázium v Chotěboři, kvůli potřebám rychlobruslařského tréninku přestoupila v roce 2010 na ZŠ Smetanova v Chotěboři. Po absolvování základní školy začala studovat sportovní Gymnázium Vincence Makovského v Novém Městě na Moravě.\n\n"}
{"id": "1369573", "url": "https://cs.wikipedia.org/wiki?curid=1369573", "title": "Světový pohár v běhu na lyžích 1984/1985", "text": "Světový pohár v běhu na lyžích 1984/1985\n\nSvětový pohár v běhu na lyžích 1984/85 byl čtvrtým ročníkem Světového poháru v běhu na lyžích pod záštitou Mezinárodní lyžařské federace (FIS). Muži odjeli celkem 10 individuálních závodů a 4 štafety, ženy 11 individuálních závodů a 4 štafety. Celkovými vítězi se stali Švéd Gunde Svan a Norka Anette Bøe.\n\n"}
{"id": "1369576", "url": "https://cs.wikipedia.org/wiki?curid=1369576", "title": "Jevgenij Prigožin", "text": "Jevgenij Prigožin\n\nJevgenij Viktorovič Prigožin ( ; * 1. června 1961 Leningrad) je ruský oligarcha blízký Vladimiru Putinovi, přezdívaný „Putinův šéfkuchař“. Vlastní síť restaurací, cateringovou firmu \"Concord Catering\" a firmu \"Concord Management and Consulting\", jejímž prostřednictvím řídí Internet Research Agency, zabývající se internetovými aktivitami proti Západu.\n\nRoku 1977 absolvoval sportovní internátní učiliště a věnoval se závodně běhu na lyžích. V 18 letech byl poprvé podmínečně odsouzen za krádež a roku 1981 dostal trest 12 let vězení za loupež v organizované skupině, podvod a zapojení nezletilých do prostituce. Ve vězení strávil 9 let. Po propuštění roku 1990 začal podnikat se svým nevlastním otcem, nejprve ve stáncích s rychlým občerstvením. Se svým spolužákem z učiliště Borisem Spektorem založil síť supermarketů \"Kontrast\", v níž držel 15% podíl. Když výnosy z tohoto podnikání začaly klesat, založil spolu s ředitelem řetězce \"Kontrast\" Cyrilem Ziminovem roku 1995 jednu z prvních luxusních restaurací v Petrohradu, \"Old Customs\".\n\nRoku 1997 koupil a rekonstruoval starou loď a vytvořil z ní restauraci \"Nový ostrov\", která se stala jedním z nejmódnějších míst v Petrohradu. V létě 2001 zde večeřel Vladimir Putin s francouzským prezidentem Jacquesem Chiracem a Prigožin je osobně obsluhoval. Roku 2002 se zde Putin setkal s americkým prezidentem Georgem W. Bushem a o rok později na lodi Putin slavil své narozeniny. Prigožin od té doby podnikal samostatně v oboru VIP služeb a zajišťoval např. hostinu při prezidentské inauguraci Dmitrije Medveděva roku 2008. Od roku 2009 Prigožin vlastní jedinou soukromou restauraci v budově Ruského parlamentu.\n\nRoku 2010 se Putin osobně zúčastnil otevření Prigožinovy továrny \"Concord-Culinary Line\" na hotová jídla na předměstí Petrohradu. Na její výstavbu poskytla finanční podporu státní Vnešeconombank (která mj. slouží ke krytí finančních operací ruských výzvědných služeb v zahraničí)) ve výši 43 mil. dolarů. Proti kvalitě školních jídel dodávaných z této výrobny opakovaně protestovali rodiče dětí a od roku 2013 je továrna údajně prázdná a zpustlá. \n\nPrigožin se přátelil s Romanem Cepovem, velitelem Putinovy ochranky v Petrohradu v době, kdy zde byl Putin náměstkem primátora (po odchodu Putina do Moskvy střeží Cepova ochranka členy místní petrohradské mafie). Noviny Novaja Gazeta spekulují, že Prigožinův rychlý vzestup může souviset s hráčským byznysem, který spadal do kompetence náměstka primátora. Podle časopisu Forbes je rovněž přítelem nynějšího velitele prezidentské ochranky Viktora Zolotova. Roku 2012 Prigožinovi lidé vytvořili televizní dokumenty, které měly diskreditovat opoziční vůdce, např. \"Anatomy of a Protest\". Jeho lidé byli nasazeni také do redakcí liberálních médií ve snaze nalézt kompromitující materiály a informace o finančních tocích.\n\nPrigožin roku 2013 založil a prostřednictvím své firmy \"LLC Concord Management and Consulting\" údajně řídí a financuje \"továrnu trollů\" Internet Research Agency v Petrohradu. Roku 2013 vyslal do USA své lidi, aby tam natočili film o ruských emigrantech, kteří trpí steskem po domově. Založil tehdy projekty posilující ruský vliv na Krymu, v Novorossijské oblasti jihovýchodní Ukrajiny a jinde na Ukrajině. Sloužila tomu mj. agentura \"Kharkiv News Agency\", která produkovala proruské zprávy namířené proti Euromajdanu určené ukrajinským uživatelům internetu.\n\nPrigožin je – zatím bez průkazných údajů – spojován také s organizací (nebo součástí jiné organizace) zvanou Gruppa Vagnera. V Prigožinově firmě \"LLC Concord Management and Consulting\" se podle agentury SPARK-Interfax v roce 2017 stal generálním ředitelem Dmitrij Utkin, do té doby známý jako velitel skupiny Gruppa Vagnera. To je podle zpráv soukromá bezpečnostní a polovojenská organizace o síle odhadované na 2500 mužů, která se zúčastnila bojů v Sýrii a v separatistických regionech na východní Ukrajině. Utkin, jehož bojové jméno „Vagner“ je odvozeno od jména německého skladatele Richarda Wagnera, byl do roku 2013 velitelem brigády speciálních sil ruské tajné služby GRU a poté vedoucím Prigožinovy ochranky v Petrohradu. Gruppa Vagnera cvičí nebo cvičila poblíž základny speciálních sil GRU v Krasnodarském kraji a má prakticky stejnou výzbroj. Podle zpráv se Grupa Vagnera v současnosti angažuje v Libyi na straně generála Haftara.\n\nV Sýrii operuje také Prigožinova firma \"Evro Polis\", která dostala smlouvu na 25 % zisku z ropných polí, jež by Grupa Vagnera na její zakázku osvobodila z držení Islámského státu.\n\nV dubnu 2017 byla v Praze založena pobočka společnosti \"LinBurg Industries Ltd.\", která se tak stala první firmou v Česku propojenou s Prigožinem v Evropské unii. Její mateřská společnost, sídlící na Seychelách, se „rozhodla rozšířit svou podnikatelskou činnost na trhy EU, především v její středoevropské části“. \n\nSeychelská společnost údajně mimo jiné vlastní soukromé tryskové letadlo Hawker 125-800B, které podnikalo cesty na Blízký východ a do afrických států. V létě 2018 přistálo v hlavním městě Středoafrické republiky – deset dní před tamní vraždou tří ruských novinářů, kteří se chystali natáčet dokument o působení Grupy Vagner v Africe. Společnost na Seychelách řídí Andrej Juščin, který v posledních letech pracoval jako šéf ochranky v Prigožinově ruském cateringovém holdingu Konkord. \n\nPobočka LinBurg Industries Ltd. byla v Česku zaregistrována s pomocí společnosti All4business.cz, která různým firmám nabízí virtuální sídlo a vlastní ji Rus Alexandr Adamov. Adamov zároveň zaregistroval další dvě firmy spojované s Prigožinem - \"Concorde Ventures\" (název připomíná Prigožinovou ruskou cateringovou společnost Konkord) a \"Wings Trade & Consulting\". Všechny tři podnikatelské subjekty byly řízeny lotyšským občanem Ivem Zutisem a měly donedávna sídlo ve stejné budově jako firma All4business.cz na pražských Vinohradech, Blanická 590/3. Ivo Zutis opustil pozici jednatele v české pobočce LinBurg Industries Ltd. v dubnu 2019 a tuto funkci zastává od té doby ruský občan Vitalij Murencov s bydlištěm v Petrohradu.\n\nPrigožin se díky svému přátelství s prezidentem Putinem stal dodavatelem hotových jídel pro ruské ministerstvo obrany a pro školy v Moskvě. Prigožinovy firmy obdržely v letech 2013-2017 státní zakázky v celkové hodnotě 3,1 miliardy dolarů. Roku 2010 měl kontrakt s ministerstvem pro mimořádné situace, od roku 2011 dodává jídlo do školních jídelen v Petrohradu. V Moskvě zcela ovládl trh ve školním stravování a postupně převzal konkurenci. Od roku 2012 je dodavatelem jídla pro některé armádní jednotky (roku 2012 v hodnotě 1,2 mld. dolarů). Ministerstvo obrany vytvořilo zvláštní firmu \"Bydlení a veřejné služby (SU Utilities)\", která poskytuje kompletní služby pro armádní posádky. Prigožinovy firmy (Megaline a dceřiné sro) postupně získaly kontrakty na zajišťování topení, zdravotní péče, úklid, výstavbu kasáren a mají téměř monopolní postavení v sektoru veřejných zakázek Ministerstva obrany.\n\nOd roku 2011 získaly Prigožinovy firmy přinejmenším 5 393 státních kontraktů v celkové hodnotě 209 miliard rublů (= 3,2 miliard dolarů). Skutečný počet kontraktů může být vyšší, protože Prigožin část svého podnikání ukryl v neprůhledných sítích vlastnických vztahů. Roku 2017 navíc premiér Dmitrij Medveděv vydal vládní výnos, kterým povolil agentuře Voentorg a jejím subdodavatelům skrýt informace o jejich kontraktech s armádou z důvodu ochrany národní bezpečnosti. Několik těchto subdodavatelů firmy Voentorg (MTTs, Pishchevik, Obshchepit, Merkurii, ASP) je spojeno s Prigožinem. Systém funguje tak, že o zakázku se uchází více firem, ale všechny mají stejného vlastníka a zastupuje je stejný právník, často mají stejného ředitele, adresu a e-mailovou schránku.\n\nPrigožin se roku 2012 přestěhoval do své Petrohradské rezidence, kde má k dispozici helioport. Kromě toho vlastní soukromé tryskové letadlo a jachtu o délce 37 m. Jeho majetek je odhadován na více než jednu miliardu dolarů. \nV USA je stíhán za financování a organizaci operací, jejichž cílem je zasahovat do politických procesů a voleb, včetně voleb prezidenta USA v roce 2016 a za další kriminální činy, včetně krádeže osobních údajů.\n\n"}
{"id": "1369577", "url": "https://cs.wikipedia.org/wiki?curid=1369577", "title": "Red Bull RB13", "text": "Red Bull RB13\n\nRed Bull Racing-TAG Heuer RB13 je vůz formule 1 týmu Red Bull Racing-TAG Heuer pro sezonu 2017. Jeho piloty byli Max Verstappen a Daniel Ricciardo.Vůz byl představen 26. února. V sezóně dosáhl 3 vítězství a 13 pódií.\n\n\n\n"}
{"id": "1369580", "url": "https://cs.wikipedia.org/wiki?curid=1369580", "title": "Francesca Cacciniová", "text": "Francesca Cacciniová\n\nFrancesca Cacciniová (18. září 1587 – po 1641) byla italská skladatelka, zpěvačka, loutnistka, básnířka a učitelka hudby z počátku barokní éry. Florenťané ji přezdívali \"La Cecchina\", což je pravděpodobně zdrobnělina jména Francesca. Jejím otcem byl Giulio Caccini. Jediná její práce, která se dochovala, je opera \"La liberazione di Ruggiero\", která je nejstarší doloženou operou od ženy - skladatelky.\n\nFrancesca Cacciniová se narodila ve Florencii. Zde získala humanistické vzdělání (latina, řečtina, moderní jazyky, literatura a matematika). Současně jí její otec poskytl základní hudební vzdělání. První zmínka o jejím vystoupení na veřejnosti pochází z roku 1602. Medicejský dvůr se zdržoval v postní době v Pise. Zde dne 3. dubna 1602 byla v kostele svatého Mikuláše uvedena vícehlasá hudba řízená Giuliem Caccinim, přičemž vystoupila i jeho žena (druhá manželka Margherita) a dvě dcery (Settimia a Francesca), které \"zpívaly dobře\". V mládí Francesca vystupovala s rodiči, sestrou Settimií a nevlastním bratrem Pompeem a dalšími žáky svého otce. Tento soubor byl současníky označován jako \"Le donne di Giulio Romano\". I když byla později angažována u dvora, stále vystupovala i s tímto rodinným souborem, dokud se její sestra Settimia nevdala a nepřestěhovala do Mantovy.\n\nPůsobila pak na medicejském dvoře jako učitelka hudby, zpěvačka a skladatelka komorní i scénické hudby až do začátku roku 1627. Po roce 1614 byla nejlépe placeným hudebníkem u dvora. Vedle její hudební virtuozity a představy o ženské dokonalosti měla na tuto skutečnost vliv i přízeň Kristiny Lotrinské, která tehdy ve Florencii vládla jako regentka.\nJe pravděpodobné, že byla rychlá a plodná skladatelka, jako její kolegové u dvora Jacopo Peri a Marco da Gagliano. Velmi málo jejích skladeb se však dochovalo. Většina její jevištní hudby byla složena pro komedie básníka Michelangela Buonarroti mladšího (prasynovec stejnojmenného sochaře), kterými jsou \"La Tancia\" (1613), \"Il passatempo\" (1614) a \"La fiera\" (1619). V roce 1618 byla zveřejněna sbírka třiceti šesti písní pro dvojhlas soprán / bass (\"Il primo libro delle musiche\"). V tomto díle je sbírka písní a madrigalů různých dobových stylů v italštině a latině na církevní i světské texty.\n\nV zimě roku 1625 složila hudbu pro 75 minutovou komedii-balet s názvem \"La liberazione di Ruggiero dall'isola d'Alcina\", který byl uveden během návštěvy polského korunního prince Vladislava Zikmunda, pozdějšího krále Vladislava IV. Vasy. Kombinace vtipných parodií skladeb rané opery s momenty překvapivé citové intenzity ukazuje, že skladatelka měla přehled o světové produkci v tomto žánru a současně silný smysl pro kompozici rozsáhlejších děl. Představení prince tak nadchlo, že bylo provedeno znovu ve Varšavě v roce 1628.\n\nPoprvé se Francesca Cacciniová provdala v roce 1622 za Giovanniho Battistu Signoriniho. Měla s ním dceru Margheritu. Manžel zemřel v roce 1626. Znovu se provdala v roce 1627 v Lucce za velkého hudebního nadšence, šlechtice Tommasa Raffaelliho. Žila pak v domě svého manžela v Lucce a v roce 1628 mu porodila syna Tommasa. Během pobytu v Lucce se stýkala se zdejší hudební rodinou Buonvisiů. Její druhý manžel zemřel v roce 1630.\n\nJako vdaná žena odmítla nabídku na vystoupení (v roce 1628 v Parmě), po ovdovění se ale snažila o návrat do služeb medicejského dvora. Návrat zdržely morové epidemie v letech 1630-33 a 1634. Poté Francesca Cacciniová působila u dvora jako učitelka hudby princezen rodu Medicejů, které často navštěvovaly klášter La Crocetta nebo v něm žily. Dále skládala a hrála komorní skladby a zábavné kousky pro dámy u dvora. Služby medicejského dvora opustila dne 8. května 1641. Po tomto datu o ní není žádná dochovaná zmínka.\n\nFrancesca Cacciniová napsala pravděpodobně hudbu k nejméně šestnácti dramatickým dílům. Kromě opery \"La liberazione di Ruggiero\" a několika úryvků z \"La Tancia\" a \"Il passatempo\", které byly publikovány v roce 1618, jsou všechna ostatní její díla považována za ztracená.\n\n\n"}
{"id": "1369581", "url": "https://cs.wikipedia.org/wiki?curid=1369581", "title": "Kids United", "text": "Kids United\n\nKids United je francouzská dětská hudební skupina čtyř dětí (na začátku skupiny měla 6 členů) narozených mezi roky 2000 a 2007. Byla vytvořena na podporu kampaní UNICEF a je sponzorována zpěvačkami Hélène Ségara a Corneille. První album \"Un monde meilleur\" (lepší svět) bylo publikováno na mezinárodní den dětí v roce 2015.\n\nErza se narodila  v Sarreguemines, Moselle, Lotrinsko. Její rodiče jsou z Kosova, má dvě starší sestry a bratra. Byla v soutěži The Voice Kids, kde v prvním kole zpívala Papaoutai od Stromae v semifinále Éblouie par la nuit od Raphael Haroche a La Vie en rose od Édith Piaf ve finále. Skončila na 3. místě. Docházela na hodiny klavíru a zpěvu v Sarralbe, kde její učitel pravidelně publikováno videa jejího zpěv na Internet. Při vzniku kapely jí bylo 10 let.\n\nEsteban se narodil v Saint-Denis, Seine-Saint-Denis, Île-de-France. Jeho rodina pochází ze Španělska. V roce 2011 byl soutěžícím v 6. sezóně La France a un incroyable talent s jeho 14 let starým bratranec Diegem Losadem. V roce 2013 se zúčasnil Italia ' s Got Talent, s jeho bratranec Diegem, a později se účastnil Belgium's Got Talent. V roce 2014 se podílel na první řadě The Voice Kids. Spolu s jeho bratrancem mají YouTube kanál \"Esteban y Diego\".  Oba žijí v Paříži. Při založení kapely mu bylo 15 let.\n\nGabriel se narodil v Roubaix. Je z Anglie, učí ostatní členy texty anglických písní. Žije v Tourcoing. Byl soutěžícím v show TeenStar. Po ní si měl vybrat mezi The Voice Kids a Kids Unitet. Rozhodl se pro Kids United, protože se mu líbila myšlenka pomáhat ostatním dětem. Při založení kapely mu bylo 13 let.\n\nGloria se narodila  v Métách, Moselle, Lotrinsko. V roce 2014 se zúčastnila první řady The Voice Kids. Byla v týmu s Jennifer. V semifinále nestačila na Carlu, bývalou členku Kids United. Je nejmladším členem skupiny, při založení ji bylo 8 let.\n\nCarla se narodilä  v Avignon, Vaucluse, Provence-Alpes-Côte d ' Azur. V roce 2014 byla soutěžící v první řadě soutěže The Voice Kids. Hlásila se s písní Éblouie par la nuit tím, Raphael Haroche. S její trenérkou Jenifer první sezónu této soutěže vyhrála. 3. března 2016 na Twitteru oznámila, že kapelu Kids United opouští kvůli sólovým projektům. V druhém albu kapely se už neobjevila, ale i po jejím odchodu se účastnila některých aktivit.\n\nNilusi se narodila  v Paříži. Její rodina je ze Srí Lanky. V lednu 2014 se s Tal zúčastnila soutěže L ' école des fans. Vyhrála s dvěma hlasy poroty. Založila YouTube kanál, kde publikovala covery. Hraje na řadu hudebních nástrojů, jako je kytara, klavír a bicí. Když se skupina formovala, tak byla nejstarším členem (15 let) V listopadu 2017 oznámila opuštění skupiny, aby zahájila sólovou kariéru.\n"}
{"id": "1369584", "url": "https://cs.wikipedia.org/wiki?curid=1369584", "title": "Světový pohár v běhu na lyžích 1985/1986", "text": "Světový pohár v běhu na lyžích 1985/1986\n\nSvětový pohár v běhu na lyžích 1985/86 byl pátým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 9 individuálních závodů a 5 štafet. Celkovými vítězi se stali Švéd Gunde Svan a Finka Marjo Matikainenová.\n\nPřed sezónou došlo po několika letech sporů k dohodě mezi lyžaři a federacemi ohledně definice a používání lyžařských stylů. Byly oficiálně rozlišeny styl klasický a styl volný, a u každého závodu bylo předem stanoveno, pro jaký z obou stylů je vypsán.\n"}
{"id": "1369585", "url": "https://cs.wikipedia.org/wiki?curid=1369585", "title": "Drážka (chladné zbraně)", "text": "Drážka (chladné zbraně)\n\nDrážka je zaoblený nebo zkosený podélný žlábek, rýha či zářez nebo žlábky, rýhy či žářezy podél široké strany čepele (např. meč, nůž, nebo bajonet), který je vyroben pomocí zápustkového kování nebo vybroušen na pásové brusce. Obvykle se používá k odlehčení čepele. Podobně jako I profil umožňuje zatížit meč větší silou s použitím menšího množství materiálu. Tyto drážky jsou často nazývány „krevní drážky“, i když jejich účel nemá nic společného s krví. V kombinaci se správným zužováním drážky a správném kalení a popuštění může být čepel lehčí o 20 nebo až 30 % než čepel bez drážky, aniž by došlo k výrazné ztrátě pevnosti a stability. Drážka se obvykle zužuje se zužující čepelí.\n\nZákladním principem konstrukce je, že ohybový moment způsobuje větší napětí na krajních vláknech než ve středu (zatímco krajní vlákna nosníku jsou namáhána na tlak, resp. na tah, mezi taženou a tlačenou částí je vrstva, která se neprotáhla ani nezkrátila; je to neutrální vrstva jdoucí těžištěm). Drážka odstraní materiál v blízkosti neutrální osy, čímž pevnosti příliš neuškodí. To přináší tužší čepele dané hmotnosti, nebo lehčí čepele při dané tuhosti. Na stejném principu koncentrace napětí fungují I nosníky.\n"}
{"id": "1369586", "url": "https://cs.wikipedia.org/wiki?curid=1369586", "title": "Red Bull RB12", "text": "Red Bull RB12\n\nRed Bull RB12 je vůz stáje Red Bull Racing pro sezonu 2016. Jeho piloty byli Daniel Ricciardo, Daniil Kvjat a Max Verstappen.\n\n\n\n"}
{"id": "1369587", "url": "https://cs.wikipedia.org/wiki?curid=1369587", "title": "Itreksjód", "text": "Itreksjód\n\nItreksjód, Ítreksjóð či Itreksiod je v germánské mytologii jeden ze synů Ódina a bůh. Je zmíněn v 75. kapitole Prozaické Eddy v knize \"Skáldskaparmál\", kde se o něm mluví jako o jednom z Ásů a synů Ódina.\n"}
{"id": "1369588", "url": "https://cs.wikipedia.org/wiki?curid=1369588", "title": "Emilie Benes Brzezinski", "text": "Emilie Benes Brzezinski\n\nEmilie Anna Benes, provdaná Brzezinski (* 1932 Ženeva) je americká výtvarnice, sochařka. Jejím manželem byl politolog polského původu Zbigniew Brzezinski (1928–2017).\n\nEmilie Anna Benes se narodila v roce 1932 ve Švýcarsku. Je praneteří československého prezidenta Edvarda Beneše. Její otec Bohuš Beneš (1901–1977) byl československým diplomatem a novinářem. Po vypuknutí druhé světové války se rodina Bohuše Beneše přestěhovala do Londýna, v roce 1943 odcestovala lodí do USA a pak do Kalifornie. \n\nStudovala dějiny umění na Wellesley College ve státě Massachusetts, které ukončila v roce 1953. Poté pracovala v \"Harvard Literary Library\", kde se setkala se Zbigniewem Brzezinskim, svým budoucím manželem. 26. května 1961 se za Brzezinského provdala. Jejich tři děti jsou synové Ian (* 1963) a Mark (* 1965) a dcera Mika (* 1967).\n\nPo svatbě se věnovala rodině a vlastní tvorbě, první samostatnou výstavu měla až po 25 letech ve Washingtonu, D.C.\n\n\n"}
{"id": "1369591", "url": "https://cs.wikipedia.org/wiki?curid=1369591", "title": "Lagom", "text": "Lagom\n\nLagom je označení pro koncept přiměřeného života a chování, původem ze Švédska. Samotný výraz znamená ve švédštině „tak akorát“, „ani málo, ani moc“, „přiměřeně“ a odkazuje na švédské přísloví „\"Lagom är bäst\"“ („Tak akorát je nejlepší“, případně „Méně je více“). Myšlenka vešla v celosvětovou známost v roce 2017 díky časopisu Vogue, který ji označil za jakéhosi nástupce v té době aktuálního skandinávského trendu hygge.\n\nCelý přístup vychází z protestanské morálky, k jejímž charakteristickým rysům patří skromnost; dále je spjatý také s ekologickým a trvale udržitelným přístupem k životu, čímž se dostává do protikladu s konzumerismem současné doby. Myšlenku lagomu lze definovat jako umírněnost a rovnováhu ve všem, co člověk v životě dělá.\n\nAčkoli samotné označení pochází ze Švédska, koncept je obecně skandinávský; projevuje se například ve střídmém a funkčním designu (zejména nábytku) a módě s důrazem na hledání krásy v jednoduchosti, v běžném životě pak střídmým stravováním nebo uměřeným životním stylem.\n\nPříbuznou myšlenkou je dánský koncept spokojeného života hygge; ten se však vyznačuje větší aktivitou a snahou dosáhnout minimálními prostředky „speciální“ stav, zatímco podstatou lagomu je udržení optimálního stavu bez jakýchkoli nezbytností. Podle některých názorů tato filosofie přispěla k podobě dnešní harmonické a rovnostářské švédské společnosti.\n\n\n"}
{"id": "1369592", "url": "https://cs.wikipedia.org/wiki?curid=1369592", "title": "Chuchel (hra)", "text": "Chuchel (hra)\n\nChuchel je česká point-and-click videohra vyvíjená studiem Amanita Design. Vyšla 7. března 2018, jak pro systém Microsoft Windows tak pro MacOS. Hlavním hrdinou je chuchel, jeho cíl je sníst třešeň, přičemž mu v tom brání další subjekty. Bývá oceňována za svůj humor, grafiku, hudbu a celkovou atmosféru.\n\n"}
{"id": "1369593", "url": "https://cs.wikipedia.org/wiki?curid=1369593", "title": "Gletscherhorn", "text": "Gletscherhorn\n\nGletscherhorn je hora v Bernských Alpách ve Švýcarsku. Nachází se ve skupině Jungfraugruppe na hranicích mezi kantony Bern a Valais. Leží nad vesnicí Stechelberg asi 20 km jihozápadně od města Interlaken.\n\nNa severu sousedí s vrcholem Louwihorn (3777 m), na jihozápadě s vrcholem Äbeni Flue (3962 m). Louwihorn je oddělen bezejmenným sedlem 3637 m, Äbeni Flue je oddělen sedlem Gletscherjoch (3764 m). Na severozápadě stéká ze svahů hory ledovec Rottalgletscher, na východě Kranxbergfirn a na jihu Gletscherhornfirn.\n\nNa vrchol poprvé vystoupili 15. srpna 1867 James John Hornby a Christian Lauener. Dnes lze na vrchol vystoupit od chaty Hollandiahütte (3158 m) nebo od chaty Konkordiahütte (2850 m). V obou případech se jedná o ledovcovou túru.\n\n"}
{"id": "1369594", "url": "https://cs.wikipedia.org/wiki?curid=1369594", "title": "Hřbitovní kostel (Neustadt in Sachsen)", "text": "Hřbitovní kostel (Neustadt in Sachsen)\n\nHřbitovní kostel (označovaný též jako kaple) v Neustadtu in Sachsen () je funerální stavba spravovaná místní evangelicko-luterskou církevní obcí.\n\nPůvodní hřbitov se rozkládal severně od kostela svatého Jakuba. V 19. století však přestal vyhovovat kapacitně i svým umístěním, roku 1869 byl proto založen nový a starý hřbitov u kostela zanikl. V letech 1900–1901 byl na hřbitově postaven hřbitovní kostel podle plánů německého architekta Theodora Quentina (1851–1905). Kostel spolu se hřbitovem patří Evangelicko-luterské církevní obci Neustadt in Sachsen. Slouží nejen k poslednímu rozloučení se zemřelými, ale také k nepravidelnému pořádání koncertů a konání evangelických bohoslužeb (zvláště v zimním čase). Stavba je chráněnou kulturní památkou s číslem 09253619.\n\nJednolodní funerální chrámová stavba je postavena v novogotickém slohu. Vnější stěny jsou kamenné a podpírají je rovněž kamenné opěráky. Nad průčelím s hlavním vchodem je umístěna rozeta a štít s krucifixem. Nápis nad vchodem zní: (česky \"„Žijeme-li, žijeme Pánu, umíráme-li, umíráme Pánu. Ať žijeme, ať umíráme, patříme Pánu.“\") Okna zakončuje lomený oblouk.\n\n\n"}
{"id": "1369597", "url": "https://cs.wikipedia.org/wiki?curid=1369597", "title": "Římskokatolická farnost Hluboká nad Vltavou", "text": "Římskokatolická farnost Hluboká nad Vltavou\n\nŘímskokatolická farnost Hluboká nad Vltavou je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nFarnost byla v Hluboké nad Vltavou zřízena až poměrně pozdě. Až v roce 1786. Farním kostelem byla dočasně ustanovena kaple sv. Floriána na hlubockém starém zámku. Farní kostel jako takový byl vystavěn až v letech 1845-1846 jako úplná novostavba v pseudogotickém slohu. Farnost byla v roce 1921 povýšena na děkanství, tento titul se však později přestal používat. V letech 1790-1952 existoval \"hlubocký vikariát\".\nFarnost má sídelního duchovního správce, který zároveň administruje ex currendo farnosti Hosín a Purkarec.\n\n"}
{"id": "1369598", "url": "https://cs.wikipedia.org/wiki?curid=1369598", "title": "Lusitano", "text": "Lusitano\n\nLusitánský kůň (\"Lusitano\") je původem z Portugalska. Je používán především na španělskou drezuru. Je většinou 165 – 170 cm vysoký\n\n. Používají je především Španělé.\n\nNázev lusitánského koně pochází ze starého latinského názvu Portugalska – Lusitania. Oficiální název platí až od roku 1966, protože do té doby byl s andaluským koněm považován za jedno plemeno. Obě plemena si jsou velmi podobná. Mají stejný genetický základ, v obou koluje krev berbera i plemene sorraia. Lusitano má mnoho vlastností jako andaluský kůň, má ale klabonosou hlavu a postrádá jeho ušlechtilost.\n\nLusitánský kůň má ve srovnání se svým španělským příbuzným, andaluským koněm, více skleněnou záď a níže nasazený ocas. Hlava je dlouhá s klabonosným profilem a velkýma očima. Silný krk je klenutý a na plece nasazený v širším úhlu, což vytváří dojem vzpřímenosti a vznešenosti. Plece jsou silné a strmější, díky čemuž má kůň vysokou akci nohou. Tělo má krátké, hrudní koš klenutý a bedra široká a silná. Hříva a ocas jsou bohaté, jemné a vlnité. Výrazně dlouhé holeně přispívají k tomu, že Lusitano působí „nohatým“ dojmem. Jinak jsou ale kosti končetin kvalitní. Lusitano se vyskytuje ve všech základních barvách, ale převládají bělouši, dále hnědáci a vyskytují se i plaváci a ryzáci. Dříve se objevovali i strakoši. Tito koně se vyznačují přizpůsobivostí, dobrou jezditelností a chody s vysokou akcí.\n"}
{"id": "1369599", "url": "https://cs.wikipedia.org/wiki?curid=1369599", "title": "Zpěvy Maldororovy", "text": "Zpěvy Maldororovy\n\nZpěvy Maldororovy (francouzsky \"Les Chants de Maldoror\") je dílo Comte de Lautréamonta (pseudonym v Montevideu rozeného Isidora Luciena Ducasse) sepsané jako báseň v próze (poetický román) a vydané poprvé v sešitech v letech 1868 a 1869. Celé dílo bylo poprvé souborně vytištěno přepracované a podepsané pseudonymem (předchozí sešity byly anonymní) roku 1870, ovšem nakladatel odmítl náklad vydat a autor se již vydání nedožil. Vytištěný náklad byl později odkoupen a vydán roku 1874. Větší ohlas zaznamenalo druhé vydání z roku 1890, ovšem slávu dílu přinesl zájem francouzských surrealistů (André Breton) trvající od roku 1917.\n\nDílo je členěno na zpěvů o šedesáti verších (I/14, II/16, III/5, IV/8, V/7, VI/10). Obsahově lze těžko popsat. Hlavní postavou Maldoror, zosobnění čistého zla, který vystupuje v ich-formě. Příběh je násilný, nihilistický, s odkazy na tehdy oblíbenou gotickou literaturu. Narativní styl je nelineární a surrealistický. K obsahové tajemnosti přispěl i poměrně tajemný autor (který zemřel velmi mlád a je od něho známo poměrně málo dalších textů).\n\n"}
{"id": "1369602", "url": "https://cs.wikipedia.org/wiki?curid=1369602", "title": "Spartak (stanice metra v Moskvě)", "text": "Spartak (stanice metra v Moskvě)\n\nSpartak () je stanice moskevského metra na Tagansko-Krasnopresněnské lince. Stavba stanice byla založena již v roce 1975, její stavba byla však pro údajnou zbytečnost zastavena a zakonzervována. Vzhledem k rozvoji infrastruktury na území bývalého Tušinského letiště bylo v roce 2013 rozhodnuto o dostavění a zprovoznění stanice. Nachází se mezi stanicemi Tušinskaja a Ščukinskaja. Je nazvána po blízkém stadionu Spartak.\n\nStanice Spartak se nachází v čtvrti \"Pokrovskoje-Strešněvo\" () u stadionu Spartak. Stanice disponuje dvěma vestibuly, severní pozemní vestibul se nachází blíže stadionu Spartak a je vyzdoben tématikou fotbalového klubu Spartak. Jižní podzemní vestibul je vystavěn podobně jako jiné dvousálové vestibuly metra té doby (například na stanicích Lermontovskij prospekt, Žulebino, Troparjevo), kde jeden sál zahrnuje pokladny a místní oddělení policie a druhý přiléhající zahrnuje turnikety a odpočívárny pro personál. Nástupiště je obloženo šedým mramorem a šedou a černou žulou, přičemž stěny jsou vyzdobeny fotbalovou tématikou. Se severním vestibulem je nástupiště propojeno třemi eskalátory, s jižním schodištěm. \n\nV blízkosti stanice se plánuje postavit parkoviště s 3000 parkovacími místy. Na území bývalého Tušinského letiště je naplánována výstavba mikrorajonu Tušino-2018.\n\n"}
{"id": "1369603", "url": "https://cs.wikipedia.org/wiki?curid=1369603", "title": "Římskokatolická farnost Boršov nad Vltavou", "text": "Římskokatolická farnost Boršov nad Vltavou\n\nŘímskokatolická farnost Boršov nad Vltavou je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nBoršov patřil od roku 1290 do majetku vyšebrodských cisterciáků, kteří zde také založili plebánii a velice dlouho zde také obstarávali duchovní správu (ve druhé půli 19. století zde působil například pozdější vyšebrodský převor Michael Rafael Pavel, O.Cist.). Posledním cisterciákem, spravujícím místní farnost, byl P. Daniel Waschenpelz, O.Cist., který zemřel v roce 1955. Poté zdejší duchovní správu začal zajišťovat klérus českobudějovické diecéze.\n\nFarnost nemá sídelního duchovního správce a je administrována ex currendo z farnosti při kostele sv. Jana Nepomuckého v Českých Budějovicích (vikariát České Budějovice - město).\n\n"}
{"id": "1369604", "url": "https://cs.wikipedia.org/wiki?curid=1369604", "title": "Bironové", "text": "Bironové\n\nBironové je šlechtická rodina baltských Němců, která během 18. století vládla v kuronsko-zemgalském vévodství (léno polské koruny), na území dnešního Lotyšska. Bironové se stali vládci baltského vévodství namísto původně vládnoucích, avšak vymírajících Kettlerů, díky přízni které se těšil Ernst Johann von Biron u ruské carevny Anny Ivanovny.\n\nV roce 1740 byl Biron umírající carevnou ustanoven opatrovníkem nástupce carského trůnu, Ivana VI. a jmenován regentem do carevičovy plnoletosti. Po smrti carevny Anny Ivanovny 17. října téhož roku, okamžitě převzal vládu. Neudržel se však dlouho, neboť proti němu vystoupila matka malého cara, Anna Leopoldovna.\n\nV noci 9. listopadu 1740 byl Ernest Johann Biron uvězněn a o několik dní později dekretem nové regentky zbaven vlády. Byl obviněn z vlastizrady a odsouzen k smrti. Anna Leopoldovna nicméně dodatečně změnila výrok soudu a poslala Birona s rodinou do sibiřského vyhnanství. Kníže pozbyl všech hodností, titulů, úřadů i majetku a byl 13. července roku 1741 v doprovodu stráží odvezen do Pelymu v tobolské gubernii. Na Sibiři měl zůstat až do své smrti. V Kuronsku kromě pokusu ustanovit novým knížetem polního maršálka Ludvíka Ernesta von Braunschweig-Lüneburg-Bevern nastalo několikaleté interregnum.\n\nZa vlády carevny Alžběty I. Petrovny se osud Ernesta Johanna Birona poněkud zlepšil. Panovnice zmírnila výrok své předchůdkyně a změnila vyhnanství na domácí vězení. Trůnu zbavený kuronský vévoda se usadil v Jaroslavli na Volze, měl k dispozici palác se služebnictvem, knihovnu a stádo koní, mohl rovněž pořádat lovy. Přesto však byl stále vězněm pod kontrolou státu a neměl právo se vrátit do hlavního města Ruska. Teprve v roce 1762 car Petr III. dovolil Bironovi vrátit se do Petrohradu, vrátil mu dokonce i úřady a řády.\n\nV roce 1763 za vlády carevny Kateřiny II. byl Biron využit k posílení ruské politiky v Polsku a protekcí panovnice znovu usazen na trůn kuronského vévodství, kde již několik let vládl syn Augusta III. Polského, Karel Kristián Wettin. Po návratu na trůn začal Biron rychle v Kuronsku zavádět absolutistickou vládu. Započal s výstavbou okázalých palácových rezidencí v Jelgavě a v Rundāle (ta bývá často označována za \"\"baltské Versailles\"\"). Jako postarší člověk však již nebyl schopen sám spravovat vládu a fakticky v jeho jméně vládl jako regent jeho syn Petr Biron. V roce 1769 Ernest Johann Biron rezignoval na další vládu a abdikoval.\n\nJeho nástupcem se stal jeho prvorozený syn Petr von Biron vedl nestabilní a neúspěšnou politiku, díky čemuž nastaly rozpory mezi ním a správci země. K jejich urovnání se do Kuronska vrátila jeho žena Dorotea von Medem, jež byly stavy požádána o převzetí regentství za svého manžela. Situace vyústila v deputaci kuronských dvořanů do Petrohradu, kde carevna Kateřina II. Veliká, nespokojená s Petrovými vztahy s Pruskem, na sebe vzala roli prostředníka mezi stavy a vévodou. Petr se nakonec roku 1795 rozhodl vzdát vévodství a převést ho Rusku. Výměnou za abdikaci obdržel vysokou doživotní státní rentu ve výši 100 000 tolarů a jednorázovou kompenzaci za pozbyté majetky ve výši 2 000 000 rublů. 22. června odjel z Petrohradu a od té doby žil střídavě v Berlíně a na svých slezských statcích.\n\n"}
{"id": "1369605", "url": "https://cs.wikipedia.org/wiki?curid=1369605", "title": "Anfisa Rezcovová", "text": "Anfisa Rezcovová\n\nAnfisa Anatoljevna Rezcovová (: Анфиса Анатольевна Резцова), rozená Romanovová (* 16. prosince 1964, Jakimec, Vladimirská oblast, Sovětský svaz) je bývalá sovětská a ruská biatlonistka a běžkyně na lyžích. Reprezentovala postupně Sovětský svaz, Společenství nezávislých států a Rusko. Na ZOH 1988 v Calgary získala jako reprezentantka Sovětského svazu v běhu na lyžích zlato ze štafety na 4×5 km a stříbro v závodě na 20 km volně. Na ZOH 1992 v Albertville reprezentovala Společenství nezávislých států v biatlonu a vybojovala zlato ve sprintu a stříbro ve štafetě na 3×7,5 km. Na ZOH 1994 v Lillehammeru přidala již v dresu Ruska ještě další zlato ze štafety na 4×7,5 km.\n\nZlatem z biatlonového sprintu na ZOH 1992 se stala první a na delší dobu poslední ženou, která vybojovala na zimních olympijských hrách dvě zlaté medaile ve dvou různých sportech (další byla až Ester Ledecká v roce 2018, které se podařilo vybojovat dvě zlata ve dvou různých sportech dokonce během jedněch her).\n\nJe rovněž dvojnásobnou vítězkou celkového hodnocení Světového poháru v biatlonu, v celkovém hodnocení Světového poháru v běhu na lyžích skončila nejlépe na 2. místě.\n\nÚvodní část kariéry věnovala běhu na lyžích. Ve Světovém poháru v běhu na lyžích debutovala v sezóně 1984/85, ještě pod dívčím jménem Romanovová. 14 února 1985 poprvé stála v individuálním závodě na stupníéch vítězů, když v německém Klingenthalu obsadila 3. místo v běhu na 10 km klasivky. O několik dní později obsadila 2. místo v závodě na 5 km klasicky v Novém Městě na Moravě. Vzestup dovršila na MS 1985 v rakouském Seefeldu, kde jako finišmenka dovezla sovětskou štafetu ke zlatu. Ve své úvodní sezóně ve Světovém poháru obsadila 6. místo v celkovém hodnocení, což je dodnes jeden z vůbec nejúspěšnějších debutů.\n\nV sezóně 1985/86 stála ve Světovém poháru 3× na stupních vítězů v individuálních závodech, celkově skončila na 15. místě.\n\nSezóna 1986/87 byla nejúspěšnější sezónou Rezcovové mezi lyžařkami-běžkyněmi. V individuálních závodech se sice nedočkala vítězství, ale skončila 5× druhá, z toho dvakrát na mistrovství světa. Na MS 1987 v německém Oberstdorfu skončila stříbrná v závodech na 5 km klasicky a 20 km volně, k tomu přidala zlato se štafetou. V celkovém hodnocení světového poháru skončila druhá za Finkou Marjo Matikainenovou.\n\nV olympijské sezóně 1987/88 zůstala poněkud za očekáváním. V celkovém hodnocení Světového poháru se nevešla do první desítky, na ZOH 1988 v Calgary zářily především její reprezentační kolegyně Tamara Tichonovová a Vida Vencienė. Rezcovová se však na olympiádě neztratila: vybojovala své první olympijské zlato jako členka štafety na 4×5 km a přidala stříbro ze závodu na 20 km volně.\n\nNenaplněné ambice během olympijské sezóny vedly k rozkolu mezi Rezcovovou a trenérským štábem, což jí dovedlo k radikálnímu rozhodnutí: přestoupit k biatlonu. V roce 1989 se jí narodila dcera Darja, od roku 1990 závodila ve Světovém poháru v biatlonu.\n\nV debutové sezóně 1990/91 se jí příliš nedařilo, potýkala se pčedevším se špatnou střelbou. V celkovém hodnocení skončila na 48. místě.\n\nSezóna 1991/92 znamenala velký průlom. Získala svůj první Velký křišťálový glóbus za vítězství v celkovém hodnocení Světového poháru, na ZOH 1992 v Albertville vybojovala zlatou medaili ve sprintu na 7,5 km a bronz se štafetou, na MS pak stříbro v závodě týmů. Dominovala především zásluhou vynikajícího běhu, kde měla často takovou převahu nad konkurencí, že si mohla dovolit i několik chybných zásahů na střelnici. Například v individuálním závodě v norském Holmenkollenu zvítězila i přesto, že na střelnici 7× (!) minula terč.\n\nV sezóně 1993/94 její dominance vs Světovém poháru pokračovala, podruhé získala Velký křišťálový glóbus. Na mistrovství světa se jí ovšem nedařilo, se štafetou skončila na 5. místě, v individuálních závodech pak dvakrát na 11. místě.\n\nSezóna 1994/95 znamenala výrazný ústup ze slávy. Ve Světovém poháru se v žádném závodě nevešla do desítky nejlepších. Na mistrovství světa skončila na 20. místě ve sprintu a na 6. místě se štafetou. V ruském biatlonovém týmu došlo ke konfliktu mezi Rezcovovou a hlavním trenérem Leonidem Gurevem, který předznamenal odchod Rezcovové z biatlonu.\n\nPo narození druhé dcery Kristiny v roce 1996 se rozhodla vrátit k běhu na lyžích.\n\nV sezóně 1998/99 skončila ve Světovém poháru v běhu na lyžích na 9. místě v celkovém hodnocení, přičemž obsdila 8. místo jak v hodnocení sprintů, tak v hodnocení dostančních závodů. Na Mistrovství světa v klasickém lyžování 1999 v Ramsau dopomohla ruské štafetě ke zlatu.\n\nV sezóně 1999/00 skončila v celkovém hodnocení až na 32. místě. Silná konkurence v reprezentaci a nástup mladých talentovaných závodnic přiměl Rezcovovou po sezóně 2001/02 ukončit kariéru.\n\nNarodila se v dělnické rodině: otec byl stavitelem, matka pracovala v chemičce. V rodině byli kromě Anfisy tři bratři.\n\nV roce 1985 se provdala za biatlonistu a později biatlonového trenéra Leonida Rezcova. Mají spolu čtyři dcery, Darju, Kristinu (obě jsou biatlonistky, Darja je známější pod manželovým příjmením jako Darja Virolainenová), Vasilisu a Mariju. Manželství se však rozpadlo.\n\nV interview z roku 2009 přiznala použití nepovolených podpůrných přípravků v sezóně 1999/2000.\n\n"}
{"id": "1369608", "url": "https://cs.wikipedia.org/wiki?curid=1369608", "title": "Světový pohár v biatlonu 2017/2018 – Holmenkollen", "text": "Světový pohár v biatlonu 2017/2018 – Holmenkollen\n\n8. podnik Světového poháru v biatlonu v sezóně 2017/18 probíhal od 15. do 18. března 2018 na biatlonovém stadionu Holmenkollen v norském Oslu. Na programu podniku byly sprinty, mužské i ženské štafety a stíhací závody.\n\nDo světového poháru zde poprvé nastoupil český junior Jakub Štvrtecký. Naopak svoji reprezentační kariéru zde ukončili Jaroslav Soukup i Francouzka Marie Dorinová Habertová.\n\nOficiální program:\n\nV závodu žen odstartovaly jako jedny z prvních Veronika Vítková a Eva Puskarčíková. Vítková běžela solidně a vleže střílela bezchybně. Vstoje však udělala jednu chybu a nakonec skončila na 11. místě. Puskarčíková zasáhla na obou položkách všechny terče a rychle střílela, ale – hlavně v prvních dvou kolech – běžela pomalu. Dojela o sedm míst za Vítkovou. Obě české reprezentantky však už v polovině druhého kola předstihla Slovenka Anastasia Kuzminová, přestože při první střelbě udělala jednu chybu. Toto místo pak díky druhé bezchybné střelbě a hlavně celkově nejrychlejšímu běhu udržela až do cíle a v závodě zvítězila. Běloruska Darja Domračevová zastřílela čistě a do posledního kola odjížděla druhá se ztrátou přes 12 sekund na Kuzminovou. Dokázala sice zrychlit, ale stačilo to jen na druhé místo. Třetí dojela také bezchybně střílející Ukrajinka Julija Džymová, která byla po druhé střelbě těsně před Domračevovou, ale v posledním kole na ní ztratila. Žádné další české reprezentantky nebodovaly a ani nepostoupily do nedělního stíhacího závodu.\n\nVe sprintu mužů dojel čistě střílející Francouz Martin Fourcade do cíle na průběžném prvním místě. Jeho krajan Henrik L'Abée-Lund však jel rychleji a z poslední střelby odjížděl o tři sekundy před ním. Náskok sice ztrácel, ale v posledním půl kilometru dokázal oproti Fourcadovi zrychlit a dojel o sedm sekund první. Nor Johannes Thingnes Bø jel sice nejrychleji, ale při střelbě vstoje udělal jednu chybu, a i když se až do posledního kilometru udržoval na prvním místě před oběma Francouzi, ke konci zpomalil a dojel jako druhý jen necelou sekundu před Fourcadem. L'Abée-Lund tak vybojoval svoje první individuální vítězství v závodech světového poháru.\nČeským reprezentantům se nedařilo hlavně běžecky: Ondřej Moravec zastřílel čistě, ale dojel až na 31. místě, Michal Krčmář s jednou chybou vstoje skončil o šest míst za ním. Junior Jakub Štvrtecký ve svém prvním závodě v světovém poháru udělal tři chyby a dojel na 80. pozici.\n\nČeským ženám se závod nevydařil. Eva Puskarčíková udělala po dvou chybách na střelnici, kromě posledního kola běžela pomalu a předávala na 14. místě. Jessica Jislová pak vleže střílela čistě, ale vstoje nezasáhla čtyři terče a musela na trestné kolo. Markéta Davidová pak chybovala pětkrát a jela dvě trestná kola. Veronika Vítková přebírala štafetu na 19. pozici, ale střílela na obou položkách bezchybně, předjela šest štafet a dojela na 13. místě, což bylo nejhorší umístění českého družstva za poslední rok.\nZvítězila Francie, která se od poloviny závodu udržovala ve vedoucí skupině a na předposlední střelbě získala náskok, který uhájila až do cíle. Němky dotahovaly téměř minutovou ztrátu z druhého úseku, ale na lepší než druhé místo to nestačilo. Italky vedly až téměř do poslední předávky, ale tři střelecké chyby Federicy Sanfilippovové na posledním úseku je posunuly na konečnou třetí pozici.\n\nVe štafetě mužů bylo pro české reprezentanty důležité, aby se umístili o dvě místa před Ukrajinou, neboť jen tak měli velké šance na desáté místo v celkovém hodnocení týmů, které zaručuje možnost nasazení pěti závodníků do sprintů a vytrvalostních závodů v příštím ročníku světového poháru. Závod jim však od počátku nevycházel: Ondřej Moravec spotřeboval při střelbě vleže všechny náhradní náboje a odjížděl na předposledním 24. místě. Vstoje však zastřílel bezchybně, zrychlil běh a předával Michalu Krčmářovi na 14. pozici. Ten musel dobíjet vleže i vstoje jednou a posunul českou štafetu na 11. místo před Ukrajinu. Jaroslav Soukup byl vleže bezchybný, ale vstoje nezasáhl tři terče a do cíle svého úseku dojel na 14. místě, tři pozice a 50 sekund za Ukrajinou. Adam Václavík pak běžel velmi rychle a snižoval ztrátu na Ukrajince Vladimira Semjakova. Vleže střílel čistě, ale stejně bezchybný byl i Semjakov; vstoje však musel Václavík jednou dobíjet a čistě střílející Ukrajinec se mu tak vzdálil na více než 25 sekund. Václavík přesto běžel stále velmi rychle, v posledním malém stoupání Ukrajince dojel a v cílové rovině jej předjel a dovezl českou štafetu na 10. místě. Před Semjakova se ještě dostal Ital Daniele Capellari, takže Ukrajinci skončili až dvanáctí.\nV závodě zvítězil domácí tým Norska, který vedl od šesté střelby. Bezchybně střílející Johannes Thingnes Bø pak odjížděl do posledního kola s více než minutovým náskokem na Rusko. Při příjezdu na stadion však Rakušan Julian Eberhard Antona Šipulina předjel a Rusové tak skončili třetí.\n\nVítěz sprintu Henrik L'Abée-Lund se až do poslední střelby udržoval v čele. Na ní přijel společně s Martinem Fourcadem. Ten však zastřílel čistě a rychle, zatímco L'Abée-Lund udělal dvě chyby a propadl se až na sedmé místo. Za Fourcada se dostal neustále se zlepšující Ital Lukas Hofer. Johannes Thingnes Bø měl sice tradičně nejrychlejší běžecký čas, ale se čtyřmi trestnými koly to stačilo jen na třetí místo. Ondřej Moravec si umístění ze sprintu nevylepšil: udělal dvě chyby při střelbě, pomaleji běžel a dojel do cíle na 29. místě. Michal Krčmář běžel ještě pomaleji a také velmi pomalu střílel, což jej se třemi nezasaženými terči posunulo dolů na 44. pozici v cíli.\n\nVeronika Vítková střílela na první položce čistě, ale při druhé a třetí udělala po jedné chybě a klesla na 15. místo. Běžela však rychle a když poslední střelbu zvládla bezchybně, odjížděla do posledního kola na devátém místě. V něm předjela další dvě závodnice, ale jiné zase předjely ji, takže dojela do cíle devátá. Eva Puskarčíková udělala o jednu chybu více a vinou pomalého běhu skončila na 34. pozici.\nNa čele se od začátku držela Anastasia Kuzminová následovaná Darjou Domračevovou. Když však při třetí střelbě udělaly obě po dvou chybách, dostaly se před ně čistě střílející Franziska Hildebrandová a Laura Dahlmeierová. Obě Němky však při poslední střelbě dvakrát chybovaly, zatímco Kuzminová a Domračevová střílely čistě a vrátily se tak zpátky do čela. Domračevová si v posledním stoupání vypracovala menší náskok, který už Kuzminová nedokázala dojet. Třetí v cíli skončila Američanka Susan Dunkleová, která se na toto místo dostala po poslední bezchybné střelbě.\n"}
{"id": "1369609", "url": "https://cs.wikipedia.org/wiki?curid=1369609", "title": "Světový pohár v biatlonu 2017/2018 – Ťumeň", "text": "Světový pohár v biatlonu 2017/2018 – Ťumeň\n\n9. podnik Světového poháru v biatlonu v sezóně 2017/18 probíhal od 22. do 25. března 2018 v ruském Ťumeni. Na programu podniku byly závody ve sprintech, stíhací závody a závody s hromadným startem. Čeští reprezentanti se jej stejně jako závodníci z USA, Kanady a Ukrajiny na protest proti dopingovým skandálům ruských biatlonistů nezúčastnili.\n\nOficiální program:\n\nV závodě mužů šlo především o zisk malého křišťálového glóbu z této disciplíny. Nor Johannes Thingnes Bø měl výrazný náskok 22 bodů před Francouzem Martinem Fourcadem, jenže při první střelbě nezasáhl dva terče a i když pak byl bezchybný, dojel až na 14. místě. Fourcade střílel bezchybně, rychle běžel a závod o víc než půl minuty vyhrál, čímž hodnocení disciplíny a tedy i malý křišťálový glóbus vyhrál. Tímto vítězstvím zároveň získal takový náskok v celkovém hodnocení tohoto ročníku světového poháru, že už nemohl být předstižen a zajistil si tak i zisk velkého křišťálového glóbu. \n\nPřed závodem žen měla podobně velký náskok v hodnocení disciplíny Slovenka Anastasia Kuzminová, které se v závodě také nedařilo. Nezasáhla celkem tři terče a i když běžela nejrychleji ze všech, skončila na 12. místě. Přesto malý křišťálový glóbus z této sezóny získala. Zvítězila bezchybně střílející Běloruska Darja Domračevová. O vteřinu za ní dojela Finka Kaisa Mäkäräinenová, která tak výrazně snížila náskok Kuzminové v celkovém hodnocení ročníku.\n\nV závodě mužů zvítězil s přehledem Martin Fourcade, který střílel čistě, neustále navyšoval svůj náskok a i když při poslední střelbě udělal jednu chybu, vedoucí pozici s náskokem udržel až do cíle. Fourcade tím získal malý křišťálový glóbus za první místo v hodnocení stíhacích závodů. Druhý skončil Johannes Thingnes Bø, který před poslední střelbou předjel Itala Lukase Hofera. \n\ntaké ve stíhacích závodech žen získala malý křišťálový glóbus Anastasia Kuzminová, přestože nezasáhla celkem čtyři terče a přes nejrychlejší běh dojela šestá. Se dvěma chybami na střelnici zvítězila Kaisa Mäkäräinenová, která v posledním stoupání před cílem získala malý náskok před Francouzkou Anaïs Bescondovou, který v dramatickém finiši uhájila.\n\nV tomto závodě dosáhl Martin Fourcade nejhoršího výsledku v této sezóně světového poháru: zatímco ve všech předcházejících individuálních závodech stál vždy na stupních vítězů, zde po celkově čtyřech nezasažených terčích dokončil na 19. místě. Přesto získal malý křišťálový glóbus z této disciplíny. Zvítězil Rus Maxim Cvetkov, který v posledním kole ujel Norovi Erlendu Bjøntegaardovi.\n\nZávod žen byl především bojem o velký křišťálový glóbus. Několikabodový náskok měla Anastasia Kuzminová, která však udělala tři chyby na střelnici a dojela až na 11. místě. Kaisa Mäkäräinenová střílela stejně, ale běžela nejrychleji ze všech a dojela šestá. Díky tomu zvítězila v celkovém hodnocení o tři body před Kuzminovou a potřetí vyhrála velký křišťálový glóbus. Získala také malý křišťálový glóbus za celkové první místo v závodech s hromadným startem v této sezóně. V cíli byla první Darja Domračevová, jako druhá dojela Slovenka Paulína Fialková, pro kterou to byly první stupně vítězů v její kariéře.\n"}
{"id": "1369610", "url": "https://cs.wikipedia.org/wiki?curid=1369610", "title": "Estadio Olímpico Universitario", "text": "Estadio Olímpico Universitario\n\nEstadio Olímpico Universitario je víceúčelový stadion v Ciudad de México, sloužící zejména pro fotbal a atletiku. Pojme 72 000 diváků. Otevřen byl v roce 1952 a byl hlavním dějištěm Letních olympijských her 1968. Stadion je součástí Univerzitního kampusu Mexické národní autonomní univerzity, který je zapsán na seznamu světové dědictví UNESCO.\n"}
{"id": "1369615", "url": "https://cs.wikipedia.org/wiki?curid=1369615", "title": "Oděv vrcholného středověku", "text": "Oděv vrcholného středověku\n\nOděv vrcholného středověku procházel postupným vývojem. Navazuje na volný raně středověký oděv, postupem desetiletí se stává vypasovanějším. O jeho podobě se dozvídáme z dobových pramenů (obrazy, ilustrace, sochy, literární prameny) i ze zachovaných nálezů (kterých ale není mnoho).\n\nZákladem oděvu mužů i žen byl dvouvrstvý šat, obvykle lněná spodní tunika (cotte, košile) a svrchní vlněná tunika (surcot). Cotte mělo dlouhý rukáv, u žen bylo v délce na zem, u mužů se postupně zkracovalo z délky ke kotníkům v ranějších fázích po délku těsně pod zadek koncem vrcholného středověku. Díky vrstvení šlo reagovat na změny teplot. V létě se nosil surcot spíše lněný (hedvábný u vysoce postavených), v zimě vlněný. Rukávy podléhaly značně módním vlivům, buďto mohly být zúženy zapínáním pomocí mnoha knoflíčků, aby těsně obepínaly předloktí, nebo byly v módě široké rukávy, které přecházely i v přívěsky zvané pachy. Pod cotte nosívala ještě spodní košilka. Oděv se nosil přepásán páskem, na kterém byl zavěšen např. růženec, nůž či nejrůznější tašvice a váčky, protože oblečení nemělo kapsy. V chladném období se přes oděv nosíval buďto plášť či různé typy kabátů (karnáč, gardecorps, houpelande…). Oděv býval zdoben v závislosti na movitosti nositele, používalo se například vyšívání, lemování kožešinami, stuhami a karetkami, našívání korálků či jiných ozdob. Při práci bylo obvyklé nosit zástěru.\n\nNa nohy se oblékaly nespojené nohavice, které se přivazovaly k opasku. Měly buďto kryté i chodidlo, nebo končily pod kotníkem, občas měly pásek pod chodidlem jako kamaše. Kalhoty se spojenými nohavicemi se nenosily. Jako spodní prádlo sloužily bruchy nebo hace. Funkci ponožek plnily buďto nohavice s ťapkami, nebo onuce či ovinky.\n\nBoty byly kožené, zprvu s vnějším šitím, později obracené s švem uvnitř. Tvar boty obvykle kopíroval chodidlo. Boty s dlouhými špičkami byly pouze módním výstřelkem jedné éry středověku. Podle určení byly boty buď nízké, kotníkové či vysoké. Dřeváky se obouvaly přes boty a sloužily jako ochrana bot před blátem. Nosily se i jednoduší boty, jako krpce.\n\nHlava se nosila většinou pokrytá, i když to nebylo striktním pravidlem, například mladé dívky nosívaly i účesy bez závoje. Ženy obvykle nosily hlavu pokrytou šátkem, závojem ze lnu či hedvábí nebo síťkou. Závoj držel na hlavě díky přišpendlení k páskům (okolo hlavy – fillet, pod bradou – barbet) ozdobnými špendlíky. Muži nosívali obvykle lněnou čapku (coif) popř. klobouk. Před chladem chránila kukla (kápě), která kryla nejen hlavu, ale i ramena a krk (neboť středověký oděv neměl límec).\n"}
{"id": "1369617", "url": "https://cs.wikipedia.org/wiki?curid=1369617", "title": "Seebohmova vila", "text": "Seebohmova vila\n\nSeebohmova vila (zvaná též Zámeček) je samostatně stojící vila, postavená na počátku 20. století v eklektickém stylu. Nachází se na mírném návrší v Královském Poříčí v okrese Sokolov v Karlovarském kraji. Po rekonstrukci, provedené v letech 2003–2004, se stala sídlem Obecního úřadu Královské Poříčí.\n\nV hornické obci Královské Poříčí se roku 1880 stal první ředitelem hnědouhelné těžební společnosti Britannia (Britannia Gewerkschaft) Bernard Seebohm. Rodina Seebohmů si postupně upevňovala vliv ve společnosti Britannia a po smrti Bernharda Seebohma roku 1907 zůstal jeho syn Kurt ve vedení společnosti, kde působil jako její ředitel s několika krátkými přestávkami až do roku 1945. Pro rodinu Kurta Seebohma byla v letech 1909–1910 postavena reprezentativní vila, nazývaná Zámeček.\nV listopadu 1945 byl bývalý ředitel a majitel vily Kurt Seebohm odsunut do Německa, kde brzy nato zemřel. Jeho syn Hans Christof Seebohm byl v letech 1949–1966 ministrem dopravy ve Spolkové republice Německo.\nRodině Seebohmů sloužila vila do konce druhé světové války. Po osvobození Královského Poříčí americkou armádou si americká armáda ve vile zřídila velitelství. Od 50. let 20. století do roku 2002 zde sídlilo ředitelství místního odborného stavebního učiliště.\n\nRoku 2002 přešla vila do vlastnictví obce Královské Poříčí, která ji v letech 2003 a 2004 zrekonstruovala. V přízemí se nachází zasedací a přednáškový sál, knihovna a ordinace obvodního lékaře. V bývalém provozním suterénu vily je umístěn bowling, sauna a posilovna. První patro budovy využívá obecní úřad. V posledním patře jsou byty.\n\nSeebohmova vila je samostatně stojící patrová budova na obdélném půdorysu, zastřešená mansardovou střechou z níž vystupuje nad středem věžička s vyhlídkovým ochozem. \n\nArchitektonicky je vila souhrnem několika historizujících prvků, s převahou akcentu na barokní výraz. Příkladem je barokizující portál s dvěma sloupy s volutovou hlavicí nebo balustrádové rytmizování. Velké sedlové vikýře či výrazné žaluziové okenice prozrazují zřetelný vliv tzv. Heimatstilu. Souměrná antikizující symetrie je podtržena rytmičností okenních os a hlavním vstupem umístěným ve střední ose. Nároží jsou zpevněna iluzivními rustikovanými lizénami.\nStřední osa hlavního vstupního průčelí vrcholí mohutným pavilonovým nástavcem s karnýzovým frontonem. Ve střední ose zahradního (východního) průčelí vystupuje trojosá veranda s balkonem v patře. U severní boční strany je přízemní přístavek zastřešený mansardovou střechou, na jižní straně se otevírá směrem do zahrady velká lodžie s balkonem v patře.\nPortálem v západním průčelí se vstupuje do vestibulu zaklenutým plackovou klenbou, odkud druhým portálem do prostorné haly se schodištěm do patra. Ve vstupní hale je vystaven rekonstruovaný starý hodinový stroj, který byl objeven v roce 1992 na půdě zdejšího kostela svaté Kunhuty. Z původní stavby se dochovaly četné umělecké prvky a architektonické detaily. V původní jídelně navazující na halu, nyní obřadní síni, se nachází krb s dekorativním dřevěným obkladem a řezbami připomínajícími severské starogermánské motivy. Schodiště do patra je vybaveno dřevěným obložením a dřevěnými sloupy s dekorativními volutovými hlavicemi. V knihovně se zachovala zelená kachlová kamna s kachlovou lavicí a v patře bílá sloupová kachlová kamna. V patře se rovněž dochoval originální nábytek, vestavěné skříně a dřevěné komody s barokizujícím dekorem. Při rekonstrukci v roce 2003 byly objeveny zbytky rozvodů centrálního vysavače s vývodem do centrální haly. Zahrada kolem vily byla upravena v přírodně krajinářském duchu. V zahradě je rybníček s malým vodopádem, nad břehem rybníčku stojí altánek, zastřešený mansardovou střechou.\n"}
{"id": "1369621", "url": "https://cs.wikipedia.org/wiki?curid=1369621", "title": "Židovský hřbitov v Trhovém Štěpánově", "text": "Židovský hřbitov v Trhovém Štěpánově\n\nŽidovský hřbitov se nachází jižně od města Trhový Štěpánov v okrese Benešov ve Středočeském kraji od roku 1434. Od 3. května 1958 je chráněnou kulturní památkou České republiky. \n\nAreál hřbitova je podélného tvaru se vstupem ze západní a východní strany. U hlavního vstupu je umístěna pamětní deska s informacemi o hřbitově v letech 1989–1992 a rodině Dubových, jež byla umučena během 2. světové války. Ačkoli je hřbitov doložen od 17. století, pochází zřejmě z doby dřívější, snad už z roku 1434. Dochovalo se přibližně 300 stél včetně několika cenných z doby baroka. Nejstarší náhrobní kameny (mazevot) pocházejí z roku 1711. V roce 1915 zde byla pohřbena dvojice uprchlíků z Haliče a v roce 1916 Alois Kraus, pradědeček spisovatele Františka R. Krause. Poslední pohřeb zde proběhl před rokem 1943. Další cenné náhrobky byly do areálu přemístěny ze zrušeného hřbitova v Dolních Kralovicích, nejcennější datované rokem 1644.\n\nUž v 80. letech 20. století proběhla za finanční pomoci z Rakouska rekonstrukce, od devadesátých let 20. století je hřbitov udržován pravidelně. V roce 2005 byly vztyčeny povalené náhrobky.\n\nHřbitov je přístupný po cestě odbočující na západ ze silnice vedoucí od Trhového Štěpánova na jih ke vsi Chlum.\n\n\n"}
{"id": "1369623", "url": "https://cs.wikipedia.org/wiki?curid=1369623", "title": "Seznam dílů seriálu Smrtonosná zbraň", "text": "Seznam dílů seriálu Smrtonosná zbraň\n\nToto je seznam dílů seriálu \"Smrtonosná zbraň\". Dne 10. května 2019 byl seriál stanicí Fox po třech řadách zrušen.\n\n<onlyinclude>\n</onlyinclude>\n\n"}
{"id": "1369625", "url": "https://cs.wikipedia.org/wiki?curid=1369625", "title": "Šivetice", "text": "Šivetice\n\nŠivetice jsou obec na Slovensku v okrese Revúca. První písemná zmínka pochází z roku 1262.\nV obci se nachází klasicistní evangelický kostel z roku 1785. Nejvýznamnější památkou je pozdně románská římskokatolická rotunda svaté Markéty Antiochijské s románskými i gotickými freskami pocházející z druhé čtvrtiny 13. století. Nachází se na vyvýšenině nad obcí.\n\n"}
{"id": "1369633", "url": "https://cs.wikipedia.org/wiki?curid=1369633", "title": "Most nové nádraží", "text": "Most nové nádraží\n\nMost nové nádraží je seřaďovací nádraží, které leží na trati Most - Moldava v Krušných horách a odbočuje z něho spojovací trať do Třebušic, ležících na trati Ústí nad Labem - Chomutov. Sestavu a rozřaďování vlaků zajišťují celkem tři posunovací lokomotivy ve směně (stav k r. 2008). Do stanice je rovněž napojeno několik vleček, z nichž nejvýznamnější je vlečka Unipetrol RPA.\n\nVe stanici je celkem 33 relačních kolejí s maximální délkou 849 metrů, denní seřaďovací výkonnost je 1374 vozů.\n"}
{"id": "1369634", "url": "https://cs.wikipedia.org/wiki?curid=1369634", "title": "Anežská", "text": "Anežská\n\nAnežská ulice na Starém Městě v Praze vede od Haštalského náměstí k Anežskému klášteru na ulici U Milosrdných, který je součást Národní galerie v Praze. Nazvána je podle svaté Anežky České (1211-1282), která klášter založila v roce 1234.\n\n\n"}
{"id": "1369635", "url": "https://cs.wikipedia.org/wiki?curid=1369635", "title": "Benediktská", "text": "Benediktská\n\nBenediktská ulice na Starém Městě v Praze spojuje ulice Rybná a Dlouhá. Patří mezi nejstarší v Praze, podobně jako Anenská, Havelská, Melantrichova atd.\n\nPůvodní název ulice je \"Za masnými krámy\" podle krámů řezníků, kteří sídlili v nedaleké Masné ulici. Současný název ulice dostala v roce 1792, kdy byl zbořen Kostel svatého Benedikta postavený ve 12. století a zůstal po něm jen název ulice.\n\n"}
{"id": "1369636", "url": "https://cs.wikipedia.org/wiki?curid=1369636", "title": "Betlémská", "text": "Betlémská\n\nBetlémská ulice na Starém Městě v Praze spojuje Smetanovo nábřeží a Betlémské náměstí. Nazvána je podle nedaleké Betlémské kaple na Betlémském náměstí postavené v letech 1391-94.\n\nNa čísle 4 je nejstarší střední průmyslová škola v České republice, celým názvem Střední průmyslová škola strojnická, škola hlavního města Prahy, založena v roce 1837.\n\nUlice vznikla ve středověku a měla různé názvy:\n\n"}
{"id": "1369637", "url": "https://cs.wikipedia.org/wiki?curid=1369637", "title": "Břehová", "text": "Břehová\n\nBřehová ulice na Starém Městě v Praze spojuje Pařížskou ulici a Dvořákovo nábřeží a je součást čtvrtě Josefov.\n\nPůvodně ve středověku ulice vedla od staronové synagogy k vltavskému břehu. Názvy ulice se měnily:\n\n"}
{"id": "1369638", "url": "https://cs.wikipedia.org/wiki?curid=1369638", "title": "Petrská čtvrť", "text": "Petrská čtvrť\n\nPetrská čtvrť je lokalita na Novém Městě v městské části Praha 1. \n\nPetrská čtvrť vznikla před založením Nového Města v roce 1348. Nazvána je podle kostela svatého Petra na dnešní Biskupské ulici, který byl postaven v druhé polovině 12. století, do té doby nesla tato osada název Poříčí. Čtvrť ohraničují ulice:\n\n\nV centru čtvrtě se nachází Petrské náměstí, na kterém je po rekonstrukci pěší zóna s lavičkami. U břehů Vltavy bylo mnoho dílen a mlýnů (koželužny, kartounka atd.), které zanikly regulací vltavských břehu v letech 1915-17. Na ochranu a propagaci lokality byl založen \"Spolek přátel Petrské čtvrti\", který má sídlo v Biskupském dvoře 1. V roce 2008 vyšla kniha \"Petrská čtvrť dům od domu\", která na 400 stranách popisuje historii současných i zaniklých místních staveb.\n\n\n"}
{"id": "1369641", "url": "https://cs.wikipedia.org/wiki?curid=1369641", "title": "Bíkáner", "text": "Bíkáner\n\nBíkáner (, ) je město v Rádžasthánu, jednom z indických svazových států. K roku 2011 měl Bíkáner přes 644 tisíc obyvatel.\n\nBíkáner leží v severní části Thárské pouště ve výšce zhruba 225 metrů nad mořem. Od Džajpuru, hlavního města Rádžasthánu, je vzdálen přibližně 335 severozápadně, od Dillí, hlavního města celé Indie, přibližně 450 kilometrů západně.\n\nZápadní okolí města je zavlažováno z kanálu Indiry Gándhíové, který byl dokončen v roce 1987 a prochází severozápadní částí okresu.\n\nMěsto bylo založeno koncem v roce 1488 a zpočátku prosperovalo především jako oáza a obchodní středisko na významné karavanní obchodní stezce vedoucí ze střední Asie přes Thárskou poušť ke gudžarátskému pobřeží.\n\nMěsto bylo pojmenováno podle svého zakladatele: Rao Bika (nejstarší syn Raa Džódhy, který založil Džódpur) zde založil i pevnost. Nejstarší dochovanou pevností ve městě je ale až pevnost Džunágarh, která je až ze šestnáctého století.\n\nZároveň se podle Raa Biky jmenoval i stát Bíkáner, který existoval v letech 1465 až 1949 (od roku 1818 jako jeden z knížecích států Britské Indie) a jehož hlavním městem bylo právě město Bíkáner.\n"}
{"id": "1369644", "url": "https://cs.wikipedia.org/wiki?curid=1369644", "title": "Rebecca Ferguson", "text": "Rebecca Ferguson\n\nRebecca Ferguson (* 19. října 1983 Stockholm) je švédská herečka. Proslavila se rolí Alžběty Woodvillové v seriálu \"Bílá královna\", za kterou získala nominaci na Zlatý glóbus v kategorii nejlepší herečka v minisérii nebo televizním filmu. Mezinárodnímu publiku se představila v roli Ilsy Faust v akčním filmu \"\" (2015) a jeho pokračování \"\" (2018). V roce 2016 se objevila v úspěšných dramatech \"Božská Florence\" a \"Dívka ve vlaku\". V roce 2017 si zahrála roli Jenny Lind v muzikálovém filmu \"Největší showman\". \n\nNarodila se a vyrostla ve Stockholmu. Její matka je Angličanka, která se přestěhovala z Velké Británie do Švédska ve věku 25 let, a její otec je Švéd. Chodila na anglickou školu ve Švédsku a byla vychována jako bilingvní dítě. Od třinácti let pracovala jako modelka a objevovala se v časopisech a televizních reklamách na kosmetiku, oblečení či šperky. \n\nJiž ve velice raném věku projevila zájem o tanec, dělala balet, step, jazz, street funk a tango. Několik let učila ve švédské taneční škole argentinské tango a při tom se již věnovala filmovým projektům. Studovala na Adolf Fredrik's Music School ve Stockholmu a absolvovala v roce 1999.\n\nV roce 2007 porodila syna, kterého měla se svým tehdejším přítelem Ludwigem Hallbergem. Po porodu a úspěchu v kariéře herečky se společně přestěhovali do Simrishamnu na švédském jihovýchodním pobřeží. Pár se rozešel v dubnu 2015. V lednu 2018 v televizním pořadu \"The Graham Norton Show\" prozradila, že je podruhé těhotná. V lednu 2019 oznámila, že se nedávno provdala za otce své druhé dcery Roryho, se kterým žije v Simrishamnu, také společně vlastní dům v Richmondu v Londýně.\n\n"}
{"id": "1369653", "url": "https://cs.wikipedia.org/wiki?curid=1369653", "title": "Blackhole: Last Mission", "text": "Blackhole: Last Mission\n\nBlackhole: Last Mission je spin-off české indie hry Blackhole, vyvíjena studiem FiolaSoft Studio. Jedná se o animovanou hardcore 2D plošinovku s logickými prvky.\n\nRůzné události vedly k vážnému poškození PDA s pamětí Auriel a všichni si mysleli, že je navždy zničena. Nosič kávy se tak rozhodl Auriel na Entitě pohřbít. A zrovna když se posádka připravila na odlet z Entity pryč, zachytili zvláštní signál.\n\nAuriel celou situaci záhadně přežila. Nosič kávy se dlouho nerozmýšlí a vyráží bez dlouhého přemýšlení za novým signálem. Hlavní hrdina ale riskuje. Musí projít novými prostředími Entity, zjistit co se stalo s Auriel a pokud možno, všechno musí udělat dřív, než bude pozdě odletět.\n"}
{"id": "1369654", "url": "https://cs.wikipedia.org/wiki?curid=1369654", "title": "Mexičané", "text": "Mexičané\n\nMexičané (španělsky: \"mexicanos\") jsou národ, žijící především v Mexiku. Jejich jazykem je hlavně španělština. Mexiko je multietnická země, proto mají Mexičané kořeny v mnoha koutech světa.\n\nMexičané se jmenují podle indiánského kmene Mešiků, kteří žili v údolí Mexika.\n\nMexičané mají kořeny v mnoha koutech světa.\n\nMesticové (míšenci Španělů (případně jiných bělochů) a indiánů) tvoří v Mexiku většinu (cca 60 %). V Mexiku má slovo mestic několik významů, většina Mexičanů se považuje za mestice z kulturních důvodů.\n\n"}
{"id": "1369656", "url": "https://cs.wikipedia.org/wiki?curid=1369656", "title": "Jangdong", "text": "Jangdong\n\nJangdong (korejsky 경주양동마을) je vesnice nacházející se v jihokorejské provincii Severní Kjongsang, zhruba 16 km severovýchodně od města Kjongdžu a 8 km západně od Pchohangu. Od roku 2010 je společně s obcí Hahö součástí světového kulturního dědictví UNESCO. Je jedinečná pro svou velikost, vysokou míru zachovalosti historických budov, množstvím kulturních akcí i svým umístěním v okolní krajině.\n\nJe také zachovalou připomínkou života korejské jangbanské aristokracie a neo-konfucianistických tradic z období vlády dynastie Čoson. Obec je pečlivě organizovaná a jasně rozdělena podle účelu a využití jednotlivých budov. Šlechtická jangbanská třída žila v domech se střechami z tašek, většinou v okolních kopcích, zatímco běžní obyvatelé obývali domy se slaměnými střechami na úpatí kopců.\n\n\n"}
{"id": "1369662", "url": "https://cs.wikipedia.org/wiki?curid=1369662", "title": "Undis Blikkenová", "text": "Undis Blikkenová\n\nRagnhild Undis Blikkenová (7. května 1914 Hamar – 22. ledna 1992) byla norská rychlobruslařka.\n\nZúčastnila se prvního neoficiálního ženského Mistrovství světa 1933. Následujícím se na neoficiálním MS umístila na první příčce. V letech 1936 (10. místo) a 1938 (5. místo) startovala na oficiálních mistrovstvích světa. Na norských šampionátech se několikrát umístila na stupních vítězů: v letech 1934, 1936 a 1938 zvítězila a v letech 1933, 1935 a 1940 byla druhá. Poslední závody absolvovala v roce 1940.\n\n"}
{"id": "1369670", "url": "https://cs.wikipedia.org/wiki?curid=1369670", "title": "Oldřich Frolík", "text": "Oldřich Frolík\n\nOldřich Frolík (11. dubna 1909 - 26. ledna 1943, KT Mauthausen) byl jedním z podporovatelů výsadku Anthropoid. Pro Jozefa Gabčíka a Jana Kubiše připravoval zbraně, staral se jim o výzbroj a o munici. Spolu se svojí manželkou Barborou zajišťoval pro parašutisty i úkryt.\n\nOldřich Frolík se narodil 11. dubna 1909. Za protektorátu bydlel se svojí ženou Barborou Frolíkovou (rozenou Kvasničkovou) v Praze - Michli v Kvestorské ulici. Pracoval jako kovodělník v Janečkově továrně v Praze na Pankráci. V době protektorátu pracoval v \"Janečkově zbrojovce\" i Frolíkův spolupracovník, blízký přítel a člen odboje - Otakar Šrámek. \n\nPo 15. březnu 1939 se Frolík zapojil do protiněmeckého odboje. Společně se svými přáteli Jaroslavem Pechmanem, Janem Zelenkou-Hajským a kapitánem Karlem Pavlíkem náležel (v rámci sokolské odbojové organizace) do radikální frakce. Ta se nazývala \"Říjen\" a její členové se hodlali ve své protiněmecké činnosti orientovat především na diverzní (záškodnickou) činnost.\n\nA byl to právě Otakar Šrámek, kdo \"přivedl\" Oldřicha Frolíka k parašutistům (viz dále). V roce 1942 se Frolík stal jedním z důležitých podporovatelů paravýsadku operace Anthropoid. Frolík - dělník v pražské zbrojovce - byl (v rámci spolupráce se skupinou Anthropoid) předurčen k tomu, aby se jeho příslušníkům staral především o jejich zbraně, tj. prováděl servis týkající se munice, zbraní ale i výbušnin. Kromě toho Oldřich Frolík zároveň zajišťoval pro parašutisty i úkryt. (Jejich byt sloužil jako shromaždiště parašutistů.) Zejména tato stránka jeho ilegální činnosti představovala pro Oldřicha a jeho manželku Barboru značné riziko. (Navíc manželé Frolíkovi v té době měli dvě malé dcery Květu a Jitku.) \n\nBěhem února roku 1942 se Jozef Gabčík s Janem Kubišem seznámili s bratry Otakarem a Miroslavem Šrámkovými i s Oldřichem Frolíkem a docházeli na statek bratří Vojtěchovských v Praze - Strašnicích. V místech, kde se nyní (2018) na teritoriu Prahy 10 nachází sídliště se za protektorátu (na adrese \"Ke Strašnické 13, Praha 10 – Strašnice\"; v letech 1940 až 1943 se ulice jmenovala Katteho, německy Kattestrasse) rozkládal statek bratrů Vojtěchovských - Miloslava a Jiřího. Miloslav Vojtěchovský - činovník strašnického sokola - tady provozoval zámečnickou dílnu a také autoopravnu nákladních přívěsů. Prostory statku byly jako stvořené pro ilegální aktivity:\n\nPřibližně čtyři měsíce po atentátu (ten se uskutečnil 27. května 1942) na zastupujícího říšského protektora SS Obergruppenführera Reinharda Heydricha přišlo gestapo na stopu Oldřicha Frolíka. Trojice zasahujících důstojníků:\nzahájila dne 15. září 1942 v jeho bytě domovní prohlídku.\n\nPo vstupu příslušníků gestapa začal tlumočník Hoenig vyjednávat s Frolíkem v kuchyni. Dvojici mužů doplňoval Gruber, který stál těsně u Frolíka s Hoenigem. Frolík sdělil zasahujícím příslušníkům gestapa, že půjde bez odporu, jen dodal, že si vezme kabát. Akce, která následovala potom, trvala maximálně 30 sekund. Z kapsy kabátu Frolík obratem tasil svoji zde ukrytou nabitou zbraň a ihned zahájil na překvapené důstojníky gestapa přesnou palbu.\n\nAlois Gruber utrpěl pod krkem střelné poranění hrudníku a (nejspíše v důsledku proražení aorty) vykrvácel. Ernstu Hoenigovi způsobily těžké zranění tři výstřely, které mu roztříštily čelist a výstřel čtvrtý, který mu prostřelil stehno (a ještě poranil pánevní kost). Oba dva dříve jmenovaní byli na místě mrtvi. Jediný Alfred Keller (lehce zasažený do podbřišku) se stačil před palbou zachránit rychlým útěkem a ukrytím, byl nicméně neakceschopný, ale nepovedený zátah gestapa přežil.\n\nGestapo při následné zevrubné prohlídce bytu Frolíkových nalezlo bombu. Ta byla podobná té, kterou použili Jozef Gabčík s Janem Kubišem při atentátu na zastupujícího říšského protektora. Dále byla také nalezena odnímatelná ramenní opěrka ze samopalu \"Sten gun\" Jozefa Gabčíka. V důmyslně ukryté skrýši pak gestapo objevilo i značný arzenál zbraní a munice.\n\nOldřich Frolík se svojí manželkou Barborou unikli po přestřelce s gestapem ze svého bytu. K pokračování v útěku použili (bez rozpaků) nejspíše automobil samotného zasahujícího gestapa. Nějakou dobu po útěku se ukrývali v krejčovství \"Františka Silovského\" na adrese \"Na bojišti 7, Praha 2 - Nové Město. \n\nFrolíkův přítel - Otakar Šrámek nebyl v odboji sám. Vedoucím odbojové skupiny byl i jeho bratr Miroslav Šrámek. Když byl jeho bratr zabit, Otakar se nějakou dobu skrýval v ilegalitě. Nakonec jej (zcela fyzicky i psychicky vyčerpaného) vypátrali a zajistili čeští četníci. Gestapo vyvinulo na Šrámka psychický nátlak s tím, že pokud nebude Frolík včas dopaden, bude třicet Šrámkových příbuzných zastřeleno a pět set českých rukojmí předáno do koncentračního tábora. Navíc gestapo dalo Šrámkovi i jeho manželce Anně falešný slib beztrestnosti výměnou za dopis, ve kterém Šrámek Frolíkovi nabídne \"bezpečný úkryt\". Šrámek na hru gestapa přistoupil, dopis napsal, ale nakonec stejně skončil v koncentračním táboře. Jeho manželka Anna byla ještě nějakou dobu vyslýchána, ale nakonec byla propuštěna na svobodu (a bedlivě sledována gestapem). \n\nDruhý pokus o zatčení Frolíka již gestapo neponechalo náhodě a podílel se na něm kriminální inspektor protektorátní policie - konfident gestapa - \"Jaroslav Panenka\", kterému Frolík důvěřoval. Dne 23. září 1942 vylákal Panenka Oldřicha Frolíka na ulici. Součástí léčky, do níž se tak Frolík dostal, bylo celkem asi sto mužů z řad protektorátních policistů a gestapa, kteří byli rozmístěni v okolí. I napodruhé se Oldřich Frolík tvrdě bránil, když mu došly náboje bojoval pěstmi, ale nakonec byl udolán přesilou osmi mužů.\n\nSpolečně s Oldřichem Frolíkem byla zatčena i jeho žena Barbora Frolíková. Oba pak byli převezeni do pankrácké věznice. Po sérii tvrdých výslechů byli vězněni v Malé pevnosti v Terezíně. Dne 8. ledna 1943 byli oba v nepřítomnosti odsouzeni stanným soudem k trestu smrti a poté byli zařazeni do lednového transportu do KT Mauthausen.\n\nDne 26. ledna 1943 v 16.15 byla v KT Mauthausen nejprve popravena Barbora Frolíková (ve věku 32 let) a zhruba o půl hodiny později (v 16.49) byl pak následně popraven (střelou do týla) i její manžel Oldřich Frolík (ve věku 33 let).\n\nDcery manželů Frolíkových (V době smrti rodičů byla starší Květa Frolíková šestiletá, mladší Jitce Frolíkové byly pouhé tři roky.) byly vězněny v internačních táborech v Praze na Jenerálce, ve Svatobořicích a Plané nad Lužnicí. Byly dány na převýchovu.. Konce druhé světové války se obě dožily. Po druhé světové válce Květu a Jitku vyhledali příbuzní ze strany Frolíkových a dále je pak vychovávala sestra Oldřicha Frolíka. Květa žila v Švédsku a Jitka ve Švýcarsku. Stýkaly se, ale jejich vztah byl již od dětství velmi komplikovaný. Jitka zemřela v roce 2003 a Květa před rokem 2009.\n\nVe čtvrtek dne 13. září 2018 v 17.00 byla na vnějším plášti domu v Kvestorské ulici (na adrese: Kvestorská 337/5, 140 00 Praha 4 - Michle), kde za protektorátu bydlel Oldřich Frolík se svojí manželkou Barborou Frolíkovou, za přítomnosti představitelů městské části Praha 4 (a badatele a spisovatele Jiřího Padevěta) slavnostně odhalena pamětní deska. O instalaci této pamětní desky se zasloužila Iniciativa A, Československá obec legionářská (ČsOL), MČ Praha 4 a Rota Nazdar\n"}
{"id": "1369672", "url": "https://cs.wikipedia.org/wiki?curid=1369672", "title": "Helen Binaová", "text": "Helen Binaová\n\nHelen Binaová (19. května 1912 – 15. března 1983) byla americká rychlobruslařka.\n\nStartovala v ukázkových ženských závodech na Zimních olympijských hrách 1932. Na distanci 500 m se umístila na šesté příčce, na trati 1000 m byla vyřazena v rozjížďkách a v závodě na 1500 m skončila na třetím místě. Následující rok se zúčastnila prvního neoficiálního ženského Mistrovství světa 1933, kde se umístila na třetí příčce.\n"}
{"id": "1369676", "url": "https://cs.wikipedia.org/wiki?curid=1369676", "title": "Hlybokaje", "text": "Hlybokaje\n\nHlybokaje (, – \"Glubokoje\") je město ve Vitebské oblasti v Bělorusku, správní středisko Hlybockého rajónu. K roku 2017 mělo přes devatenáct tisíc obyvatel.\n\nHlybokaje leží na západě Vitebské oblasti a od Vitebsku, jejího správního střediska, je vzdáleno zhruba 200 kilometrů západně. Hlybokaje je dopravním uzlem. Ze severu k jihu prochází přes město silnice R3 vedoucí od bělorusko-lotyšské hranice přes Braslaŭ a Šarkouščynu a pokračující přes Dokšycy, Bjahomel a Zembin do Lahojska. Ze západu na severovýchod ji v Hlybokajích křižuje silnice R45 vedoucí od bělorusko-litevské státní hranice (kde je pokračováním silnice z Vilniusu) a pokračující do Polacku. Je zde také železniční stanice na trati z Karaleuščyny do Varapajevy.\n\nPrvní písemná zmínka je z roku 1414.\n\n"}
{"id": "1369679", "url": "https://cs.wikipedia.org/wiki?curid=1369679", "title": "Liselotte Landbecková", "text": "Liselotte Landbecková\n\nLiselotte Landbecková (13. ledna 1916 Vídeň – 15. února 2013 Quintal) byla belgicko-rakouská krasobruslařka a rychlobruslařka.\n\nV krasobruslení se v letech 1934 a 1935 stala rakouskou mistryní. Na evropských šampionátech startovala od roku 1932. Největších úspěchů dosáhla v letech 1934 a 1935, kdy vybojovala stříbrné medaile. Na Mistrovství světa 1934 získala bronz. V roce 1935 se provdala za belgického krasobruslaře Roberta Verduna a přestěhovala se do Belgie. Již jako Belgičanka startovala na Zimních olympijských hrách 1936, kde se umístila na čtvrtém místě.\n\nRychlobruslařských závodů se účastnila mezi lety 1932 a 1934. V roce 1933 startovala na prvním neoficiálním ženském Mistrovství světa, na kterém zvítězila.\n\n"}
{"id": "1369683", "url": "https://cs.wikipedia.org/wiki?curid=1369683", "title": "Udavač Bart", "text": "Udavač Bart\n\nUdavač Bart (\"Bart the Fink\") je 143. díl amerického animovaného seriálu Simpsonovi. Premiéru měl v televizi Fox Broadcasting Company 11. února 1996.\n\nPo smrti pratety Hortensie získávají Simpsonovi 500 dolarů, které si rozdělí rovným dílem. Jedou si je uložit do banky, kde si Bart vybere účet, který mu dá šekovou knížku. Bart chce Krustyho autogram, ale ten spěchá a odmítá ho komukoliv vydat. Bart strčí šek Šášovi do kapsy s úmyslem získat jeho originální podpis prostřednictvím měsíčních výpisů. Na něj se však orazítkuje holdingová společnost sídlící na Kajmanských ostrovech. Bart to jde řešit do banky a brzy se ukáže, že klaun Šáša je jedním z největších daňových podvodníků. Daňový odbor ministerstva financí se rozhodne vybírat z jeho kariéry 90% a vybrat pomocí dražby veškerý jeho majetek. Po několika dnech se stane havárie Krustyho letadla do skály, které podle svědků řídil. Šáša je prohlášen za mrtvého. Bart ho však neustále vidí ve svém okolí. Nakonec s Lízou najde na přístavišti muže se jménem Rory B. Bellows, který se stejně podepisuje a má stejně jako Krusty třetí bradavku. Bellows se svěří, že je Šáša a že svou smrt jen nafingoval, aby žil normální život. Bart a Líza ho ale přesvědčí, aby se vrátil. Šáša je poslechne a vyhne se berňáku díky podezřele vysokému pojištění na Roryho B. Bellowse, který záhadně zmizel, když na něho napsaná loď vybuchla. \n"}
{"id": "1369684", "url": "https://cs.wikipedia.org/wiki?curid=1369684", "title": "Synagoga ve Strančicích", "text": "Synagoga ve Strančicích\n\nSynagoga stojí ve Strančicích ve středočeském okrese Praha-východ. Od roku 1988 je budova chráněnou kulturní památkou.\n\nBudova se nachází na dolním konci Revoluční ulice mezi domy čp. 32 a 33. Sousední přízemní dům, který dříve sloužil k výuce a pro ubytování učitele, je v pronajímán, přičemž nájemce v budově zajišťuje základní údržbu a opravy. \n\nPostavena byla možná už v 18. století, v roce 1849 byla přestavěna. Na budově se z venkovní strany dochovala tři klenutá okna původního tvaru. \n\nBohoslužby zde probíhaly do druhé světové války. V roce 1960 byla synagoga prodána organizaci Oseva Strančice, poté byla a využívána jako skladiště. Až v roce 1995 byla budova vrácena Židovské obci v Praze, která ji zrekonstruovala. Příležitostně je využívána jako koncertní a výstavní síň.\n\nNa budově synagogy byla při oslavě 600. výročí založení obce odhalena pamětní deska připomínající dvacet tři obyvatel, kteří byli umučeni během holocaustu. U této příležitosti uspořádaná výstava vzpomněla také na vlak smrti, který na místní stanici zastavil 25. ledna 1945.\n\n"}
{"id": "1369685", "url": "https://cs.wikipedia.org/wiki?curid=1369685", "title": "Bohuš Beneš", "text": "Bohuš Beneš\n\nBohuš Beneš (11. března 1901 Vršovice (nyní Praha) – 10. března 1977 Oakland, Spojené státy americké) byl československý diplomat, novinář, spisovatel a posléze vysokoškolský pedagog v USA.\n\nPocházel z rodiny Václava Beneše (1865–1919), učitele na měšťanské škole ve Vršovicích a matky Anny, rozené Procházkové (1870–??). Jeho otec byl jedním z bratrů příštího československého ministra zahraničních věcí a prezidenta Edvarda Beneše.\n\nBohuš Beneš studoval v letech 1917 až 1919 na gymnáziu, poté na obchodní škole. V roce 1919 vystoupil z římskokatolické církve a zůstal bez vyznání. Již od června 1919 pracoval v revizním odboru Ministerstva financí, odkud v červnu 1920 přešel na Ministerstvo zahraničních věcí (MZV). V letech 1920 a 1921 byl přidělen ke generálnímu konzulátu v New Yorku, poté v kanadském Montrealu. Po vojenské službě působil od roku 1925 do roku 1931 na vyslanectví v Bruselu, kde současně studoval moderní historii a politické vědy na tamní univerzitě. Jeho syn Václav Edvard Beneš se narodil v 1930. Od dubna 1931 pracoval jako dopisovatel u pobočky České tiskové kanceláře (ČTK) v Ženevě, kde tehdy bylo hlavní sídlo Společnosti národů. Odtud mj. zasílal články do \"Prager Presse\" a \"Lidových novin\". Tamtéž se narodila v roce 1932 dcera Emilie Benes. Od února 1937 byl přidělen jako tiskový atašé na československé vyslanectví v Londýně.\n\nV lednu 1939 byl poslán na dovolenou s čekatelným, vystoupil však ze služby a stal se soukromým tajemníkem svého strýce, tehdy exprezidenta Edvarda Beneše, jemuž pomáhal organizovat počátky odboje v USA, které později popsal v knize \"Amerika jde s námi\". Po vytvoření exilového státního zřízení se stal šéfredaktorem vládního listu \"Čechoslovák\", po konfliktu s protibenešovskou opozicí zastával od září 1942 funkci československého konzula v San Francisku. V tomto úřadu zůstal i po osvobození, ba i po komunistickém převratu a rezignoval až po smrti svého strýce počátkem září 1948. Do vlasti se nevrátil, v následujících letech vyučoval politické vědy na několika amerických univerzitách, naposledy v letech 1960 až 1966 ve státě Maryland.\n\n\n"}
{"id": "1369689", "url": "https://cs.wikipedia.org/wiki?curid=1369689", "title": "Ángel Cabrera", "text": "Ángel Cabrera\n\nÁngel Cabrera (* 12. září 1969 Villa Allende) je argentinský golfista. Je výraznou postavou okruhu PGA Tour díky korpulentní postavě, která mu vynesla přezdívku \"El Pato\" (kachna), a také jako silný kuřák. Jeho předností je silný švih.\n\nPochází z chudé a neúplné rodiny, živil se od dětství jako caddy, ve dvaceti letech začal hrát profesionálně. Vyhrál Open de Argentina 2001, Benson & Hedges International Open 2002, U.S. Open 2007, Masters Tournament 2009 a Greenbrier Classic 2014, byl druhý na Masters 2013. Spolu s Eduardem Romerem vybojovali pro Argentinu druhé místo ve Světovém poháru 2000. Hrál za tým světa v Prezidentském poháru v letech 2005, 2007, 2009 a 2013. Jeho nejlepším umístěním ve světovém žebříčku bylo deváté místo v roce 2005. V roce 2007 získal cenu Olimpia de Oro pro argentinského sportovce roku.\n\nProfesionálními golfisty jsou i jeho synové Federico a Ángel.\n\n"}
{"id": "1369693", "url": "https://cs.wikipedia.org/wiki?curid=1369693", "title": "Morgen (hudební skupina)", "text": "Morgen (hudební skupina)\n\nMorgen byla americká psychedelická rocková skupina založená na Long Islandu. Vydala jediné album – „Morgen\".\n\nKapelu Morgen založil v roce 1968 Steve Morgene, Bobby Rizzo, Murray Schiffrin, Mike Ratti, a Barry Stock. Původně se jmenovala „Morgen’s Dreame Spectrum\", ale to bylo později změněno jednoduše na „Morgen\".\n"}
{"id": "1369694", "url": "https://cs.wikipedia.org/wiki?curid=1369694", "title": "La liberazione di Ruggiero", "text": "La liberazione di Ruggiero\n\nLa liberazione di Ruggiero dall'isola d'Alcina (česky Ruggierovo vysvobození z Alcinina ostrova) je komická opera o čtyřech obrazech skladatelky Francescy Caccini. Libreto napsal Ferdinando Saracinelli na motivy knihy \"Zuřivý Roland\" od Ludovica Ariosta. Jedná se o první dochovanou operu, jejíž autorkou je žena.\n\nDílo objednala Marie Magdalena Habsburská při příležitosti návštěvy polského prince Vladislava Zikmunda, pozdějšího krále Vladislava IV. Vasy, na Medicejském dvoře ve Florencii. To se odráží již v prologu opery, kdy se Neptun obrací přímo na vzácného hosta. V opeře jsou obsaženy další narážky na tehdejší politickou situaci.\n\nOpera měla úspěch a hostu se líbila, o čemž svědčí i skutečnost, že byla provedena v roce 1628 ve Varšavě. Protože existuje dobový překlkad libreta do polštiny, nelze vyloučit, že toto uvedení bylo provedeno v polštině.\n\nObsazení opery sestává téměř výhradně z vysokých hlasů - šest sopránů, dva alty, sedm tenorů; vystupuje zde pouze jeden bas, zcela chybí kastráti.\n\nKouzelnice Alcina láká muže na svůj ostrov. Zde je posléze proměňuje ve stromy či kameny. Na Alcinin ostrov přichází Ruggiero, který je ale chráněn kouzlem dobré čarodějky Melissy. Když Alcina pochopí, že není schopna překonat dobrá kouzla Melissina, prchá se svými služebnými stvůrami z ostrova.\n\n\n\n\n\n\n"}
{"id": "1369697", "url": "https://cs.wikipedia.org/wiki?curid=1369697", "title": "Sipleův ostrov", "text": "Sipleův ostrov\n\nSipleův ostrov (\"Siple Island\") je ostrov u pobřeží Antarktidy. Nachází se ve Wrigleyho zálivu u pobřeží Země Marie Byrdové a je obklopen Getzovým ledovým šelfem. Je dlouhý 110 km a má rozlohu 6390 km².\n\nOstrov je pokrytý sněhem a ledem, nejvyšším vrcholem je neaktivní štítová sopka Mount Siple, která měří 3110 m. Sipleův ostrov je tak patnáctým nejvyšším ostrovem světa.\n\nOstrov byl pojmenován v roce 1967 podle amerického polárníka Paula Siplea.\n"}
{"id": "1369698", "url": "https://cs.wikipedia.org/wiki?curid=1369698", "title": "Franzl Lang", "text": "Franzl Lang\n\nFranzl Lang (28. prosince 1930 Mnichov, Výmarská republika – 6. prosince 2015 Mnichov, Německo; rodným jménem Franz Lang) byl bavorský jódler, zpěvák, kytarista, hráč na akordeon a autor několika knih o jódlování.\n\nJe považován za světově nejlepšího alpského jódlera.\n\nNa akordeon začal hrát již ve svých devíti letech v Mnichově, kde se vyučil nástrojářem. Svůj největší hit nahrál roku 1968, jednalo se o cover kompozice Karla Ganzera \"Das Kufsteiner Lied\". Od sedmdesátých let 20. století byl tváří mnoha televizních a hudebních pořadů v Západním Německu.\n\nZa svou kariéru prodal na 10 miliónů nahrávek. Obdržel 20 zlatých a jednu platinovou desku.\n\nPatřil a patří i po jeho úmrtí mezi nejlepší jódlery na světě.\n"}
{"id": "1369702", "url": "https://cs.wikipedia.org/wiki?curid=1369702", "title": "Židovský hřbitov v Neustupově", "text": "Židovský hřbitov v Neustupově\n\nŽidovský hřbitov se nachází severozápadně od městyse Neustupov  ve středočeském okrese Benešov. Hřbitov je od roku 1958 chráněnou kulturní památkou.\n\nHřbitov byl založen přibližně 1 km severně od městyse v roce 1723. Do současnosti se na něm dochovalo kolem dvou set náhrobních kamenů, z nichž nejstarší dochované stély jsou datovány koncem stejného století. Poslední obřady zde proběhly před 2. světovou válkou, kolem roku 1938. \n\nAreál hřbitova je volně přístupný. Vstupuje se do něj márnicí na západě areálu, jež byla v roce 2002 z původně zbývajících obvodních zdí zrekonstruována a dostala opět střechu. Obnovou prošel také vlastní prostor hřbitova, kde byly v letech 2007–2008 znovu vztyčeny ležící náhrobky. Areál spravuje a od roku 2001 opravy a údržbu financuje Židovská obec v Praze. \n\nV Neustupově také stávala synagoga postavená v roce 1838, v roce 1917 však byla kvůli zchátralosti zbořena. \n\nAreál hřbitova leží mezi poli severně od silnice na Hostišov a je přístupný po polní cestě.\n\n"}
{"id": "1369705", "url": "https://cs.wikipedia.org/wiki?curid=1369705", "title": "Seznam rybníků v okrese Plzeň-město", "text": "Seznam rybníků v okrese Plzeň-město\n\nSeznam rybníků v okrese Plzeň-město zahrnuje rybníky, které se nalézají v okrese Plzeň-město. Jsou zde zařazeny pojmenované vodní plochy.\n"}
{"id": "1369708", "url": "https://cs.wikipedia.org/wiki?curid=1369708", "title": "Římskokatolická farnost Neznašov", "text": "Římskokatolická farnost Neznašov\n\nŘímskokatolická farnost Neznašov je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1757 byla v Neznašově zřízena administratura (lokálie), která byla roku 1756 přetvořena v samostatnou farnost.\nFarnost je administrována ex currendo z Týna nad Vltavou.\n\n"}
{"id": "1369710", "url": "https://cs.wikipedia.org/wiki?curid=1369710", "title": "Cyklohexenon", "text": "Cyklohexenon\n\nCyklohexenon (cyklohex-2-en-1-on) je organická sloučenina, která patří mezi ketony, konkrétně mezi enony. Jedná se o užitečný meziprodukt při syntéze různých látek jako jsou léčiva a vůně. V čisté podobě to je čirá bezbarvá kapalina, ovšem komerční produkty jsou zpravidla nažloutlé.\n\nPrůmyslově se vyrábí z fenolu Birchovou redukcí.\n\nBěžné reakce cyklohexenonu jsou nukleofilní konjugovaná adice s organoměďnatými činidly, Michaelovy reakce a Robinsonovy anelace.\n\nCyklohexen je rozpustný v mnoha rozpouštědlech jako jsou alkoholy, ethery, halogenuhlovodících, esterech a rovněž v aprotických polárních rozpouštědlech.\n\nCyklohexenon reaguje s ketony i alkeny. Jako typický zástupce α,β-nenasycených karbonylových sloučenin má nízkou elektronovou hustotu na uhlíkových atomech tvořících dvojnou vazbu.\n\nPři reakci se silnými zásadami dochází k deprotonaci na čtvrtém a šestém uhlíkovém atomu.\n\nExistuje několik různých způsobů výroby cyklohexenonu. V laboratořích se používá redukce 3-ethoxy-2-cyklohexen-1-onu a následně kyselá hydrolýza vzniklého produktu. Prekurzor lze získat z 1,3-cyklohexandionu, který se zase připraví z resorcinolu.\n\nJako výchozí surovinu lze rovněž použít anisol. Cyklohexenon se z něj získá Birchovou redukcí následovanou kyselou hydrolýzou.\n\nDalšími možnostmi jsou příprava z cyklohexanonu α-bromací a eliminací a rovněž z 3-chlorcyklohexenu hydrolýzou a oxidací.\n\nPrůmyslově se cyklohex-2-en-1-on vyrábí katalytickou oxidací cyklohexenu, například peroxidem vodíku za přítomnosti katalytzátorů s obsahem vanadu. Bylo vyvinuto několik, patentovaných, postupů s různými oxidačními činidly a katalyzátory.\n\nCyklohexenon je látkou často používanou v organické syntéze, jelikož umožňuje mnoho způsobů rozšiřování molekul. Snadno u něj probíhá Michaelova adice s nukleofily (například enoláty či silylenolethery); lze jej rovněž zapojit do Dielsovy–Alderovy reakce s dieny s vysokou elektronovou hustotou. Též reaguje s organoměďnatými sloučeninami 1,4 adicí (Michaelovou adicí) či s Grignardovými činidly 1,2 adicí. Využívá se také při syntéze polycyklických přírodních látek.\n\nRoku 1986 bylo náhodou zjištěno, že cyklohexenon působí jako \"in-vitro\" katalyzátor dekarboxylace alfa-aminokyselin. Japonští výzkumníci zkoumali využití ditercbutylperoxidu jako katalyzátoru dekarboxylace za použití cyklohexanolu jako rozpouštědla, ovšem zjistili, že když použili méně čistý (tedy technický, 98%) cyklohexanol, reakce probíhala asi čtyřikrát rychleji než při použití čistšího cyklohexanolu (>99,3%). Následně zjistili, že cyklohexanol obsahoval cyklohexenon jako nečistotu, která byla v technické látce přítomna ve třikrát větší koncentraci (přibližně 0,3 % oproti 0,1 %). Dalším výzkumem bylo zjištěno, že 1% roztok cyklohexenonu v cyklohexanolu dekarboxyluje většinu aminokyselin, včetně neobvyklých, s výtěžností 80-95 % během několika hodin. Výjimkami jsou například histidin, kde reakce trvala přes 26 hodin, a polyaminokyseliny, u nichž k dekarboxylaci při použití cyklohex-2-en-1-onu vůbec nedošlo a je třeba hledat jiné způsoby.\n"}
{"id": "1369711", "url": "https://cs.wikipedia.org/wiki?curid=1369711", "title": "Fondachelli-Fantina", "text": "Fondachelli-Fantina\n\nFondachelli-Fantina je italská obec, součást Metropolitního města Messina, nacházející se na severovýchodní Sicílii. V roce 2016 zde žilo 1021 obyvatel.\n\nRozkládá se v nadmořské výšce nad 600 metrů nad mořem, v údolí řeky Patri v pohoří Peloritani. Okolí dominují vrcholy Montagna Grande, Rocca Salvatesta, Pizzo di Vernà, Ritagli di Lecca a Pizzo Vento.\n\nDatum založení není známé. Do roku 1950 byla obec místní částí Novara di Sicilia, poté se stala samostatnou obcí. Skládá se z mnoha malých vesnic. Leží asi 71 km jihozápadně od Messiny.\n\n"}
{"id": "1369712", "url": "https://cs.wikipedia.org/wiki?curid=1369712", "title": "Římskokatolická farnost Dolní Slověnice", "text": "Římskokatolická farnost Dolní Slověnice\n\nŘímskokatolická farnost Dolní Slověnice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1384 se v Dolních Slověnicích připomíná plebánie. Ta později zanikla a její území bylo přifařeno k Lomnici nad Lužnicí. V roce 1785 byla v Dolních Slověnicích zřízena lokálie a ta byla v roce 1858 přetvořena v samostatnou farnost.\n\nFarnost je administrována ex currendo z Lišova.\n\n"}
{"id": "1369715", "url": "https://cs.wikipedia.org/wiki?curid=1369715", "title": "Cejl", "text": "Cejl\n\nCejl (z německého \"die Zeile\", řada, řádek; viz též česky \"Cejle\") může být:\n\n"}
{"id": "1369717", "url": "https://cs.wikipedia.org/wiki?curid=1369717", "title": "Věroslav Bergr", "text": "Věroslav Bergr\n\nVěroslav Bergr (* 25. května 1928, Ředice u Lomnice nad Popelkou) je český malíř, grafik a sochař žijící v Praze.\n\nVěroslav Bergr tvoří jako solitér, s výjimkou jeho účasti ve skupině A 59, kterou v uvolňující se atmosféře závěru padesátých let založil spolu s J. Hamplem a dalšími, dnes již zapomenutými výtvarníky M. Křištou, V. Mařatou, B. Zahradilem a O. Fiedlerem. Skupina sice existovala jen krátce, do roku 1965, ale stihla realizovat tři výstavy. První neveřejné setkání, v prvním roce v ateliéru Zahradila v Karlíně, druhou výstavu v roce 1963 na Malé Straně na Novém světě s příznačným názvem \"Výstava na zdi\", třetí v galerii v Ostrově nad Ohří v roce 1965, tehdy s paralelně probíhající výstavou Šmidrů. Přátelství s J. Hamplem, přítelem V. Boudníka, protagonisty jedné z poloh české poválečné abstrakce, přivedlo tehdy Bergra k abstrakci a ke strukturální technice. Akademické vzdělání získal v letech 1958–1963, kdy studoval Art Academy Václava Hollara, kde navázal na studium Ukrajinská akademie v Praze u prof. Ivana Kulce (1950–1958).\n\nV Bergrově tvorbě se přímo odráží jeho životní filosofie a výtvarné postoje. Nepreferuje určitou výrazovou formu, pohybuje se mezi předmětností a abstrakcí; obě polohy se v posledních obrazech ve zvláštní syntéze propojují. Lyrické kompozice krajin střídají v průběhu let fantazijní představy s morálními apely, část jeho díla je pak výtvarnou transpozicí hudby. Od prvotní inspirace „impresionistickou“ hudbou M. Ravela, C. Debussyho a L. Janáčka v obrazech z počátku 50. let směřuje až k přímé reflexi hudby Gustava Mahlera v rozsáhlém mahlerovském cyklu abstraktních strukturálních obrazů z let 1958–1970.\n\nOd poloviny 50. let se Bergr věnoval také dřevěné plastice. Od hledání výrazových možností dřeva v raných abstraktních plastikách dospěl v 60. letech k finální formě figurálních sochařských kompozic, jakýchsi „sochařských etud“. V 70. a 80. letech je nahradily biomorfní dřevěné plastiky, soubory grafik a kresby, které byly reflexí přetrvávající hrozby válečných a ekologických katastrof.\n\nBergrova volná tvorba má svůj protipól v ilustracích. Především díky ní se stal známým umělcem a uznávaným ilustrátorem. Ilustrační práce souvisí s tvorbou manželky Zdenky Bergrové, s její autorskou poezií i překladatelskou činností. Bergr ilustruje především poezii a lyrickou prózu, kromě českých autorů hlavně ruské prozaiky a francouzské básníky. Ilustroval více jak padesát knižních titulů. Od počátku 90. let Bergr opět maluje a ve svých obrazech aktualizuje některá svá původní témata.\n\n\n\n\n\n\n\n"}
{"id": "1369718", "url": "https://cs.wikipedia.org/wiki?curid=1369718", "title": "Synnøve Lieová", "text": "Synnøve Lieová\n\nSynnøve Lieová (22. srpna 1908 – 9. července 1980) byla norská rychlobruslařka.\n\nZávodila od roku 1932, v roce 1933 se zúčastnila prvního neoficiálního ženského Mistrovství světa (2. místo). Podobných umístění dosáhla i na neoficiálních mistrovstvích v letech 1934 (2. místo) a 1935 (3. místo). Na následujících oficiálních světových šampionátech vybojovala jednu stříbrnou (1937) a dvě bronzové medaile (1936, 1938). Na norských šampionátech stála v letech 1933–1940 osmkrát na stupních vítězů, přičemž v roce 1933 na Mistrovství Norska zvítězila. Poslední závody absolvovala v roce 1940.\n"}
{"id": "1369724", "url": "https://cs.wikipedia.org/wiki?curid=1369724", "title": "Lazarovićové", "text": "Lazarovićové\n\nLazarovićové (srbskou cyrilicí: \"Lazarevići\", Лазаревићи) byla srbská středověká šlechtická rodina, která se na přelomu 14. a 15. století stala po vymření královské dynastie Nemanjićů na třicet let (1371–1427) srbským vládnoucím rodem. Skrze ženskou linii (Milica Nemanjić) byli spřízněni se starší, ale nevládnoucí větví Nemanjićů.\n\nOtec pozdějšího knížete Lazara, Pribac Hrebeljanović byl nižší šlechtic na dvoře cara Štěpána IV. Dušana a Lazar vyrůstal na dvoře ve městě Prizren. V roce 1362 je zmíněn jako dvořan Dušanova následníka Štěpána V., který ho okolo roku 1371 povýšil na knížete. Lazar později Prizren opustil a konsolidoval svou moc na severu Srbska. I když byl vazalem cara Štěpána V., odmítl se zúčastnit bitvy u řeky Marica, ve které osmanské síly porazily většinu srbské armády a ovládaly oblasti jižně a východně od Kosova. Krátce na to car Štěpán V. zemřel jako poslední mužský potomek královské dynastie Nemanjićovců. Lazar se díky diplomacii, vojenským vítězstvím a v neposlední řadě dynastickému manželství s Milicou Nemanjićovou stal nejsilnějším srbským šlechticem. Přisvojil si tituly \"Štěpán\" a \"autokrat\" a povýšil se i nad svého spojence, bosenskeho krále Tvrtka Kotromaniće, který používal titul \"Štěpán král Srbů a Bosny\" a byl po otcově matce potomek Nemanjićovců, takže jeho dynastické nároky byly legitimnější.\n\nLazar si na Balkáně vybojoval silnou pozici a ovládal dnešní centrální Srbsko a část Kosova. Hlavním městem jeho knížectví bylo město Kruševac. Kladl silný odpor postupující Osmanské říši. Lazarovo knížectví se stalo útočištěm mnoha mnichům, spisovatelům, architektům a umělcům z Bulharska, Řecka a jižního Srbska, které byly pod kontrolou Turků. I když jeho rozloha byla asi čtvrtinová v porovnaní s Dušanovou řísí, sjednotil centrální Srbsko se severními provinciemi Mačva, Kučevo a Braničevo. Jeho území chránili vazalští vládci, které si zavázal manželstvím se svými dcerami. Patřili k nim Mikuláš Gorjanský v Mačvě, Đurađ II. Balšić v Zetě (Černá Hora), Vuk Branković v Rašce a Kosovu).\n\nV předvečer bitvy na Kosově poli byl prohlášen carem, ale v bitvě ho Turci zajali a poté popravili. Ortodoxní církev ho následně prohlásila za svatého mučedníka. Po jeho smrti se stal knížetem jeho nezletilí syn Stefan Lazarević a s pomocí své matky Milici Nemanjić vládl do plnoletosti v roce 1393. Byl jedním z největších srbských vladařů a vojevůdců vůbec. Jeho literární díla ho řadí mezi nejlepší srbské spisovatele středověku. V roce 1402 přijal titul \"despoty\". Protože neměl žádné děti, předal již v roce 1426 na shromáždění v Srebrenici trůn svému synovci Đurađu Brankoviči. Skrze Đurađovi potomky žijí dodnes potomci knížete Lazara Hrebeljanoviće v evropských panovnických a šlechtických rodinách včetně srbské královské dynastie Karađorđevićů.\n"}
{"id": "1369730", "url": "https://cs.wikipedia.org/wiki?curid=1369730", "title": "Líza bortí mýty", "text": "Líza bortí mýty\n\nLíza bortí mýty (\"Lisa the Iconoclast\") je 144. díl amerického animovaného seriálu Simpsonovi. Premiéru měl v televizi Fox Broadcasting Company 18. února 1996.\n\nLízina třída má udělat esej o zakladateli města Springfield Jebediáhu Springfieldovi. V muzeu najde jeho doznání, že nezkolil, nýbrž zastřelil bizona, a že do roku 1796 se jmenoval Hans Sprungfeld, tedy pirát, který se dokonce pokusil zabít George Washingtona. Homer se stane hlavním pomocným městského průvodu, ale chce pomoct Líze, která podle studie dospěla k tomu, že měl Jebediáh stříbrnou jazykovou protézu, takže přesvědčí městský oslavný výbor, který ho do funkce zvolil, aby vykopal hrob Jebediáha k potvrzení Lízině teorie. Jebediáhova lebka však byla bez protézy a Homer byl zbaven třístranné čepice a zvonu. Líza se však nevzdá a jde do muzea informovat vlastníka muzea o chybějící části portrétu George Washingtona, jímž bylo Jebediáhovo přiznání. Majitel, známý svou zapáleností pro Jebediáha, přiznává, že selhal, jelikož byl u vykopání Jebediáhovy hrobky, při kterém si jako první všiml stříbrného jazyka, který okamžitě sebral a schoval. Doprovodí Lízu na podium během průvodu na vzpomínku Jebediáha Springfielda, ale ta se rozhodne zalhat, když vidí hrdé springfieldské občany užívající si tento den. Homer vyřadí Neda z pokračujícího průvodu a s Lízou se tak stanou novými hlavními pomocnými v čele, které policie odmítá zastavit, jelikož mají lepší výstup než Flanders. \n"}
{"id": "1369731", "url": "https://cs.wikipedia.org/wiki?curid=1369731", "title": "Modřanka Tower", "text": "Modřanka Tower\n\nModřanka Tower je výškový bytový dům ve výstavbě nacházející se v Modřanech na Praze 4. Bude mít 15 nadzemních podlaží a přibližně 70 bytů. Dokončení je plánováno na začátek roku 2019. Je součástí developerského projektu areálu Modřanka zahrnující 292 bytů. Jeho architektonický návrh vytvořilo studio LOXIA, investorem je firma Horizon Holding. \n\n"}
{"id": "1369737", "url": "https://cs.wikipedia.org/wiki?curid=1369737", "title": "Jandy Nelson", "text": "Jandy Nelson\n\nJandy Nelson (* 25. listopadu 1965 New York) je americká autorka Young Adult literatury. Před svou spisovatelskou kariérou pracovala 13 let jako literární agentka. Studovala na Cornell University, Brown University a Vermont Collage of Fine Arts a je držitelkou titulu MFA za poezii a tvorbu pro děti.\n\nV roce 2010 napsala J. Nelson svůj první román \"Nebe je všude\". Tento román je o dospívající sedmnáctileté dívce Lennie Walker, která se vyrovnává se smrtí své sestry. Musí se naučit žít s touto ztrátou a objevit sebe sama. Román získal cenu YALSA za nejlepší Young Adult fikci, nacházel se na seznamu knih roku v National Public Radio, The Chicago Public Library a Horn Book. V květnu roku 2015 byl publikován ve více než 20 zemích.\n\nJejí druhý román, bestseller New York Times, \"Dám ti slunce\" byl publikován v roce 2014. Román získal prestižní cenu Printz Award v kategorii Stonewall Honor, Bank Street's Josette Frank a je uveden na seznamu nejlepších roku 2015 podle magazínu Time. Od dubna roku 2015 je vydáván v 25 zemích. Kniha by měla být zfilmována studiem Warner Bros.\n\n"}
{"id": "1369745", "url": "https://cs.wikipedia.org/wiki?curid=1369745", "title": "Josef Sodomka", "text": "Josef Sodomka\n\nJosef Sodomka (7. června 1904 Vysoké Mýto – 13. února 1965 Vysoké Mýto) byl československý podnikatel, designér a majitel společnosti Sodomka, výrobce užitkových i luxusních automobilových karoserií.\n\nOtec Josefa Sodomky založil v roce 1896 firmu J. Sodomka, která vyráběla především kočáry. Mladý Josef Sodomka odešel studovat odbornou karosářskou školu v Kašperských Horách a poté pracoval v automobilce Laurin & Klement. V roce 1925 se vrátil do upadající firmy svého otce a přetransformoval výrobní program z kočárů na výrobu automobilových karoserií. V roce 1928 započal ve firmě také s výrobou autobusových karoserií.\n\nVe 30. letech 20. století odkoupil firmu od svého otce a oženil se s Marií Hondlovou. V této době se stal výhradním dodavatelem karoserií pro Ministerstvo železnic, rovněž získal mnoho zakázek pro Československé státní dráhy. Především však vyráběl luxusní karoserie na zakázku a to i pro významné osobnosti tehdejší doby, jako byla manželka prezidenta Edvarda Beneše, Hana Benešová, dále Jan Werich, Dr. Adolf Schwarzenberg, Mikuláš Bubna z Litic, Osvald Kosek a jiní.\n\nPo únoru 1948 byla firma Josefa Sodomky znárodněna a přeměněna v národní podnik Karosa. Josef Sodomka se stal ředitelem. V roce 1950 byl však zatčen a odsouzen na 3 roky. Po propuštění pracoval ve firmě LIAZ v Mnichově Hradišti. Zemřel na onemocnění ledvin dne 13. února 1965.\n"}
{"id": "1369746", "url": "https://cs.wikipedia.org/wiki?curid=1369746", "title": "Robert Penn Warren", "text": "Robert Penn Warren\n\nRobert Penn Warren (24. dubna 1905 Guthrie, Kentucky – 15. září 1989 Stratton, Vermont) byl americký básník, kritik, spisovatel a učitel. \n\nNarodil se jako nejstarší ze tří dětí bankéře Roberta Franklina Warrena a jako manželky, učitelky Anny Penn Warrenové. Vyrůstal se sestrou Mary a bratrem Thomasem. V roce 1911 začal studovat na místní škole v Guthrie. V roce 1920 přešel na vysokou školu do Clarkesville. Na jaře v roce 1921 utrpěl zranění levého oka, o které následně přišel. Během léta roku 1921 strávil 6 týdnů v Citizen Military Training Corp, kde vydal svou první báseň \"Prophecy v The Messkit\". Na podzim roku 1921 započal studium na Vanderbiltově universitě ve věku 16 let. V roce 1925 nastoupil na Kalifornskou univerzitu jako postgraduální student a asistent výuky. Zde se setkal se svou manželkou Emmou C. Bresciou. V říjnu 1928 nastoupil na New College v Oxfordu na Rhodesovo stipendium. \n\nVyučoval na univerzitách ve Vanderbilt, Nashvillu, Tennessee, na Southwestern College, Louisianské státní univerzitě a Yalu, v Memphisu a také v Minnesotě. Na Louisianské univerzitě založil a editoval spolu s Cleanthem Brooksem a Charlesem W. Pipkinem \"The Southern Review\". Na univerzitě v Nashvillu se připojil ke skupině básníků a filosofů. Společně se nazývali \"Běženci\". V roce 1928 se skupina rozpadla. V roce 1929 se oženil s Emmou C. Bresciou. Manželství se rozpadlo 28. června 1951. V lednu 1952 se oženil s Eleanor Clark. Měli spolu dvě děti: Rosannu Phelps Warren a Gabriela Penn Warrena. Za svůj život získal mnoho ocenění, kromě toho jako jediný získal Pulitzerovu cenu za beletrii a poezii. Od 50. let až do své smrti žil v Connecticutu a ve svém letním domu ve Vermontu. Zemřel 15. září 1989 na rakovinu. Je pohřben ve Strattonu ve Vermontu. \n\n\n"}
{"id": "1369749", "url": "https://cs.wikipedia.org/wiki?curid=1369749", "title": "Seznam zařízení od Samsungu", "text": "Seznam zařízení od Samsungu\n\nToto je seznam zařízení vyráběných společností Samsung Electronics.\n\n\n\n\n\n\n\n\n\nStarší modely Samsung Xcover bez OS jsou uvedeny níže↓.\n\n\n\n\n\n\n\n\n\n\n\n\n\n\n\n\n\n\n\n"}
{"id": "1369750", "url": "https://cs.wikipedia.org/wiki?curid=1369750", "title": "Světový pohár v běhu na lyžích 1986/1987", "text": "Světový pohár v běhu na lyžích 1986/1987\n\nSvětový pohár v běhu na lyžích 1986/87 byl šestým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 11 individuálních závodů a 6 štafet. Celkovými vítězi se stali Švéd Torgny Mogren a Finka Marjo Matikainenová.\n\n"}
{"id": "1369757", "url": "https://cs.wikipedia.org/wiki?curid=1369757", "title": "Lermontovskij prospekt (stanice metra v Moskvě)", "text": "Lermontovskij prospekt (stanice metra v Moskvě)\n\nLermontovskij prospekt () je stanice moskevského metra na Tagansko-Krasnopresněnské lince. Stanice byla zprovozněna spolu s celým úsekem Vychino - Žulebino. Nachází se mezi stanicemi Vychino a Žulebino. Je pojmenována po ulici, pod níž se nachází.\n\nStanice Lermontovskij prospekt se nachází v čtvrti \"Vychino-Žulebino\" () pod křižovatkou ulic Lermontovskij prospekt a \"Chvalynskij bulvar\" (). Stanice disponuje dvěma podzemními vestibuly, které jsou s nástupištěm propojeny prostřednictvím schodišť a výtahů. Východy z těchto vestibulů směřují na obě strany Lermontovského prospektu. Západní vestibul směřující na stranu centra Moskvy je zbarven do červeno-oranžové barvy, zatímco východní je laděn do zelené barvy. Na stropě a stěnách nástupiště je použit barevný přechod právě od červeno-oranžové přes žlutou po zelenou barvu v celkem pěti odstínech. \n\nDo roku 2019 bude v blízkosti stanice Lermontovskij prospekt zprovozněna na nové Kožuchovské lince stanice Kosino, na kterou bude zprovozněn průchod. Právě z důvodu stavebních prací na Kožuchovské lince byla stanice Lermontovskij prospekt od 28. října do 3. listopadu 2017 uzavřena pro cestující.\n\n"}
{"id": "1369758", "url": "https://cs.wikipedia.org/wiki?curid=1369758", "title": "János Fuzik", "text": "János Fuzik\n\nJános Sándor Fuzik, (, , * 10. říjen 1957, Kesztölc) je maďarský režisér dokumentárních filmů, slovensky píšící novinář, známá osobnost slovenské menšiny v Maďarsku. Mezi lety 1999 až 2014 byl předsedou Zemské slovenské samosprávy v Maďarsku. Ve parlamentních volbách 2014 byl zvolen prvním slovenským menšinovým přímluvčím v Zemském shromáždění v 7. volební období (2014—2018).\n\nNarodil se roku 1957 v pohoří Piliš v maďarsko–slovenské obci Kesztölc (slovensky \"Kestúc\") v župě Komárom-Esztergom v tehdejší Maďarské lidové republice do slovenské rodiny krejčího a hospodyně. V roce 1976 odmaturoval na slovenském gymnáziu v Budapešti. Poté byl přijat na Univerzitu Komenského v Bratislavě, kde roku 1981 získal diplom v oboru žurnalistika. Po návratu do Maďarska pracoval pro slovenský menšinový týdeník s názvem \"Ľudové noviny\". Roku 1983 začal pracoval pro Magyar Televízió, konkrétně pro televizní studium v Szegedu, kde vytvořil první slovenský menšinový pořad v Maďarsku s názvem \"Naša obrazovka\", později \"Domovina\". Mimo to pracoval i na řadě maďarskojazyčných pořadech a reportážích. Natočil několik dokumentárních filmů, jejichž téma je spjaté se životem slovenské menšiny v Maďarsku. V roce 1996 získal hlavní cenu festivalu EtnoFilm Fesztivál za dokument s názvem \"Hívó szóra\" o výměně obyvatelstva mezi Československem a Maďarskem.\n\nOd změny režimu v roce 1989 je János Fuzik aktivní také ve veřejném životě maďarských Slováků. V roce 1999 byl zvolen předsedou \"Zemské slovenské samosprávy\", z tohoto důvodu opustil Magyar Televízió. V parlamentních volbách 2014, kdy byli poprvé voleni i mluvčí uznaných národnostních a etnických menšin trvale žijících v Maďarsku, kandidoval János Fuzik na 1. místě na menšinové kandidátní listině Zemské slovenské samosprávy v Maďarsku, a byl tak zvolen historicky prvním slovenským menšinovým přímluvčím (\"nemzetiségi szószóló\") v novodobém Zemském sněmu. Zároveň byl parlamentem zvolen do funkce předsedy výboru pro národnostní menšiny v Maďarsku. Mandát vypršel s konáním parlamentních voleb 2018, nástupcem ve funkci se stal Antal Paulik.\n\n\n\n\n"}
{"id": "1369764", "url": "https://cs.wikipedia.org/wiki?curid=1369764", "title": "Galerie starých mistrů", "text": "Galerie starých mistrů\n\nGalerie starých mistrů (\"Gemäldegalerie alte Meister\") je sbírka obrazů od 15. do 18. století, vystavená v drážďanském Zwingeru, součást Státních uměleckých sbírek Drážďany (\"Staatliche Kunstsammlungen Dresden\"). Vystavuje asi 750 obrazů zejména italské renesance a italského, nizozemského, španělského, německého a francouzského baroka, které většinou nasbírali saští kurfiřti.\n\nGalerii založil kurfiřt August Saský roku 1560, ale teprve kurfiřt a volený polský král August II. Silný (1670-1733) a jeho syn August III. Polský (1696-1763) začali obrazy sbírat systematicky. Jejich sbírka rychle rostla, roku 1747 musela být přestěhována ze zámku do sousedních stájí a získala si velkou pověst. Vrcholem byl nákup nejslavnějšího z obrazů, Raffaelovy Sixtinské madony v roce 1754.\n\nRoku 1838 byl architekt Gottfried Semper pověřen, aby navrhl budovu pro galerii, a v letech 1847-1854 byla podle jeho návrhu postavena tzv. Semperova galerie na místě provizorní zdi, která ze severovýchodu uzavírala nádvoří Zwingeru. Roku 1855 byla nová budova v novorenesančním slohu slavnostně otevřena jako \"Nová královská galerie\" a v téže budově je umístěna dodnes. Pro nedostatek místa muselo být umění 19. a 20. století přemístěno do budovy Albertinum na Brühlově terase nad řekou, která je součástí Galerie nových mistrů (\"Galerie Neue Meister\"). Barokní části Zwingru však mezitím silně chátraly a opravy začaly až v roce 1911.\n\nRoku 1938 byla galerie uzavřena a obrazy odvezeny do bezpečí. 13. února 1945 byl Zwinger spolu s celým městem silně poškozen bombardováním a v květnu jej obsadila Rudá armáda, která sbírky konfiskovala a odvezla do Moskvy. Roku 1955 byla část sbírek navrácena a roku 1960 po velké rekonstrukci byla galerie opět otevřena. Ztráty byly přesto značné, 206 obrazů bylo zničeno a dosud se pohřešuje asi 450 dalších.\n\nRoku 2016 skončila rekonstrukce východního křídla a zahájena rekonstrukce západního, takže expozice je přechodně omezena na jedno z křídel Semperovy galerie. Galerii navštíví přes půl milionu návštěvníků ročně.\n\nGalerie vystanuje asi 750 obrazů z celkového počtu téměř 1900 v jejích sbírkách. Jsou mezi nimi například italští malíři Raffael Santi, Tizian, Giorgione, Correggio, Tintoretto nebo Guercino, nizozemští malíři \"zlatého věku\" jako Peter Paul Rubens, Rembrandt, Jakob Jordaens, Anthonis van Dyck nebo Jan Vermeer. S 58 obrazy od Lucase Cranacha a jeho syna má Galerie starých mistrů největší sbírku jejich obrazů na světě.\n\n\n"}
{"id": "1369767", "url": "https://cs.wikipedia.org/wiki?curid=1369767", "title": "Světový pohár v běhu na lyžích 1987/1988", "text": "Světový pohár v běhu na lyžích 1987/1988\n\nSvětový pohár v běhu na lyžích 1987/88 byl sedmým ročníkem Světového poháru v běhu na lyžích pod záštitou Mezinárodní lyžařské federace (FIS). Muži odjeli celkem 11 individuálních závodů a 5 štafet, ženy 10 individuálních závodů a 6 štafet. Celkovými vítězi se stali Švéd Gunde Svan a Finka Marjo Matikainenová.\n\n"}
{"id": "1369771", "url": "https://cs.wikipedia.org/wiki?curid=1369771", "title": "La Meije", "text": "La Meije\n\nLa Meije (3984 m n. m.) je hora v Dauphineských Alpách ve Francii. Nachází se ve skupině Massif des Écrins na hranicích mezi departementy Hautes-Alpes a Isère nad vesnicí La Grave asi 48 km jihovýchodně od Grenoblu. Po Barre des Écrins to je druhá nejvyšší hora pohoří.\n\nHoru tvoří zubatý hřeben orientovaný ve směru západ-východ. V hřebeni se nacházejí tyto vrcholy a sedla (od západu):\n\n\nNa západě La Meije sousedí s vrcholem Le Râteau (3809 m), který je oddělen sedlem Brèche de la Meije (3357 m). Na jihovýchodě sousedí s vrcholem Le Pavé (3823 m), který je oddělen sedlem Brèche Maximin Gaspard (3723 m). Z vrcholu Pic Central vybíhá severovýchodním směrem krátká rozsocha s vrcholem Bec de l'Homme (3454 m). Na jižních svazích hory se rozkládá ledovec Glacier des Étançons, na východních Glacier de Lautaret, na severovýchodních Glacier de l'Homme a Glacier du Tabuchet a na severozápadních Glacier de la Meije. Pod vrcholem \"Pic du Glacier Carré\" se nachází miniaturní ledovec Glacier Carré.\n\nNa vrchol vystoupili jako první 16. srpna 1877 Emmanuel Boileau de Castelnau a Pierre Gaspard se synem. Dnes lze na vrchol vystoupit od chaty Refuge du Promontoire (3092 m) nebo od chaty Refuge de l'Aigle (3450 m). V obou případech se však jedná o náročnou túru v kombinovaném terénu skála-led.\n\n"}
{"id": "1369774", "url": "https://cs.wikipedia.org/wiki?curid=1369774", "title": "Římskokatolická farnost Libníč", "text": "Římskokatolická farnost Libníč\n\nŘímskokatolická farnost Libníč je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV Libníči původně existovaly pouze lázně, součástí jejichž areálu byla dřevěná kaple. V letech 1714–1720 byl na místě této kaple postaven zděný barokní kostelík. Až v roce 1785 byla v místě zřízena lokálie. Z té pak byla v roce 1855 vytvořena samostatná farnost. Ta přestala být po polovině 20. století obsazována sídelním duchovním správcem.\n\nFarnost je administrována ex currendo z Lišova.\n"}
{"id": "1369779", "url": "https://cs.wikipedia.org/wiki?curid=1369779", "title": "Hanuš Karlík", "text": "Hanuš Karlík\n\nHanuš Karlík (23. března 1850, Rokycany–10. ledna 1927, Praha) byl český chemik, podnikatel, vůdčí osobnost českého cukrovarnictví.\n\nNarodil se jako čtvrté ze sedmi dětí kantora a hudebního skladatele Františka Václava Karlíka a Kateřiny rozené Corvínové (1820-1857), dcery Petra Corvína, purkmistra v Horažďovicích. Studoval v Rokycanech (čtyřtřídka, nižší reálka), Plzni (vyšší reálka) a v Praze (Polytechnický ústav Království českého).\n\nPo absolvování pracoval postupně v cukrovarech v Úvalech (1870), Velimi (1870), Dolním Cetně (1871), Mělníce (1872) a Záboří (1874-1881). Právě v Záboří uplatnil všechny teoretické znalosti i praktické zkušenosti a krachující podnik přivedl k nevídané prosperitě. Jeho mimořádné úspěchy neunikly členům správní rady cukrovaru v Nymburce, který se právě potýkal s velkými problémy. Hanuš Karlík nabízené místo ředitele přijal a v Nymburce pak strávil podstatnou část svého aktivního života (1881-1909). V Nymburce se proslavil jako výborný cukrovarník a schopný ředitel, z tamní továrny se stala škola cukrovarnictví. Kromě řady technologických vylepšení zavedl v cukrovaru ve spolupráci s Františkem Křižíkem elektrické osvětlení. Angažoval se i mimo cukrovar - zasloužil se mj. o zřízení reálného gymnázia, obecní plynárny a vodárny. K ukončení jeho působení v Nymburce přispěly nepokoje, které mezi dělníky inicioval revolucionář, pozdější komunistický politik a předseda Slovenské republiky rad Antonín Janoušek, otec důstojníka NKVD a brutálního vyšetřovatele StB Jaroslava Janouška.\n\nV roce 1909 se vzdal řady svých funkcí (od vedení cukrovaru po spolkový život v Nymburce a okolí) a přesídlil s rodinou do Prahy, kde strávil zbytek života ve vlastním domě v Chotkově ulici na Malé Straně (zbořen v 60. letech 20. století). V těchto letech zastával mnoho funkcí celostátního významu a byl vyznamenán řadou ocenění, včetně čestného doktorátu. U příležitosti jeho 75. narozenin byla založena Cena dra Hanuše Karlíka (\"československá Nobelova cena\") - jejím první laureátem se v roce 1927 stal František Křižík.\n\nV době svého působení v Mělníce se seznámil a posléze oženil s Ludmilou Kallmünzerovou, dcerou okresního přednosty v Mělníce Adolfa Kallmünzera a sestrou ředitele cukrovaru v Dolním Cetně Bohuslava Kallmünzera. (Další dcerou Adolfa Kallmünzera byla herečka Marie Horská-Kallmünzerová (1847-1917), provdaná za ředitele a spolumajitele cukrovaru v Poděbradech Leopolda Dostala (1835-1907), matka básníka Adolfa, malířky Marie, herečky Leopoldy, režiséra Karla a malířky Hany.)\n\nZ manželství uzavřeného 14. května 1873 v Mělníce se narodilo postupně 10 dětí, z nichž se 6 dožilo dospělosti. Nejstarší syn Václav vystudoval chemii v Praze a v roce 1906 se stal ředitelem cukrovaru v Poděbradech. Nejmladší syn Leopold mj. založil dopravní společnost Karlík & spol. a byl otcem malířky Olgy Karlíkové. Zetěm dcery Ludmily byl stavitel přehradních nádrží Libor Záruba (1909–2004), syn architekta a politika Josefa Záruby-Pfeffermanna.\n\n\n"}
{"id": "1369782", "url": "https://cs.wikipedia.org/wiki?curid=1369782", "title": "Světový pohár v běhu na lyžích 1988/1989", "text": "Světový pohár v běhu na lyžích 1988/1989\n\nSvětový pohár v běhu na lyžích 1988/89 byl osmým ročníkem Světového poháru v běhu na lyžích pod záštitou Mezinárodní lyžařské federace (FIS). Muži i ženy odjeli celkem 12 individuálních závodů a 4 štafety. Celkovými vítězi se stali Švéd Gunde Svan a Ruska Jelena Vjalbeová.\n"}
{"id": "1369787", "url": "https://cs.wikipedia.org/wiki?curid=1369787", "title": "Quintus Tullius Cicero", "text": "Quintus Tullius Cicero\n\nQuintus Tullius Cicero (102 př. n. l. Arpino Frosinone - 43 př. n. l. Řím) byl římským politikem, vojevůdcem a mladším bratrem Marca Tullia Cicera.\n\nCicerův otec zajistil, aby se vzdělával se svým bratrem v Římě, Athénách a také na Rhodosu v letech 79-77 př. n. l. Kolem roku 70 př. n. l. se oženil z Pomponiou, sestrou Tita Attica, která byla dominantní a silnou osobností. Manželství bylo rozvedeno v roce 45 př. n. l. po dlouhém disharmonickém manželství s mnoha hádkami. Jeho bratr Marcus se několikrát pokusil jejich manželství urovnat, ale bez úspěchu. Z jejich manželství vzešel jeden syn narozený v roce 66 př. n. l., jmenoval se po svém otci Quintus Tullius Cicero. V roce 66 př. n. l. pracoval jako aedil, od roku 62 př. n.l. byl praetorem a v letech 61-59 př. n. l. byl propraetor v provincii Asie V následujících letech působil jako legát ve službách Julia Caesara během galských válek. Caesara doprovázel na jeho druhé výpravě do Británie. Během návratu z Británie zimoval v severní Galii, kde přežil spolu s Titem Labienem obléhání tábora galským vůdcem Indutiomarem a jeho kmenem Nerviů. Také pomáhal zachránit zbytek vojáků z bitvy u Atuatuca, kde Eburoni vedeni Ambiorikem pobili celou římskou legii a pět kohort. V roce 51 př. n. l. byl s bratrem v Kilíkii a během občanské války podporoval pompézskou frakci, přesto mu císař odpustil.\n\nBěhem druhého triumvirátu, kdy byla Římská republika opět v občanské válce, byla na něj, jeho syna a bratra uvalena proskripce. S bratrem nejprve utekl z Tuscula. Později se však vrátil a s pomocí svého syna se ukrýval. Za což byl jeho syn zatčen a mučením nucen, aby svého otce zradil a prozradil jeho úkryt. Když se to otec dozvěděl, pokusil se syna zachránit. Nicméně Quintus Tullius Cicero, jeho syn i jeho bratr Marcus Tullius Cicero byli popraveni v roce 43. př. n. l. jako osoby zakázané.\n"}
{"id": "1369797", "url": "https://cs.wikipedia.org/wiki?curid=1369797", "title": "Kolhápur", "text": "Kolhápur\n\nKolhápur (, ) je město v Maháráštře, svazovém státě na jihozápadě Indie. Je hlavním městem stejnojmenného okresu. K roku 2011 měl zhruba 550 tisíc obyvatel.\n\nKolhápur leží ve vnitrozemí u jihovýchodního okraje Maháráštry jen zhruba dvacet kilometrů severozápadně od hranice s Karnátakou. Jeho nadmořská výška je přibližně 560 metrů nad mořem.\n\nJihovýchodně od města leží místní letiště Kolhápur s každodenním leteckým spojením do Bombaje.\n\nV letech 1707–1949 byl Kolhápur hlavním městem stejnojmenného státu. Ten se stal jedním z knížecích států Britské Indie v roce 1818, kdy Maráthská říše prohrála válku s britským impériem.\n"}
{"id": "1369801", "url": "https://cs.wikipedia.org/wiki?curid=1369801", "title": "Kryčaŭ", "text": "Kryčaŭ\n\nKryčaŭ (, – \"Kričev\") je město v Mohylevské oblasti v Bělorusku, správní středisko Kryčaŭského rajónu. K roku 2017 mělo zhruba šestadvacet tisíc obyvatel.\n\nMěsto leží na východě státu na řece Soži, levém přítoku Dněpru. Bělorusko-ruská státní hranice prochází jen zhruba dvacet kilometrů severovýchodně od města.\n\nKryčaŭ je železničním i silničním dopravním uzlem. Železniční trať odtud vede na severozápad přes Horki do Orši, na západ do Mohyleva i na jihovýchod do Uněči v Brjanské oblasti Ruské federace.\n\n"}
{"id": "1369805", "url": "https://cs.wikipedia.org/wiki?curid=1369805", "title": "Annouk van der Weijdenová", "text": "Annouk van der Weijdenová\n\nAnnouk van der Weijdenová (* 27. června 1986 Leiderdorp) je nizozemská rychlobruslařka.\n\nNa velkých mezinárodních závodech se poprvé objevila na podzim 2008, kdy se představila ve Světovém poháru. V tomto seriálu však začala pravidelně nastupovat až o rok později. Dlouhou dobu se kromě SP účastnila hlavně nizozemských závodů a šampionátů. V roce 2012 se premiérově představila na Mistrovství Evropy (9. místo) a na Mistrovství světa na jednotlivých tratích, kde se v závodě na 5000 m umístila na osmé příčce. Zúčastnila se Zimních olympijských her 2014 (3000 m – 5. místo) a Zimních olympijských her 2018 (5000 m – 4. místo, závod s hromadným startem – 14. místo). Na Mistrovství světa ve víceboji 2018 získala bronzovou medaili.\n\n"}
{"id": "1369808", "url": "https://cs.wikipedia.org/wiki?curid=1369808", "title": "Civilizační konflikt v Súdánu", "text": "Civilizační konflikt v Súdánu\n\nV roce 1993 vyšel vědecký článek \"Střet civilizací?\" od amerického profesora politologie Harvardovy univerzity Samuela Huntingtona, který vyvolal rozporuplné reakce. Zatímco většina autorů doby mluvila o usmíření, Huntington hovoří o rozděleném světu a konfliktu. V roce 1996 následovala kniha Střet civilizací: boj kultur a proměna světového řádu, ve které Huntington rozvádí a vysvětluje své předchozí úvahy. Ústředním motivem jsou tzv. civilizace, které mají klíčový vliv na světové uspořádání. Celkem existuje 8 velkých civilizací, které soupeří o nejzákladnější hodnoty a filosofické předpoklady jako náhled na boha, postavení jednotlivce ve společnosti nebo důležitost práv a svobody. Rozdíly v celkovém životním názoru produkují konflikty, a proto Huntington mluví o střetu civilizací.\n\nNejvážnější jsou podle Huntingtona střety na civilizačních hranicích. Tyto války jsou charakterizovány tím, že jsou vleklé a mimořádně násilné. Téměř vždy jsou účastníci lidé vyznávající odlišná náboženství a jejich cílem je většinou dobýt území druhého a zbavit se jeho obyvatel, a to buď vyhnáním nebo i vyvražděním. Války na civilizačních zlomech jde stěží vyřešit příměřím, protože jde o války o základní otázky identity, u níž je nemožné najít kompromis. Pokud už se podaří dosáhnout příměří, tak se jedná pouze o krátkodobý stav. Do civilizačních konfliktů mohou zasahovat aktéři až na třech úrovních. Primární aktéři se přímo účastní bojů. Jsou to ti, kteří bojují o svoji identitu a se svým protějškem mají velmi nevraživý vztah. Dohoda mezi primárními aktéry je přes vzájemné animozity téměř nemožná. Dále se do střetu mohou připojit sekundární aktéři. Jedná se o státy, které mají blízký vztah k primárním aktérům, ať už se jedná o geografickou či politickou proximitu. Nejvyšší úrovní jsou terciární aktéři, kteří jsou napojeni na primární aktéry skrze civilizační vazbu. Terciárními aktéry jsou zpravidla ústřední státy (ústřední stát je stát, který tvoří vůdčí roli uvnitř dané civilizace a je považován za hlavní zdroj její kultury). Vlády sekundárních a terciárních aktérů sice primární účastníky podporují, ale zároveň mají zájem na zastavení bojů zavčas, aby se konflikt nerozšířil a nevtáhl je do něj. Proto se v průběhu střetu snaží sekundární a terciární účastníci vyjednávat se svými protějšky, aby zabránili další eskalaci. Dochází tak k situaci, kdy civilizační konflikty sice vyvěrají zdola od primárních aktérů, ale mír se musí snést shora od sekundárních, spíše až terciárních aktérů.\n\nObčanská válka v Súdánu v mnohých ohledech odpovídá Huntingtonově civilizačnímu střetu. Súdánem navíc přímo probíhala hranice mezi islámskou a africkou civilizací, jednalo se tak o válku na civilizačním zlomu, která nese svá specifika. V první řadě jde o konflikt mezi lidmi různého náboženství. V Súdánu to byl střet islámu na severu a křesťansko-animistického jihu. Obzvlášť tato dvě náboženství jsou velmi náchylná vůči vzájemnému konfliktu. Obě náboženství jsou totiž univerzalistická, přesvědčená o tom, že představují jedinou pravou víru pro celé lidstvo. Mimoto mají v sobě tato náboženství vnitřně zakomponovaný závazek rekrutování stále nových členů a úsilí expanze své víry. Už od počátku občanské války v roce 1956 šlo primárně o konflikt o národní identitu. Do té doby hegemonní vláda na severu vycítila po samostatnosti příležitost k vytvoření jednotného islámského státu a zahájila civilizační misi arabizace a islamizace jihu. Rostoucí tlak na islamizaci vyvolal vzpurnou reakci a na jihu se odpůrci centrální vlády ještě více semkli pod křesťanskou identitu a společně za ni začali bojovat. Druhou charakteristikou válek na civilizačních zlomech je jejich dlouhá délka prostupována dočasnými příměřími. Válka v Súdánu začala roku 1956 a její první etapa trvala do roku 1972. Po krátkém období klidu do roku 1983 se boje znovu obnovily až do mírové dohody v roce 2005. V současné chvíli je oficiálně stav příměří, nicméně při přetrvávajících sporech na hranicích není jisté, zdali se opět nejedná jen o krátkou fázi míru v tomto dlouholetém střetu. O civilizačních sporech dále platí, že s sebou nesou spoustu ztrát na životech. Jen druhá súdánská občanská válka si vyžádala na dva miliony obětí a pět milionů lidí muselo opustit své domovy. Posledním důležitým prvkem je účast aktérů na různých úrovních konfliktu. Primárními aktéry zde byli severní Súdán a dnešní Jižní Súdán, kteří spolu vedli přímý boj. V súdánské občanské válce figurovali i sekundární aktéři. Na stranu severního Súdánu se postavil především Írán, který nabídl politickou a materiální podporu. Ozbrojené skupiny v Jižním Súdánu se zase mohly opřít o podporu Keni a Ugandy, které dodávaly potřebné zbraně a peníze. Války se ovšem nezúčastnili žádní terciární aktéři v podobě ústředních států, protože africká ani islámská civilizace takové státy nemá. Pokud je tak brána v úvahu teze, že konflikty vyvěrají zespod, ale mír se snáší shora, nastává zde zásadní problém. Absence ústředních států v africké a islámské civilizaci znemožňuje dojednání udržitelného míru a vysvětluje, proč ani dnes nelze hovořit s jistotou o tom, že nevypukne nová vlna masového násilí mezi oběma Súdány.\n"}
{"id": "1369810", "url": "https://cs.wikipedia.org/wiki?curid=1369810", "title": "Vladimir Ivanov (rychlobruslař)", "text": "Vladimir Ivanov (rychlobruslař)\n\nVladimir Sergejevič Ivanov ( ; * 28. dubna 1949) je bývalý sovětský rychlobruslař.\n\nV roce 1972 se poprvé představil na Mistrovství světa ve víceboji (11. místo), o rok později debutoval na Mistrovství Evropy (9. místo). Největšího úspěchu dosáhl na MS 1975, kde získal ve víceboji stříbrnou medaili. Zúčastnil se Zimních olympijských her 1976 (5000 m – 7. místo, 10 000 m – 15. místo). Ve druhé polovině 70. let se účastnil již pouze sovětských závodů, poslední starty absolvoval v roce 1980.\n"}
{"id": "1369811", "url": "https://cs.wikipedia.org/wiki?curid=1369811", "title": "Vladimir Ivanov", "text": "Vladimir Ivanov\n\nVladimir Ivanov může být:\n"}
{"id": "1369814", "url": "https://cs.wikipedia.org/wiki?curid=1369814", "title": "Harm Kuipers", "text": "Harm Kuipers\n\nHarm Kuipers (* 22. listopadu 1947 Donderen) je bývalý nizozemský rychlobruslař.\n\nNizozemských šampionátů se účastnil od roku 1969, na mezinárodní scéně se poprvé objevil v roce 1972, kdy startoval na Mistrovství Evropy. Na ME 1973 získal bronzovou medaili, na Mistrovství světa ve víceboji 1974 medaili stříbrnou. Největších úspěchů dosáhl v sezóně 1974/1975. Nejprve vybojoval na kontinentálním šampionátu stříbro, o několik týdnů později se stal vícebojařským mistrem světa. Po této sezóně ukončil sportovní kariéru.\n\n"}
{"id": "1369817", "url": "https://cs.wikipedia.org/wiki?curid=1369817", "title": "Ostravská dopravní společnost - Cargo", "text": "Ostravská dopravní společnost - Cargo\n\nOstravská dopravní společnost - Cargo, a.s., zkráceně ODOS Cargo (VKM: ODC), je český nákladní železniční dopravce se sídlem v Ostravě. Společnost vznikla vyčleněním z firmy Ostravská dopravní společnost. Jejím vlastníkem jsou NH-TRANS (80 %) a ČD Cargo (20 %).\n\nSpolečnosti vznikla 1. ledna 2017 rozdělením firmy Ostravská dopravní společnost (ODOS). Zatímco v původní firmě zůstaly spediční aktivity, do nově vzniklé společnosti byly vloženy aktivity spojené s provozováním nákladní železniční dopravy.\n\nDo společnosti byly mj. vloženy lokomotivy. Šlo o motorové lokomotivy řad 701 (1 ks), 730 (1 ks), 742 (12 ks), 750 (4 ks) a 771 (1 ks), dále pak elektrické lokomotivy řad 140 (2 ks), 181 (2 ks) a 182 (5 ks). Jedna z těchto lokomotiv - 181.064 - sloužila od května 2017 jako postrkový stroj pro dopravce, kteří potřebovali se svými vlaky překonat Třebovické sedlo.\n\nV roce 2017 měla společnost v pronájmu lokomotivu 363.147 od slovenského dopravce Železničná spoločnosť Slovensko. Byla využívána na rameni mezi hraničními přechody s Polskem (Bohumín, Petrovice u Karviné) a Slovenskem (Kúty).\n"}
{"id": "1369819", "url": "https://cs.wikipedia.org/wiki?curid=1369819", "title": "Jan Bols", "text": "Jan Bols\n\nJan Bols (* 27. srpna 1944 Hoogeveen) je bývalý nizozemský rychlobruslař.\n\nNa nizozemských šampionátech startoval od roku 1965. Prvních mezinárodních závodů se zúčastnil v roce 1968, kdy se také představil na Zimních olympijských hrách (500 m – nenastoupil ke startu, 1500 m – 16. místo, 5000 m – 8. místo, 10 000 m – 13. místo). V témže roce byl na Mistrovství světa pátý, stejně jako na Mistrovství Evropy. Na vícebojařském MS 1970 skončil čtvrtý. Největších úspěchů dosáhl v roce 1972, kdy získal bronzové medaile na Mistrovství Evropy i světa ve víceboji. Kromě toho se zúčastnil Zimních olympijských her 1972 (1500 m – 5. místo, 5000 m – 8. místo, 10 000 m – 4. místo). Po sezóně 1971/1972 se společně s dalšími rychlobruslaři připojil k nově založené profesionální lize International Speed Skating League (ISSL), na jejímž kontinentálním šampionátu 1973 byl třetí a na světovém mistrovství 1972 druhý. ISSL však fungovala pouze do roku 1974, kdy Bols také ukončil sportovní kariéru.\n\n"}
{"id": "1369820", "url": "https://cs.wikipedia.org/wiki?curid=1369820", "title": "Královské hrobky dynastie Čoson", "text": "Královské hrobky dynastie Čoson\n\nKrálovské hrobky dynastie Čoson slouží jako místo odpočinku příslušníků tohoto panovnického korejské rodu. Z dynastie Čoson pochází 27 korejských panovníků, kteří se na trůně vystřídali mezi roky 1392 a 1910. V souhrnu čítá tato skupina celkem 42 hrobek (+ přilehlé stavby). Čtyřicet z nich se nachází v Soulu a jeho okolí (provincie Kjonggi a Kangwon) a od roku 2009 jsou součástí světového kulturního dědictví UNESCO. Zbývající dvě (královny Sineui a krále Taejo) se nacházejí v blízkosti severokorejského města Kesong.\n\nBěhem vlády čosonské dynastie byl státním náboženstvím konfucianismus, v němž je hluboce zakořeněná tradice uctívání předků. I proto byly hrobky pečlivě opatrovány a do současnosti se zachovaly ve výborném technickém stavu. Pohřebiště byla budována v pečlivě vybíraných lokalitách, které byly považovány za božské místo. Zároveň se přihlíželo k principům geomantie. Kamenné stavby a předměty obklopující jednotlivé mohyly stejně jako jejich dekorativní a stylistické ztvárnění nabízejí informace o uměleckých trendech období, ve kterém vznikaly (rozmezí více než 500 let).\n\n"}
{"id": "1369822", "url": "https://cs.wikipedia.org/wiki?curid=1369822", "title": "Žulebino (stanice metra v Moskvě)", "text": "Žulebino (stanice metra v Moskvě)\n\nŽulebino () je stanice moskevského metra na Tagansko-Krasnopresněnské lince. Stanice byla zprovozněna spolu s celým úsekem Vychino - Žulebino. Nachází se mezi stanicemi Lermontovskij prospekt a Kotelniki, do 21. září 2015 byla konečnou stanicí linky. Je pojmenována po přilehlém mikrorajonu.\n\nStanice Žulebino se nachází v čtvrti \"Vychino-Žulebino\" () pod křižovatkou ulic \"Generala Kuzněcova\" () a \"Aviokonstruktora Milja\" () za Moskevským dálničním okruhem. Stanice disponuje dvěma podzemními vestibuly, severní je propojen s nástupištěm pomocí eskalátorů a výtahu a jižní je propojen s nástupištěm pomocí schodiště a výtahů. Východy ze severního vestibulu směřují na obě strany ulice Generala Kuzněcova, východy z jižního vestibulu jsou směřovány na všechny strany křižovatky ulic Generala Kuzněcova a Aviokonstruktora Milja. Severní vestibul směřující na stranu centra Moskvy je zbarven do červeno-oranžové barvy, zatímco jižní je laděn do zelené barvy. Na sloupech na nástupišti je použit barevný přechod právě od červeno-oranžové přes žlutou po zelenou barvu v celkem devíti odstínech. Místo obvyklého mramoru a žuly jsou stěny stanice obloženy keramikou a kovovými panely se zrcadlovým pokrytím, které je odolné před vandaly. \n\n"}
{"id": "1369824", "url": "https://cs.wikipedia.org/wiki?curid=1369824", "title": "Kiasmos", "text": "Kiasmos\n\nKiasmos je elektronické hudební duo původem z Faerských ostrovů a Islandu. Jejich členy jsou Ólafur Arnalds a Janus Rasmussen. Jejich společná kariéra začala v roce 2009 vydáním jejich prvního EP 65/Milo, dále pak \"Thrown\", v roce 2012 a jejich stejnojmenného alba \"Kiasmos\" v roce 2014.\n\nV roce 2009 islandský multiinstrumentalista Ólafur Arnalds založil společně s Janusem Rasmussenem nový projekt – KIASMOS. Duo vydalo jejich první EP \"65/Milo\", společně s label kolegou, Ryan Lee Westem aka Rival Consoles. V roce 2014 vydali své debutové LP, \"Kiasmos pod labelem Erased Tapes Records\" Ltd.\n\nÓlafur Arnalds je multi-instrumentalista a producent z Mosfellsbær, Island. Původně byl bubeníkem v hardcore metal kapelách Fighting Shit a Celestine.\n\nVe své hudbě spojuje smyčce a piáno, společně s elektronikou a beatovou hudbou ze kterých vytváří směsici ambientní, elektronické a popové hudby. Je držitelem ceny BAFTA za hudbu k britskému televiznímu seriálu Broadchurch.\n\nJanus Rasmussen z Faerských Ostrovů, je členem skupiny Bloodgroup. Rasmussen také pracoval spolu s dalšími umělci jako Guðrið Hansdóttir v kapele Byrta.\n\n"}
{"id": "1369830", "url": "https://cs.wikipedia.org/wiki?curid=1369830", "title": "Teresa Palmer", "text": "Teresa Palmer\n\nTeresa Palmer (rozená Teresa Mary Palmer; * 26. února 1986, Adelaide, Jižní Austrálie) je australská filmová herečka, spisovatelka a modelka. Nejvíce se proslavila svými rolemi ve filmech \"\", \"Zhasni a zemřeš\" a \"Jsem číslo čtyři\".\n\nTeresa Palmerová se narodila 26. února 1986 v Adelaide jako jediné dítě investora Kevina Palmera a bývalé zdravotní sestry a misionářky Pauly Sandersové. V roce 1989 se pár rozvedl, její otec se znovu oženil a Palmerová tak získala čtyři nevlastní sourozence. Po rozvodu rodičů vyrůstala Teresa ve skromných poměrech v sociálním bytě s matkou, žila i na otcově farmě v Adelaide Hills. Palmerová později uvedla, že kvůli matčině bipolární afektivní poruše měla těžké dětství.\n\nStudovala na soukromé katolické škole Mercedes College v Adelaide. Několik let navštěvovala lekce herectví a jako pomocník Santy Clause vystupovala o víkendech v nákupním centru, objevila se také v několika televizních reklamách.\n\nPo ukončení vysoké školy, v roce 2006, ji vyhledal místní hledač talentů a navrhl Palmerové účinkování ve filmu ze školního prostředí \"\". Ačkoliv se původně chtěla věnovat záchraně zvířat, rozhodla se roli přijmout a v herectví pokračovat.\n\nKoncem roku 2012 začala chodit s hercem a režisérem Markem Webberem, kterého poznala přes Twitter. V srpnu 2013 se zasnoubili a 21. prosince toho roku se v Mexiku odehrála svatba. Během ní již byla Palmerová v sedmém měsíci těhotenství a v únoru 2014 se tak páru narodil syn Bodhi Rain Palmer. V květnu 2016 pak oznámili, že čekají druhého potomka: v prosinci se tak narodil jejich druhý syn, pojmenovaný Forest Sage Palmer. 12. dubna 2019 se jim narodila dcera, pojmenovaná Poet Lake Palmer. Krom svých dvou synů a dcery vychovávají i Webberova syna Isaaca z předchozího vztahu s herečkou Frankie Shaw.\n\nJako osmnáctiletá získala svoji první větší roli, když ji do australského snímku \"\" obsadil filmový režisér a producent Murali K. Thalluri. Ztvárnila zde postavu Melody, populární středoškolské studentky, která čeká dítě se svým bratrem, a byla za ni nominována na AACTA International Award pro nejlepší herečku v hlavní roli.\n\nRoku 2006 měla byla obsazena i do svého prvního amerického filmu, její role ale nakonec byla přepracována a byla vybrána jiná herečka, načež se Palmerová na několik měsíců vrátila zpět do Austrálie. Po návratu do Spojených států nakonec získala roli po boku Amber Tamblynové a Sarah Michelle Gellarové ve fantasy hororu \"Smrtící nenávi2t\". Na konci roku 2007 bylo oznámeno, že bude ztvárnit hlavní zápornou postavu v připravovaném filmu od DC Comics \"Justice League of America\", ten ale nikdy nebyl natočen. V květnu 2008 se natrvalo přestěhovala do Los Angeles, aby se mohla více věnovat herectví. Později v rozhovoru pro \"Harper's Bazaar\" přiznala, že v té době trpěla depresemi, s čímž jí pomohli až noví přátelé, které v Americe poznala.\n\nPo několika menších rolích získala postavu ve fantasy snímku \"Čarodějův učeň\" s Nicolasem Cagem a Jayem Baruchelem v hlavních rolích.\n\n"}
{"id": "1369884", "url": "https://cs.wikipedia.org/wiki?curid=1369884", "title": "ŽESNAD.CZ", "text": "ŽESNAD.CZ\n\nSdružení železničních nákladních dopravců ŽESNAD CZ, z.s., zkráceně ŽESNAD.CZ, je spolek sdružující nákladní železniční dopravce v České republice. Členové sdružení dnes reprezentují téměř 99 % trhu nákladní železniční dopravy v ČR. Cílem spolku je rozvoj nákladní železniční dopravy v Česku. V roce 2019 má již 28 členů. Jedná se o protiváhu sdružení silničních dopravců Česmad Bohemia.\n\nZřízení tohoto sdružení bylo dohodnuto 29. března 2016 byl na schůzce v Praze-Uhříněvsi. Ustavující schůze pak proběhla 19. května 2016 v Čestlicích. Šlo o důsledek situace, kdy neexistovala žádná organizace, která by hájila zájmy železničních dopravců. V okamžiku vzniku v roce 2016 společnost zastupovala - s výjimkou firmy SD – Kolejová doprava - desítku největších nákladních železničních dopravců v Česku, kteří měli společně podíl na trhu přes 90 %. Do čela sdružení se postavil zástupce firmy METRANS Rail Jiří Samek. Od května 2017 byl na pozici prezidenta delegován společností METRANS Rail Martin Hořínek.\n\nZakládajícími členy sdružení byly tyto společnosti:\n\n\nSdružení chce hájit společné zájmy nákladních železničních dopravců na liberalizovaném železničním trhu v České republice, prosazuje požadavky svých členů zejména vůči Správě železniční dopravní cesty např. ve věci způsobu zpoplatnění přístupu na železniční infrastrukturu nebo koordinace výluk. Jedná ale také s Drážním úřadem, Ministerstvem dopravy a své připomínky vůči Evropské unii podává prostřednictvím sdružení ERFA. Vyslovuje se rovněž k připravovaným přestavbě stávající a výstavbě nové železniční infrastruktury. Takto se například vyslovilo proti odsunu hlavního nádraží v Brně do polohy „Řeka“, což by způsobilo kapacitní problémy v nákladní dopravě. Svou činnost vyvíjí i v oblasti železniční legislativy, kde považuje za jeden ze svých cílů zpracování nového, moderního zákona o dráhách.\n\nCílem fungování Žesnadu je následný profit jeho členů. Za největší problém pro železniční nákladní dopravce v ČR považuje ŽESNAD nedostatečnou kapacitu železniční dopravní cesty v některých traťových úsecích a železničních uzlech. Sdružení se zasazuje za konkrétní parametry, které by měly železniční tratě splňovat. Jedná se o možnost nerušeného provozu nákladních vlaků i v denní době, o takové parametry železničních stanic, aby byly vhodné pro odstavování, předjíždění, eventuálně křižování vlaků o délkách až 740 m (užitečná délka kolejí ve stanicích cca 800 m). Dále sdružení kritizuje výluky, které mají často pro nákladní dopravce výrazně omezující charakter. Sdružení kritizuje, že plánování a dimenzování nových investic na české železniční infrastruktuře vychází ze současných statistik a pomíjí představy Evropské unie, podle které má být do roku 2030 převedeno 30 % silniční nákladní přepravy nad 300 km na jiné druhy dopravy.\n"}
{"id": "1369885", "url": "https://cs.wikipedia.org/wiki?curid=1369885", "title": "Římskokatolická farnost Mladošovice", "text": "Římskokatolická farnost Mladošovice\n\nŘímskokatolická farnost Mladošovice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1367 je v Mladošovicích doložena plebánie. Ta později zanikla a do roku 1631 zde duchovní správu zajišťovali augustiniáni-kanovníci z Třeboně. Farnost ve vsi byla obnovena až v roce 1783. Ta přestala být ve 20. století obsazována sídelním duchovním správcem.\nFarnost je administrována ex currendo z Borovan.\n\n"}
{"id": "1369889", "url": "https://cs.wikipedia.org/wiki?curid=1369889", "title": "Petr Hlubuček", "text": "Petr Hlubuček\n\nPetr Hlubuček (* 22. dubna 1974 Vrchlabí) je český politik, od roku 2018 zastupitel hlavního města Prahy a náměstek primátora, od roku 2010 starosta a zastupitel městské části Praha-Lysolaje, člen hnutí STAN.\n\nNarodil se ve Vrchlabí do rodiny statkářů z pohoří Krkonoš. V brzkém mládí se společně se svojí rodinou přestěhoval za prací do Mladé Boleslavi. V letech 1988 až 1992 absolvoval Střední zemědělskou školu Brandýs nad Labem. Od roku 1992 do roku 1997 studoval obor provoz a ekonomika na České zemědělské univerzitě v Praze. Byl jedním z prvních zahraničních studentů na výměnných pobytech po Sametové revoluci. Pobýval v Německu, Rakousku a Itálii. Práce v Centrále cestovního ruchu v Miláně ovlivnila do budoucna jeho profesní zaměření. Dosud podniká v cestovním ruchu. Po vystudování akademického titulu Ing. pracoval jako obchodní ředitel hotelu Galaxie v městské části Praha-Suchdol. Je také zakladatelem a bývalým spolumajitelem pražského tříhvězdičkového hotelu Rubikon. V roce 2009 odjel na cestu kolem světa, kde realizoval až 86 letů. Po svém návratu vstoupil do aktivní politiky v městské části Praha-Lysolaje.\n\nPartnerem Petra Hlubučka je Jiří Karvánek, tento vztah veřejně prezentovali například na reprezentačním plesu městských částí v únoru 2019 nebo v rozhovoru pro portál iRozhlas. Má rád společenské vědy, sport, dopravu a chovatelství. Je člen Českého svazu chovatelů a předseda Klubu chovatelů chocholatých plemen drůbeže. Mluví plynule anglicky, německy a italsky.\n\nPetr Hlubuček kandidoval v roce 2010 do zastupitelstva městské části Praha-Lysolaje za sdružení nezávislých kandidátů, odkud byl z druhého místa na kandidátce zvolen do funkce starosty. V roce 2014 svou funkci obhájil již jako kandidát hnutí Starostové a nezávislí, do kterého o dva roky později vstoupil. Městská část Praha-Lysolaje v době jeho působení ve funkci starosty postavila z dotací a evropských grantů tři nové parky včetně hřišť či naučnou stezku skrz přírodní památku Housle. Došlo také k rekonstrukci místní Základní školy Járy Cimrmana. V roce 2016 vystoupil společně s městskou částí Praha-Suchdol proti plánované výstavbě nové letové dráhy na Letišti Václava Havla Praha. V lednu roku 2017 se v médiích proslavil tím, že vrátil finanční dar 100 tisíc korun, který mu na konci předchozího roku za jeho služby pro obec schválilo místní zastupitelstvo. \"Za tyto peníze tady v Lysolajích jsme schopni udělat hodně muziky a peníze bych stejně věnoval na nějaké účely, kterým se nad rámec své funkce věnuji,\" dodal k tomu. \n\nPetr Hlubuček se na celopražské úrovni trvale věnuje cestovnímu ruchu v oblasti příjezdové turistiky. Realizoval 1. sochařské sympozium na území hlavního města Prahy. Od 3. února 2015 byl předsedou Svazu městských částí hlavního města Prahy, v roce 2018 byl do funkce jednomyslně zvolen znovu a vzdal se jí poté, co byl zvolen náměstkem primátora hlavního města. Od roku 2014 je členem dozorčí rady Dopravního podniku hl. m. Prahy nominovaný hnutím STAN, jehož se v roce 2016 stal členem a 13. 1. 2017 byl zvolen předsedou pražské organizace. Je také členem Majetkové komise Rady hl.m. Prahy a Komise Rady hl. m. Prahy pro fond rozvoje dostupného bydlení na území hl.m. Prahy. Na začátku března 2018 oznámil Petr Hlubuček podepsání memoranda o společné kandidátní listině do podzimních komunálních voleb mezi TOP 09 a STAN.\n\nV komunálních volbách v roce 2018 byl zvolen zastupitelem hlavního města Prahy, když kandidoval jako člen hnutí STAN na 5. místě kandidátky subjektu \"TOP 09 a Starostové (STAN) ve spolupráci s KDU-ČSL, LES a Demokraty Jana Kasla – „Spojené síly pro Prahu“\". Obhájil také post zastupitele městské části Praha-Lysolaje, kde byl lídrem kandidátky hnutí STAN. V Lysolajích se Hlubuček stal starostou.\n\nDne 15. listopadu 2018 byl zvolen náměstkem primátora hlavního města Prahy pro oblast životního prostředí, infrastruktury, technické vybavenosti a bezpečnosti. V roce 2019 se zasadil například o zlevnění nádob na tříděný bioodpad, zákaz ničení plevele nebezpečnými glyfosáty, budování polních mezí a remízků na městských polích a o klimatický závazek, podle něhož má být Praha k roku 2050 uhlíkově neutrální. Spolu s celou koalicí se postavil proti budování nové plavební komory u Dětského ostrova na Praze 1 či proti záměru vybudování nové paralelní dráhy na letišti Václava Havla.\n\nJako náměstek primátora odpovědný za životní prostředí prosadil zásady ekologicky šetrného zemědělství jako nedílnou součást nově uzavíraných pachtovních smluv. Na základě jeho návrhu začala Praha velké lány rozdělovat polními cestami, remízky a mezemi. Pole s jedním druhem plodiny nebudou moci překročit plochu pět hektarů. \n\nV roce 2019 se dostal do sporu s koaličními partnery svým návrhem závést mýto za vjezd do centra Prahy pro vysokoemisní vozidla po vzoru západoevropských metropolí. Dle jeho návrhu by zavedení mýta dopadlo na ty, jejichž auta nesplňují některou z emisních norem – pravděpodobně Euro 5.\n\nV Radě hl.m. Prahy vystupoval proti záměru zástupců Prahy Sobě a Pirátské strany, aby se město staralo o zastávky MHD, či odpadkové koše samo. Jeho návrhem bylo vypsání otevřené soutěže na koncesionáře, který by zastávky zbudoval, převedl do vlastnictví hl.m. Prahy a následně si od města pronajmul. Argumentoval obavou, že město nemá zkušenost ani kapacitu postavit, spravovat a prodávat reklamní prostor na téměř tisíci zastávkách MHD a že je pro město výhodnější přenést podnikatelské riziko na koncesionáře a inkasovat sjednaný nájem.\n\nV únoru 2019 čelil nepotvrzenému podezření z klientelistického jednání (nepotismu), když byl jeho partner Jiří Karvánek, registrovaný příznivec STAN, navržen pražskou organizací STAN, kterou Petr Hlubuček vede, do dozorčí rady PVK. Jiří Karvánek později na funkci v dozorčí radě PVK rezignoval.\n\n"}
{"id": "1369894", "url": "https://cs.wikipedia.org/wiki?curid=1369894", "title": "Cativolcus", "text": "Cativolcus\n\nCativolcus také Catuvolcus ( – 53 př. n. l. Galie) byl s Ambiorikem spoluvládce galského kmene Eburonů. Spolu s Ambiorikem v roce 54 př. n. l. v období galských válek povstal proti římským legiím vedených Tituriem Sabinem, Luciem Cottou, Titem Labienem a Tulliem Cicerem, které zimovaly v severní Galii, během návratu z druhé Caesarovy výpravy do Británie. Lstí spolu s Ambiorikem vylákali římské vojáky z opevněného tábora a v bitvě u Atuatuca Římany porazili. V bitvě byli zabití i legáti Titurius Sabinus, Lucius Cotta. \n\nNa jaře 53 př. n. l. se na území Eburonů, které se rozkládalo poblíž řeky Mázy a Rýna, vydal Julius Caesar, aby povstalce potrestal. Kmen Eburonů téměř vyvraždil, území zpustošil tím, že vypálil vesnice, pobil dobytek a zničil úrodu. Cativolcus i Ambiorix se snažili před římskými nájezdy uniknout, ale protože byl Cativolcus již starý, nemohoucí a unavený neustálými konflikty s Římany, tak Ambiorika rituálně proklel za podněcování ke vzpouře a následně se otrávil šťávou z tisu. Ambiorix unikl přes Rýn do Germánie, kde zmizel beze stopy.\n\nJméno Catuvolcos je keltského původu a označuje toho \"\"kdo bojuje jako jestřáb\"\".\n"}
{"id": "1369899", "url": "https://cs.wikipedia.org/wiki?curid=1369899", "title": "Karl Herloßsohn", "text": "Karl Herloßsohn\n\nKarl Herloßsohn, vlastním jménem Borromäus Sebastian Georg Karl Reginald Herloß, v českém prostředí známý více jako Karel Herloš (1. září 1802 Praha – 10. prosince 1849 Lipsko) byl německy píšící novinář a spisovatel, pocházející z Prahy a úzce spjatý s českým prostředím tematikou svých historických románů, které byly oblíbené i u českých čtenářů.\n\nNarodil se v německé rodině v Praze na Malé Straně, otec byl krejčím. Jako rok jeho narození je mnohdy chybně uváděn rok 1804 Po studiu na malostranském gymnáziu studoval na pražské univerzitě filosofii a po krátkém pobytu ve Vídni se vrátil do Prahy. Soukromě studoval práva a pracoval jako vychovatel. V Praze napsal i své první novely, \"Treue bis in den Tod\" a \"Eine Nacht in den Appeninen\". V roce 1822 publikoval první verše v \"Dresdner Abend-Zeitung\". V roce 1825 se odstěhoval do Lipska, pravděpodobně kvůli tomu, že v rakouské monarchii byla přísnější cenzura; zde se trvale usadil a věnoval se novinářské a literární činnosti. Byl spolupracovníkem listu \"Brockhaus’schen Literarischen Conversationsblatt\", působil jako překladatel a psal pro různé, hlavně beletristické listy. V roce 1826 publikoval první historický román \"Die Fünfhundert vom Blanik\". V roce 1830 založil časopis \"Der Komet (Kometa)\", který patřil ve své době k nejúspěšnějším literárně-kritickým listům. Časopis redigoval 19 let, až do roku 1848. V roce 1839 podnikl cestu po Slezsku a Krkonoších, při níž se zastavil též v Praze (vylíčil ji v díle \"Wanderungen durch das Riesengebirge und die Grafschaft Glatz\"). V roce 1848 převzal redakci Spindlerova almanachu \"Vergiss mein nicht\". Připravoval se k návratu do Prahy, ale vážná nemoc mu v tom zabránila. Zemřel chudý, v nemocnici sv. Jakuba v Lipsku.\n\nJednu stránku jeho díla představuje tvorba publicistická a satirická a účast na dílech encyklopedického charakteru. Kromě vlastního časopisu \"Der Komet (Kometa)\", který vycházel v letech 1830-1848, publikoval v roce 1832 ve spolupráci s Johannem Peterem Lyserem politicko-satirický almanach \"Mephistopheles\". Parodoval také díla tehdy velmi oblíbeného Heinricha Clarena, pod jehož jménem i zveřejnil dvě vlastní povídky (\"Emmy, Vielliebchen\"), čímž se dopustil literárního podvodu. Rozruch vyvolalo dílo \"Löschpapiere aus dem Tagebuch eines reisenden Teufels,\" které cenzura zabavila. V letech 1834-1838 vydával společně s vydavatelem časopisu der Lühe \"Damen Conversations Lexikon\" (Konverzační slovník pro dámy) o 10 svazcích. V letech 1839-1842 vydal společně s Hermannem Marggraffem a Robertem Blumem sedmisvazkový \"Allgemeines Theater-Lexikon\" (Všeobecný divadelní slovník). Herloßsohn napsal také četné básně a písně, z nichž některé byly v 19. století velmi populární a byly dokonce zhudebněny (též Robertem Schumannem),\n\nZ hlediska českého čtenáře je významnější Herloßsohnova tvorba prozaická, a to především historické romány, jejichž děj je zasazen do českého prostředí. Prvním z nich byl \"Die Fünfhundert vom Blanik\" (v dalším upraveném vydání jako \"Die Rosenbergen\", v českém překladu jako \"Páni z Růže\") z husitské doby, kde je ještě obraz husitů negativní.V dalších dílech jsou již autorovy sympatie zcela na straně husitů. Historické osobnosti Jan Hus a Jan Žižka jsou protagonisty románu \"Böhmen von 1414 bis 1424 (Čechy v letech 1414-1424)\", který se skládá ze dvou oddílů: \"Johannes Huss a\" \"Der blinde Held\" \"(Slepý hrdina). Román Der letzte Taborit\" (\"Poslední táborita\") je příběhem z doby poděbradské. Další romány se odehrávají za třicetileté války, kde autora zaujala postava Albrechta z Valdštejna.\n\nAčkoli psal výhradně německy, byl Herloßsohn českým vlastencem. Kromě toho, že ve svých historických románech stranil Čechům proti Němcům, věnoval českému národu i část almanachu \"Mephistopheles\": srovnává zde slavnou českou minulost s politováníhodnou současností. Almanach byl v Rakousku zakázán, ale čeští vlastenci, např. Karel Hynek Mácha, ho znali.\n\nV Čechách byly Herloßsohnovy romány vydávány až po jeho smrti, v 50. a 60. letech 19. století, a to paralelně v německém originálu u nakladatele I. L. Kobera a v českém překladu Josefa Bojislava Pichla v nakladatelství Jaroslava Pospíšila. Šlo sice o konvenční romantickou literaturu, ale čtenáři je měli v oblibě pro čtivý jazyk a bohaté dobrodružné a milostné zápletky, odehrávající se v dramatickém období českých dějin. Některé romány byly znovu vydány ještě ve 30. letech 20. století.\n\n\nURVÁLKOVÁ, Zuzana. \"Dvojlomná zrcadlení: dílo Karla Herloše-Herloßsohna v českém literárním kontextu\". Praha: ARSCI, 2009. 310 s. Literární věda; sv. 4. ISBN 978-80-86078-96-0\n"}
{"id": "1369900", "url": "https://cs.wikipedia.org/wiki?curid=1369900", "title": "Viktor Spasov", "text": "Viktor Spasov\n\nViktor Spasov ( * 19. července 1959) je bývalý ukrajinský atlet, halový mistr Evropy ve skoku o tyči z roku 1982.\n\nJeho prvním úspěchem bylo vítězství na mistrovství Evropy juniorů v roce 1977. V roce 1982 se stal halovým mistrem Evropy ve skoku o tyči, zároveň si vytvořil svůj osobní rekord výkonem 570 cm.\n"}
{"id": "1369901", "url": "https://cs.wikipedia.org/wiki?curid=1369901", "title": "Seznam dílů seriálu Poslední základna", "text": "Seznam dílů seriálu Poslední základna\n\nToto je seznam dílů seriálu \"Poslední základna\".\n\n<onlyinclude>\n</onlyinclude>\n\n"}
{"id": "1369906", "url": "https://cs.wikipedia.org/wiki?curid=1369906", "title": "Jurij Prochorenko", "text": "Jurij Prochorenko\n\nJurij Prochorenko ( * 9. března 1951) je bývalý ukrajinský atlet startující za Sovětský svaz, halový mistr Evropy ve skoku o tyči z roku 1982.\n\nNejvětších úspěchů dosáhl při halových mistrovstvích Evropy. V roce 1975 obsadil šesté místo, o rok později se stal halovým mistrem Evropy, v roce 1978 obsadil čtvrté místo. Startoval také dvakrát na olympiádě – úspěšnější byl v Montrealu v roce 1976, kde skončil desátý.\n\n"}
{"id": "1369909", "url": "https://cs.wikipedia.org/wiki?curid=1369909", "title": "Polsko A a B", "text": "Polsko A a B\n\nPolsko A a B () odkazuje na tradiční historický, politický a kulturní předěl mezi západní \na východní částí země. Polsko „A”, na západ od řeky Visly, je částí vyspělejší a s rychlejším růstem než Polsko „B” na východ.\nPodle předsedy Polské krajské hospodářské komory Marka Kłoczka jsou hranice rozdělení složitější a existují Polska dokonce tři: \nmetropolitní oblasti jako Polsko A, zbytek země B a Polsko C pak tvoří pláně a chráněnné krajinné oblasti na východ od Visly.\n\nToto dělení není nikterak oficiální a v určitém ohledu je příliš zjednodušené, ale je v širokém povědomí a tématem diskusí Poláků. Analogii můžeme najít v rozdělení na tzv. „modré“ a „červené“ státy USA podle tendence volit Demokraty (modrá) či Republikány (červená).\n\nZ historického hlediska můžeme počátky předělu vysledovat až v 18. století do období dělení Polska, kdy rozdílná politika vedla k většimu industriálnímu rozmachu pruské části v porovnání s ruskou a rakouskou, kde docházelo k vykořisťování.\n\nNutno podotknout, že hranice Polska se v průběhů staletí měnily. Naposledy se posunuly na západ po druhé světové válce, blíže k historické podobě Polského království za vlády Piastovců a Jagellonců.\n\nRozdíl mezi Polskem „A“ a „B“ je nejlépe patrný na preferencích voličů těchto území. Během 90. let se západ polska přikláněl spíše ke Svazu demokratické levice), jakožto sekulární, sociálně liberální \"de facto\" nástupnické straně komunistické PZPR. Východ naopak tíhl buď k sociálně konzervativní levicové Polské lidové straně či sociálně konzervativní pravicové Volební akci Solidarity. Zhruba od roku 2005 došlo na politické scéně ke změne. Polsko „A“ v širším smyslu s Varšavou dává přednost liberálně konzervativní Občanské platformě kdežto Polsko „B“ více podporuje sociálně konzervativní stranu Právo a spravedlnost.\n"}
{"id": "1369910", "url": "https://cs.wikipedia.org/wiki?curid=1369910", "title": "Bertrada z Laonu", "text": "Bertrada z Laonu\n\nBertrada z Laonu (720/727 - 12. července 783 Choisy-au-Bac) byla franskou královnou, manželkou Pipina III. Krátkého a matkou císaře Karla Velikého. \n\nPatřila k vysoce urozené a movité franské rodině. Její otec Charibert byl hrabětem z Laonu, jeho matka, po které získala Bertrada křestní jméno, patřila k zakladatelům kláštera Prüm, který se po dlouhou dobu stal rodovým majetkem karolínské dynastie. Sestra její babičky, Plectruda, byla manželkou Pipina Prostředního a zároveň macechou Karla Martela. Patřili ke genealogicky označovanému rodu Hugobertinů a svazkem s tímto rodem získal Pipin mocnější spojenectví a vazby na rody v Austrasii.\n\nSňatek Bertrady a Pipina se patrně konal roku 744, i když některé prameny uvádějí rok 740. Z tohoto svazku vzešlo několik dětí, nejvýznamnější byl nejstarší syn zvaný později Karel Veliký. Podílníkem na vládě se v prvních letech po smrti Pipina Krátkého stal i druhý syn Karloman, který však roku 771 náhle zemřel. Podle historických tvrzení neměl Pipin po dobu jejich manželství vztah s jinou ženou, nevydržoval si konkubíny a neměl nemanželské děti. Avšak pro blízké příbuzenství byl sňatek legalizován až roku 749. Podle některých tvrzení měl být manželem \"starší\" Berty (zakladatelky kláštera v Prümu) Martin z Laonu (či také Martin \"Heristal\"), jehož bratrem měl údajně být Pipin II. Prostřední, což by znamenalo, že Pipin Krátký a Bertrada byli k sobě vlastníci, tedy (vzdálený) bratranec a (vzdálená) sestřenice z druhé generace. Měli tedy společné předky - Ansegisela a svatou Beggu. Svého manžela Pipina podporovala v jeho politických i vojenských krocích a společně s ním byla roku 751 v Soissons pomazána na královnu. Její manžel Pipin, do té doby mocný královský správce - majordomus, ve spolupráci s papežem Štěpánem III. odstranil do kláštera posledního žijícího merovejského krále Childericha III. a sám se chopil franského trůnu. Podruhé proběhla korunovace krále a královny 28. června roku 754 v bazilice Saint-Denis od téhož papeže, který nutně potřeboval zasáhnout proti Langobardům, kteří Itálii ovládali. Král Pipin následujícího roku skutečně napadl Langobardské království a na této výpravě ho Bertrada doprovázela.\n\nAgilní královna se účastnila i dalších válečných taženích svého manžela a to přinejmenším při konfliktu s Bretonci a při vpádu do Akvitánie odbojného vévody Waiofara (767 a 768) a při výpravě do Septimánie.\n\nPo Pipinově smrti v září 768 se rozhodla aktivně zapojit do franské politiky a snažila se svým vlivem působit na oba syny, aby mezi nimi zabránila zbytečným konfliktům. I tak se například stalo, že během vojenské kampaně proti Akvitánii, kterou měli společně řešit oba bratři, se Karloman odmítl ke Karlovi připojit. Ten i tak dosáhl nad Akvitánci konečného vítězství a tuto zemi pevně připojil k Franské říši. Dalším politickým tahem matky královny byla sňatková politika s Langobardským královstvím. Po jednání s králem Desideriem se uskutečnil sňatek s jeho jménem neznámou dcerou a jejím synem Karlem. Ten se tomuto rozhodnutí podřídil a tímto sňatkem vznikla příbuzenská koalice mezi Franským a Langobardským královstvím a také Bavorským vévodstvím, které bylo sice formálně podřízeno Frankům, ale v podstatě si její vévoda Tasisilo III. uskutečňoval samostatnou politiku a to poměrně úspěšně, navíc byl i v blízkém příbuzenském svazku z karolínským rodem i Desideriem. Tento stav věcí se pramálo líbil papeži Štěpánu III., který podotýkal v listu zaslanému mladému králi Karlovi, že je již tento ženat (z Himiltrudou, kterou zapudil). Ovšem Karlův sňatek z Himiltrudou je sporný, kronikáři je tradičně jmenována jako konkubína, ovšem na druhou stranu mohlo jít o jistou formu necírkevního svazku na základě germánských tradic. \n\nÚmrtím mladšího krále Karlomana dne 4. prosince roku 771 vzaly snahy královny-matky za své. Karel, již jako jediný vládce říše, langobardskou manželku poslal zpět za Alpy a o tři roky později si království jejího otce podmanil. Bertrude ustoupila po Karlomanově smrti z veřejného života, ovšem i nadále se u Karla těšila velké úctě.\n\nZemřela 12. července 783 a byla pohřbena v bazilice Saint-Denis vedle svého muže Pipina.\n\nZ manželského svazku s králem Pipinem vzešli tito potomci:\n\nZ konce 13. století pochází francouzský epos, tzv. \"chansons de geste\" Berta s velkýma nohama, který líčí příběh krále Pipina a Berty Uherské, která trpěla vadou nohy (nohou) a stala se obětí dvorských intrik, díky čemuž se Pipin oženil s nepravou ženou, která se za Bertu vydávala. Pipin však po čase podvod odhalil, se skutečnou Bertou se sešel a pojal ji za manželku. \n\n\n"}
{"id": "1369912", "url": "https://cs.wikipedia.org/wiki?curid=1369912", "title": "Margaret Beachamová", "text": "Margaret Beachamová\n\nMargaret Beachamová (* 28. září 1946) je bývalá britská atletka, běžkyně, která se věnovala středním tratím.\nNa přelomu 60. a 70. let 20. století patřila k evropské mílařské špičce. Jejím největším úspěchem je titul halové mistryně Evropy v běhu na 1500 metrů z roku 1971.\n\n"}
{"id": "1369913", "url": "https://cs.wikipedia.org/wiki?curid=1369913", "title": "Prevail II", "text": "Prevail II\n\n\n"}
{"id": "1369917", "url": "https://cs.wikipedia.org/wiki?curid=1369917", "title": "Březina (Zbraslav)", "text": "Březina (Zbraslav)\n\nBřezina (německy \"Brzesina\") je osada, součást obce Zbraslav v okrese Brno-venkov. Tvoří jednu ze dvou základních sídelních jednotek obce.\n\nOsada Březina vznikla ve druhé polovině 18. století podél cesty z Rosic do Velké Bíteše, na návrší nad blízkou Zbraslaví, která se nachází v údolí potoka Žleb, na úplném západním okraji zbraslavského katastru. V roce 1826 se zde nacházel jeden statek a šest domků. Na křížení rosicko-bítešské cesty s místní komunikací ze Zbraslavi do Újezdu u Rosic byl později postaven kříž. Zástavba Březiny se postupně prodlužovala podél hlavní silnice směrem k Rosicím. Na jihovýchodním okraji osady se nachází sportovní areál místního oddílu FK Sokol Zbraslav.\n"}
{"id": "1369918", "url": "https://cs.wikipedia.org/wiki?curid=1369918", "title": "Zlatá (rozcestník)", "text": "Zlatá (rozcestník)\n\nPojem Zlatá má více významů:\n\n\n\n\n"}
{"id": "1369921", "url": "https://cs.wikipedia.org/wiki?curid=1369921", "title": "In-Life", "text": "In-Life\n\nIn-Life je křesťanská mezidenominační organizace, působící primárně mezi vysokoškolskými studenty. Je členem České evangelikální aliance a její počátky sahají do 80. let 20. století. V roce 1991 byla zaregistrována jako občanské sdružení pod názvem Křesťanské vyučování a život. V roce 2011 došlo ke změně názvu In-Life.\n\nAktivity a činnost organizace mají za cíl podporovat získávání akademického vzdělání a mají také napomáhat rozvoji charakteru, vztahových dovedností a duchovních oblasti života vysokoškolských studentů. \n\nZákladní princip aktivit a vyučování In-Life je orientován na integritu člověka, která je vnímána jako soulad osobního vnitřního přesvědčení, slov a vnějšího jednání. Součástí vize organizace je snaha o rozvoj integrity jednotlivce v souladu s křesťanskou etikou, kterou In-Life považuje za jeden z klíčových prvků pro rozvoj zdravé občanské společnosti.\n\nIn-Life zaměstnává pracovníky na plný úvazek a také zapojuje řadu dobrovolníků. \n\nSídlo má v Brně a pobočky v Praze, Hradci Králové a Bratislavě.\n\nPočátky In-Life sahají do 80. let 20. století. V roce 1982 se ze Slovenska do Brna přestěhovala RNDr. Daniela Pavliňáková (roz. Mančíková), která při svých studiích v Polsku začala praktikovat svou křesťanskou víru. Po přestěhování do Brna začala organizovat setkání studia Bible s vysokoškolskými studenty. Postupně se skupina rozšířila z jednotlivců na několik desítek. Aktivity této skupiny podporovala mezinárodní křesťanská organizace \"Campus Crusade for Christ\" (CRU), která mimo jiné poskytovala biblickou literaturu a morální oporu křesťanům žijícím v komunistických zemích. Politické změny po pádu totalitního režimu v roce 1989 umožnily působení studentského křesťanského hnutí v univerzitním prostředí za podpory křesťanských reformovaných církví. Nová legislativa pak vytvořila prostor pro vznik občanského sdružení. \n\nPosláním In-Life je realizace volnočasových a rozvojových aktivit pro vysokoškolské studenty. Cílem těchto aktivit je nabídnout studentům příležitost rozpoznávat a rozvíjet svůj osobní a profesní potenciál, poskytnout prostor k diskusi nad současnými etickými otázkami, dát zájemcům možnost dozvědět se o křesťanství a o Bibli a nabídnout alternativy trávení volného času.\n\nAktivity In-Life jsou cílené na pomoc s rozvojem zejména v těchto oblastech:\n\n\n"}
{"id": "1369922", "url": "https://cs.wikipedia.org/wiki?curid=1369922", "title": "Havok", "text": "Havok\n\nHavok je americká thrash metalová skupina pocházející z Denveru, k jejímuž založení došlo roku 2004. Její současní členové jsou David Sanchez (zpěv, doprovodná kytara), Pete Webber (bicí), Reece Scruggs (kytara) a Nick Schendzielos (baskytara). Skupina zatím vydala čtyři alba: \"Burn\" (2009), \"Time Is Up\" (2011), \"Unnatural Selection\" (2013) a \"Conformicide\" (2017).\n\nDavid Sanchez založil Havok se svým spolužákem a bubeníkem Haakonem Sjoegrenem. Dvojce následně hledala kytaristu z okolí Denveru, a na místo nastoupil Shawn Chavez. Post basáka obsadil Marcus Corich a v tomto složení vytvořila skupina své první demo s názvem \"Thrash Can.\" V roce 2005 vydali další EP s názvem \"Murder by Metal\". V roce 2007 se na pozici basáka objevil Tyler Cantrell a za bicí usedl Rich Tice. Devatenáctého září téhož roku vydala skupina další EP s názvem \"Pwn 'Em All.\"\n\nV prosinci roku 2007 začali spolupracovat s Candlelight Records. V červnu 2009 vydala skupina první album s názvem \"Burn\". Tou dobou již byl na postu bubeníka Pete Webber. \"Burn\" bylo přijato metalovou komunitou pozitivně, ale nezajistilo skupině celosvětovou známost. Dvacátého května roku 2010 měla skupina vyrazit na tour se skupinou \"Primal Fear\", ale téhož dne Shawn Chavez odešel že skupiny. Místo zrušení se ale Sanchez naučil všechna sóla a Havok vystupoval jako trio. V září téhož roku nastoupil na pozici hlavního kytaristy Reece Scruggs. V březnu následujícího roku skupina vydala své druhé album, a to \"Time Is Up\". Album se šířilo v metalové komunitě a bylo kladně hodnoceno jak kritiky, tak fanoušky. Stalo se definující pro tzv. Novou vlnu thrash metalové scény. Úspěch alba zajistil skupině spolupráci s mnoha populárními skupinami, jako například Sepultura, Death Angel, Anthrax a Behemoth.\n\nPo roce intenzivního vystupování, Havok se vrátil do Denveru a začal pracovat na novém albu. \"Unnatural Selection\" bylo vydáno 25. června 2013, a díky jeho popularitě se skupina vydala do Kolumbie na Rock Al Parque festinal, kterého se zúžastnilo přibližně 45 tisíc lidí. Unnatural Selection bylo poslední album, které skupina vydala pod Candlelight Records a 11 července skupina uzavřela smlouvu s Century Media Records.\n\nTřicátého dubna 2015 zemřel ve věku 30 let zakládající kytarista Shawn Chavez.\n\nV září 2015 skupina oznámila práci na novém albu nazvaném Conformicide, které bylo vydáno 10 března 2017.\n"}
{"id": "1369923", "url": "https://cs.wikipedia.org/wiki?curid=1369923", "title": "Bílkova (Praha)", "text": "Bílkova (Praha)\n\nBílkova ulice v dnešní podobě vznikla po asanaci Židovského města v roce 1893 spojením 3 částí ulic. Západní část se jmenovala “Masařská“ podle zdejších (židovských) masných krámů. Prostřední část ulice se jmenovala “Scheplesova“ podle zdejších lázní pana Scheplesa. Východní část ulice se jmenovala od roku      1400 V cípu nebo Ve dvorci (Přesný záznam nebyl dochován) a byla patrně lepá. \n\nLokalita ulice byla původně rozdělena:\n\nOd 15. století až do roku 1840 se jmenovala Bílkova, v letech 1840-1870 “Malá křížová“ a od roku 1870 až do současnosti se jmenuje opět Bílkova.\n\nBílkova se jmenovala podle rozlehlého dvoru u Bílků\n\n\n"}
{"id": "1369924", "url": "https://cs.wikipedia.org/wiki?curid=1369924", "title": "28. října (ulice v Praze)", "text": "28. října (ulice v Praze)\n\nUlice 28. října na Starém Městě v Praze spojuje křižovatku ulic Jungmannova, Národní a Perlová s Václavským náměstím. Nazvána je na počest 28. října 1918, kdy vznikla první Československá republika. Nachází se na ní 3 vchody do stanice metra Můstek. Na rohu s ulicí Na Můstku je čtyřpodlažní barokní budova pocházející z 2. poloviny 14. století, nejstarší dům na Václavském náměstí.\n\nVe středověku byly v okolí ulice hradby a příkop, po zboření hradeb tu v 19. století vznikla \"Ovocná ulice\". Současný název dostala ve 20. století.\n\n\n"}
{"id": "1369925", "url": "https://cs.wikipedia.org/wiki?curid=1369925", "title": "U Dobřenských", "text": "U Dobřenských\n\nUlice U Dobřenských na Starém Městě v Praze spojuje ulice Betlémská a Náprstkova. Nazvána je podle rodiny Dobřenských, Jakub Jan Václav Dobřenský z Černého Mostu (1623-1697), český lékař, profesor a rektor Univerzity Karlovy, vlastnil dům na čísle 5 na rohu s Náprstkovou ulicí. Na čísle 3 je známý Pivovar U Dobřenských, specializující se na piva ochucena léčivými rostlinami.\n\nUlice vznikla koncem 19. století po výstavbě Náprstkova muzea asijských, afrických a amerických kultur, nazvána podle vážené rodiny Dobřenských byla oficiálně v roce 1901.\n\n"}
{"id": "1369926", "url": "https://cs.wikipedia.org/wiki?curid=1369926", "title": "Kodaňská", "text": "Kodaňská\n\nKodaňská ulice ve Vršovicích v Praze spojuje ulice Krymská a Vršovická. Na ulici má sídlo několik vzdělávacích institucí:\nNa Kodaňské 46 je polyfunkční komplex 4D Center s 3 budovami o rozloze asi 30 000 čtverečních metrů, má tu sídlo pobočka České pošty, restaurace Olive Food atd.\n\n"}
{"id": "1369927", "url": "https://cs.wikipedia.org/wiki?curid=1369927", "title": "Magdalény Rettigové", "text": "Magdalény Rettigové\n\nUlice Magdalény Rettigové na Novém Městě v Praze je krátká neprůchodná (slepá) ulice vycházející od Lazarské ulice směrem k Purkyňově ulici. Nazvána je podle české kuchařky a spisovatelky Magdaleny Dobromily Rettigové (1785-1845). V ulici, u domu Diamant, je bezbariérový vstup do stanice metra Národní třída. Asi polovinu východní části ulice ohraničuje Pedagogická fakulta Univerzity Karlovy, která zde má svou hlavní budovu.\n\nPůvodně byl prostor ulice součást Lazarské ulice až do roku 1930, od tohoto roku do roku 1947 nesla ulice název \"U Domácnosti\" a od roku 1947 má nový název \"Magdalény Rettigové\".\nMezi lety 1254 a 1478 se na místě této ulice a v jejím okolí rozkládal rozlehlý židovský hřbitov, druhý nejstarší v Praze, Židovská zahrada, založen během vlády krále Přemysla Otakara II.. Hřbitov byl na konci 15. století zrušen zásahem Vladislava Jagellonského, jeho území bylo rozparcelováno a byly zde vystavěny měšťanské domy. Během archeologických výzkumů v letech 1997-2000 zde bylo objeveno kolem 400 hrobů.\n\nNa počátku 18. století zde byl zřízen klášter řádu Trinitářů vystavěn Kryštofem Dietzenhoferem a Johanem Georgem Aichbauerem. Součástí kláštera byl také dodnes stojící kostel Nejsvětější trojice. Posláním trinitářů bylo vykupování křesťanských zajatců z muslimských zemí. V českých zemí byli již od počátku svého působení ve velké oblibě. Klášter byl však za dob reforem Josefa II. roku 1783 zrušen a později i zbořen. Na jeho pozemcích byl mezi lety 1898-1899 zbudován secesní spolkový dům \"Domácnost\", kde byla zřízena Česká škola kuchařská. Po tomto domě ulice později dostala na krátký čas také název.\n\nV místech zdejšího městského dívčího reálného gymnázia Elišky Krásnohorské byly roku 1882, po funkcionalistické přestavbě, ustanoveny čtyři samostatné školy: česká obecná a měšťanská škola chlapecká a dívčí, německá škola obecná a odborná škola pro ženská povolání. Objekt těchto škol je nyní využíván Pedagogickou fakultou Univerzity Karlovy.\n\n\"Magdalény Rettigové 1, Lazarská 9\"\n\nDům je umístěn na nároží ulic Spálené, Lazarské a Magdaleny Rettigové. Jedná se o projekt architekta Friedricha Ohmanna, profesora uměleckoprůmyslové školy, vystavěný roku 1913 s kubistickými prvky diamantových faset. Původní návrh však počítal s fasádami ve stylu klasicistní secese, nicméně byl návrh Emilem Králíčkem přepracován ve stejném roce, kdy započala výstavba. Stavba má obdélný půdorys rovnoběžný s Lazarskou ulicí. V úrovni prvního až třetího patra můžeme zahlédnout dva pětistranné arkýře zdobené kubizujícími pilastry, shluky krystalů a nad hlavním vchodem můžeme sledovat nápis \"Diamant\". V konstrukci jsou uplatněny železobetonové trámy a železné nosiče. Původním majitelem domu, jenž započal jeho stavbu, byl lékárník Ferdinand Schnöbling, nicméně po dokončení stavby byl dům již ve vlastnictví výtvarníka, spisovatele a diplomata Adolfa Hoffmeistera.\n\nŽil zde profesor konzervatoře Karel Stecker a působil zde i podpůrný spolek akademický Svépomoc. Roku 1927 v tomto domě pobýval básník Vladimír Majakovskij.\n\nDům byl za dob totality známý, jelikož v jeho přízemí býval Tuzex.\n\n\"Magdalény Rettigové 2, Lazarská 3\"\n\nTento dům stojí na pozemku bývalého kláštera řádu Trinitářů a byl vystavěn v letech 1898-1899 pro spolek Domácnost, kterým zde byla zřízena na počest stého výročí od narození M. D. Rettigové Česká škola kuchařská s velkou řadou spolkových místností, prostornými byty i reprezentačním schodištěm. Původní plány domu byly vypracovány ve stylu české renesance, nicméně později byl projekt přepracován Josefem Bláhou do stylu novobarokního, realizován byl firmou Stark a Gregor. Ve 30. letech 20. století proběhla úprava výkladních skříní ve stylu funkcionalismu, jenž byla v následujícím desetiletí odstraněna. Odstraněna byla také původní železná markýza nad vchodem.\n\nNárožní novobarokní dům s prvky secese je dvoukřídlý s dvěma vchody, jedním do ulice M. Rettigové a jedním do ulice Lazarská. Jeho střechu tvoří kombinace sedlové s mansardovou. Stavba je opatřena středním rizalitem, nad kterým je vyzdvižen trojúhelníkový tympanon s atikou v pozadí. Nad polokruhovým vchodem z Lazarské ulice se tyčí reprezentativní druhé podlaží, jenž je zdůrazněno šířkou oken. Střední arkýř druhého patra je podpírán dvojicí Atalantů. Třetí patro je obohaceno o balkon s balustrádovým zábradlím. Ve vlysu čtvrtého patra se nachází nápis \"Domácnost\" a v tympanonu je letopočet kolaudace 1899.\n\nInteriér domu tvoří zrcadlové i segmentové klenby v přízemí. Vestibul, do nějž je vedena vstupní chodba, je obohacen štukovou výzdobou a přístupem k trojramennému schodišti, které vede k reprezentativním prostorům v prvním patře. Na dveřích do hlavního sálu jsou leptané skleněné výplně se secesním květinovým ornamentem.\n\nJiž za svých dob byl dům označován za dům s nádhernými místnostmi, ústředním topením a prádelnami na půdě.\n\nV dnešní době je v prostorách budovy kavárna, banka a sídlí zde také realitní i advokátní kancelář.\n\nV domě žil dvorní rada Eduard Weyr a spisovatel Jan Kučera. \n\n\"Magdalény Rettigové 4 a 6\"\n\nNa místě hlavní budovy PedF UK byla v roce 1882, na místě bývalých trinitářských kasáren zbořeného kláštera, zbudována školní budova určena pro celkem čtyři školy, česká obecná dívčí škola při Panně Marii Sněžné, česká obecná a měšťanská škola chlapecká, německá škola obecná a odborná škola pro ženská povolání.\n\nBudova tvoří samostatný uzavřený blok mezi ulicí Vladislavovou a Lazarskou. Aby se stavba mohla uskutečnit, bylo nutno zbourat domy čp. 47, 48, 81 a zčásti také čp. 46.\n\nV roce 1930 byl Václavem Kolátorem vytvořen projekt funkcionalistické přestavby této školní budovy, jež mohl být realizován až roku 1937. Roku 1950 byla zahájena rekonstrukce pro Vysokou školu pedagogickou. Další rekonstrukce probíhaly v letech 1956, 1961 a 1978.\n\nBudovy jsou dvoupatrové s nástavbou třetího a později také čtvrtého podkrovního patra. Průčelí do ulice M. Rettigové je devatenáctiosé se dvěma rizality v 1. patře s ionskými a v 2. patře s korintskými pilastry. Nástavba 3. patra je hladká s jednoduchými třídílnými okny. Přízemí je bosované, vstup je orámován polosloupy a je umístěn mezi 5. a 6. osou zleva.\n\nObjekt školních budov, původně dvoutraktový, je pětikřídlý se dvěma uzavřenými dvory. Po Kolátorově rekonstrukci byly vybourány troje tříramenná schodiště a do středního křídla bylo vloženo schodiště jednoramenné osvětlené luxferovou stěnou. Střední křídlo bylo téměř odstraněno, zůstala pouze tělocvična v přízemí, která je v současnosti využívána jako přednášková aula, na jejíž střeše je zbudována letní terasa.\n\nVstup na fakultu je bezbariérový. Tělesně postižení se po 12 schodech k vrátnici dostanou přes schodišťovou plošinu a v budově je také výtah, který spojuje suterén až 4. patro. \n\n\"Magdalény Rettigové 5, Spálená 8\"\n\nTrojlodní barokní chrám s věží nad kněžištěm a kopulí ve středním klenebním poli býval součástí nedochovaného kláštera trinitářů. Vystavěn byl v letech 1708-1713 podle plánů Oktavina Broggia Kryštofem Dietzenhoferem a Johanem Georgem Aichbauerem na zakázku Ignáce Putze z Alderthumru. Ve štítu nad vstupním průčelí můžeme pozorovat sochy sv. Jana z Mathy a sv. Felixie z Valois. Interiér je vyzdoben pozoruhodnými malbami z roku 1779, obrazem Nejsvětější Trojice z 2. pol. 18. stol. i cínovou křtitelnici z poloviny 16. stol. Po zrušení přilehlého kláštera trinitářů se tento kostel stal roku 1784 i farním kostelem. Kostel je úžasnou památkou pražského baroka.\n\nUlice Magdaleny Rettigové leží kolmo na ulici Lazarská, kde se nachází stejnojmenná zastávka tramvaje, kam se lze dopravit tramvajemi číslo 3, 6, 9, 14, 24. V případě nočních tramvají slouží zastávka Lazarská jako přestupní uzel nočních tramvajových linek. Dále se zde nachází přímý výtahový výstup z metra B (stanice Národní třída).\n\nUlice se objevila ve dvanácté minutě filmu Bony a klid. V záběru se objevili herci Jan Potměšil a Roman Skamene.\n\n"}
{"id": "1369930", "url": "https://cs.wikipedia.org/wiki?curid=1369930", "title": "Čolek pyskatý", "text": "Čolek pyskatý\n\nČolek pyskatý (\"Paramesotriton labiatus\") je druh obojživelníka žijícího v horských potocích jihočínské provincie Kuang-si. Má černé nebo hnědé zbarvení s oranžovými skvrnami na břiše. Dorůstá délky až 19 cm, přičemž samice jsou větší než samci. Hlava je plochá a široká, kůže hladká, ocas je zploštělý jako pádlo a slouží ke komunikaci při námluvách. Živí se larvami hmyzu, žížalami a drobnými rybkami. Bývá často chován v teráriích, v zajetí se dožívá až dvaceti let.\n\n"}
{"id": "1369931", "url": "https://cs.wikipedia.org/wiki?curid=1369931", "title": "Václav Beneš", "text": "Václav Beneš\n\nVáclav Beneš (26. září 1865 Kožlany – 27. dubna 1919 Praha) byl český pedagog, publicista, osvětový pracovník a politický činitel. Byl nejstarším bratrem Edvarda a Vojty Benešových.\n\nVáclav Beneš se narodil v Kožlanech na severním Plzeňsku jako první syn rolníka Matěje Beneše (1843–1910) a jeho manželky Anny Petronily, roz. Benešové (1840–1909). Oženil se s Annou Procházkovou (1870–??), jejich synové byli novinář Jiří Beneš (1898–1966) a diplomat Bohuš Beneš (1901–1977). Byl dlouholetým učitelem na měšťanské škole ve Vršovicích. Absolvoval přes dva tisíce naučných přednášek v českých regionech. \n\nOd konce 19. století vyvíjel osvětovou činnost v řadách českého dělnictva a stal se mluvčím učitelstva napojeného na Českou stranu pokrokovou. Od roku 1897 působil jako jednatel Zemského ústředního spolku učitelských jednot, poté byl spoluzakladatelem a redaktorem týdeníku \"Český učitel\", též vydával \"Učitelské noviny\". V letech 1900 až 1907 byl představitelem levicové socialistické platformy v Realistické straně a spoluorganizátorem Ligy za všeobecné rovné právo hlasovací. V roce 1907 přešel do České strany sociálně demokratické (ČSSD), za niž kandidoval ve volbách do Říšské rady 1911. Byl též spolupracovníkem Akademie a deníku \"Právo lidu\". Jako propagátor těsnopisu napsal několik učebnic stenografie a vydával těsnopisecký časopis \"Multum\". Byl spoluvydavatelem dvou knih svého bratra Edvarda Beneše. Ještě před první světovou válkou byl mozkovou mrtvicí vyřazen z politického života. Zotavil se však natolik, že se naučil psát levou rukou. V roce 1917 byli on i jeho manželka čtyři měsíce vězněni. Jejich nejstarší syn Jiří padl v roce 1918 na italské frontě.\n\n"}
{"id": "1369935", "url": "https://cs.wikipedia.org/wiki?curid=1369935", "title": "Stříbrná (rozcestník)", "text": "Stříbrná (rozcestník)\n\nPojem Stříbrná má více významů:\n\n\n\n\n\n"}
{"id": "1369936", "url": "https://cs.wikipedia.org/wiki?curid=1369936", "title": "Tamara Pangelovová", "text": "Tamara Pangelovová\n\nTamara Pangelovová (* 22. srpna 1943) je bývalá sovětská atletka, běžkyně, původem z Ukrajiny, která se věnovala středním tratím.\nNa evropském halovém šampionátu v roce 1971 vybojovala bronzovou medaili v běhu na 1500 metrů. O rok později se stala v této disciplíně halovou mistryní Evropy.\n\n"}
{"id": "1369940", "url": "https://cs.wikipedia.org/wiki?curid=1369940", "title": "Pendrov", "text": "Pendrov\n\nPendrov (dříve Pemdorf a Pendorf, německy \"Pendorf\") je vesnice, součást města Rosice v okrese Brno-venkov. Tvoří jednu ze základních sídelních jednotek města. Pendrov se nachází v údolí Bobravy, pod historickým centrem Rosic. Jeho jádro tvoří ulice 1. května, a dále ulice Úvoz, Ve Strži a jižní zástavba ulice Pod Zahrádkami.\n\nPrvní písemná zmínka o Pendrově pochází z roku 1369, v průběhu staletí byl součástí rosického panství. Na přelomu 17. a 18. století byla na kopci jižně od vsi postavena barokní kaple Nejsvětější Trojice. V 19. století byl Pendrov samostatnou obcí s vlastním katastrálním územím. V roce 1856 byla přes katastr Pendrova zprovozněna společností Brněnsko-rosická dráha železniční trať z Brna do Zastávky, na níž později vznikla zastávka Rosice. Roku 1880 se Pendrov stal součástí Rosic. Měl status osady, který ztratil někdy mezi roky 1930 a 1950. Roku 1947 bylo zrušeno jeho katastrální území, které bylo začleněno do rosického katastru. Nejstarší stavení Pendrova mají přečíslovaná čísla domů – k původnímu popisnému číslu se přičetla číslovka 700.\n"}
{"id": "1369941", "url": "https://cs.wikipedia.org/wiki?curid=1369941", "title": "Pratt &amp; Whitney TF30", "text": "Pratt &amp; Whitney TF30\n\nPratt & Whitney TF30 (firemní označení JTF10A) je vojenský dvouproudový motor s nízkým obtokovým poměrem vyvinutý ve firmě Pratt & Whitney původně pro stíhací letoun Douglas F6D Missileer, jehož projekt byl však ukončen. Později byl opatřen přídavným spalováním pro nadzvukové konstrukce a v této podobě se stal prvním dvouproudovým motorem s tímto vybavením. Uplatnění našel u letounů F-111 a F-14A Tomcat, dále v prvních verzí stroje A-7 Corsair II bez přídavného spalování. První let motor TF30 prodělal v roce 1964 a jeho výroba pokračovala až do roku 1986.\n\n\"Data:\" \"The Engines of Pratt & Whitney: A Technical History.\"\n\n\n\n"}
{"id": "1369942", "url": "https://cs.wikipedia.org/wiki?curid=1369942", "title": "Pemdorf", "text": "Pemdorf\n\nPemdorf může být:\n\n"}
{"id": "1369944", "url": "https://cs.wikipedia.org/wiki?curid=1369944", "title": "Paul Graham (fotograf)", "text": "Paul Graham (fotograf)\n\nPaul Graham (* 1956) je anglický fotograf a jeden z průkopníků moderní barevné fotografie. Během svého života obdržel řadu prestižních fotografických ocenění (mj. Hasselblad award).\n\nPaul Graham se narodil roku 1956 v anglickém městě Stafford a vystudoval mikrobiologii na Bristolské univerzitě. V mládí se seznámil s prací moderních amerických fotografů jakými byli Walker Evans nebo Garry Winogrand. Jednou z prvních prací, které měly na mladého fotografa zásadní vliv byl cyklus \"Election eve\" of pionýra moderní barevné fotografie Williama Egglestonea. Inspirace americkými autory je v Grahamově raném díle patrná. Jeho prvním rozsáhlým fotografickým projektem je dílo s názvem \"A1- Great north road\". Graham tu po vzoru Roberta Franka fotografuje tzv.na cestě. Zatímco Frank ve svém cyklu \"The Americans\" cestuje a fotografuje napříč USA, Graham si za svůj námět vybral významnou dálnici Velké Británie vedoucí z Londýna na sever země. V 80. letech Grahama postihla nezaměstnanost a rozhodl se fotograficky dokumentovat prostředí čekáren na londýnských Úřadech práce. Završením jeho tvorby v období thatcherismu byl cyklus \"Troubled land\", v němž Graham zachytil politicky vypjatou atmosféru v krajinářských záběrech Severního Irska. Během 90. let je pro Grahamovu tvorbu příznačné experimentování s netradičním snímáním (malá hloubka ostrosti, akcent na detail atp.). Patrný vliv na něj měl mimo jiné německý fotograf Michael Schmidt. Během svého pobytu v nově sjednoceném Berlíně a Tokiu vytvořil Graham série \"New Europe\", \"Empty heaven\" a posléze se zabýval portrétem (série \"Television portraits\" a \"End of an Age).\" Po roce 2002 se Graham přestěhoval do New Yorku. Jeho působení v USA vyvrcholilo obsáhlým projektem s názvem \"Shimmer of possibility\", jehož knižní podoba byla oceněna jako nejlepší fotografická publikace za uplynulých 15 let cenou \"Paris Photo-Aperture prize\" roku 2012. Graham zde zaznamenává fotografické minipříběhy z prostředí amerických měst a předměstí. Graham se v \"Shimmer of possibility\" vymezil proti tezi všech fotožurnalistů - zacyhtit děj před kamerou během rozhodujícího okamžiku. Oproti tradičnímu přístupu jeho předchůdců Graham fotografuje každodenní momenty (např. sekvence, zachycující pouličního prodejce květin nebo zahradníka sekajícího trávník) v jejich plynulosti časem a to bez zásadního vyvrcholení situace.\n\n"}
{"id": "1369955", "url": "https://cs.wikipedia.org/wiki?curid=1369955", "title": "Joinville (Brazílie)", "text": "Joinville (Brazílie)\n\nJoinville je město ve státě Santa Catarina na jihu Brazílie. Žije v něm 577 000 obyvatel (odhad z roku 2017) a je tak větší než hlavní město státu Florianópolis. Leží na řece Cachoeira nedaleko jejího ústí do zálivu Babitonga.\n\nMěsto bylo založeno v roce 1851 a pojmenováno podle knížete z Joinville, manžela brazilské princezny Františky. Osídlili ho převážně přistěhovalci z Německa a Skandinávie, jejich vliv se projevuje množstvím hrázděných staveb i vysokým procentem protestantů mezi místním obyvatelstvem.\n\nJoinville patří k nejbohatším brazilským městům a díky vyspělému textilnímu průmyslu bývá označováno za brazilský Manchester, vyrábějí se zde také automobily a bílá technika. Město má letiště, kulturní dům Centreventos Cau Hansen, zoologickou zahradu, bicyklové muzeum a muzeum imigrace, koná se zde festival květin a největší světový taneční festival Festival de Dança de Joinville. Sídlí zde fotbalový klub Joinville Esporte Clube.\n\n"}
{"id": "1369956", "url": "https://cs.wikipedia.org/wiki?curid=1369956", "title": "Hukovice (zámek, okres Jeseník)", "text": "Hukovice (zámek, okres Jeseník)\n\nBývalý zámek Hukovice se nachází v blízkosti kostela Panny Marie ve vesnici Hukovice, části obce Velká Kraš, v okrese Jeseník. Zámek sloužil jako sídlo fojta.\n\nVes Hukovice vznikla patrně v polovině 13. století a za jejím založením stáli vratislavští biskupové. Patrně spolu se vznikem vsi vzniklo i zdejší fojtství, nicméně k povýšení do rytířského statku došlo až na počátku 16. století. K roku 1533 se uvádí první hukovický fojt \"Jan Heynold\", který měl spor se svými nevlastními syny \"Adamem a Jiřím Wetzingery\", kteří spor vyhráli a ve vlastnictví jejich potomků zůstal do roku 1635. Někdy během jejich vlastnictví došlo také k výstavbě dvora s obytnou budovou (zámečkem). V roce 1635 se novým majitelem stal \"Kryštof Adam\", od nějž jej v roce 1649 zakoupil \"Jiří Hoffman\".\n\nPo jeho smrti v roce 1662 docházelo k rychlému střídání majitelů, až v roce 1686 statek připadl \"Valentinu Stillerovi\". Jeho potomci jej drželi do roku 1794 a nechali zpustlý dvůr obnovit. Od toho roku fojtství držel \"Jan Meyer z Mikulovic\" a následně \"Emanuel Schwarz z Vlčic\" (od roku 1825), \"Josef Einhard z Janovic\" (1842) a \"Robert Michler\" (1856). V majetku jeho potomků zůstal do roku 1945, kdy jim byl zkonfiskován a postupně připadl zemědělským organizacím, takže došlo ke zpustnutí dvora. Po roce 1989 došlo k privatizaci a k vystřídání několika dalších soukromých majitelů.\n\n\n"}
{"id": "1369961", "url": "https://cs.wikipedia.org/wiki?curid=1369961", "title": "Mladí zelení", "text": "Mladí zelení\n\nMladí zelení, z.s. jsou nezávislý mládežnický spolek zelené orientace. Členem nebo členkou spolku se může stát osoba ve věku do 35 let se zájmem o cíle spolku. Mezi hlavní hodnoty Mladých zelených patří rovnost, sociální spravedlnost, environmentálně udržitelná společnost, práva zvířat, participativní demokracie a aktivní mladá generace. Mladí zelení po vypovězení memoranda již nejsou úzce navázaní na Stranu zelených. Jsou členy Federace mladých evropských zelených, Asociace mládežnických politických organizací a partnerskou organizací Cooperation and Development Network Eastern Europe. Spolumluvčími Mladých zelených jsou v současnosti Magdalena Hajdučková a Barbora Mudrová.\n\nNejvyšším orgánem spolku je sněm, který se koná jednou nebo dvakrát za rok. Sněm volí dva spolumluvčí a 4-6 řadových členů nebo členek, kteří dohromady tvoří předsednictvo. V období mezi zasedáním sněmu spolku je předsednictvo nejvyšším orgánem. Volba spolumluvčích a řadových členů a členek předsednictva probíhá tzv. systémem jednoho přenosného hlasu a uplatňuje genderovou kvótu, kdy minimálně jedna polovina volených pozic nesmí být obsazena muži. \n\nZákladní organizační jednotkou jsou místní organizace, které mají vymezené území působnosti. Základní organizace je pak vedena tzv. radou místní organizace, kterou tvoří mluvčí nebo spolumluvčí a další přísedící. Velikost rady místní organizace volí místní organizace na svých schůzích.\n"}
{"id": "1369963", "url": "https://cs.wikipedia.org/wiki?curid=1369963", "title": "Grivola", "text": "Grivola\n\nGrivola (3969 m n. m.) je hora v Grajských Alpách v Itálii. Nachází se ve skupině Massiccio del Gran Paradiso na území obce Valsavarenche (autonomní oblast Údolí Aosty). Na severozápadě sousedí s vrcholem Grand Nomenon (3488 m), na severovýchodě s vrcholem Grivoletta (3514 m) a na jihu s vrcholem Punta Bianca della Grivola (3973 m). Grand Nomenon je oddělen sedlem Colle di Belleface (3099 m), Grivoletta je oddělena sedlem Col des Clochettes (3477 m). Na severozápadních svazích hory se rozkládá ledovec Ghiacciaio del Bellaface, na severovýchodních Ghiacciaio del Nomenon a na východních Ghiacciaio del Trajo. Horu jako první zdolali 23. srpna 1859 J.Ormsby, R.Bruce, Fidèle-Ambroise Dayné, Z.Cachat a J.Tairraz. Dnes vede nejsnazší výstupová cesta na vrchol ze sedla Col du Lauson.\n\n"}
{"id": "1369964", "url": "https://cs.wikipedia.org/wiki?curid=1369964", "title": "Greta Johanssonová", "text": "Greta Johanssonová\n\nAnna Teresa Margareta „Greta“ Johanssonová (9. ledna 1895 Stockholm, Švédsko – 28. ledna 1978 San Mateo, USA) byla švédská reprezentantka ve skocích do vody a plavání. V roce 1912 se na olympijských hrách ve Stockholmu stala vítězkou ve skocích z desetimetrové věže. Na stejných hrách startovala také jako členka švédské štafety na 4×100 metrů volným způsobem.\n\nV roce 1912 emigrovala do Spojených států amerických. Zde se provdala za švédského skokana do vody Ernsta Brandstena.\n\n"}
{"id": "1369965", "url": "https://cs.wikipedia.org/wiki?curid=1369965", "title": "Wiko", "text": "Wiko\n\nWiko je francouzský výrobce mobilních telefonů. Firma byla založena v roce 2011 podnikatelem Laurentem Dahanem. Společnost je z větší části vlastněna čínským výrobcem Tinno Mobile, tedy veškerá výroba probíhá přímo v Číně. Již dva roky po svém vzniku mělo Wiko na francouzském trhu sedmiprocentní podíl. Svoje působení rozšířila i na další trhy, konkrétně do Švýcarska, Británie, Belgie a Řecka. \n\n"}
{"id": "1369974", "url": "https://cs.wikipedia.org/wiki?curid=1369974", "title": "Tamara Tichonovová", "text": "Tamara Tichonovová\n\nTamara Ivanovna Tichonovová (: Тамара Ивановна Тихонова), provdaná Volkovová (* 13. června 1964, Kovaljovo, Udmurtská ASSR, Sovětský svaz) je bývalá sovětská a ruská běžkyně na lyžích a biatlonistka. Jako reprezentantka Sovětského svazu vybojovala na ZOH 1988 v Calgary dvě zlaté medaile, v závodě na 20 km volně a se štafetou. K tomu ještě přidala stříbro ze závodu na 5 km klasicky.\n\nZ Mistrovství světa v klasickém lyžování má dvě zlaté, stříbrnou a dvě bronzové medaile. V celkovém hodnocení Světového poháru v běhu na lyžích skončila nejlépe třetí, v sezóně 1988/89.\n\nBiatlonu se věnovala krátce a nedosáhla výraznějších úspěchů. Ve Světovém poháru v biatlonu skončila v individuálních závodech nejlépe na 9. místě, se štafetou pak na 2. místě.\n\nVe Světovém poháru v běhu na lyžích debutovala jako devatenáctiletá v sezóné 1983/84, když v Murmansku skočila 24. března 1984 v závodě na 20 km na 20. místě. V této době dominovaly na světové scéně skandinávské lyžařky, z reprezentantek SSSR jim byla schopna konkurovat pouze Raisa Smetaninová. Ale po Tichonovové v následující sezóně debutovaly další mladé talentované sovětské lyžařky, a Sovětský svaz (a později Rusko) začalo hrát v ženském běhu na lyžích zásadní roli.\n\nV sezóně 1984/85 se pravidelně účastnila Světového poháru, třikrát skončila v první desítce. V celkovém hodnocení obsadila 15. místo. Největším úspěchem sezóny byla ovšem zlatá medaile z MS 1985 v rakouském Seefeldu, kterou vybojovala jako členka vítězné sovětské štafety.\n\nSezóna 1985/86 nebyla příliš vydařená. Nejlepšími výsledky ve Světovém poháru byly 10. a 11. místo ze severoamerických závodů. V celkovém hodnocení obsadila 23. místo.\n\nSezónu 1986/87 vypustila, zúčastnila se pouze zimní univerziády na Štrbském Plese, kde vybojovala zlato v závodě na 5 km a stříbro se štafetou.\n\nOlympijská sezóna 1987/88 ji zastihla ve vynikající formě. Dne 16. prosince 1987 vybojovala v závodě na 10 km volně v jugoslávské Bohinji své první individuální vítězství ve Světovém poháru. Zimní olympijské hry 1988 v Calgary pak byly vrcholem její lyžařské kariéry. Vybojovala zde dvě zlaté medaile, v závodě na 20 km volně a se štafetou, a k tomu ještě přidala stříbro ze závodu na 5 km klasicky. Ve zbylém závodě, běhu na 10 km klasicky, obsadila 5. místo. V celkovém hodnocení Světového poháru (kam se výsledky olympijských závodů započítávaly) skončila na 4. místě.\n\nV sezóně 1988/89 navázala na úspěchy z předchozí sezóny. Ve Světovém poháru tehdy poprvé zazářila nová vycházející hvězda běžeckého lyžování, Jelena Vjalbeová, která ve dvaceti letech vybojovala první ze svých pěti Velkých křišťálových glóbů. Tichonovová však skončila v celkovém pořadí na 3. místě, což je její kariérní maximum. V individuálních závodech skončila 3× druhá, z toho 2× právě za Vjalbeovou. Na MS 1989 ve finském Lahti vybojovala bronz v závodě na 10 km volně a stříbro se štafetou.\n\nV sezóně 1989/90 zůstává v desítce nejlepších běžkyň světa. Sovětská ženská reprezentace v té době vládla světu, konkurence zde byla mimořádně vysoká – do nejlepší desítky celkového pořadí Světového poháru se v této sezóně dostalo celkem 5 sovětských závodnic. Tichonovová sice v žádném individuálním závodě nepronikla na stupně vítězů, vyrovnané výkony jí však zajistily celkové 7. místo.\n\nSedmé místo v celkovém hodnocení světového poháru obsadila i v sezóně 1990/91. V individuálních závodech obsadila jednou druhé a jednou třetí místo. Na MS 1991 v italském Val di Fiemme vybojovala bronz v závodě na 10 km volně a zlato se štafetou.\n\nSezóna 1991/92 byla pro Tichonovovou poslední v běžeckém lyžování. V olympijské sezóně byly její výkony neuspokojivé, ve Světovém poháru pouze jednou pronikla do první desítky. Zimních olympijských her 1992 v Albertville se nezúčastnila. V celkovém hodnocení Světového poháru obsadila 26. místo. Po sezóně přijala nabídku přejít k biatlonu.\n\nVe Světovém poháru v biatlonu debutovala 16. ledna 1993 v německém Oberhofu, kde ve sprintu obsadila 17. místo. Další neděli v italské Anterselvě vybojovala ve sprintu deváté místo, což je nejlepší individuální výsledek její krátké biatlonové kariéry. V norském Lillehammeru pomohla štafetě ke 2. místu. Na MS 1993 v bulharském Borovci nastoupila pouze do sprintu, kde skončila až na 59. místě.\n\nPo skončení sezóny 1992/93 se rozhodla ukončit kariéru.\n\nVychovávali jí otec a macecha, v rodině bylo celkem 8 sourozenců. Matka Tichonovové zemřela při porodu jednoho z dětí.\n\nV letch 1991–1998 byl jejím manželem biatlonista Alexandr Volkov.\n\nVystudovala Fakultu tělesné výchovy na Udmurtské státní univerzitě. Po roce 2000 byla trenérkou mláděžnické reprezentace Udmurtska v běhu na lyžích. Od roku 2016 je předsedkyní lyžařského svazu Udmurtské republiky.\n\n"}
{"id": "1369981", "url": "https://cs.wikipedia.org/wiki?curid=1369981", "title": "Grand Cornier", "text": "Grand Cornier\n\nGrand Cornier (3962 m n. m.) je hora ve Walliských Alpách ve Švýcarsku. Nachází se na hranicích mezi obcemi Anniviers a Evolène na území kantonu Valais. Na jihu sousedí s vrcholem Dent Blanche (4357 m), který je oddělen sedlem Col de la Dent Blanche (3531 m). Na severu hřeben pokračuje k vedlejšímu vrcholu 3845 m, kde se dělí na dvě větve. První pokračuje k severu přes zubatý hřeben Bouquetins k vrcholu Pigne de la Lé (3396 m). Druhá pokračuje na severozápad přes sedlo Col de Bricola (3599 m) k vrcholu Pointe de Bricola (3658 m). Na severozápadních svazích hory se rozkládá ledovec Glacier de Moiry, na severovýchodních Glacier des Bouquetins, na jihovýchodních Glacier du Grand Cornier, na jihozápadních Glacier de la Dent Blanche a na západních Glacier de Bricola. Ledovce Glacier du Grand Cornier a Glacier des Bouquetins ústí v dolní části do ledovce Glacier de Zinal. Jako první vystoupili na vrchol 16. července 1865 Edward Whymper, Christian Almer, Michel Croz a Franz Biner. Nejsnazší výstupová cesta na vrchol vede severozápadním hřebenem od chaty Cabane de Moiry (obtížnost II).\n\n"}
{"id": "1369982", "url": "https://cs.wikipedia.org/wiki?curid=1369982", "title": "HC TS Varnsdorf", "text": "HC TS Varnsdorf\n\nHC TS Varnsdorf (celým názvem: Hockey Club Technické služby Varnsdorf) je český klub ledního hokeje, který sídlí ve Varnsdorfu, města ve Šluknovském výběžku v Ústeckém kraji. Založen byl v roce 1987. Muži nastupují v Krajském hokejovém přeboru, kde jsou jejich soupeři například mužstva České Lípy, Lomnice nad Popelkou nebo Frýdlantu. Klubové barvy jsou červená, modrá a bílá.\n\nSvé domácí zápasy odehrává na zimním stadionu Varnsdorf.\n\n\nZdroj: \n\n\n\nZdroj: \n"}
{"id": "1369985", "url": "https://cs.wikipedia.org/wiki?curid=1369985", "title": "Tibetská pokroková strana", "text": "Tibetská pokroková strana\n\nTibetská pokroková strana (tibetsky: ནུབ་ལེགས་བཅོས་སྐྱིད་སྡུག; wilieho transliterace: nub-bod-legs-bcos-skyid-sdug, čínsky: 西藏革命黨; pinyin: Xīzàng Gémìngdǎng) byla revoluční, protifeudální, antiklerikální a antikomunistická politická strana v Tibetu. Strana bojovala proti teokratické vládě tibetského státu v čele s dalajlámou, podporovala sjednocení Tibetu s Čínskou republikou. Strana byla přidružena ke Kuomintangu. Jejím předsedou byl Pandatsang Rapga, příšlušník vlivného klanu Pandatsang khampských Tibeťanů. Během Čínské občanské války podporovala nacionalisty. Po komunistickém obsazení Tibetu v roce 1949 byla součástí protikomunistického odboje.\n\nTibetská pokroková strana kritizovala tibetskou vládu ve Lhase jako naprosto zastaralou, feudální teokracii, a požadovala moderní a sekulární vládu s moderním vzdělávacím systémem. Pandatsang Rapga podporoval ideu sjednocení Číny, jak ji navrhl zakladatel Čínské republiky Sunjatsen a věřil, že nejlepší cestou bude tibetská autonomní republika v rámci čínského státu. Strana stála na sekularismu, avšak podporu měla i v rámci reformního buddhismu na čele s 9. pančhenlamou Lozangem Thubtänem Čhöjkim, který jako jediný z lámů také zastával pro-čínský postoj.\n\nBěhem druhé světové války, Pandatsang Rapga obviňoval tibetskou vládu pro její neutralitu ze sympatií k Japonskému císařství. Proto těsně před Káhirskou konferencí v září 1943 žádal Čankajška o podporu jeho khampsko-tibetských milicí proti tibetské vládě. Ten mu poskytl podporu a pro jeho osobně čínský pas a 100 000 jüanů měsíčně pro jeho podzemní činnost. Strana tehdy sídlila v exilu v Indickém městě Kalimpong. Kvůli sporům s vládou Britské Indie byl Pandatsang Rapga obviněn z padělání, špionáže a podzemní činnost strany byla nahlášena tibetské vládě. Po roce 1946 bylo vedení strany vyhoštěno do Číny, kde spojila svůj osud s Kuomintangem. V 50. letech se Pandatsang Rapga ilegálně vrátil do Tibetu, kde se zúčastnil Tibetského národního povstání proti komunistickému režimu.\n\n"}
{"id": "1369989", "url": "https://cs.wikipedia.org/wiki?curid=1369989", "title": "Červená (film)", "text": "Červená (film)\n\nČervená je český celovečerní dokumentární film režisérky Olgy Sommerové o světově známé operní pěvkyni a herečce Soně Červené. Dne 7. září 2017, u příležitosti 92. narozenin pěvkyně, jej uvedla do kin distribuční společnost Aerofilms. Předběžně byl promítán již 24. května v rámci hudebního festivalu Pražské jaro v pražském kině Lucerna. Česká televize jej pak uvedla v rámci festivalu Zlatá Praha 30. září 2017 na programu ČT art.\n\nMirka Spáčilová z \"MF DNES\" snímku udělila 60% hodnocení. Kristina Roháčková z \"iRozhlas.cz\" jej celkově hodnotila 80 procenty.\n\nDokument získal nejvyšší ocenění festivalu Zlatá Praha Grand Prix Golden Prague 2017 a v březnu 2018 byl oceněn Českým lvem pro nejlepší dokumentární film.\n\n"}
{"id": "1370008", "url": "https://cs.wikipedia.org/wiki?curid=1370008", "title": "Kostel Nanebevzetí Panny Marie (Nové Město na Moravě)", "text": "Kostel Nanebevzetí Panny Marie (Nové Město na Moravě)\n\nKostel Nanebevzetí Panny Marie je filiální a hřbitovní kostel v římskokatolické farnosti Nové Město na Moravě, nachází se v centru města Nové Město na Moravě na Malé ulici. Kostel je jednolodní stavba z 16. století s půlkruhovým závěrem a protáhlou lodí. Kostel se nachází na hřbitově, který původně sloužil jako morový. Kostel nemá věž, pouze malou polygonální věžičku na západní straně. Kostel je chráněn jako kulturní památka České republiky. V kostele se konají pohřební bohoslužby a poutní mše svatá o slavnosti Nanebevzetí Panny Marie. \n\nKostel byl postaven někdy v 16. století, jednou z možností je, že kostel byl postaven kolem roku 1610 nebo 1620 luterány. Pro katolické bohoslužby byl kostel upraven v 17. století, přestavěn do dnešní podoby byl v roce 1749. Kostel získal patrocinium v roce 1662, již v tu dobu tak kostel existoval. Kolem roku 1741 pak byl rozšířen hřbitov při kostelu a byl ohrazen kamennou zdí. V roce 1749 pak byl kostel značně rozšířen a přestavěn, kostel byl výrazně zvětšen. Stavba byla dokončena v roce 1750 a téhož roku byl kostel vysvěcen. V roce 1801 kostel vyhořel a až do roku 1843 byl kostel nepoužíván, v roce 1814 však byla do kostela pořízena socha svatého Antonína Paduánského a v roce 1823 byl na kostele vyvšen kříž.\n\nV roce 1828 byl kostel pokryt novou šindelovou věží a později byl kostel nadále upravován a kůr, kazatelna a lavice byly následně také obnoveny. V roce 1853 byl kůr kostela nahrazen zděným, byla přistavěna předsíň a byla pořízena kazatelna, oltář a varhany. V padesátých či šedesátých letech 19. století pak byl kostel nově vydlážděn. Kostel pak byl v roce 1899 opraven a generální rekonstrukce proběhla 1930 a 1931. Roku 1946 byl do kostela pořízen zvon. V roce 1950 pak byl kostel elektrifikován a roku 1953 byly opraveny varhany.\n\n\n"}
{"id": "1370023", "url": "https://cs.wikipedia.org/wiki?curid=1370023", "title": "Miloslav Čermák (historik)", "text": "Miloslav Čermák (historik)\n\nMiloslav Čermák (* 17. prosince 1941 Olomouc) je český historik a nakladatel. Zaměřuje se na hospodářské a sociální dějiny města Olomouce a středomoravského regionu.\n\nRoku 1965 absolvoval Filozofickou fakultu Univerzity Palackého v Olomouci (obor dějepis – čeština), o tři roky později zde získal titul doktora filosofie a v roce 1992 na Masarykově univerzitě v Brně v oboru československých dějin vědeckou hodnost kandidáta věd. Už od roku 1991 provozuje vlastní nakladatelství a vydavatelství Memoria zaměřené na historickou a vlastivědnou literaturu a vydává také vlastivědnou revui \"Střední Morava\". \n\n\n"}
{"id": "1370025", "url": "https://cs.wikipedia.org/wiki?curid=1370025", "title": "Minoritský klášter (Znojmo)", "text": "Minoritský klášter (Znojmo)\n\nMinoritský klášter je bývalý klášter ve Znojmě v ulici Přemyslovců. Klášter původně sloužil minoritům, následně františkánům a později sloužil jako vojenská vychovatelna nebo vězení; od roku 1945 pak slouží jako jedna z budov Jihomoravského muzea ve Znojmě. Klášter je spolu s bývalou nemocnicí a torzem kostela chráněn jako kulturní památka České republiky. \n\nPozemky klášteru daroval král Václav I., na těchto pozemcích se posléze ve Znojmě usadili minorité, ti se v oblasti blízko královského hradu usadili již někdy kolem založení města Znojma v roce 1225. První písemná zmínka o klášteře pochází roku 1239, po tažení v Prusku měl umožnit rozšíření kláštera Přemysl Otakar II. Po své smrti na Moravském poli byly jeho ostatky vystaveny v Minoritském kostele ve Vídni a následně pak byly přeneseny do krypty klášterního kostela kláštera minoritů ve Znojmě. Tam zůstaly až do roku 1296, kdy byly přesunuty do Prahy. V roce 1271 byl v blízkém sousedství kláštera postaven klášter klarisek.\n\nRoku 1307 se v klášteře setkal Rudolf Habsburský se svým otcem Albrechtem I. Habsburským, došlo k dohodě o novém režimu následnictví trůnu v českých zemích.\n\nNa počátku 14. století se ve Znojmě usadili členové žebravého řádu Mendicantů a čelili velkým problémům, ty pak ustaly za vlády Karla IV. Během husitských válek opět upadly do problémů a různé snahy pomoci minoritům selhaly. Minoritský klášter byl nakonec kvůli nedostatku personálu uzavřen a v roce 1534 byl převzat františkány.\n\nFrantiškáni měli od roku 1470 klášter na Dolním Předměstí ve Znojmě, ten nebyl chráněn a byl často ničen při bojích a výpadech. Po odchodu minoritů bylo františkánům povoleno se přestěhovat do budov minoritského kláštera uvnitř městských hradeb. Klášter pak v druhé třetině 16. století byl částečně přestavěn a na počátku 17. století se v klášteře opakovaně sešel Moravský zemský sněm. Mezi lety 1728 a 1729 byl rozšířen refektář kláštera a v mezi lety 1754 a 1758 byla postavena nová budova klášterního špitálu. Roku 1784 za vlády císaře Josefa II. byl klášter zrušen.\n\nDoba zrušení klášterního kostela není známa, v roce 1840 však byl z větší části zbořen. Po zrušení kláštera budovy sloužily jako vojenská vychovatelna regimentu prince Coburga a od roku 1825 byly budovy kláštera přestavěny do podoby věznice, klášter i kostel byly v této přestavbě velmi poničeny, kostel byl zbořen a jihovýchodní rameno ambitu také. Od roku 1945 je pak areál kláštera součástí Jihomoravského muzea ve Znojmě.\n\n"}
{"id": "1370040", "url": "https://cs.wikipedia.org/wiki?curid=1370040", "title": "Christl Haasová", "text": "Christl Haasová\n\nChristl Haasová (19. září 1943 Kitzbühel – 8. července 2001 Manavgat) byla rakouská reprezentantka v alpském lyžování. Vyhrála Parsenn Derby 1960 a na mistrovství světa v alpském lyžování 1962 se stala mistryní světa ve sjezdu. Na domácí olympiádě 1964 v Innsbrucku vyhrála sjezd, byla čtvrtá v obřím slalomu a šestá ve slalomu. Rovněž skončila druhá v kombinaci, která nebyla součástí olympijského programu, ale započítávala se do mistrovství světa. V roce 1966 vyhrála závod Arlberg-Kandahar a SDS-Rennen v Grindelwaldu, na mistrovství světa v alpském lyžování 1966 obsadila ve sjezdu páté místo. Na olympiádě 1968 v Grenoblu skončila ve sjezdu na třetím místě za Olgou Pallovou a Isabelle Mirovou, obsadila také třetí místo v celkovém pořadí Světového poháru 1967/68 ve sjezdu. Stala se osmkrát sjezdařskou mistryní Rakouska. V roce 1968 ukončila sportovní kariéru a působila jako lyžařská instruktorka a prodejkyně sportovních potřeb. Spolu se sáňkařem Josefem Feistmantlem zapálili olympijský oheň při slavnostním zahájení Zimních olympijských her 1976 v Innsbrucku. V roce 1996 jí byl udělen Čestný odznak Za zásluhy o Rakouskou republiku. Zemřela ve věku 57 let, když při dovolené v Turecku utonula v moři v důsledku srdeční zástavy.\n\n"}
{"id": "1370047", "url": "https://cs.wikipedia.org/wiki?curid=1370047", "title": "Bane NOR", "text": "Bane NOR\n\nBane NOR SF je norská státní společnost, která je odpovědná za norskou železniční infrastrukturu. Sídlo společnosti je v Hamaru.\n\nSpolečnost vznikla 1. ledna 2017 v důsledku železniční reformy, prosazené norskou vládou v roce 2015. Původně byla za správu norské železniční sítě odpovědná organizace Jernbaneverket. Bane NOR převzal od Jernbaneverket provozování dráhy a údržbu železniční infrastruktury. Společnost rovněž převzala od státních drah NSB správce nemovitostí Rom Eiendom, aby mohl být zahájen proces soutěží na provozování osobních vlaků.\n"}
{"id": "1370049", "url": "https://cs.wikipedia.org/wiki?curid=1370049", "title": "Petr Ondrašík", "text": "Petr Ondrašík\n\nJUDr. Petr Ondrašík (* 8. října 1951, Březolupy) je bývalý československý motocyklový závodník, reprezentant v ploché dráze. Po skončení aktivní kariéry působí jako mezinárodní rozhodčí a předseda Auto klubu Markéta. Jeho synem je bývalý plochodrážní závodník Pavel Ondrašík. \n\nVe finále Mistrovství světa jednotlivců na ploché dráze startoval v letech 1978, 1980 a 1984, nejlépe se umístil na 14. místě v roce 1984 v Göteborgu. Ve finále Mistrovství světa dvojic na ploché dráze skončili v roce 1973 v Borås s Jiří Štanclem na 6. místě. Ve finále Mistrovství světa družstev na ploché dráze startoval v letech 1979-1983 čtyřikrát, v roce 1979 v Londýně (s Jiřím Štanclem, Zdeňkem Kudrnou, Alešem Drymlem a Václavem Vernerem) získal bronzovou medaili. \n\nV Československu jezdil za Rudou hvězdu Praha. V britské profesionální lize jezdil v roce 1980 za Wolverhampton Wolves, v roce 1983 za Eastbourne Eagles a v roce 1985 za Birmingham Brummies. \n\n"}
{"id": "1370060", "url": "https://cs.wikipedia.org/wiki?curid=1370060", "title": "Vražda Jána Kuciaka a Martiny Kušnírové", "text": "Vražda Jána Kuciaka a Martiny Kušnírové\n\nVražda Jána Kuciaka a Martiny Kušnírové byla spáchána 21. února 2018 v západoslovenské obci Veľká Mača nedaleko Trnavy. (Původně média uváděla, že k vraždě došlo někdy mezi čtvrtkem 22. února a nedělí 25. února 2018.) Slovenský investigativní novinář Ján Kuciak byl zastřelen ve věku 27 let i se svou partnerkou Martinou Kušnírovou. Byl usmrcen dvěma střelami do srdce (policie na počátku uváděla pouze jednu),\njeho partnerka střelou do hlavy. (Slovenský generální prokurátor Jaromír Čižnár následně uvedl, že ke skutku došlo pravděpodobně již ve čtvrtek 22. února večer.)\n\nVelitel elitní policejní jednotky NAKA Peter Hraško uvedl pro deník \"Sme\", že bude případ vyšetřovat jako úkladnou vraždu. Slovenský policejní prezident Tibor Gašpar na tiskové konferenci 26. února uvedl, že vražda zřejmě souvisí s Kuciakovou prací novináře. Uvedl také, že policie nabídla vybraným žurnalistům ochranu jejich obydlí a zařízení pro rychlé přivolání pomoci, tzv. „panic button“. Slovenská vláda následně vyhlásila odměnu 1 milion eur za informace vedoucí k dopadení pachatele.\n\nBěhem prvního dne vyšetřování slovenská policie vyslechla asi 20 lidí. Policejní prezident Gašpar uvedl, že pracuje s několika vyšetřovacími verzemi a sama oslovila nebo byla kontaktována zahraničními bezpečnostními sbory a agenturami z Česka, Itálie i Europolem. Zmínil, že případ má svou českou stopu.\n\nVe čtvrtek 1. března slovenská policie zadržela italského podnikatele Antonina Vadalu, jeho bratra i bratrance a provedla razie v domě a objektech spojených s jeho aktivitami v Michalovcích a v Trebišově; všech sedm zadržených Italů bylo propuštěno v noci na sobotu 3. března.\n\nV úterý 13. března zadržela slovenská policie Vadalu znovu, a to na základě evropského zatýkacího rozkazu, vydaného italským soudem kvůli drogové trestné činnosti. V pátek 16. března byl zadržen i Vadalův bratr.\n\nV srpnu 2018, půl roku po dvojnásobné vraždě, skupina zhruba 300 slovenských novinářů publikovala otevřený dopis zpochybňující nezávislost policejního vyšetřování.\n\nV polovině září 2018 slovenská speciální prokuratura oznámila, že motivem vraždy byla skutečně Kuciakova novinářská práce, a zveřejnila identikit muže, který se měl údajně pohybovat v okolí místa činu. Před koncem září již slovenská média informovala o tom, že policie zadržela osm osob podezřelých z vraždy, mezi nimi také bývalého policejního vyšetřovatele z Komárna Tomáše Szabó či jeho bratrance. Objednavatel vraždy však ještě nebyl znám. Obviněna byla i Alena Zsuzsová, pracující jako tlumočnice italštiny pro podnikatele Mariána Kočnera, která měla zprostředkovat objednání. Vedle střelce Tomáše Szabó měl být dále řidičem Miroslav Marček a zprostředkovatelem Zoltán Andruskó. Cena za vraždu podle vyšetřovatelů měla být nejméně 70 tisíc eur, v přepočtu asi 1,8 milionu českých korun.\n\nV březnu 2019 slovenská policie obvinila podnikatele Mariána Kočnera z objednání vraždy Kuciaka a Kušnírové, a v dubnu 2019 se k vraždě přiznal bývalý profesionální voják Miroslav Marček.\n\nV lednu 2020 bylo zahájeno soudní líčení se čtyřmi obviněnými.\n\nSlovenský premiér Robert Fico útok označil za „bezprecedentní útok na svobodu tisku a demokracii na Slovensku“, představitelé opozice však při té příležitosti připomněli také jeho dřívější kritická vyjádření vůči novinářům. Slovenský prezident Andrej Kiska uvedl, že „chladnokrevná vražda mladých lidí je otřesným činem, který musí být potrestán“. Český premiér Andrej Babiš rovněž odsoudil násilí proti novinářům. Český prezident Miloš Zeman, který v minulosti mimo jiné vtipkoval o tom, že novinářů je příliš mnoho a měli by se likvidovat, Kuciakovo úmrtí zprvu nijak nekomentoval a ani prezidentův mluvčí neposkytl médiím žádné vyjádření. V úterý 27. února prezident vyjádřil prostřednictvím mluvčího svůj odsudek. Předseda Evropské komise Jean-Claude Juncker během návštěvy Bělehradu prohlásil, že „vraždění či zastrašování novinářů nemají místo ani v Evropě, ani v demokracii“.\n\nMédia případ označila za první vraždu novináře v novodobých dějinách Slovenska. Devatenáct šéfredaktorů z veřejnoprávních i soukromých slovenských médií vydalo k vraždě společné prohlášení, v němž mimo jiné uvedli: „Vražda novináře je vážným znamením, že se zločin obrací proti jednomu z nejdůležitějších pilířů svobody: proti svobodě slova a právu občanů kontrolovat mocné a ty, kteří překračují zákon.“ Syndikát novinářů České republiky vyzval slovenskou policii a orgány činné v trestním řízení, aby pachatele potrestaly a zajistily novinářům bezpečí. Obdobně se vyjádřila organizace Reportéři bez hranic a připomněla, že je to za posledních 10 let pátá vražda novináře v zemích Evropské unie (včetně hromadné vraždy redaktorů Charlie Hebdo v lednu 2015). Jiné prohlášení odsuzující Kuciakovu vraždu podepsalo na 300 českých novinářů.\n\nRoberto Saviano, italský novinář a spisovatel, v článku, publikovaném 12. března 2018 v českém týdeníku Respekt, hovořil o tom, že \"Ján Kuciak zaplatil za svoji novinářskou práci, za svoji angažovanost\". Roberto Saviano v článku píše, že mafiánské zločinecké organizace lze považovat za „první podnikatelské skupiny ze Západu“, které nastoupily po pádu komunismu v zemích střední a východní Evropy a které si svůj přístup na území zemí někdejšího Východního bloku budovaly už předtím udržováním vztahů s komunistickými režimy, politickou korupcí a ilegálními obchody.\n\nŠéfredaktor \"Aktualit.sk\" 26. února přislíbil, že poslední text, na kterém Kuciak pracoval, bude co nejdříve zveřejněn. Došlo k tomu o půlnoci z 27. na 28. února a reportáž byla zakončena slovy: „Závěr článku chybí, autor ho nestihl dokončit.“ Více než rok připravovaný materiál pojednával o působení kalabrijské odnože italské zločinecké organizace 'Ndranghety na Slovensku a figuroval v něm podnikatel Antonino Vadala, podle autora s vazbami na vládnoucí stranu Směr.\n\nNa textu spolupracovala mimo jiné Pavla Holcová, zakladatelka Českého centra pro investigativní žurnalistiku, jež je zapojené v síti Organized Crime and Corruption Reporting Project, a česká policie jí po události poskytla ochranu.\n\nSlovenský ministr kultury Marek Maďarič ve středu 28. února rezignoval na svou funkci, a to v souvislosti s podezřením o propojení premiérova okolí s italskou mafií 'Ndrangheta, o němž Kuciak psal v posmrtně zveřejněném textu, a kvůli samotné smrti autora.\n\nNásledná slovenská politická krize vyvrcholila ve čtvrtek 15. března pádem třetí vlády Roberta Fica.\n\nV pondělí 26. února ve večerních hodinách se na některých místech konala pietní shromáždění k uctění Kuciakovy památky, např. v Bratislavě na náměstí SNP či před sídlem redakce Aktualit, také v Praze na Václavském náměstí u sochy sv. Václava nebo v Brně na Komenského náměstí u sochy T. G. Masaryka. Slovenské opoziční hnutí OĽaNO svolalo na středu 28. února na náměstí SNP pochod za Jána Kuciaka a jeho přítelkyni. Akce se účastnilo několik set lidí.\nNa bratislavské Hviezdoslavovo náměstí byl na Facebooku svolán pochod pod názvem „Nechceme späť 90-te“, a to původně na 13. března, následně byl termín posunut již na pátek 2. března. Hlavními organizátory této apolitické akce byli projektový manažer vydavatelství Petit Press Peter Nagy s manželkou Katarínou Nagy Pazmany. Další podobné akce byly na týž den svolány také v řadě dalších slovenských a zahraničních měst, včetně Prahy, Brna, Ostravy či Londýna, Paříže a Pekingu.\n\nV pátek 9. března se v 48 slovenských a 17 zahraničních městech (včetně Prahy či Brna) konala protestní shromáždění pod názvem „Postavme sa za slušné Slovensko“, jejichž účastníci protestovali proti premiérovi Robertu Ficovi a ministrovi vnitra Robertu Kaliňákovi, vyslovili požadavek důvěryhodné a nezkorumpované vlády a žádali vyšetření Kuciakovy vraždy. Protestů se zúčastnilo celkově kolem 120 tisíc lidí; na hlavní shromáždění v Bratislavě přišlo podle odhadů 50 až 60 tisíc účastníků, což představovalo největší veřejné shromáždění na Slovensku od Sametové revoluce v roce 1989.\n\nDalší protesty se konaly v pátek 16. března – podle odhadu organizátorů se největšího shromáždění v Bratislavě zúčastnilo kolem 65 000 účastníků.\n\n"}
{"id": "1370061", "url": "https://cs.wikipedia.org/wiki?curid=1370061", "title": "Senoni", "text": "Senoni\n\nSenoni (starořecky: Σήνωνες) byl starověký keltský kmen, který v druhé polovině tisíciletí př. n. l. obýval Apeninský poloostrov a je známý také z období galských válek.\n\nPodle legendy se tento kmen připojil k Bellovesově migraci do Itálie, společně s Aedui, Ambarry, Arverny, Aulerky a Carnuty. V roce 400 př. n. l. překročili Alpy a postupovali na jih k území kmene Umbrů, aby se usadili na východním pobřeží Itálie mezi městy Forlì, Ancona a Terni, kde založili město Sena Gallica, které se stalo jejich hlavním městem. V roce 391 př. n. l. pod vedením Brennuse napadli území Etrusků a obléhali Clusium. Obyvatelé města apelovali na Řím, jehož zásah posléze vedl ke konfliktu, který vyvrcholil 18. července 390 př. n. l. porážkou Římanů v bitvě na řece Allia. Po více než 100 let mezi Senony s Římany vznikaly konflikty, až v roce 283 př. n. l. byli z Apeninského poloostrova vyhnáni konzulem Corneliem Dolabellou. V Itálii již o nich nebyla zmínka. Je možné, že se stali součástí galských gangů, které pobývali v Podunají, Makedonií a Malé Asii.\nČást kmene Senonů (nebo jiný kmen stejného jména) byl usazený v okolí dnešních francouzských departementů Seine-et-Marne, Loiret a Yonne. V letech 54-51 př. n. l., byli zapojeni do galských válek Julia Caesara, v nichž spolu s treverským vůdcem Indutiomarem obléhali zimní tábory Tita Labiena a následující rok se angažovali v bitvě u Lutetie. Po galských válkách Senoni zmizeli z dějin. V pozdější době se pravděpodobně smísili s obyvateli římské provincie Gallia Lugdunensis. Jejich hlavním městem bylo Agedincum (později Senones a dnes Sens), dalšími založenými městy byly Metiosedum, (dnešní Melun, podle A. Holdera spíše Meudon) a Vellaunodunum jehož lokace je nejistá.\n\n"}
{"id": "1370063", "url": "https://cs.wikipedia.org/wiki?curid=1370063", "title": "Václav Ladislav Beneš", "text": "Václav Ladislav Beneš\n\nVáclav Ladislav Beneš (7. května 1910 Brandýs nad Labem – 6. prosince 1972 Bloomington, Indiana) byl český právník, politolog a americký vysokoškolský pedagog.\n\nJeho otec byl Vojta Beneš (1878–1951), jeden z bratrů prezidenta Edvarda a Václava Beneše, matka Emilie, rozená Řezáčová (1882–??). Jeho starší sestra byla Hana Klenková (1905–1992). Po absolvování gymnázia v Praze nastoupil v roce 1929 na Právnické fakulty Univerzity Karlovy, kde v roce 1934 získal titul doktora práv (JUDr.).\n\nPo výkonu povinných dvou let v Československé armádé nastoupil v roce 1937 na Ministerstvo zahraničních věcí, kde pracoval v Právinickém oddělení a oddělení Společnosti národů. V roce 1938 byl členem české delegace na shromáždění Společnosti národů. Po okupaci Československa v březnu 1939 unikl do Anglie, kde byl pod vedením svého strýce Edvarda Beneše členem exilové vlády, nejprve na Ministerstvu zahraničních věcí a poté jako vedoucí úředník Ministerstva spravedlnosti. V roku 1945 byl delegován do Washingtonu na konferenci Mezinárodního výboru právníků pro přípravu statutu Mezinárodního soudního dvora, poté se stal členem české delegace na konferenci v San Francisku. V roce 1948 emigroval s rodinou do Kanady, kde vstoupil na McGillovu univerzitu v Montréalu a získal 1950 titul Master of Laws (LL.M) s oboru občanské právo. V roce 1950 nastoupil na fakultu politologie Indiana University v Bloomingtone, kde se stal akademickým učitelem v oblasti mezinárodního práva.\n\n\n"}
{"id": "1370070", "url": "https://cs.wikipedia.org/wiki?curid=1370070", "title": "Běh na 50 metrů", "text": "Běh na 50 metrů\n\nBěh na 50 metrů je nejkratším oficiálně běhaným sprintem v hale. Jde o vzácně běhanou distanci, na které obvykle dominují sprinteři, běhající delší sprinty na 60 metrů v hale a na 100 a 200 metrů venku. Rekordní časy jsou obvykle běhány v halových podmínkách v průběhu ledna až března, a to spolu s nejlepšími časy na delší halové trati 60 metrů.\n\nSvětový rekord na této netradiční trati drží v mužské kategorii Kanaďan Donovan Bailey, který v roce 1996 zaběhl \"padesátku\" za 5,56 sekundy. Neoficiálně zaběhl o tři roky později stejný čas také Američan Maurice Greene. Nicméně ještě rychlejší byl v roce 2009 Jamajčan Usain Bolt, který jako mezičas na trati 100 metrů běžel při světovém rekordu 9,58 s. padesátým metrem trati za 5,47 sekundy.\n\nMezi ženami je světovou rekordmankou od roku 1995 Ruska Irina Privalovová, která při běhu na 60 metrů zaznamenala mezičas 5,96 sekundy, jediný dosud zaznamenaný oficiální čas ženy pod 6 sekund. V roce 1999 nicméně Američanka Marion Jonesová zaznamenala při venkovním běhu na 100 metrů rychlejší mezičas na 50. metru 5,93 sekundy.\n"}
{"id": "1370072", "url": "https://cs.wikipedia.org/wiki?curid=1370072", "title": "OnePlus", "text": "OnePlus\n\nOnePlus je čínský výrobce mobilních telefonů a k nim přidruženého operačního softwaru Oxygen OS a Hydrogen OS založeného na operačním systému Android. Společnost byla založena v roce 2013 Carlem Peiem a Pete Lauem a sídlí v Šen-čenu v Číně. Své telefony pojmenovává názvem firmy a přidává k němu číslici, písmeno nebo jejich kombinaci. Je dceřinou firmou společnosti Oppo, kterou vlastní BBK Electronics. BBK vlastní i firmu Vivo, která je sesterskou firmou společnosti Oppo. \n\n\n"}
{"id": "1370079", "url": "https://cs.wikipedia.org/wiki?curid=1370079", "title": "Battambang", "text": "Battambang\n\nBattambang ( ក្រុងបាត់ដំបង, \"Bát Dambang\") je město v severozápadní Kambodži nedaleko thajských hranic a správní centrum stejnojmenné provincie. Žije v něm okolo dvou set tisíc obyvatel a je tak druhým největším městem v zemi.\n\nMěsto je staré nejméně pět set let, jeho název znamená „ztracená hůl“ a souvisí s legendou o obrovi s kouzelnou holí, který se stal místním králem (ve městě stojí jeho socha). V letech 1795–1907 a 1941–1946 byl Battambang pod thajskou nadvládou. Město je známé díky produkci rýže a ovoce, v okolí se těží fosfáty, rozvíjí se turistický ruch. Leží na cestě z Phnompenhu do Bangkoku, má vlastní letiště, řeka Sangker ho spojuje s jezerem Tonlésap. Po opuštěné železniční trati do města jezdí improvizované vláčky zvané norry neboli „bambusový vlak“, sloužící k dopravě osob i zboží. Město má řadu památek koloniální architektury, muzeum a velkou tržnici, významnými památkami v okolí jsou chrámy z období Khmérského království Wat Ek Phnom a Prasat Snung i hora Phnom Sampeau, v jejíchž jeskyních byla nalezena těla mnoha lidí zavražděných během vlády Rudých Khmerů.\n\n\n"}
{"id": "1370081", "url": "https://cs.wikipedia.org/wiki?curid=1370081", "title": "Marie-Helene Östlundová", "text": "Marie-Helene Östlundová\n\nMarie-Helene Östlundová, rozená Westinová (* 14. května 1966, Sollefteå, Švédsko), je bývalá švédská běžkyně na lyžích. Je mistryní světa ze závodu na 20 km volnou technikou na MS 1987 v německém Oberstdorfu. Z mistrovství světa má ještě stříbro a dva bronzy.\n\nV celkovém hodnocení Světového poháru v běhu na lyžích skončila nejlépe druhá, v sezóně 1987/88.\n\nZa svůj triumf na MS 1987 obdržela v daném roce také Zlatou medaili Svenska Dagbladet (spolu se švédským mužským hokejovým týmem): ocenění pro švédského sportovce, který dosáhl v daném roce mimořádného úspěchu.\n\nJe provdána za reprezentačního kolegu, běžce na lyžích Erika Östlunda. Jejím bratrem je dvojnásobný vítěz Vasova běhu Håkan Westin.\n\nVšechny výsledky jsou zdrojovány stránkami Mezinárodní lyžařské federace (FIS).\n\n\n"}
{"id": "1370086", "url": "https://cs.wikipedia.org/wiki?curid=1370086", "title": "Gymnasium FC", "text": "Gymnasium FC\n\nGymnasium FC (celým názvem: Gymnasium Football Club) je britský fotbalový klub z ostrova Man. Sídlí v jeho hlavní městě Douglasu. Založen byl v roce 1890. Jedná se o sedminásobného mistra ostrovní ligové soutěže (poslední titul v roce 1987). Od sezóny 2015/16 hraje v Isle of Man Football League Division Two (2. nejvyšší soutěž). Klubové barvy jsou modrá, bílá a černá.\n\nSvé domácí zápasy odehrává na stadionu Tromode Park.\n\nZdroj: \n\n\n\nZdroj: \n\n\n\nZdroj: \n\n"}
{"id": "1370093", "url": "https://cs.wikipedia.org/wiki?curid=1370093", "title": "Jáchym Bulín", "text": "Jáchym Bulín\n\nJáchym Bulín (* 9. září 1934) je bývalý československý lyžař, skokan na lyžích. Po skončení aktivní kariéry působil jako trenér.\n\nNa VII. ZOH v Cortině d'Ampezzo 1956 skončil ve skocích na lyžích na 29. místě. Na Turné čtyř můstků skončil v sezóně 1955/56 na 32. místě, v sezóně 1956/57 na 27. místě a v sezóně 1957/58 na 13. místě.\n\nV sedmdesátých letech byl trenérem československé reprezentace. Později byl dlouholetým trenérem ve švédské reprezentace.\n\n"}
{"id": "1370095", "url": "https://cs.wikipedia.org/wiki?curid=1370095", "title": "Marie Blabolilová", "text": "Marie Blabolilová\n\nMarie Blabolilová (* 4. března 1948, Praha) je česká grafička, malířka a restaurátorka.\n\nMarie Blabolilová pochází z rodiny právníka a úřednice. Její otec po komunistickém puči roku 1948 skončil jako stavební dělník. Jediným umělcem v rodině byl pradědeček z matčiny strany, který v zimní sezóně jezdil jako muzikant s cirkusem Kludský. Absolvovala Výtvarnou školu Václava Hollara v Praze (1963-1967, prof. Jaroslav Kaiser) a poté v letech 1967-1973 studovala na Akademii výtvarných umění v Praze malbu (prof. Arnošt Paderlík, František Jiroudek, Jiří John). Během studia na Akademii zažila nástup normalizace a vědomě se snažila oprostit od způsobu malby, který své žáky učil F. Jiroudek, dokonce zvažovala že studia opustí. Pro její malířský vývoj byly důležitější hodiny večerní malby, které jednou týdně vedl Jiří John, ale ten záhy onemocněl a roku 1972 zemřel. Spolužáky M. Blabolilové v Jiroudkově ateliéru byli např. Vladimír Novák, Jiří Sozanský a Petr Pavlík, u Jiřího Johna současně studovali Michal Ranný, Anežka Kovalová, Eduard Halberštát.\n\nVe čtvrtém ročníku absolvovala roční stáž v ateliéru grafických technik prof. Ladislava Čepeláka, kde panovala tvůrčí svoboda a jediným požadavkem pro studium bylo precizní zvládnutí klasických grafických technik. V roce 1973 v Čepelákově ateliéru absolvovala cyklem grafických listů na téma \"Zahrady\". Jejími spolužáky byli Zuzana Nováčková, Josef Mžyk, Jiří Lindovský, Jan Holoubek.\n\nPo ukončení Akademie roku 1973 navštívila Paříž. V letech 1973-1976 působila jako učitel LŠU Litoměřice. V době normalizace dlouho žila z vlastního rozhodnutí mimo výtvarný provoz a vystavovala pouze sporadicky, převážně v malých mimopražských galeriích. Zúčastnila se důležitých neoficiálních kolektivních výstav (Konfrontace II, MBÚ ČSAV 1978, \"Člověk, Prostor člověka\", Dobříš 1980) Jako členka Spolku na ochranu zvířat se starala o labutě a opuštěné kočky.. Od roku 1982 se živila převážně restaurováním nástropní a nástěnné malby. Od poloviny 80. let patřila k okruhu výtvarníků Galerie H v Kostelci nad Černými lesy. Roku 1984 byla přijata za člena ČFVU. Od roku 1996 je členkou SČUG Hollar.\n\nJiž za dob studií si vybudovala vlastní půdní ateliér v domě na Smíchově, kde bydlela. V letních měsících žije v Kublově poblíž Berouna.\nMarie Blabolilová se po absolvování Akademie soustředila na grafickou tvorbu, ve které navázala na Jiřího Johna a došla k vlastní osobité a silné, existenciálně laděné expresi. Nebarevná pravidelná síť čárového leptu lépe vyhovovala potřebě tiché koncentrace a citlivého zobrazení běžných předmětů nebo krajiny. Lidská postava se objevila pouze v několika prvních grafických listech v době studií a krátce po ukončení Akademie. Postupným zjednodušováním prvků se zbavila popisnosti a ponechala prostor podstatnému a základnímu, aniž by se vzdala reálné skutečnosti. Určující není realistické zobrazení, ale spíše zachycení prchavého pocitu. Nepokouší se vyprávět příběhy (ty ve výtvarném umění přímo nesnáší) nebo sdělovat velké myšlenky.\n\nJejím cílem je čistá grafická forma dosažená co nejprostšími prostředky. V systému pravidelného rastru křížících se linií nalézá vztahy, které ji zajímají. Tvary a objemy nevykresluje, ale vymezuje postupnou aproximací řadami čar a šrafováním. K řadě námětů se autorka vrací. Kromě přírodních motivů se stromy, zahradami, lesy a jinými krajinnými prvky vytváří znepokojivé prostory s klecemi, opuštěnými podchody a sídlištními domy, strohými interiéry plnými prázdna a smutku, které vypovídají o hrůze a úpadku současného světa.\n\nPodle Rosalind Krauss je systém mřížky v umění bytostně moderní prvek, který z něj činí autonomní pole, které není vázáno na východisko přírody. Aktualizace použití mřížky souvisí s dynamickým nástupem geometrických tendencí na konci padesátých let 20. stol. Tvarová redukce, zasazená do osobitě zabarvené konstruktivní struktury je blízká také řadě autorů z okruhu skupiny UB 12 a souvisí s vlnou minimalismu, která zasáhla české umění koncem 70. let.\n\nOproti symbolicky pojatým „vnitřním krajinám“ svých profesorů Johna a Čepeláka směřuje Blabolilová k poloze „hmatatelných situací“ v krajině a konkrétnímu pojednání zobrazovaného světa. V 70. a především v 80. letech její grafické cykly reflektují s meditativní intenzitou existenciální prostor tzv. obyčejného života. V tomto komorním zkoumání důvěrně známé půdy naší každodennosti se v symbolické rovině a v nepřítomnosti lidské figury jedná o stálé otázky našeho staronového vztahu k sobě a k našemu bezprostřednímu okolí. V tématice interiérů a zátiší buduje pomocí čárového leptu obrazový prostor střízlivou modelací pravidelného rastru. Její grafická tvorba je doprovázena hledáním řádu, spojujícího lidské vědomí s všeobjímajícím přírodním děním. Grafické dílo Marie Blabolilové, které čítá kolem 800 leptů, se vyznačuje silným existenciálním nábojem a je i zrcadlem své doby.\n\nK udělení Ceny Vladimíra Boudníka napsal Richard Drury: \"Ve své ryzí introspekci a oproštěnosti od jakéhokoliv nadbytečného patosu přináší předmětný mikrokosmos díla Marie Blabolilové hluboce humanistické sdělení o „velkých“ otázkách naší existence, tím tak představuje nezastupitelnou hodnotu současné české grafiky\".\n\nJiž záhy po ukončení studia Blabolilovou přestala zajímat lidská figura a soustředila se na zdánlivě banální předměty ve svém okolí. Ve snaze nalézt znovu vlastní způsob malby jsou její přírodní motivy oproštěny od detailů a jejich snový charakter je přibližuje naivnímu umění. Ve druhé polovině 70. let nalézá hodnotu v „nezajímavých“ předmětech z městského prostředí, jako jsou telefonní budky, lavičky v parku, kandelábr, popelnice, telegrafní tyč nebo\nkamenné či kovové zábradlí. Způsob malířského podání je záměrně „neestetický“ jako zobrazované výjevy. Malířka nezatěžuje obnažováním své duše, pouze se dívá a sděluje.\n\nPrvní obrazy Marie Blabolilové z počátku 80. let byla realistická zátiší malovaná živými temperovými barvami na plátně. Zlom v její malbě nastal v roce 1985, kdy nejprve jako koláž a později jako přirozený barevný podklad svých obrazů začala využívat různá vzorovaná lina. Stejně jako v grafické tvorbě je zde dominantní princip rastru, který určuje rytmus i lineární osy kompozice obrazu. Stará linolea ze 60. a 70. let měla pravidelné dlaždicové vzory složené z barevných teček a poměrně širokou škálu od zelené a modré přes červeně a okry k různým odstínům hnědi v kombinaci s černou a bílou. Od konce 60. let je užíval jako podklad svých přísně geometrických kompozic např. Vladimír Kopecký. Vzor lina stanovil základní řád obrazu, který bylo nutno respektovat, a vynutil si i novou harmonii barev. Obvykle tvoří vzor pozadí, které malířka přímo využívá v kompozici a dotváří nebo nově interpretuje. Používá pointilistického principu k vyznačení obrysu předmětů, aby zachovala jejich transparentnost, jindy částečně rozkládá původní tvar kombinací kontrastních barevných skvrn a výrazově se blíží abstrakci. Skrz obrazy prosvítá jiná citlivost, pozornost a zúčastněnost, a pro mnohé překvapivě i skrytá živelnost, jejíž energii proměňuje v experiment. Přestože Blabolilová uznává tradici, vžitá forma jí pro plné vyjádření pocitů nestačí. Její formální objevy nejsou schválností a jejich účelem není vzbudit zájem nebo publicitu.\n\nLinoleum podle Jiřího Fialy patří k archetypům domova, stejně jako stůl, židle, lavička, křeslo, štokrle, láhev, hrnek, džbán, záclony, skříňka, kredenc, ale také kočka, slepice nebo strom. Jsou to archetypy původního přirozeného světa, blízkosti, bezpečí, jistoty a věrnosti. Blabolilová svou prací hledá řád, jenž se skládá z mnoha protikladů, ale udržuje celek v rovnováze. Naše smysly odhalují všední předměty v obrazech jako Proustovy \"pomníky mimovolné paměti\".\n\nOd počátku 90. let kromě lina využívá jako podmalbu na sololitu barevné vzory vytvořené pomocí běžných malířských gumových válečků. Obrazy pak domaluje štětci, kolážuje nebo dotváří plasticky za pomoci latí. Náměty jejich obrazů se příliš nemění - kuchyňská zátiší, židle a stoly, okno bytu, kočky, krajina v bezprostředním okolí jejího domova. Blabolilová objevuje umění zakleté v v nenápadné kráse obyčejných věcí, posvěcených po léta nesčetnými lidskými doteky a zastupujících symbolicky běh lidského bytí. Její projev působí věcně a střízlivě, ale má také svou lyrickou a romantickou složku.\n\nMarie Blabolilová pracovala jako restaurátorka nástěnných a nástropních maleb. Občas retušuje také stará lina s barevným vzorem.\n\n\nPodrobně jsou autorské i společné výstavy uvedeny v IS abART.\n\n\n\n\n\n"}
{"id": "1370097", "url": "https://cs.wikipedia.org/wiki?curid=1370097", "title": "Gazette", "text": "Gazette\n\nGazette je slovo označující buď promulgační list či noviny. U novin spíše ty, které jsou obecně známé, rozšířené a uznávané. Slovo gazette se používá zvláště v anglicky a francouzsky mluvících zemích. Na denících a týdenících se začalo objevovat v 17. století, na mnoha z nich zůstává dodnes, občas v různých podobách. Slovo samotné pochází z benátštiny, odkud bylo přejato italštinou, z které se pak dostalo do francouzštiny a angličtiny. V 16. století se v Benátkách platilo mincí zvanou gazeta a první benátské noviny stály právě jednu gazetu.\n"}
{"id": "1370101", "url": "https://cs.wikipedia.org/wiki?curid=1370101", "title": "Grete Ingeborg Nykkelmo", "text": "Grete Ingeborg Nykkelmo\n\nGrete Ingeborg Nykkelmo (* 25. prosince 1961, Trondheim, Norsko) je bývalá norská běžkyně na lyžích a biatlonistka. V obou sportech dosáhla na titul mistryně světa. V běhu na lyžích triumfovala v závodě na 20 km na MS 1985 v rakouském Seefeldu, ze stejného mistrovství světa má ještě stříbro a dva bronzy. V biatlonu má zlato ze sprintu na 7,5 km z MS 1991 ve finském Lahti, kromě toho má z biatlonových MS ještě tři stříbra.\n\nDo Světového poháru v běhu na lyžích vstoupila v roce 1982. Vrcholem její běžecké kariéry byla sezóna 1984/85, kdy na MS 1985 v rakouském Seefeldu získala medaili v každém ze čtyř ženských závodů: zlato v závodě na 20 km, stříbro se štafetou a bronzy v závodech na 5 a 10 km. V této sezóně také zaznamenala svůj nejlepší kariérní výsledek v celkovém hodnocení Světového poháru, když skončila na 2. místě za krajankou Anette Bøe.\n\nOd roku 1990 se věnovala biatlonu. I zde se dokázala měřit se světovou špičkou, o čemž svědčí její úspěchy z Mistrovství světa v biatlonu: v roce 1990 v norském Oslu byla stříbrná se štafetou, o rok později ve finském Lahti zvítězila ve sprintu, obsadila 2. místo ve vytrvalostním závodě a znovu byla stříbrná se štafetou. V celkovém hodnocení Světového poháru v biatlonu je jejím maximem 6. místo ze sezóny 1991/92.\n\nPo sezóně 1991/92 ukončila závodní kariéru.\n\nV letech 1999 – 2003 byla předsedkyní Norského olympijského výboru.\n\nJejím manželem je věhlasný norský běžec na lyžích Vegard Ulvang. Mají spolu dvě dcery.\n\n"}
{"id": "1370106", "url": "https://cs.wikipedia.org/wiki?curid=1370106", "title": "Kyselina m-chlorperoxybenzoová", "text": "Kyselina m-chlorperoxybenzoová\n\nKyselina \"meta\"-chlorperoxybenzoová (též kyselina \"m\"-chlorperoxybenzoová) je karboxylová peroxokyselina často používaná v organické syntéze jako oxidační činidlo. Obvykle se upřednostňuje před ostatními peroxokyselinami, protože se snáze skladuje. Mezi hlavní způsoby jejího použití patří přeměna ketonů na estery (Baeyerova-Villigerova oxidace), epoxidace alkenů (Priležajevova reakce), přeměna silylenoletherů na silyl α-hydroxyketony (Rubottomova oxidace), oxidace thioetherů na sulfoxidy a sulfony a oxidace aminů na aminoxidy. Je to silné oxidační činidlo, které při styku s hořlavými látkami může způsobit požár.\n\nKyselina \"m\"-chlorperoxybenzoová se dá připravit reakcí m-chlorbenzoylchloridu s peroxidem vodíku za přítomnosti síranu hořečnatého, hydroxidu sodného a 1,4-dioxanu a následným okyselením.\n\nJako čistá látka může kyselina \"m\"-chlorperoxybenzoová vybouchnout při nárazu nebo dotekem s jiskrami. Z tohoto důvodu se prodává jako méně než 72% směs. Peroxykyselina může být přečištěna promytím komerčního materiálu mírně zásaditým pufrem a následným sušením.\nPeroxykyseliny jsou obecně o něco slabší než odpovídající karboxylové kyseliny a tak lze zvýšit jejich čistotu opatrným pozměněním pH. Čistá kyselina je dostatečně odolná vůči rozkladu, pokud je skladována při nízkých teplotách v plastových nádobách.\n\nV případech, kdy musí být známa přesná koncentrace kyseliny \"meta\"-chlorperoxybenzoové, může být vzorek titrován za účelem zjištění přesné koncentrace aktivního oxidačního činidla.\n\nNa následujícím obrázku je znázorněna reakce kyseliny cyklohexenu s kyselinou \"meta\"-chlorperoxybenzoovou za vzniku epoxidu:\n\n\"Cis\" nebo \"trans\" izomerie alkenového výchozího materiálu zůstává zachována.\n"}
{"id": "1370114", "url": "https://cs.wikipedia.org/wiki?curid=1370114", "title": "Auri (album)", "text": "Auri (album)\n\nAuri je připravované debutové studiové album finsko-britské hudební skupiny Auri. Vydáno bylo 23. března 2018 prostřednictvím společnosti Nuclear Blast. Nahrávání probíhalo v britském studiu Real World Studio pod dohledem zvukového technika Tima Olivera. Skladba „Aphrodite Rising“ je první písní kapely a byla napsána již v roce 2011. Zbytek skladeb byl poté dopsán až v roce 2017, kdy měli Tuomas Holopainen a Troy Donockley pauzu s jejich hlavních kapelou Nightwish. Oproti hudbě Nightwish se tito dva hudebníci, kteří na album skládali písně, oprostili od symfonického metalu a ve skladbách se objevují keltské, folkové, etnické či filmové motivy. Kromě angličtiny zpívá Johanna Kurkela místy také v latině.\n\n\n"}
{"id": "1370131", "url": "https://cs.wikipedia.org/wiki?curid=1370131", "title": "Ánand (Gudžarát)", "text": "Ánand (Gudžarát)\n\nÁnand (, ) je město v Gudžarátu, jednom z indických svazových států. K roku 2011 měl bezmála 200 tisíc obyvatel. Od roku 1997 je centrem stejnojmenného okresu.\n\nMěsto je známé jako hlavní sídlo mlékárenského družstva Amul, které sdružuje přibližně tři milióny výrobců mléka.\n\nÁnand leží na spojnici mezi Ahmadábádem, největším gudžarátským městem, které se nachází přibližně 65 kilometrů od Ánandu, a Vadodará, které leží přibližně 35 kilometrů jihovýchodně od Ánandu.\n\nPřes Ánand vedou dálnice NE 1 i železnice spojující obě tato větší města.\n"}
{"id": "1370140", "url": "https://cs.wikipedia.org/wiki?curid=1370140", "title": "Římskokatolická farnost Hradčovice", "text": "Římskokatolická farnost Hradčovice\n\nŘímskokatolická farnost Hradčovice je územní společenství římských katolíků v děkanátu Uherský Brod s farním kostelem Všech svatých.\n\nDatum založení zdejšího kostela není přesně známo, ale už v první písemné zmínce z roku 1406 o tehdejším majiteli vesnice byl zmiňován patronát kostela. Podle průzkumů komisaře Památkového úřadu Dr. Karla Svobody z roku 1936 vykazuje kostel čtyři stavební období. Nejstarší období je datováno do 13. století, ze kterého prokazatelně pochází obvodové chrámové zdivo s podezdívkou a třemi původními okny. Až do roku 1518 je kostel v Hradčovicích vzpomínán jako farní. V době husitských válek byla fara s kostelem obsazena husity a v Hradčovicích byl uváděn kněz Martin, který podával podobojí. Později byla ves přifařena k Vlčnovu, kde byla fara obsazována řeholníky cisterciáckého kláštera na Velehradě. Na počátku 16. století se zdejší obyvatelé připojili k novoutrakvismu, což byl radikální směr kališnické církve, ovlivněné německým luteránstvím. Po třicetileté válce byl kostel uváděn jako zpustlý a náležel spolu kostelem v Uherském Brodě pod kroměřížskou kapitulu. Po zrušení vyhlášeného interdiktu v roce 1657 císařem Leopoldem se kostel stal filiálním k farnímu kostelu sv. Jakuba ve Vlčnově. V roce 1756 byla zřízena kaplanská lokalie v Hradčovicích a obnovena fara. Novým zdejším kaplanem byl jmenován původně vlčnovský kaplan Jan Vrba z Mladotic, který započal dlouhou řadu kaplanů a kněží, kteří duchovně spravovali zdejší kostel a farnost. Roku 1784 byla zřízena kuracie. V roce 1858 byla kuracie povýšena na faru. \nSeznam duchovních správců je známý od roku 1756. Od července 2017 je farářem R. D. Mgr. Vojtěch Daněk.\n\nVe farnosti se konají pravidelně bohoslužby ve farním kostele – v neděli i ve všední dny.\n\nVe farnosti se pravidelně koná tříkrálová sbírka. V roce 2017 se při ní vybralo v Hradčovicích 45 030 korun, v Drslavicích 24 125 korun, ve Veletinách 21 005 korun.\n\n"}
{"id": "1370152", "url": "https://cs.wikipedia.org/wiki?curid=1370152", "title": "Adamo Ruggiero", "text": "Adamo Ruggiero\n\nAdamo Angelo Ruggiero (* 9. června 1986 Mississauga, Ontario, Kanada) je kanadský herec, který je známý hlavně díky roli Marca Del Rossi v seriálu \"\".\n\nRuggiero začal hrát v osmi letech. Hrál ve hrách jako je \"Rudolph the Red-Nosed Reindeer\" nebo \"Bye Bye Birdie\". Po úvodním konkurzu na Craiga Manninga (Jake Epstein) v roce 2002 začal hrát v seriálu \"\" roli Marca Del Rossi, homosexuálního teenagera, který bojuje s přijetím své sexuality. Ruggiero od roku 2008 do roku 2012 moderoval televizní hudební show The Next Star. V listopadu 2008 bylo oznámeno, že bude hrát ve vánočním filmu s gay tématikou Make the Yuletide Gay, natáčet se začalo 3. prosince 2008.\n\nV roce 2012 vystupoval ve hře \"The Neverending Story\" v divadle Young People's Theatre.\n\nV roce 2013 se Ruggiero zúčastnil interaktivního představení \"Truth / Dare: A Satire (With Dance)\", které napsal Salvator Antonio. Představovalo inscenované rekonstrukce scén filmu z roku 1991. Představení se odehrálo v Torontu během Toronto's Pride Week, na představení se také podíleli Keith Cole a Gavin Crawford.\n\nAdamo Ruggiero pochází z italské katolické rodiny, jeho otec se narodil v Itálii, má staršího bratra Adriana. Studoval na římsko katolické škole St. Dunstan Elementary School a maturoval na Cawthra Park Secondary School v Mississauga, Ontario.\n\nV lednu roku 2008 veřejně prohlásil, že je gay.\n"}
{"id": "1370156", "url": "https://cs.wikipedia.org/wiki?curid=1370156", "title": "Gestaltistická metodologie", "text": "Gestaltistická metodologie\n\nGestaltistická metodologie vznikla jako reakce na Wilhelma Wundta. Založil ji Max Wertheimer v roce 1912 spolu s Kurtem Koffkou a Wolfgangem Köhlerem.\n\nTvarová psychologie je postavena na holistickém principu, celek považuje za více než součet částí a jednotlivé vnímá spíše jako tvary (německy gestalt) celku, než jako samostatné, oddělitelné části. Snažili se vysvětlit, jak vnímáme tvar, rychlost, hloubku a čas.\n\nTvarová psychologie (také gestalt psychologie, gestalt principy nebo gestaltismus) prosazuje zásadu tzv. celistvosti.\n"}
{"id": "1370163", "url": "https://cs.wikipedia.org/wiki?curid=1370163", "title": "Benjamin Day", "text": "Benjamin Day\n\nBenjamin Henry Day (10. dubna 1810 Springfield, Massachusetts – 21. prosince 1889 New York) byl americký vydavatel novin, nejvíce známý svým deníkem New York Sun, který byl druhým penny pressem ve Spojených státech (od roku 1833). \n\nSvé noviny prodal nedlouho po založení nevlastnímu bratrovi Mosesi Yale Beachovi v roce 1838 za 40 tisíc amerických dolarů. Obsah novin se řadil do bulvární, tedy tabloidní, kategorie, kde převládal obsah senzačního typu. \n\nPopis Benjamina Daye v americkém magazínu The New Yorker:\"\"Americký deník, tak jak ho známe, se narodil 3. září 1833, kdy třiadvacetiletý vydavatel Benjamin Day vydal první vydání New York Sun. Zatímco se jiné deníky prodávaly za pět či šest centů, tak New York Sun stál pouze jednu penny. Výnosy z tisku viděl Day spíše v množství reklamy, než v počtu předplatitelů. Day především změnil způsob, jak jsou noviny distribuovány. Výtisky prodal stovkám kamelotů, aby lovily čtenáře v ulicích. Benjamin Day se brzy stal nejvýznamnějším New Yorským vydavatelem.\"\" \n"}
{"id": "1370167", "url": "https://cs.wikipedia.org/wiki?curid=1370167", "title": "Let US-Bangla Airlines 211", "text": "Let US-Bangla Airlines 211\n\nLet US-Bangla Airlines 211 byl pravidelný mezinárodní let společnosti US-Bangla Airlines z bangladéšského letiště Dháka do letiště Tribhuvan v nepálském Káthmándú. Dne 12. března 2018 v 14:15 lokálního času (UTC 8:30) havaroval letoun Bombardier Dash 8 Q400 (imatrikulace S2-AGU) při přistávání. Na palubě bylo 71 lidí, přičemž 51 zemřelo a zbylých 20 utrpělo zranění. Letadlo bylo zničeno požárem, navíc se rozpadlo na několik kusů. Podle předběžných závěrů vyšetřování byla důvodem havárie chyba v komunikaci mezi věží a piloty, kteří „přistávali\" 1700 metrů před runwayí.\n\nJde o doposud nejhorší leteckou nehodu bangladéšských aerolinií a nejhorší leteckou nehodu typu Bombardier Dash 8.\n"}
{"id": "1370172", "url": "https://cs.wikipedia.org/wiki?curid=1370172", "title": "Emoční psychologie", "text": "Emoční psychologie\n\nEmoční psychologie je oblast psychologie, která se zabývá zkoumáním subjektivních zážitků – emocemi člověka doprovázené fyziologickými změnami. Rozlišuje jejich intenzitu, trvanlivost, předmětnost (vztažnost k něčemu, někomu). Rozděluje je na city, afekty, nálady a vášně.\nCity a emoce člověka jsou mnohotvárné co do intenzity, délky trvání a vlivu na celou činnost. Významným znakem citových stavů je jejich časové ohraničení, t.z., že na určitou dobu mohou rozhodujícím ovlivnit chování člověka. Tedy mohou, ale také nemusí (jsou lidé, kteří se dokáží ovládnout), protože citové stavy jsou podmíněny zvláštnostmi působících podnětů prostředí i danostmi samého člověka, vlastnostmi jeho osobnosti.\n\nK citovým stavem zařazujeme: afekty, nálady, vášně.\n\nJsou silné, bouřlivě probíhající a různě dlouho trvající citové vzplanutí.\n\nVážou se na nějaký konkrétní obsah. Jsou výrazem postoje k něčemu (zděšení, smutek za někým, strach z něčeho apod.). Vedle projevech takových znaků, afektů, jako jsou velké vegetativní změny (zblednutí, zarudnutí) a prudké motorické reakce (zatínání pěstí, skřípání zuby, ničení věcí), lze při afektu pozorovat i tyto pravidelnosti a zákonitosti jejich průběhu:\n\n\nObsah afektu často plně zaujme vědomí člověka. Často natolik, že neumí kontrolovat své chování.\nČlověk, který se nachází ve stavu afektu, si obvykle dostatečně neuvědomuje co dělá, není schopen předvídat následky svého chování.\n\nSvým průběhem afekty vyvolávají:\n\nBěhem afektu dochází v psychice člověka k takovým změnám, jako je snížená soudnost (člověk nesprávně hodnotí a posuzuje situaci), zúžené vědomí (člověk je soustředěn pouze na úzký okruh podnětů, které afekt vyvolaly). Oslabená je regulující úkol mozkové kůry, v důsledku čehož nabývají převahu podkorová centra. V afektu člověk „ztrácí hlavu“. Řízení v afektu (afektivní řízení) jakoby se člověku vymykalo zpod kontroly, není jím plně řízeny.\n\nNejednou dochází k situaci, která se označuje jako patičky afekt. V jeho průběhu je možné rozlišit tři fáze. Pro první je typické to, že člověk ztrácí schopnost správně posoudit situaci. Má snížený obsah vědomí. Patičky afekt vrcholí v druhé fázi, kdy dochází ke ztrátě vědomí a k amnézií (ztrátě paměti). Třetí fáze patičky afektu je už jakési doznívání. Projevuje se v apatii, vyčerpanosti, někdy i v litování a Kajan. Kořen vzniku afektivního stavu spočívá:\n\n\nU lidí určitého osobnostního typu může dojít i k akumulaci afektu. Projevuje se v tom, že se afekt postupně hromadí, ale navenek se neprojevuje. No najednou, v jistém okamžiku i při slabém a indiferentním podnětu (tzv. Spouštěcí moment) dojde k afektivnímu výbuchu. Ten se může projevit v bezmocné zlosti, pláči, ale může být i velmi prudký, dramatický, destruktivní. Při opakování může vést i k poruše osobnosti (např. Neuróza).\n\nSklon k afektu mají většinou lidé s narušenou rovnováhou takových základních nervových procesů jako je vzruch a útlum, resp. u kterých převládá vzruch nad útlumem. Častěji se s afektem setkáváme u lidí méně vzdělaných a nevychovaných, hysterických. Nejednou i u těch, kteří si nenavykli kontrolovat průběh a dynamiku svých citů.\n\nZkoumáním afektů a jejich průběhu se dále zjistilo, že:\n\nAfekt se mnohem snadněji překonává v počátečním stádiu. Hůře se s afektem bojuje tehdy, když už vznikl a probíhá. Důležité je, aby si člověk uvědomil svůj afekt a stejně činy a následky, ke kterým může dojít. Ovládání afektu a boj s ním do značné míry závisí na morálních vlastnostech člověka, od způsobu výchovy a životních zkušeností.\n\nCo do délky trvání a intenzity jsou protikladem afektů.\n\nNálady jsou víceméně trvalým citovým stavem, který dodává všem ostatním zážitkem určité emocionální zabarvení.\n\nJinak řečeno, nálady jsou dlouhotrvající citové stavy slabší intenzity. Mohou výrazně ovlivnit psychickou činnost a chování člověka. Vyvolávají jejich různé události, které mají pro člověka nějaký význam, případně i tělesný stav (zdraví, svěžest, únava).\n\nU lidí pozorujeme převážně tyto základní nálady:\n\n\nVýsledek výzkumů nálad (zejména depresivních) ukazují, že je nemusí vyvolávat jen velké společenské, či osobní problémy. Hádky mezi lidmi, manželská nevěra nebo rozvod mnohem častěji vyvolávají depresivní (resp. i zlostné) emocionální stavy, jako ty problémy, kterým lidé musí čelit jako skupina, či kolektiv. \n\nPříčiny nálady nemusí člověk ani vždy znát, případně si je hned uvědomit. Nálada člověka v mnohém závisí:\n\nČlověk nemusí a ani by neměl pasivně podléhat svým či cizím náladám. Člověk vědomě dokáže ovládat své náladové projevy, i když to nemusí být vždy snadné. Proto by také neměl svým náladám podléhat, ale naopak vědomě jejich regulovat. \n\nJsou zvláštní kategorií emocionálně-citových stavů.\n\nVášeň (náruživost) je silný, hluboký a dlouhotrvající cit. Zmocňuje se celého člověka, jeho myšlenek i činností.\n\nZnáme vášeň sportovní, cestovatelskou, sběratelskou, filatelistické, čtenářskou, no i alkoholická (pijácké), kartársku, kuřáckou atd. společenskou hodnotu vášně určuje právě cílení. Vzpomeňme vášeň, která žene člověka hromadit majetek, vášeň pro práci, vědu, umění.\n\nSíla a energie, které vášeň představují, mohou být cíleny a využity na pozitivní, hodnotné, užitečné, ale i na negativní, nízké cíle. Podle toho se vášně dělí na:\n"}
{"id": "1370178", "url": "https://cs.wikipedia.org/wiki?curid=1370178", "title": "Mont Thabor", "text": "Mont Thabor\n\nMont Thabor (3178 m n. m.) je jeden z nejvyšších vrcholů v cerceském masívu (francouzsky \"massif des Cerces\", zvaný též \"massif du Thabor\" nebo \"massif des Cerces-Thabor\"), který náleží do Kottických Alp, jež jsou součástí Západních Alp. Hora se nachází v jihovýchodní Francii na rozhraní departementů Savojsko (region Auvergne-Rhône-Alpes) a Hautes-Alpes (region Provence-Alpes-Côte d'Azur).\n\nHora Thabor leží zhruba jen 3,5 - 5 km vzdušnou čarou na západ od francouzsko-italské hranice. Masív se rozkládá jihozápadně od francouzského horského střediska Modane a od údolí, kterým prochází železniční trať z Turína do Chambéry a Grenoblu. V departementu Savojsko jsou nejbližšími obcemi Valmeinier a Orelle, na jihu v departementu Hautes-Alpes je to Névache, nejvýše položená obec (1596 m n. m.) v údolí Clarée. Dlouhé údolí Clarée stoupá od Névache severozápadním směrem, na sever až k průsmyku Col des Méandes a masívu hory Thabor vede z Névache cesta údolím Étroite (Vallée Étroite). Přibližně 500 metrů severně od hory Thabor se nachází výrazný horský štít Pic du Thabor (3207 m n. m.), který je o 29 metrů vyšší, než samotná hora Thabor.\n\nNa vrcholu hory se nachází poutní kostelík. Podle místního podání zde křesťanský svatostánek, k němuž se každoročně konaly poutě, existoval již od 11. století. Podle této tradované verze je název hory spojován s existencí posvátné hory Tábor v Galileji, o niž přinesli do Evropy informace spolu s jejím jménem a s tradicí jejího uctívání účastníci středověkých křižáckých výprav. Tradice poutí na horu Thabor se zachovala až do 21. století.\n\nDo roku 1947 patřil vrchol hory Thabor spolu s údolím Étroite (italsky Valle Stretta) Itálii, po ratifikaci Pařížských mírových smluv v únoru 1947 však byla hranice posunuta a toto území připadlo Francii. \n\n"}
{"id": "1370181", "url": "https://cs.wikipedia.org/wiki?curid=1370181", "title": "Kotelniki (stanice metra v Moskvě)", "text": "Kotelniki (stanice metra v Moskvě)\n\nKotelniki () je stanice moskevského metra na Tagansko-Krasnopresněnské lince. Je to východní konečná na této lince. Stanice je pojmenována podle města na jehož území se nachází.\n\nStanice Kotelniki se nachází v mikrorajonu Opytnoje polje, který je součástí města Kotelniki v Moskevské oblasti. Stanice disponuje dvěma podzemními vestibuly, které jsou propojeny s nástupištěm pomocí eskalátorů a výtahu. Tato stanice je unikátní tím, že východy (z každého vestibulu dva) z jejích vestibulů vycházejí na území tří měst. Severozápadní vestibul má východ do moskevské čtvrti Vychino-Žulebino a na území města Ljubercy. Východy z východního vestibulu se nacházejí na území města Kotelniki. Konstrukčně se stanice Kotelniki velmi podobá stanici Žulebino, avšak je laděna do živějších barev, jsou zde zaoblené sloupy a má plochý strop. Podlaha stanice je vydlážděna červenou žulou, stěny jsou obloženy světlošedou žulou a mramorem a dekorativními vložkami z nerezavějící oceli.\n\nVe stanice Kotelniki bylo otestováno několik technologických novinek, které se možná rozšíří i do dalších stanic Moskevského metra. Jedná se například o automaty, kde je možno zakoupit zrnkovou kávu, občerstvení či zmrzlinu, dále se zde nachází zařízení pro balení deštníků do polyethylenové folie či zařízení pro čtení kontaktních bankovních karet na vstupních turniketech.\n\nDo budoucna se počítá s vybudováním přestupního terminálu pro dálkové autobusy a záchytné parkoviště spolu s možností výstavby dalších dvou východů z vestibulů.\n\n"}
{"id": "1370186", "url": "https://cs.wikipedia.org/wiki?curid=1370186", "title": "György Gémesi", "text": "György Gémesi\n\nGyörgy Gémesi (* 3. leden 1956, Budapest) je maďarský lékař, politik, šermíř, od roku 1990 starosta města Gödöllő a od roku 2017 předseda politické strany s názvem Nový začátek.\n\nNarodil se v revolučním roce 1956 v Budapešti v tehdejší Maďarské lidové republice, jako šesté z celkem osmi dětí. Obecnou školu dokončil Gödöllő, v roce 1974 odmaturoval na Gymnáziu Sándora Petőfiho (\"Petőfi Sándor Gimnázium\"). Roku 1980 získal doktorský diplom na Semmelweis Egyetem. V letech 1980 až 1985 pracoval jako lékař pro institut \"Országos Testnevelési és Sportegészségügyi Intézet\". Mezi lety 1985 až 1990 pracoval jako chirurg v nemocnici \"Flór Ferenc Kórház\". V 80. let minulého století byl úspěšným sportovcem v šermu, také byl členem maďarské šermířské výpravy pro Letní olympijské hry 1984 v Los Angeles, které nakonec MLR na nátlak SSSR z politických důvodů bojkotovala. V letech 1998 až 2008 byl místopředsedou Maďarského olympijského výboru (\"Magyar Olimpiai Bizottság\").\n\n\nJe rozvedený, z bývalého manželství má dvě dcery (Márta, Gabriella), jednoho syna (Gergely), dva vnuky a jednu vnučku. Hovoří anglicky a maďarsky.\n\n\n\n"}
{"id": "1370187", "url": "https://cs.wikipedia.org/wiki?curid=1370187", "title": "Prima Krimi", "text": "Prima Krimi\n\nPrima Krimi je kanál FTV Prima, který byl spuštěn 2. dubna 2018, na Velikonoční pondělí. Je zaměřený na nejrůznější zahraniční seriály a filmy, jako např. \"Vraždy v Midsomeru, Sběratelé kostí, Castle na zabití, Námořní vyšetřovací služba L.A., American Crime Story\". Generální ředitel FTV Prima Marek Singr řekl, že si od nového kanálu bude slibovat větší tematickou rozmanitost kanálů skupiny. Kanál Prima Krimi ovlivnil především Prima Love, další kanál skupiny, který se začal zaměřovat více na ženské seriály a telenovely, přičemž detektivky jsou zastoupeny na Prima Krimi. \n\nPrima Krimi vysílá celoplošně v Multiplexu 3 Českých Radiokomunikací, kde nahradil dvojkanál / ČT art, tedy je dostupný volně na běžnou anténu v DVB-T. Program se zařadí do většiny kabelových sítí i satelitních platforem.\n\n"}
{"id": "1370189", "url": "https://cs.wikipedia.org/wiki?curid=1370189", "title": "Ondřej Spiegl", "text": "Ondřej Spiegl\n\nOndřej Spiegl (* 10. července 1993 Salzburg) je švédský krasobruslař českého původu. Žije ve švédském městě Eskilstuna, kde soutěží za sportovní klub Eskilstuna IK. Je dvojnásobný mistr Švédska v krasobruslení (zlato v letech 2015 a 2016) a dvojnásobný držitel medaile v šampionátu severských zemí (stříbro v roce 2017, bronz v roce 2015).\n\nJe synem bývalého krasobruslaře Alana Spiegla a Věry Spieglové. Alan Spiegl a jeho sestra Ingrid Spieglová tvořili krasobruslařskou sportovní dvojici, reprezentující Československo. Svoji úspěšnou kariéru odstartovali na Zimních olympijských hrách 1976 v Innsbrucku, kde vybojovali 13. místo a postupně se zařadili mezi světovou špičku. Na Mistrovství Evropy v krasobruslení v roce 1978 skončili 5. místě a na Mistrovství světa v krasobruslení se umístili dvakrát na 6. místě.\n\nOndřej Spiegl se narodil v Salzburgu. S bruslením začal velmi brzy, mezi druhým a třetím rokem života. V pěti letech se s rodiči přestěhoval do České republiky, kde v tréninku pokračoval. V sedmi letech se znovu s rodiči stěhoval, tentokrát do Švédska, nejprve do Uppsaly, pak do Växjö a nakonec do Eskilstuny, kde nyní soutěží za sportovní klub Eskilstuna IK, kde je mu trenérem vlastní otec. \n\nStudoval souběžně v Brně a Stockholmu. V roce 2015 úspěšně obhájil bakalářskou práci na Fakultě sportovních studií Masarykovy univerzity v Brně. Ve své práci se zabýval rozdíly ve vzdělávání trenérů krasobruslení v České republice a ve Švédsku. V roce 2016 absolvoval magisterské studium sportovních věd ve \"Švédské škole sportu a zdravotnictví\" ve Stockholmu (dřívější název: Stockholmská vysoká škola tělesné výchovy a sportu). \n\nsezóna 2008–2009 a 2009–2010\nsezóna 2010–2011\nsezóna 2012–2013\nsezóna 2013–2014\nsezóna 2014–2015\nsezóna 2015–2016\nsezóna 2016–2017\n\n"}
{"id": "1370195", "url": "https://cs.wikipedia.org/wiki?curid=1370195", "title": "Stade Olympique Yves-du-Manoir", "text": "Stade Olympique Yves-du-Manoir\n\nStade Olympique Yves-du-Manoir je víceúčelový stadion ve městě Colombes u Paříže, sloužící zejména pro fotbal, ragby a atletiku. Pojme 14 000 diváků. Otevřen byl v roce 1907 a byl ústředním dějištěm Letních olympijských her 1924. Při Letních olympijských hrách v roce 2024 se zde bude soutěžit v pozemní hokeji.\n"}
{"id": "1370203", "url": "https://cs.wikipedia.org/wiki?curid=1370203", "title": "Vila Jana Alsterna", "text": "Vila Jana Alsterna\n\nVila Jana Alsterna (také Šlapetova vila) je funkcionalistická vila ve Frýdlantu nad Ostravicí, Harcovská 657, která se nachází v okrese Frýdek-Místek. Je prohlášena v roce 2005 kulturní památkou ČR.\n\nVýstavba vily pro ředitele Ferrony ve Frýdlantu nad Ostravicí byla inspirována stavbou Le Corbusiera na pobřeží Atlantského oceánu v Les Mathes tzv. Maison Sextant. Na okraji městečka La Palmyre byla postavena vila, jejíž vlastní lehká dřevěná konstrukce s pultovými střechami je obklopena kamennými zdmi z kyklopského zdiva. Kompoziční principy vily v Les Mathes byly přetransformovány do horského prostředí a středoevropského klimatu. Dům byl postaven v letech 1939–1940 pro ředitele s manželkou a dcerou, která potřebovala ateliér pro svou sochařskou tvorbu. Vila sloužila k obývání až do devadesátých let 20. století, pak byla nějakou dobu opuštěna. V roce 2005 byla vila soukromým vlastníkem SEY Development přestavěna na \"Design-pension\". V roce 2005 byla prohlášena kulturní památkou České republiky.\n\nJednopatrová omítaná stavba postavena na podezdívce obdélného půdorysu z kyklopského zdiva zastřešen pultovou dřevěnou střechou. V průčelích jsou kombinovány dřevěné části s pásovými okny v patrech a plochami se slídovou břízolitovou omítkou. Na jihovýchodní (užší) straně je v přízemí terasa a v patře trojúhelníkový balkón chráněn z jedné strany sešikmenou zdí z kyklopského zdiva ze zeleného godulského pískovce. Vchod do vily se nachází na severvýchodní straně k němuž vede jednoramenné schodiště nadstřešené rovnou stříškou.\n\nPřízemní obytný prostor byl řešen do tvaru L. Dlouhý prostor jídelny přecházel do prostoru s krbem odkud byl vstup na terasu a do zahrady. V horním patře v jižní části byly tři propojené ložnice otce, matky a dcery. V severozápadní straně byl ateliér dcery a s výhledem k jihovýchodu na Lysou horu byl denní pokoj manželů. Interiér byl vlastníkem razantně přestavěn.\n"}
{"id": "1370206", "url": "https://cs.wikipedia.org/wiki?curid=1370206", "title": "Letiště Mirnyj", "text": "Letiště Mirnyj\n\nLetiště Mirnyj (; sachsky \"Мирнэй аэропорда\") (IATA: MJZ, ICAO: UERR) je letiště nacházející se 4 kilometry východně od hornického města Mirnyj, Rusko. Místní provoz tvoří středně velká dopravní letadla, která zde operují přes celý den. Letiště Mirnyj slouží také jako záložní letiště na Polar route 3. Letiště je domovská základna pro místní Alrosa Mirny Air Enterprise.\n\n\n\n"}
{"id": "1370212", "url": "https://cs.wikipedia.org/wiki?curid=1370212", "title": "Římskokatolická farnost Bošilec", "text": "Římskokatolická farnost Bošilec\n\nŘímskokatolická farnost Bošilec je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nV roce 1352 je v Bošilci doložena plebánie. Ta později v důsledku třicetileté války (konkrétně v roce 1635) zanikla a Bošilec byl přifařen k Veselí nad Lužnicí. K obnovení farnosti došlo v roce 1703. Koncem 18. století byla do kostela instalována pozoruhodná kazatelna, typově vycházející ze starozákonního příběhu o proroku Jonášovi v břiše velké ryby (řečniště kazatelny je tvořeno jakoby otevřenou tlamou velryby). Tato kazatelna byla původně součástí zařízení poutního kostela sv. Barbory poblíž Majdaleny, který byl zrušen. Jedná se o jedinou kazatelnu tohoto typu na jihu Čech.\n\nSoučástí inventáře kostela byla také socha \"Bošilecké Madony\", pocházející ze 16. století. Farnost sochu v roce 1926 prodala \"Ředitelství státní sbírky starého umění\". Obnos, utržený za sochu, byl tehdejším bošileckým farářem Janem Šimánkem věnován na zakoupení kostelního zvonu. Socha \"Bošilecké Madony\" se z této sbírky později ztratila a je považována za nezvěstnou.\n\nFarnost Bošilec přestala být po polovině 20. století obsazována sídelním duchovním správcem. Je administrována ex currendo ze Ševětína.\n\n"}
{"id": "1370215", "url": "https://cs.wikipedia.org/wiki?curid=1370215", "title": "Sarjanka", "text": "Sarjanka\n\nSarjanka (lotyšsky Sarjanka, latgalsky Sarja, bělorusky Сар'янка) je řeka v Lotyšsku a Bělorusku (Věrchnědvinský rajón), pravý přítok Daugavy. Řeka je dlouhá 87 km, z nichž 38 km se nachází na území Běloruska. Rozloha povodí je 1 000 km² (na Bělorusko připadá 800 km²). Průměrný roční průtok vody v ústí je 7,4 m³/s. Průměrný sklon vodního povrchu je 0,9 ‰. Výška ústí je 100,2 m nad mořem.\n\nVytéká z jezera Bižas v Lotyšsku a ústí se nachází 1 km jihovýchodně od vesnice Vuscje. Protéká územím Latgalské vysočiny a Polacké nížiny (v severozápadní části). Hlavními přítoky jsou Sarija, Čaušica (bělorusky Ciŭša), Asūnīca (bělorusky Асуніца \"Asunica\"), Moļneica (bělorusky Malnica), Turija. Na pravém břehu řeky, 10 km od ústí, se nachází zemědělské město Sarja. Celkem 7 km řeky tvoří přirozenou hranici mezi Běloruskem a Lotyšskem. V povodí je 75 malých jezer o celkové ploše 29 km².\n\nPojemnování Sarjanka (dříve Sarja) má původ z finského spojení „sara oja“, což znamená „řeka zarostlá ostřinami“, „bažinatá řeka“.\n"}
{"id": "1370216", "url": "https://cs.wikipedia.org/wiki?curid=1370216", "title": "Brabantské lankrabství", "text": "Brabantské lankrabství\n\nBrabantské lankrabství (nizozemsky \", francouzsky ) vzniklo v roce 1085 jako malé středověké území nacházející se západně od Bruselu mezi řekami Dender a Zenne v Nizozemsku. Hrabství bylo součástí Svaté říše římské.\n\nPřed rokem 1085 vládl území hrabě Jindřich II., palatin z Lotharingie. Po jeho smrti císař Jindřich IV. dal toto území jako léno hraběti Jindřichu III. Lovaňskému, 1085/1086–1095. Od roku 1078 užíval titul hrabě lovaňský a bruselský.\n\nV roce 1183 římský král a císař Fridrich I. Barbarossa (1152–1190) sloučil území Lovaň a Brusel, povýšil Brabant na vévodství pod vládou vévody Jindřicha I. Brabantského. Oblast byla součástí jižního Brabantu od roku 1815 do roku 1830 jako část Nizozemského království. Od roku 1830 do roku 1996 byla součástí belgické provincie Brabant. V současné době se nachází v západní části vlámského Brabantu ve vlámském regionu Belgie.\n"}
{"id": "1370217", "url": "https://cs.wikipedia.org/wiki?curid=1370217", "title": "Akademické mistrovství světa v orientačním běhu 2002", "text": "Akademické mistrovství světa v orientačním běhu 2002\n\n13. Akademické mistrovství světa v orientačním běhu proběhlo v Bulharsku ve dnech 20. až 25. srpna 2002. Centrem závodů AMS byla Varna.\n\nZávodů se zúčastnilo celkem 166 závodníků (87 mužů a 79 žen) z 25 zemí.\n\nProgram mistrovství světa:\n\nPořadí zúčastněných zemí podle získaných medailí v jednotlivých závodech mistrovství (tzv. olympijského hodnocení).\n\nČesko reprezentovalo 5 mužů a 5 žen pod vedením trenérky Renaty Vlachové.\n\n"}
{"id": "1370218", "url": "https://cs.wikipedia.org/wiki?curid=1370218", "title": "Petr Kocourek", "text": "Petr Kocourek\n\nPetr Kocourek (* 7. května 1988 Praha) je český podnikatel, generální ředitel společnosti FLEET Control s.r.o. a spolu se svým mladším bratrem Jiřím Kocourkem jedna z vůdčích osobností působící v pojišťování řidičů proti pokutám.\n\nV roce 2012 začal jako první nabízet specifický druh pojištění proti pokutám za dopravní přestupky, skrze dvě své společnosti: Fleet Control, Motoristickou vzájemnou pojišťovnu a již zaniklou Českou vzájemnou pojišťovnu motoristů. Se svým společníkem Jaroslavem Topolem je české justici znám svým obstrukčním jednáním. Dlouhodobě také spolupracuje s bývalým youtuberem Mikem Pánem. Jeho podnikání v pojišťovnictví velmi rychle reaguje na aktuální trendy, proto v roce 2017 vznikly společnosti antiEET, nabízející ochranu před elektronickou evidencí tržeb a Libertas, která má údajně zaručit majitelům podniků ochranu před dopady protikuřáckého zákona. Úspěšnost takovýchto \"ochran\" však nebyla nikdy prokázána. \n\nNejednou byly jeho společnosti vyšetřovány policií pro podezření z neoprávněného podnikání i jiných trestných činů, jako je například podvod, zneužití osobních informací mrtvého člověka nebo násilí vůči úřední osobě. Nejvyšší správní soud nazval jejich činnost hyenismem.\n\nMimo práce na pozici ředitele firmy Fleet Control není zaměstnán, byl vyloučen z právnických fakult v Brně, Olomouci i Praze. I přes neukončené právní vzdělání a beze členství v ČAK poskytuje podobné služby jako advokáti, čímž porušuje také zákon o advokacii.\n"}
{"id": "1370220", "url": "https://cs.wikipedia.org/wiki?curid=1370220", "title": "Anette Bøe", "text": "Anette Bøe\n\nAnette Bøe (* 5. listopadu 1957, Larvik, Norsko) je bývalá norská běžkyně na lyžích a lední hokejistka. Jejím hlavním sportem byl běh na lyžích. Na ZOH 1980 v Lake Placid vybojovala bronzovou medaili se štafetou na 4×5 km. Z Mistrovství světa v klasickém lyžování má celkem šest medailí: tři zlaté, dvě stříbrné a jednu bronzovou.\n\nV sezóně 1984/85 vyhrála celkové hodnocení Světového poháru v běhu na lyžích. Již 6. března 1982 si ve finském Lahti připsala svůj první pohárový triumf,když vyhrála závod na 10 km. V celkovém hodnocení skončila na 5. místě.\n\nJejí první velkou medailí byl bronz ze štafety na 4×5 km ze Zimních olympijských her 1980 v Lake Placid.\n\nSvětového poháru v běhu na lyžích se zúčastnila od jeho vzniku v sezóně 1981/82. Již 6. března 1982 si ve finském Lahti připsala svůj první pohárový triumf, když vyhrála závod na 10 km. V celkovém hodnocení skončila na 5. místě.\n\nV sezóně 1982/83 však v individuálních závodech na pódium nevystoupila a nefigurovala ani v první desítce celkového pořadí.\n\nV sezóně 1983/84 zaznamenala ve Světovém poháru jedno individuální vítězství a celkově skončila na 10. místě. Na Zimní olympijské hry 1984 v Sarajevu nebyla nominována.\n\nSezónu 1984/85 lze považovat za její vůbec nejúspěšnější. Na MS 1985 v rakouském Seefeldu vybojovala dvě zlaté medaile, na tratích 5 a 10 km, k tomu přidala ještě stříbro se štafetou a bronz v závodě na 20 km. Výsledky individuálních závodů z MS se započítávaly do hodnocení Světového poháru a spolu s dalšími čtyřmi vítězstvími jí zajistily prvenství v celkovém pořadí.\n\nV dalších sezónách už tolik nezářila. V sezóně 1985/86 nebyla ve Světovém poháru v individuálních závodech ani jednou na stupních vítězů a v celkovém hodnocení se nevešla do první desítky. V sezóně 1986/87 vyhrála závod na 30 km volně ve švédském Falunu a v celkovém pořadí Světového poháru obsadila 6. místo. Po sezóně 1987/88 ukončila závodní kariéru.\n\nJejím manželem byl dlouholetý prezident norského svazu ledního hokeje Ole-Jacob Libæk.\n\nJejí sestrou je malířka Birgitte Bøe.\n\nV roce 1985 byla za své výkony oceněna Holmenkollenskou medailí.\n\n"}
{"id": "1370224", "url": "https://cs.wikipedia.org/wiki?curid=1370224", "title": "Stát Aleppo", "text": "Stát Aleppo\n\nStát Aleppo (1920–1924; ; ) byl jedním z pěti států zřízených francouzským Vysokým komisařem v Sýrii a Libanonu generálem Henri Gouraudem v rámci francouzského mandátu. Vznikl po zhroucení krátkodechého\nSyrského arabského království, kde vládl Fajsal I., a jako důsledek Konference v San Remu.\n\nV roce 1923 zde žily 604 tisíce obyvatel (v to nepočítaje kočovníky v jižních oblastech), hlavním městem bylo Aleppo.\n\nVe státě Aleppo byla většina Sunitských muslimů. Tato populace zahrnovala hlavně Araby, ale také (zejména ve východních oblastech) Kurdy a jiné různorodé etnikum přemístěné během osmanské doby. Aleppo bylo také domovem jedněch z nejbohatší a nejrozmanitějších křesťanských komunit v orientu. Celková populace činla v roce 1923 kolem 604 000 lidí (kromě kočovných obyvatel z východních regionů). Stát Aleppo měl také velkou židovskou komunitu.\n"}
{"id": "1370225", "url": "https://cs.wikipedia.org/wiki?curid=1370225", "title": "Natalia Andreiová", "text": "Natalia Andreiová\n\nNatalia Andreiová, provdaná Mărășescuová (* 3. října 1952, Căpreni) je bývalá rumunská atletka, běžkyně, dvojnásobná halová mistryně Evropy v běhu na 1500 metrů..\n\nNa evropském šampionátu v Římě v roce 1974 doběhla čtvrtá v běhu na 3000 metrů. O rok později se stala halovou mistryní Evropy na poloviční trati. V letech 1976 a 1978 vybojovala na této trati na evropském halovém šampionátu stříbrnou medaili. Při startu na mistrovství Evropy v Praze v roce 1978 získala stříbrnou medaili v bězích na 1500 i 3000 metrů. V roce 1979 vybojoval titul halové mistryně Evropy na 1500 metrů podruhé. Na olympiádě v Moskvě v následující sezóně obsadila v této disciplíně deváté místo.\n\n"}
{"id": "1370226", "url": "https://cs.wikipedia.org/wiki?curid=1370226", "title": "Eva Dobrovolná", "text": "Eva Dobrovolná\n\nEva Dobrovolná (* 3. října 1985 Ivančice) je česká právnička specializující se na problematiku věcných práv v národním a evropském kontextu. Je členkou katedry občanského práva Právnické fakulty Masarykovy univerzity v Brně, členkou Akademického senátu Právnické fakulty a asistentkou soudce Nejvyššího soudu Michala Králíka. Dále přednáší na univerzitách v Rakousku. Je spoluautorkou komentáře k novému občanskému zákoníku (zákon č. 89/2012 Sb.) a, vzhledem k tomu, že také patří k předním českým odborníkům na procesní právo, členkou komise pověřené sestavením nového právního předpisu civilního řádu soudního, který by měl v budoucnu nahradit občanský soudní řád, tedy stále platící zákon č. 99/1963 Sb. z roku 1963.\n\n"}
{"id": "1370229", "url": "https://cs.wikipedia.org/wiki?curid=1370229", "title": "Seznam hor a kopců v Belgii", "text": "Seznam hor a kopců v Belgii\n\nToto je seznam významných kopců ve Belgii řazený podle jejich nadmořské výšky.\n"}
{"id": "1370230", "url": "https://cs.wikipedia.org/wiki?curid=1370230", "title": "Římskokatolická farnost Čakov", "text": "Římskokatolická farnost Čakov\n\nŘímskokatolická farnost Čakov je zaniklé územní společenství římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Čakově je doložena v roce 1384, po roce 1620 však zanikla a její území bylo přifařeno k farám v okolních obcích, (Dubné, Křemže, Lhenice), naposledy k Brlohu. V roce 1781 byla zde zřízena lokálie, která byla v roce 1794 znovu povýšena na faru.\n\nFarnost byla administrována ex currendo z Dubného. K 1. lednu 2020 zanikla sloučením s farností v Dubném.\n\n"}
{"id": "1370232", "url": "https://cs.wikipedia.org/wiki?curid=1370232", "title": "Täsong", "text": "Täsong\n\nVesnice Täsong ( – \"Täsŏngdong\") je jednou ze dvou vesnic v korejské demilitarizované zóně. Patří Jižní Koreji a leží jen přibližně dva kilometry jižně od Společné bezpečnostní oblasti a jen dva kilometry jihovýchodně od Kidžongu, severokorejské vesnice v korejské demilitarizované zóně.\n\nObě vesnice na dohled od sebe (ovšem oddělené mj. minovými poli) slouží propagandistickým účelům a zatímco severokorejský Kidžong je severokorejskými úřady nazýván \"Ves míru\" ( – \"Pchjŏnghwačchon\"), jihokorejskému Täsongu se propagačně říká \"Ves svobody\".\n"}
{"id": "1370235", "url": "https://cs.wikipedia.org/wiki?curid=1370235", "title": "WeChat", "text": "WeChat\n\nWeChat (čínsky 微信, pinyin \"Wēixìn\") je multifunkční aplikace vyvíjená čínskou společností Tencent, známá v Číně pod názvem Weixin. WeChat je sociální médium a sociální síť s řadou funkcí jako instant messaging, hlasové zprávy, videohovory, sdílení fotek, objednání taxislužby, donášky jídla z restaurací, rezervace hotelu, mobilní platby WeChat Pay a mnoho dalších. WeChat má více než jednu miliardu aktivních uživatelů a je největší sociální sítí v Číně, vedle svého předchůdce Tencent QQ, kterého také vyvinul Tencent. WeChat je k dispozici na několika platformách včetně systémů Android, Windows 10, iOS a macOS a v různých jazycích včetně angličtiny.\n\nWeChat poskytuje řadu funkcí jako jsou instant messaging, hlasové zprávy, videohovory, sdílení fotek, taxislužbu, mobilní platby apod. \n\nWeChat Pay (čínsky 微信支付, pinyin wēixìn zhīfù) je systém pro mobilní platby, který je integrován do WeChatu. Je to jeden z největších e-komerce platebních systémů na světovém trhu vedle systému Alipay společnosti Alibaba Group.\n\n\n"}
{"id": "1370236", "url": "https://cs.wikipedia.org/wiki?curid=1370236", "title": "Martin Selmayr", "text": "Martin Selmayr\n\nMartin Selmayr (* 5. prosince 1970) je německý právník a politik. Od března 2018 je generálním tajemníkem Evropské komise Jean-Claude Junckera. Média ho popisují jako jednoho z nejvlivnějších úředníků v Evropské komisi a v EU.\n"}
{"id": "1370239", "url": "https://cs.wikipedia.org/wiki?curid=1370239", "title": "Václav Verner", "text": "Václav Verner\n\nVáclav Verner (6. května 1949, Praha- 13. března 2018, Praha) byl československý motocyklový závodník, reprezentant v ploché dráze. Jeho bratrem je bývalý plochodrážní závodník Jan Verner a strýcem bývalý plochodrážní závodník Miloslav Verner. Na konci života žil ve Vyšehořovicích.\n\nVe finále Mistrovství světa jednotlivců na ploché dráze startoval v letech 1982 v Los Angeles (15. místo) a 1984 v Göteborgu (16. místo). Ve finále Mistrovství světa dvojic na ploché dráze startoval v letech 1970 (6. místo), 1971 (4. místo) a 1974 (4. místo). Několikrát startoval ve finále Mistrovství světa družstev na ploché dráze, v roce 1977 ve Wroclawi (s Jiřím Štanclem, Janem Vernerem a Aleš Drymlem) a v roce 1979 v Londýně (s Jiřím Štanclem, Zdeňkem Kudrnou, Alešem Drymlem a Janem Vernerem) získal bronzovou medaili. Na Mistrovství světa na travnaté ploché dráze skončil v roce 1984 na 2. místě. Čtyřikrát startoval ve finále Mistrovství světa na dlouhé ploché dráze - v roce 1975 skončil na 12. místě, v roce 1976 na 10. místě, v roce 1977 na 15. místě a v roce 1984 na 13. místě. V Mistrovství Československa na ploché dráze skončil na 1. místě v roce 1971, na 2. místě v letech 1970, 1976, 1977, 1978 a 1980 a na 3. místě v letech 1975 a 1981.\n\nV Československu jezdil za Rudou hvězdu Praha, Baterii Slaný, SVS Pardubice, AK Březolupy a AMK Čakovice. V britské profesionální lize jezdil v letech 1977-1979 a 1983-1985 za Exeter Falcons a v letech 1980 a 1982-1983 za Poole Pirates.\n\n"}
{"id": "1370242", "url": "https://cs.wikipedia.org/wiki?curid=1370242", "title": "Krtek a Panda", "text": "Krtek a Panda\n\nKrtek a Panda () je česko-čínský animovaný dětský televizní seriál volně navazující na seriál \"O krtkovi\". Seriál byl vytvořen v koprodukci čínské televize CCTV a společnosti Little Mole Cartoon, jejíž zakladatelkou je Karolína Milerová, vnučka Zdeňka Milera a držitelka autorských práv na původního Krtka. V rámci seriálu bylo celkem natočeno 26 dílů po 12 minutách, uspořádaných do čtyř seriálových řad.\n\nSeriál vyvolal značné kontroverze jak z hlediska svého výtvarného zpracování, tak z hlediska politického. Kritizováno bylo, že se seriál výtvarně ani charakterem nedrží své předlohy, jeho pojetí je značně kýčovité a seriál vinou špatného skriptu obsahuje značné množství filmových chyb. Poukazováno bylo také na to, že autor původního Krtka Zdeněk Miler si pokračování příběhů o Krtkovi nepřál. V politické rovině byl kritizován lokajský a podlézavý postoj Krtka vůči pandě, ve kterém bývá spatřována podbízivost Česka vůči Číně, seriál je nazýván \"\"plakátovou agitkou\"\".\n\n"}
{"id": "1370246", "url": "https://cs.wikipedia.org/wiki?curid=1370246", "title": "František Valert", "text": "František Valert\n\nFrantišek Valert (21. srpna 1932 Konice – 20. září 1993 Los Angeles) byl český kameraman a pedagog. Po studiu na Slovanském gymnáziu v Olomouci odešel do Prahy, kde vystudoval FAMU (1952-1959), obor kamera. Stal se blízkým spolupracovníkem Zdeňka Podskalského. Jako kameraman se podílel na realizaci filmů v období let 1953 – 1969, z nichž nejznámější jsou, \"Bílá paní, Šíleně smutná princezna a Světáci\".\n\nV roce 1969 emigroval do zahraničí, kde nejprve působil ve Vysokoškolském institutu technologie a pokročilého učení Conestoga v kanadském Kitcheneru. Později se stal profesorem filmové a televizní tvorby na Kalifornské univerzitě v Los Angeles (UCLA). \n\nZemřel 20. září 1993 v Los Angeles. Pohřben je v Olomouci.\n\n"}
{"id": "1370251", "url": "https://cs.wikipedia.org/wiki?curid=1370251", "title": "Abraham Løkin", "text": "Abraham Løkin\n\nAbraham Løkin nebo také Abraham Hansen (* 16. června 1959 Fuglafjørður) je bývalý fotbalový záložník z Faerských ostrovů. Většinu kariéry hrál amatérsky a pracoval jako inspektor kvality v továrně na zpracování ryb. Dvakrát vyhrál nejvyšší soutěž Effodeildin: v roce 1979 s ÍF Fuglafjørður a v roce 1992 s B68 Toftir. Působil také ve Švédsku, Dánsku a Francii. Za faerskou reprezentaci hrál od jejího mezinárodního debutu v roce 1988 do roku 1994. Odehrál 22 zápasů, byl také u historické výhry nad Rakouskem v kvalifikaci na Mistrovství Evropy ve fotbale 1992. Kariéru ukončil v roce 2002 a působí jako trenér převážně u mládežnických týmů. V roce 2003 byl vybrán jako zástupce Faerských ostrovů na seznam UEFA Jubilee 52 Golden Players. Fotbalovými reprezentanty jsou i jeho synové Bogi Løkin a Karl Løkin.\n"}
{"id": "1370264", "url": "https://cs.wikipedia.org/wiki?curid=1370264", "title": "Jacques Fesch", "text": "Jacques Fesch\n\nJacques Fesch (6. dubna 1930, Saint-Germain-en-Laye – 1. října 1957, La Santé) byl v roce 1957 kvůli loupežnému přepadení, při kterém zastřelil policistu, odsouzen na smrt a následně popraven. Při svém tříletém pobytu ve vězení se obrátil na katolickou víru. 36 let po jeho popravě započal bývalý kardinál a pařížský arcibiskup, Jean-Marie Lustiger, proces jeho blahořečení.\n\nJacques Fesch byl synem bohatého kupce z Belgie. K předkům rodiny Fesch také patří příbuzenské pouto s kardinálem Josephem Feschem, strýcem Napoleona Bonaparte. Vzdělání se Jacquesovi dostalo mezi lety 1938 a 1947 na Ecole Saint-Erembert a později také na Lycée Claude Debussy v Paříži. Od roku 1950 do roku 1951 absolvoval základní vojenskou službu u francouzských ozbrojených sil v Německu.\n\nV roce 1951 se Jacques Fesch oženil s Pierrette Polack, se kterou se mu narodila dcera Veronique. Později zanechal své práce v otcově bance a opustil svou manželku kvůli jiné ženě, se kterou měl syna jménem Gérard. Jeho snem byla cesta lodí po jižním Pacifiku. Jeho rodiče však odmítli mu takovouto cestu financovat.\n\nDne 24. února 1954 přepadl Jacques Fesch směnárníka Alexandra Silbersteina, který se ubránil a alarmoval policii. Jacques však neměl svoje brýle, což mu dělalo kvůli jeho problému se zrakem veliké potíže. Zmateně vystřelil a trefil policistu Jeana Vergneho, kterého takto zabil. Jacques sice mohl uniknout do metra, byl však policií na místě zatčen. 6. dubna 1957, na jeho narozeniny, jej odsoudil pařížský soud na smrt pod gilotinou. Byl popraven 1. října 1957 ve věznici La Santé katem André Obrechtem a pochován na hřbitově v Saint-Germain-en-Laye.\n\nPo svém obrácení ve vězení sepsal Jacques Fesch mnoho mystických spisů. Též se usmířil se svou rodinou a den před popravou si vzal svou manželku Pierrette Polack s církevním obřadem. Svůj deník končí slovy: \"Za pět hodin uvidím Ježíše Krista.\"\n\nPo své smrti začal být Jacques Fesch mnoha katolíky považován za příklad vykoupení skrze křeťanskou víru. Jeho manželka a dcera Veronique se starají o jeho odkaz v jeho spisech, které sepsal ve vězení. S jejich souhlasem zpracovali jeho literární pozůstatky pater Augustin-Michel Lemonnier, karmelitánka sestra Veronika a pater Giacomo Maria Medica SDB. V sedmdesátých letech byly Feschovy spisy poprvé publikovány a od té doby častěji vydávány a překládány do dalších jazyků. 21. září 1987 předložila jeho manželka Pierette pařížskému arcibiskupovi jeho spisy a petice, kvůli započetí procesu jeho blahořečení. Tento proces zaháji Jean-Marie Lustiger v roce 1993.\n\nPříběh konverze Jacquese Fesche byl ve Francii dvakrát zfilmován: \"Le glaive et la balance\" (1989) a \"Retour en grâce\" (1995).\n\nV roce 2009 se v Paříži konala premiéra divadelní hry o jeho obrácení pod režií Marie Blanco. Příběh tohoto muže však není známý jen v jeho rodné Francii. 11. března 2018 měla premiéru v Divadle Andreje Bagara hra \"Spomeň si na mňa\", kterou režírovala sr. Mária Marthe Gálová a ve které účinkovali především studenti Gymnázia sv. Cyrila a Metoděje v Nitře.\n\n\n"}
{"id": "1370267", "url": "https://cs.wikipedia.org/wiki?curid=1370267", "title": "Želva hvězdnatá", "text": "Želva hvězdnatá\n\nŽelva hvězdnatá (\"Geochelone elegans\") je druh suchozemské želvy obývající Indii na jih a východ od řeky Gangy, Pákistán a Srí Lanku. Žije v suchých lesích a křovinách, aktivní je především v monzunovém období. Živí se trávou, květy a plody, výjimečně požírá také mršiny. Může se dožít 80–120 let.\n\nSamice dosahují délky 20–30 cm a váhy až dva kilogramy, samci měří 14–18 cm a váží 600 až 800 gramů. Karapax je nápadně vyklenutý a má černé nebo čokoládově hnědé základní zbarvení. Je rozdělen na množství kuželovitých štítků, na jejichž vrcholu je žlutá skvrna, ze které se rozbíhá směrem k okrajům štítku osm paprsků. Tato kresba umožňuje želvě snadno splynout se světlými a tmavými plochami na lesní půdě.\n\nPro svůj atraktivní vzhled je želva hvězdnatá populárním domácím zvířetem, její chov je však náročný a doporučuje se jen zkušeným chovatelům. Druh je zařazen do druhé přílohy Úmluvy o mezinárodním obchodu s ohroženými druhy volně žijících živočichů a rostlin (CITES).\n\nV rámci evropských zoo je chován tento druh přibližně v 45 zoo. Nejvíce jsou přitom zastoupeny v německých zoo. V rámci Česka jej chová z tradičních zoologických zahrad Zoo Praha a Zoo Ústí nad Labem a z dalších licencovaných zoo Krokodýlí zoo Praha a Terárium Praha. Druh je zařazen do první přílohy Úmluvy o mezinárodním obchodu s ohroženými druhy volně žijících živočichů a rostlin (CITES)\n\nPrvní želva hvězdnatá se v Zoo Praha objevila již v roce 1936, tedy pět let po otevření zoo. Původní jedinec žil v zoo po dobu dvou let a následovala pauza až do roku 1962, kdy přišli další příslušníci tohoto druhu. Ti v ní žili až do roku 1969. Na počátku 21. století došlo k zabavení želv Inspekcí životního prostředí, a tak se v pražské zoo tento druh znovu objevil v letech 2004–2010/2011. Aktuální pár přišel v roce 2014. Teprve v dubnu 2016 se vylíhla první mláďata tohoto druhu v historii zoo.\n\nTento druh je k vidění v expozici pouštních druhů plazů pojmenované Kattakum v pavilonu šelem a plazů v dolní části Zoo Praha.\n\n"}
{"id": "1370274", "url": "https://cs.wikipedia.org/wiki?curid=1370274", "title": "24. světové skautské jamboree", "text": "24. světové skautské jamboree\n\n24. světové skautské jamboree se konalo na \"Summit Bechtel Family National Scout Reserve\" v Západní Virginii od 22. července do 2. srpna 2019. hostitelské povinnosti byly rozděleny mezi americké skauty, skauty Kanady a Asociación de Skauti de México. Mottem bylo \"Odemknout Nový Svět\".\n\nSustainability Treehouse je živé vzdělávací centrum pro návštěvníky Bechtel Reserve, poskytuje informace, ale také uvede návštěvníky do konceptu udržitelnosti. Mezi místní dřevo použité k vybudování struktury, systém využití dešťové vody, a generované větrné a solární energie, recyklace a geotermální teplo je jen několik příkladů z úsilí o udržitelnost užívaných na místě konání.\n\nVe vesnici globální rozvoje, budou mít skauti příležitost dozvědět se o globálních otázkách, a jak Skauting může pomoci jejich řešení. Na místě bude mnoho organizací z celého světa, aby předvedli, jak Skauti můžou vzít to, co se učí na jamboree a převést to do pomoci v jejich domovské zemi.\n\nZóna Víry a Přesvědčení je oblast, kde se Skauti mohou dozvědět o různých náboženství světa a jejich historii a podpoře skautingu. Účastníci Jamboree budou mít rovněž možnost účastnit se bohoslužeb podle svých vlastních zvyklostí a tradic.\n\nSkauti budou mít možnost sdílet svou kulturu s ostatními Skauty světa prostřednictvím, hudby, tance, her, jídla i jinak.\n\nBěhem jamboree, budou mít skauti možnost sledovat a podílet se na mnoha speciálních činnostech, počínaje vyvěšováním vlajky každé ráno, speciální jamboree hosté, hudební vystoupení, letecké přehlídky, a ohně.\n\nZahajovací a závěrečný ceremoniál se uskuteční v AT&T Summitu Stadionu, aby předvedli to nejlepší ze Skautingu.\n\nSezóna Služby, podporované Světové Organizace Skautského Hnutí (WOSM), dá každém skautovi příležitost, aby se zapojili do veřejně prospěšných prací a podělit se o své zkušenosti s ostatními, začíná 1. června 2019 a pokračuje až do 21. července 2019, kdy začíná 24. Světové Skautské Jamboree.\n"}
{"id": "1370277", "url": "https://cs.wikipedia.org/wiki?curid=1370277", "title": "Daniel Hevier", "text": "Daniel Hevier\n\nDaniel Hevier ( ⃰ 6. prosince 1955, Bratislava) je slovenský spisovatel a vydavatel. Se ženou Maruškou a 3 dětmi žije v Petržalce u Bratislavy. Příležitostně učí na různých typech škol a vede kurzy tvořivého psaní a vnitřní kreativity.\n\nDaniel Hevier se narodil 6. prosince 1955 v Bratislavě, dětství prožil v Prievidzi, kde chodil na základní školu a absolvoval gymnázium. Následně studoval na Filozofické fakultě Univerzity Komenského v Bratislavě obor estetika a slovenský jazyk. Během studia pracoval jako redaktor literární redakce v Československém rozhlase v Bratislavě. V letech 1982–1989 pracoval jako spisovatel na volné noze, poté působil ve vydavatelství Mladé letá (po r. 1989 jako šéfredaktor). Od roku 1991 vede vlastní vydavatelství HEVI v Bratislavě.\n\nLiterárně začal tvořit už jako středoškolák, své první verše uveřejňoval v různých literárních a dětských časopisech. Jako básník debutoval v roce 1974 sbírkou poezie Motýlí kolotoč, ve které projevil radost a okouzlení ze života, z krásy přírody, šťastného rodinného zázemí i z prvních citových okouzlení. Od té doby vydal necelou stovku knih – poezii, prózu, eseje, básně pro děti, pohádky, překlady, autorské antologie pro dospělé i děti… Některé z jeho knih byly přeloženy do dalších jazyků.\n\nKromě knih píše i texty písní, divadelní a rozhlasové hry, libreta muzikálů, filmové a televizní scénáře, spolupracuje s rozhlasem, televizí, překládá z angličtiny. Z americké literatury přeložil výběry poezie Wallace Stewensa Planéta na stole (1982) a Charlese Bukowského (1990). Z češtiny do slovenštiny přeložil několik knih pro děti – např. Mach a Šebestová, Arabela-Rumburak od Miloše Macourka nebo Aprílovou školu od Jiřího Žáčka.\n\n\n\n\n"}
{"id": "1370278", "url": "https://cs.wikipedia.org/wiki?curid=1370278", "title": "Petr Vojnar", "text": "Petr Vojnar\n\nPetr Vojnar (* 9. března 1976 Praha) je český moderátor, herec, zpěvák a youtuber.\n\nSvou kariéru započal v kapele T-Boyz, která se rozpadla v roce 2004. Širší veřejnosti se stal známým svým spolumoderováním talkshow Nikdo není dokonalý po boku Jiřího Krampola. Na Youtube působí od roku 2010, od roku 2016 upozorňuje na nekalé praktiky pojišťovacích firem.\n\nS bývalou přítelkyní Andreou má syna Sebastiana.\n\n"}
{"id": "1370289", "url": "https://cs.wikipedia.org/wiki?curid=1370289", "title": "Mary Stewartová", "text": "Mary Stewartová\n\nMary Stewartová (provdaná Cottonová) (* 25. února 1956, Birmingham) je bývalá britská atletka, běžkyně, halová mistryně Evropy v běhu na 1500 metrů.\n\nStartovala na olympiádě v Montrealu, v běhu na 1500 metrů doběhla pátá v semifinále. V následující sezóně se stala evropskou halovou mistryní v běhu na 1500 metrů.\n\nJejím starším bratrem je britský běžec Ian Stewart. V roce 2011 zvítězil její syn Adam Cotton v běhu na 1500 metrů na evropském juniorském šampionátu.\n\n"}
{"id": "1370293", "url": "https://cs.wikipedia.org/wiki?curid=1370293", "title": "Silylether", "text": "Silylether\n\nSilylethery jsou organické sloučeniny, v jejichž molekulách se nachází atom křemíku, který je kovalentně vázán na alkoxyskupinu. Jejich obecný vzorec je RRRSi−O−R, kde R až R jsou alkylové nebo arylové, substituované či nesubstituované, skupiny.\nSilylethery se často používají v organické syntéze jako chránící skupiny u alkoholů.\nJelikož R až R mohou představovat nejrůznější kombinace funkčních skupin a vytvářet tím různé silylethery, tak nabízí tato skupina chemických sloučenin široké spektrum selektivity chránících skupin. K běžným silyletherovým skupinám patří trimethylsilyl (TMS), \"terc\"-butyldifenylsilyl (TBDPS), \"terc\"-butyldimethylsilyl (TBS/TBDMS) a triisopropylsilyl (TIPS). Jsou obzvlášť výhodné, protože mohou být selektivně připojeny i odstraněny již za relativně mírných podmínek.\n\nI když je k dispozici mnoho metod přípravy silyletherů, používají se pro silylaci alkoholů hlavně dvě z nich: reakce alkoholu se silylchloridem za použití aminu jako zásady při pokojové teplotě a reakce alkoholu se silyltriflátem za použití aminu při nízké teplotě. Silyltrifláty jsou reaktivnější než odpovídající chloridy, a lze je tak použít k připojení silylových skupin na místa pod vlivem sterických efektů. Velmi spolehlivým a rychlým způsobem je Coreyho reakce, kde alkohol reaguje se silylchloridem a imidazolem za vysokých koncentrací v dimethylformamidu (DMF). Pokud je DMF nahrazen dichlorethanem, reakce probíhá o něco pomaleji, ale získání čisté sloučeniny je jednodušší. Zásadou běžně používanou s trifláty je 2,6-lutidin. Primární alkoholy stačí chránit méně než hodinu, zatímco některé alkoholy se stericky ovlivněnými místy vyžadují řádově dny reakčního času.\n\nPři použití silylchloridu nejsou obvykle potřeba zvláštní opatření s výjimkou zabránění přítomnosti většího množství vody. Lze použít nadbytek silylchloridu, což ovšem není nutné. Pokud je použit přebytek tohoto reaktantu, pak produkt musí projít sloupcovou chromatografií, kterou se odstraní pozůstatky silanolu a siloxanu. Silyltrifláty jsou citlivé na vodu a musí být umístěny v inertní atmosféře. Přečištění zahrnuje přidání vodného roztoku kyseliny, například nasyceného roztoku chloridu amonného, čímž se vypláchnou zbylé silylové sloučeniny a dojde k protonaci aminů, které se odstraní z reakční směsi. Po této extrakci lze produkt ještě přečistit sloupcovou chromatografií.\n\nSilylová skupina se dá, když už ochrana molekuly není potřebná, odstranit reakcí s kyselinami nebo fluoridy jako je tetra-n-butylamoniumfluorid. Větší substituenty zvyšují odolnost vůči hydrolýze, ale také znesnadňují připojení silylových skupin.\n\nMonosilylaci symetrických diolů lze provést, ovšem občas může být problematická. Byla mimo jiné popsána následující monosilylace:\n\nUkázalo se však, že je obtížné tuto reakci zopakovat. Pokud byla reakce řízená pouze termodynamicky, byl by dianion podobně reaktivní jako monoanion a vznikala by směs disilylovaného, monosilylovaného a nesilylovaného produktu v poměru 1:2:1. Reakce v THF je však ze dvou důvodů selektivní: kvůli kinetické deprotonaci prvního aniontu a nerozpustnosti monoaniontu. Po počátečním přidání TBSCl je v roztoku jen malá část monoaniontů, zbytek vytváří suspenzi. Tato malá část reaguje a posouvá rovnováhu monoaniontu směrem k roztoku, což umožňuje vysokou výtěžnost mono-TBS produktu. Lepších výsledků lze dosáhnout s N-butyllithiem:\n\nSelektivní deprotekci silylových skupin lze provést mnoha způsoby. Příkladem může být syntéza taxolu:\n\nSilylethery se dělí do skupin hlavně na základě prostorového uspořádání a elektronové hustoty. Obecně lze říct, že kyselé deprotekce probíhají u méně stericky ovlivněných silylových skupin rychleji, jelikož má křemík větší sterický vliv než kyslík. Deprotekce založené na fluoridech jsou u silylových skupin s nízkou elektronovou hustotou rychlejší než u těch, které mají elektronovou hustotu vysokou. Existují určité důkazy, že některé silylové deprotekce probíhají přes hypervalentní sloučeniny křemíku.\n\nDeprotekce silylových sloučenin byly podrobně prozkoumány. I když jich lze dosáhnout za nejrůznějších podmínek, tak jsou některé procesy výhodnější. Selektivní deprotekce bude nejpravděpodobněji úspěšná, pokud je mezi molekulami výrazný sterický rozdíl (například primární TBS a sekundární TBS nebo primární TES a primární TBS). Je ovšem potřeba použít určité optimalizace, deprotekce provádět jen částečně a recyklovat materiál.\n\n\n"}
{"id": "1370299", "url": "https://cs.wikipedia.org/wiki?curid=1370299", "title": "Ileana Silaiová", "text": "Ileana Silaiová\n\nIleana Silaiová (* 14. října 1941, Kluž) je bývalá rumunská atletka, běžkyně, halová mistryně Evropy v běhu na 1500 metrů.\n\nStartovala celkem na čtyřech olympijských hrách. Největšího úspěchu dosáhla hned při premiéře v Mexiku, kde získala stříbrnou medaili v běhu na 800 metrů. V následující sezóně obsadila v této disciplíně na mistrovství Evropy páté místo. Stříbrnou medaili vybojovala v běhu na 800 metrů rovněž na evropských halových šampionátech v letech 1971 a 1972. Na olympiádě v roce 1972 doběhla šestá ve finále v běhu na 800 metrů. Při další olympiádě v Montrealu v běhu na 800 metrů skončila v semifinále, v běhu na 1500 metrů nepostoupila z rozběhu. V roce 1978 se stala halovou mistryní Evropy v běhu na 1500 metrů. V sezóně 1979 dostala kvůli dopingu roční zákaz startu. Po skončení trestu startovala na olympiádě v Moskvě, kde skončila osmá v běhu na 1500 metrů.\n\n"}
{"id": "1370301", "url": "https://cs.wikipedia.org/wiki?curid=1370301", "title": "Uppsala General Catalogue", "text": "Uppsala General Catalogue\n\nUppsala General Catalogue (zkr. UGC) je astronomický katalog galaxií, který v roce 1973 vydal Peter Nilson na astronomické observatoři patřící Uppsalské univerzitě. Katalog obsahuje 12 921 galaxií viditelných na severní polokouli.\n\nKatalog obsahuje všechny galaxie ležící severně od deklinace , jejichž úhlová velikost je větší než 1,0′ a které zároveň mají hvězdnou velikost jasnější než 14,5. Hlavním podkladem pro jeho vytvoření byly fotografické snímky snímky oblohy pořízené v modré oblasti světelného spektra při přehlídce Palomar Observatory Sky Survey (POSS), ale byly do něj přidány i ty galaxie z katalogu Catalogue of Galaxies and of Clusters of Galaxies (CGCG) Fritze Zwickyho, které byly menší než 1,0′ a přitom jasnější než 14,5 hvězdné velikosti.\n\nKatalog obsahuje popis galaxií a jejich okolí, jejich třídu podle Hubbleovy klasifikace galaxií a poziční úhel zploštělých nebo z boku viděných galaxií, dále pak jejich úhlovou velikost v modrém světle a velmi podrobný popis jejich vzhledu na fotografickém snímku. Autoři katalogu vyvinuli podrobný způsob jejich třídění, který zahrnoval různé zvláštnosti galaxií, jako například ovlivňování jinými galaxiemi, narušení jejich tvaru, můstky hmoty propojující více galaxií, výtrysky nebo oblačné sloupy. Tyto třídy byly vyvinuty za účelem co nejpodrobnějšího popisu galaxií a získání co největších podrobností z dostupných snímků. Přesnost souřadnic uvedených v katalogu však postačuje akorát k vyhledání objektu na obloze. Později byl ke katalogu vydán dodatek s názvem Uppsala General Catalogue Addendum, který se zkráceně nazývá UGCA.\n"}
{"id": "1370302", "url": "https://cs.wikipedia.org/wiki?curid=1370302", "title": "Padesát odstínů (filmová série)", "text": "Padesát odstínů (filmová série)\n\nFilmová trilogie \"Padesát odstínů\" je zpracováním stejnojmenné knižní předlohy americké autorky E. L. James. Tři filmy (\"Padesát odstínů šedi\", 2015; \"Padesát odstínů temnoty\", 2017 a \"Padesát odstínů svobody\", 2018) byly natočeny ve spolupráci s autorkou i jejím manželem, který natočil dva poslední díly. Nejúspěšnějším filmem byl první díl, který vydělal na celosvětových tržbách 571 milionů dolarů, celkově k 6. dubnu 2018 vydělala trojice těchto filmů téměř 1,325 miliardy dolarů (v průměru téměř 442 milionů dolarů na každý film) a stala se tak jednou z komerčně nejúspěšnějších sérií snímků tohoto žánru vůbec.\n\nFilmová trilogie zpracovává příběh studentky anglické literatury Anastasie Steelové a miliardáře Christiana Greye na pozadí neortodoxních erotických choutek a záliby v BDSM praktikách. Zpočátku sobecký a nepřístupný Grey, který Anu pouze využívá však stále více podléhá svým probuzeným citům a stává se romantickým a přístupným. Příběh završí svatba a naznačené spokojené manželství původně nesourodého páru.\n\nV hlavních rolích se ve všech třech filmech objevuje herečka Dakota Johnson jako Anastasie Steelová a herec Jamie Dornan jako Christian Grey.\n\n"}
{"id": "1370308", "url": "https://cs.wikipedia.org/wiki?curid=1370308", "title": "Špinka", "text": "Špinka\n\nŠpinka může být:\n\n\n"}
{"id": "1370310", "url": "https://cs.wikipedia.org/wiki?curid=1370310", "title": "Štěpán Kučera (spisovatel)", "text": "Štěpán Kučera (spisovatel)\n\nŠtěpán Kučera (* 13. února 1985 Jablonec nad Nisou) je český spisovatel. Vystudoval žurnalistiku a mediální studia na Karlově univerzitě v Praze, pracuje jako redaktor Salon Práva.\n\nNapsal sbírku povídek \"Tajná kronika Rychlých šípů… a jiné příběhy\" (Host, 2006), povídkovou knihu \"Jidáš byl ufon... a jiné příběhy\" (Druhé město, 2016) a jeho texty vyšly v řadě sborníků, například v česko-německé čítance \"Naše krajina slov / Unsere Wortlandschaft\" (KAL, 2012) nebo v povídkové sbírce \"Miliónový časy: Povídky pro Adru\" (Argo, 2014).\n\nV roce 2019 vydal svůj první román \"Projekt Gilgameš\" (Druhé město, 2019).\n\n"}
{"id": "1370311", "url": "https://cs.wikipedia.org/wiki?curid=1370311", "title": "Kostel Zvěstování Panny Marie (Horní Cerekev)", "text": "Kostel Zvěstování Panny Marie (Horní Cerekev)\n\nKostel Zvěstování Panny Marie (někde uváděn také jako Kostel Zvěstování Páně) je farní kostel v římskokatolické farnosti Horní Cerekev, nachází se v centru města Horní Cerekev na křižovatce ulic Březinova, Havlíčkova a náměstí T. G. Masaryka nedaleko zámku Horní Cerekev a na břehu Zámeckého rybníka. Kostel je trojlodní barokní stavba s pozdně gotickým jádrem s polygonálním závěrem, čtyřbokou věží a renesančním portálem do sakristie. Kostel je chráněn jako kulturní památka České republiky. Pod podlahou kostela jsou kněžšké, panské a měšťanské hrobky. \n\nNa místě nynějšího kostela dříve stával dřevěný kostel se dvěma věžemi. Ten byl posléze přestavěn na kamenný, první písemná zmínka o kostele pochází z roku 1384, v tu dobu již kostel měl být farním. Na konci 15. století byl kostel opraven, byla opravena loď kostela a klenba presbytáře. Mezi lety 1547 a 1562 byl kostel výrazně upraven, jednolodní chrám byl přestavěn na trojlodní. Posléze byl kostel upravován ještě v letech 1631 a 1763. \n\nKostel však v roce 1821 vyhořel a byly zničeny obě věže i se zvony, stejně tak shořel i kostel svatého Jana Křtitele. Následně pak byla postavena jen jedna věž. Interiér kostela byl vybaven až v 18. století. V roce 1911 byla na hlavní oblouk v kostelní lodi namalován obraz Večeře Páně od Mikuláše Antonína Číly.\n\nV letech 2009 a 2010 došlo k opravě fasády kostela.\n\n\n"}
{"id": "1370316", "url": "https://cs.wikipedia.org/wiki?curid=1370316", "title": "Makati", "text": "Makati\n\nMakati , ) je město na Filipínách. Leží na ostrově Luzon, kde tvoří 1 z 16 měst národního centrálního regionu (NCR) - Metro Manila. Makati je spolu se sousedním městem Taguig finančním centrem Filipín, protože je zde velká koncentrace domácích i zahraničních firem. Má obyvatel.\n\nV centru města je rozvinutá obchodní čtvrť (Makati Central business district) se sídlem mnoha nejvýznamnějších filipínských a nadnárodních společností, ambasád, luxusních obchodů a nákupních center.\n\nAyala triangle je trojúhelník ulic v rámci obchodní čtvrtě, kolem kterého je největší koncentrace výškových budov mnoha nadnárodních společností. Uprostřed trojúhelníku je jediný větší městský park pro veřejnost v Makati.\nAyala center je zábavní a nákupní centrum. Součástí je několik nákupních domů z nichž některé jsou přímo propojená, komplex hotelů a Ayala Muzeum, kde je představena historie Filipín a umění.\n\nNadzemní městská dráha MRT3 (obsluhovaná převážně českými tramvajemi typu Tatra RT8D5), státní železnice PNR a soukromí autobusoví dopravci spojují Makati s dalšími městy, které jsou součástí Metro Manila.\n\nDopravu uvnitř města zajišťují soukromí operátoři pomocí tradičního Filipínského Jeepney a autobusů. Makati nemá jednotný systém městské hromadné dopravy.\n\nMakati protínají dvě nejdůležitější dálnice metropolitní oblasti EDSA a Metro Manila Skyway. Dopravní síť ve městě je velmi přetížená což přispívá ke špatné kvalitě ovzduší.\n\nVětšina zdravotních středisek a nemocnic v Makati je privátní. Největší a nejmodernější nemocnicí je privátní Makati Medical Center. Druhou nemocnicí je veřejná Ospital ng Makati.\n\n"}
{"id": "1370317", "url": "https://cs.wikipedia.org/wiki?curid=1370317", "title": "Novičok", "text": "Novičok\n\nNovičok (, česky „nováček“) je řada nervově paralytických látek, které byly podle Jonathana B. Tuckera vyvinuty v Sovětském svazu v 70. a 80. letech 20. století. Jedná se údajně o čtyři různé látky, přičemž tři jsou v tekutém stavu a čtvrtá je prášek. Podle Tuckera jsou to organické sloučeniny fosforu a fluoru, konkrétně fluorofosfáty, s paralytickým účinkem. Tyto látky se liší jak způsobem výroby, tak způsobem bojového užití. Pod vedoucím projektu Pjotrem Kirpičovem údajně vzniklo několik set modifikací látek tohoto typu.\n\nNovičok vyvíjeli v rámci tajného sovětského programu s kódovým označením „Foliant“ pracovníci \"Státního vědecko-výzkumného ústavu organické chemie a technologie\" pod vedením Pjotra Kirpičova. Vývoj probíhal pravděpodobně na území Uzbecké SSR a pokračoval ještě nejméně na počátku 90. let. Samotná výroba chemických látek údajně probíhala v povolžském městě Volsk. První připravená látka této skupiny dostala název \"K-84\", později byla přejmenována na \"A-230\". Postupně vznikly všechny čtyři základní typy látek, konkrétně v letech 1972, kdy byl vyvinut první typ látky, dále 1976, kdy byly vyvinuty dva další typy látek, posléze 1980, kdy byl vyvinut čtvrtý typ. Od těchto základních látek byly odvozeny další podobné látky, nyní je jich podle Tuckera známo více než sto, možná několik set. Z nich má z vojenského hlediska být nejdůležitější A-232 (Novičok-5).\n\nLátky Novičok byly vyvíjeny k dosažení čtyř cílů:\n\nVšech těchto cílů bylo údajně dosaženo.\n\nPodle listu \"Süddeutsche Zeitung\" získala v 90. letech vzorek novičoku německá tajná služba BND, která odeslala látku na analýzu ve švédské laboratoři. Německo sdílelo informace o novičoku se spojenci v USA, Británii, Francii, Nizozemsku a Kanadě a armádní laboratoře v těchto zemích mohly podle deníku \"Süddeutsche Zeitung\" v malém množství novičok připravovat, aby vyvinuly protilátky.\n\nNovičok má formu velmi jemného prášku nebo kapaliny, podle typu. Konkrétně Novičok typu A234 je podle všeho olejovitá kapalina, se zápachem po amoniaku. Obecně může Novičok překonat standardní protichemickou ochranu i filtry s aktivním uhlím a proniknout pryžovým těsněním. Údajně jde o nejvíce smrtící nervové látky, které byly dosud vyvinuty; některé varianty jsou možná pětkrát až osmkrát účinnější než látka VX (smrtelná dávka VX pro vdechnutí je přibližně 0.5 mg, přes kůži kolem 5 mg - často udávané smrtelné dávky jsou ale dvojnásobné - ty platí pro zdravé mladé vojáky). Podle analýz vzorku, získaného německou tajnou službou Bundesnachrichtendienst (BND), dokonce až desetkrát účinnější.\n\nToxicita A-234 byla odhadnuta na 7 mg/m. Při této koncentraci 70 kg osoba během dvou minut běžného dýchání při lehké aktivitě absorbuje mediánovou smrtelnou dávku (30 nádechů po jednom litru vzduchu). Mělký nádech má asi 500 ml, takže vzduch obsahující 0,5 g aerosolu na metr krychlový by měl způsobit úmrtí u více než 50 % dospělých a zdravých 70 kg osob již po jednom mělkém nádechu.\n\nToxicita pravděpodobně nejvíce toxického kapalného novičoku A-230 byla odhadnuta na 1,9 - 3 mg/m. Při této koncentraci 70 kg osoba během dvou minut běžného dýchání při lehké aktivitě absorbuje mediánovou smrtelnou dávku (30 nádechů po jednom litru vzduchu). Mělký nádech má asi 500 ml, takže vzduch obsahující 0,15 g aerosolu na metr krychlový by měl způsobit úmrtí u více než 50 % dospělých a zdravých 70 kg osob již po jednom mělkém nádechu.\n\nToxicita novičoků pro pro otravu skrze kůži v běžném, lehkém oděvu s ochranou očí není známa. Odhad mediánové smrtelné dávky u VX je 150 mg/m při době vystavení 30 - 50 minut. Je ale pravděpodobné, že smrtelná koncentrace bude někde mezi 75 a 20 mg na m. \n\nSmrtelná dávka novičoků na kůži se bude pohybovat kolem 1 mg (u VX 5 mg) a penetrace kůže bude pravděpodobně trvat kolem 10 - 15 minut - rychleji na hlavě a v případě zasažení očí se bude jednat o spíše desítky sekund.\n\nPouhá jedna tuna A-234 by tak vytvořila mrak aerosolu o šířce 1 km na 1 km a vysoký téměř 150 m a přitom by zachovala toxickou koncentraci 7 mg/m.\n\nPouhá jedna tuna A-230 by tak vytvořila mrak aerosolu o šířce 1,5 na 1,5 km a vysoký téměř 150 a přitom by zachovala toxickou koncentraci 3 mg/m\n\nToxicita pro zasažení kůže při použité běžného lehkého oděvu, chránění očí a dýchání není známa. Analogicky od toxicity od VX lze ale odvodit, že koncentrace aerosolu mezi 5 a 10 mg/m by měly vyvolat u 50 % mužů příznaky středně těžké až těžké otravy po 30 až 50 minutách působení. Samotné plynové masky by tak na bojišti pro ochranu vojáků nestačily.\n\nOsoba zasažená Novičokem zvýšeně sliní, zvrací a dostává se do silných křečí, při kterých si může dokonce i zlámat kosti. V případě Novičoku A234 má pěnu u úst, může mít potíže s chůzí a následně upadá do bezvědomí. Smrt nastává velice rychle.\n\nJde o binární chemickou zbraň, která se vytvoří spojením jednotlivých samostatně neškodných komponentů (prekurzorů) těsně před použitím. Protože prekurzory jsou obvykle výrazně méně nebezpečné než samotné látky, tato technika umožňuje mnohem jednodušší manipulaci a přepravu munice. Navíc prekurzory jsou obvykle mnohem snáze stabilizovatelné, takže lze takto zvýšit trvanlivost látek. To má na druhou stranu tu nevýhodu, že neopatrná příprava může vytvořit neoptimální látku.\n\nLátky této skupiny nebyly nikdy bojově nasazeny. První známá otrava člověka proběhla v roce 1987 po selhání odvětrávání v laboratoři. Postižený vědec Andrej Železňakov obdržel instrukce vypít čaj (poté se vyzvracel), dostal protilátku a po chvíli zkolaboval. Zachránila jej zřejmě injekce atropinu. Zemřel v roce 1992 na následky otravy (látka u něj způsobila postupnou dekompozici nervové tkáně). Před smrtí poskytl rozhovor novinám navzdory utajení. \n\nV roce 1995 byli Novičokem otráveni ruský bankéř Ivan Kivilidi a jeho sekretářka. \n\nPodle britské premiérky Theresy Mayové byli právě jednou z těchto látek otráveni v březnu 2018 v britském Salisbury ruský dvojitý agent Sergej Skripal a jeho dcera Julija. Podle pozdějších analýz měla být k otravě použita látka označovaná jako A234.\n\nV červenci 2018 se otrávili další lidé, když údajně měli podle britské policie nalézt lahvičku s Novičokem – Dawn Sturgessová a Charlie Rowley z městečka Amesbury, přičemž Dawn Sturgessová na otravu zemřela.\n\n"}
{"id": "1370319", "url": "https://cs.wikipedia.org/wiki?curid=1370319", "title": "Ochoa", "text": "Ochoa\n\nOchoa je španělské příjmení, pocházející z baskického výrazu \"otxoa\", který znamená „vlk“.\n\n"}
{"id": "1370320", "url": "https://cs.wikipedia.org/wiki?curid=1370320", "title": "Mojmír Stuchlík", "text": "Mojmír Stuchlík\n\nMojmír Stuchlík (* 30. června 1930, Bítouchov - 10. září 2016, Semily) byl československý lyžař, skokan na lyžích. Po roce 1989 byl místostarostou města Semily.\n\nNa VII. ZOH v Cortině d'Ampezzo 1956 skončil ve skocích na lyžích na 28. místě. Na Turné čtyř můstků skončil v sezóně 1955/56 na 31. místě a v sezóně 1956/57 na 37. místě. Startoval za Duklu Liberec.\n\n"}
{"id": "1370324", "url": "https://cs.wikipedia.org/wiki?curid=1370324", "title": "Guus Kuijer", "text": "Guus Kuijer\n\nGuus Kuijer (* 1. srpna 1942, Amsterdam, Nizozemsko) je jedním z nejvýznamnějších nizozemských spisovatelů pro děti a mládež a jediný nizozemský laureát mezinárodní Ceny Astrid Lindgrenové (2012), která bývá označována jako Nobelova cena pro dětskou literaturu. V roce 2008 byl jako autor dětské literatury nominován na Cenu Hanse Christiana Andersena. V češtině mu zatím vyšly pouze dvě knihy: Všehokniha (2012) a Polča (2018).\n\nGuus Kuijer vyrostl s pěti sourozenci v silně věřící rodině, obklopen uzavřeným společenstvím katolické apoštolské církve. Po problematické školní docházce, která vyvrcholila dvouletým pobytem v internátní střední škole a definitivním odklonem od náboženství, se rozhodl pro učitelskou dráhu a vystudoval pedagogický institut. Od roku 1967 učil na obecné škole a souběžně psal (v roce 1968 začal publikovat povídky v literárním časopise \"Hollands Maandblad,\" roku 1971 je pak souborně vydal), ale po šesti letech přešel na volnou nohu a stal se spisovatelem na plný úvazek. V roce 1975 publikoval první knihu určenou dětem \"Met de poppen gooien\", za niž o rok později získal Gouden Griffel (Cenu zlatého pisátka). Tuto knihu napsal pro dívenku Madelief (sedmikráska), dceru své známé, a pojmenoval tak i hlavní hrdinku. Kniha se skládá ze čtyřiceti krátkých příhod. V příbězích o Madelief Kuijer pokračoval dalšími čtyřmi díly, oceněnými ještě jednou Zlatým a jednou Stříbrným pisátkem, později vyšly i jako souborné vydání, byly zfilmovány jako televizní seriál a z dílu \"Krassen in het tafelblad\" vznikl roku 1998 celovečerní film.\n\nJako autor Kuijer od samého začátku zaujal přístupem k dětem. Bral je jako rovnocenné partnery, kteří mnohdy projevují větší moudrost než dospělí. Navazuje tím jednak na tradici, kterou v nizozemské literatuře pro děti a mládež asi nejvýrazněji představuje legendární Annie M. G. Schmidtová, jednak reflektuje i společenskou atmosféru v Nizozemsku 70. let, kdy vrcholilo období převratných změn, odvrhování autorit, sexuální revoluce atd. V knihách pro děti a mládež se nevyhýbá ošemetným nebo bolestným tématům, ale umí je podat s jistou lehkostí a humorem.\n\nV poslední době se autor zaměřil především na literaturu pro dospělé, ve které se zabývá otázkami víry, fundamentalismu, tolerance i lidského štěstí. Velký ohlas vzbudil dvojdílným převyprávěním Bible \"Bijbel voor ongelovigen\" (Bible pro neznabohy, 2012 – 2016). Guus Kuijer žije s manželkou ve venkovském domě na polderu severně od Amsterdamu.\n\nPřehled bibliografie\n\n\nCena Zlatého pisátka (Gouden Griffel, za nejlepší nizozemskou dětskou knihu roku):\n\n\nCena Stříbrného pisátka (Zilveren Griffel, za nejlepší dětskou knihu roku – včetně překladových titulů):\n\n\nStaatsprijs voor kinder- en jeugdliteratuur 1979 (za dílo)\n\nWoutertje Pieterseprijs (cena pro nejlepší původní nizozemskou knihu pro děti a mládež) 2003 (\"Ik ben Polleke, hoor!\")\n\nE. du Perronprijs (cena za kulturní přínos pro lepší soužití mezi různými národnostními skupinami v Nizozemsku) 2007 (\"Hoe een klein rotgodje god vermoordde\", \"Het doden van een mens\")\n\nNěmecké ceny:\n\n"}
{"id": "1370325", "url": "https://cs.wikipedia.org/wiki?curid=1370325", "title": "František Jelínek (skaut)", "text": "František Jelínek (skaut)\n\nFrantišek Jelínek (24. listopadu 1921 Brno – 2002 Brno) byl skautský funkcionář a autor vzpomínek na koncentrační tábor Mittelbau-Dora, ve kterém sabotoval výrobu raket V-2.\n\nVyrostl v Brně, kde vystudoval nižší reálné gymnázium a obchodní akademii. Do skautského oddílu vstoupil v roce 1933. O sedm let později absolvoval (již se skautskou přezdívkou \"Jef\") kurs pro vedoucí vlčat. Dne 11. září 1940 byl však Junák nacisty zrušen. František se připojil k odbojové organizaci „Hnutí slovanské domoviny“, kterou založil jeho spolužák z akademie Vlastislav Kroupa. V roce 1942 složil maturitní zkoušku a 14 dní poté byl nasazen k firmě Flugmotorenwerke Ostmark do Vídně, kde pomocí falešných dokladů pomáhal přes hranice uprchlíkům z Protektorátu do Jugoslávie.\n\nGestapo zatklo Františka v červnu 1943 za falšování dokladů. Byl poslán přes Flossenbürg a Buchenwald do koncentračního tábora Mittelbau-Dora. Díky dobré znalosti němčiny se dostal jako písař do kanceláře, která měla na starosti dodávky a kontrolu tlakových ventilů do raket V-2. Dařilo se mu bez podezření posílat celé zásilky dobrých ventilů označených jako vadné do tavírny na roztavení a zmetky ponechával na skladě v továrně. Objednával součástky, které nebyly potřeba a ty potřebné posílal továrnám zpět nebo je zasílal na špatné adresy. Pro nedostatek potřebných součástek způsobených Jelínkovým jednáním stála továrna Mittelwerk s 15 000 vězni a 3 500 civilními zaměstnanci v souhrnu 22 dní. Jelínek pokračoval v sabotážní činnosti až do konce války. Za svoje činy, byl prezidentem Benešem navržen na státní české a anglické vyznamenání. V osobním rozhovoru je ale odmítl s tím, že konal jen svoji povinnost a činil tak z přesvědčení, nikoliv pro odměnu.\n\nŽivot Františka Jelínka byl od mládí spojen se skautským hnutím, ve kterém si vybudoval významnou pozici. Zažil dvojí zákaz skautské organizace, třetí a poslední obnovení se v roce 1989 připravovalo v jeho bytě. Prvním junáckým sněmem byl zvolen předsedou Ústřední revizní komise Junáka, jehož mandátu se musel vzdát po jednom roce kvůli zhoršujícímu se zdraví. Je držitelem sedmi junáckých vyznamenání, včetně Junáckého kříže za vlast (stříbrného stupně) a nejvyššího vyznamenání Junáka, Řádu čestné lilie v trojlístku (bronzového stupně).\n\nPo operaci tlustého střeva se zdraví Františka Jelínka prudce zhoršilo. Dlouholeté problémy s očima, kvůli kterým musel rezignovat na vysoké funkce ve Svazu skautů a skautek ČR, došly až na pokraj slepoty. Zemřel koncem roku 2002 ve věku 81 let.\n\n\n"}
{"id": "1370329", "url": "https://cs.wikipedia.org/wiki?curid=1370329", "title": "G20 rozvojových zemí", "text": "G20 rozvojových zemí\n\nG20 rozvojových zemí je uskupení 23 států z rozvojových regionů, které se zformovalo během 5. Ministerské konference WTO v Cancúnu v Mexiku. Tato konference probíhala v rámci takzvaného Katarského kola (též Kolo z Dohá) věnujícího se jednání o bariérách obchodu mezi členskými státy WTO. Na této konferenci se projednávala mimo jiné i zemědělská politika, která pro mnoho rozvojových států představuje politicky i sociálně citlivé téma.\n\nČlenství v koalici je s průběhem času proměnlivé. Název tedy neodpovídá skutečnému počtu státu v koalici, ale vybrán na počest dokumentu, který byl těmito státy podepsán 20. 8. 2003. Současnými členy koalice jsou: Argentina, Bolívie, Brazílie, Chile, Čína, Egypt, Filipíny, Guatemala, Indie, Indonésie, Jihoafrická republika, Kuba, Mexiko, Nigérie, Pákistán, Paraguay, Tanzanie, Thajsko, Uruguay, Venezuela. Mezi bývalé členy uskupení patří Ekvádor, Kolumbie, Kostarika, Peru, Salvador a Turecko.\n\nČlenské státy tohoto uskupení zahrnují asi 58 % světové populace, neboli 4,33 miliardy obyvatel. Tyto státy také zahrnují 26,4 % obyvatelné plochy a 26% světového exportu zemědělských produktů. G20 rozvojových zemí také představuje 69 % světových samozásobitelských farmářů. Uskupení také někdy bývá nazýváno jako G4 + a to kvůli dominantní roli, kterou v uskupení sehrávají Brazílie, Indie, Jihoafrická republika a Čína.\n\nKoalice 20 rozvojových států vznikla krátce před zahájením konference v reakci na 2 dokumenty. Prvním z nich byl dokument vydaný Evropskou komisí, který shrnoval požadavky evropských států ohledně zemědělské politiky pro nastávající jednání. Dokument obsahoval návrh EU, aby země WTO snížily dovozní cla o 36 %, snížily vývozní dotace o 45% a aby odstranily vývozní dotace na pšenici, olivový olej a tabák. Návrh obsahoval také opatření, která měla zvýhodňovat rozvojové země. Bohaté země měli také poskytnout nulové clo na 50 % dovozů z rozvojových zemí.\n\nO dva dny později, tedy 18. 12. 2002, byl WTO vydán Harbinsonův dokument (tzv. Harbinson Overview Paper), který představoval výchozí postoje WTO pro následnou konferenci v Cancúnu. Věnoval se hlavně problematice přístupu na trh, vývozní konkurenci a domácí podpoře. Jedna sekce také byla věnována skupině nejméně rozvinutých států světa. Dokument zmiňoval, že mezi členskými státy WTO panuje významná shoda, že pro rozvojové státy by neměly platit redukované závazky v rámci společných obchodních pravodel členských států. Posledním krokem, který ještě více motivoval státy G20 rozvojových zemí k utvoření koalice bylo společné prohlášení států Evropské unie a USA o společném postoji pro následná jednání o zemědělské politice ve WTO. Rozvojové státy se obávaly, že budou na jednání upozaděny jejich zájmy a že bude v závěru přijat dokument vycházející z požadavků EU a USA, který by pro ně byl velmi nevýhodný.\n\nV reakci na předchozí události podepsaly Brazílie, Indie a Jihoafrická republika 6. června 2003 společnou deklaraci známou jako Brasilia Declaration. Tato deklarace byla podepsána ministry zahraničních věcí z jednotlivých zemí, kteří vyjádřili lítosti nad tím, že hlavní obchodní partneři (EU a USA) stále směřují k protekcionismu ve svých méně konkurenceschopných obchodních oblastech. Také prohlásili, že doufají, že v nadcházejících jednáních dojde ke zvratu těchto protekcionistických politik a dalších praktik zamezujících obchodu.\n\nV červnu 2003 se konalo menší jednání, předběžné, v Egyptě. Na těchto jednáních se G20 začala tvořit. Hlavní roli při tvoření koalice sehrála Brazílie, která v ní viděla příležitost k diverzifikaci své exportní ekonomiky, a to zejména prostřednictvím navýšení obchodu s rozvojovými zeměmi na jihu. Byl to způsob, jak mohla podpořit svůj ekonomický růst.\n\nKonference probíhala ve dnech 10. až 14. září 2003 v Cancúnu v Mexicu. Během jednání proti sobě stálo uskupení G20 rozvojových zemí a koalice EU-USA spolu s některými členy Cairns Group. Mnoho zemí se během jednání snažilo o rozpad G20, ale uskupení vydrželo. Z koalice během konference odešla pouze delegace jedné země, na druhou stranu delegace Nigérie přistoupila. Po skončení konference se ještě několik států rozhodlo uskupení opustit, nicméně Tanzanie a Zimbabwe naopak přistoupily. Z pohledu WTO se 5. ministerská konference jevila jako selhání, neboť nebyl přijat žádný závěrečný dokument. Z pohledu zemí G20 rozvojových států se ale jednalo o úspěch, neboť uskupení přetrvalo a dokázalo zabránit přijetí dokumentu, který by byl pro ně nevýhodný. G20 se také stala významným aktérem při jednáních o zemědělské politice ve WTO a jejich postoje měly být i následně brány v úvahu při přijímání jakéhokoliv dokumentu k této problematice.\n"}
{"id": "1370334", "url": "https://cs.wikipedia.org/wiki?curid=1370334", "title": "Petr Hladík (cyklista)", "text": "Petr Hladík (cyklista)\n\nPetr Hladík (* 16. března 1948 v Děčíně, Československo) je bývalý cyklista, mistr republiky jednotlivců v silniční cyklistice z roku 1969, mistr republiky v časovce družstev (1973 a 1975), účastník Olympijských her v Mexiku v roce 1968. \n\nNa kole závodil od 14 let, nejdříve v týmu Dynamo Děčín, od roku 1967 ve vojenském týmu RH Plzeň, v jehož dresu zažil největší úspěchy. Medaile začal sbírat už od žákovských kategorií (2x mistr republiky mladšího dorostu, 3x mistr republiky staršího dorostu), první významný úspěch zaznamenal v roce 1966 celkovým vítězstvím na etapovém Závodu míru mládeže. O rok později přestoupil do dospělé kategorie a v 19 letech ihned vyhrál legendární jednoetapový závod Praha - Karlovy Vary - Praha. Po 262 kilometrech porazil ve spurtu tehdejší čs. jedničku Jana Smolíka. V ten samý rok také poprvé nastoupil v reprezentačním dresu na Mistrovství světa v silniční cyklistice, v nizozemském Heerlenu obsadil v závodě amatérů po hromadném pádu 75. místo.\n\nVe dvaceti letech nastoupil v čs. dresu na Olympijských hrách v Mexiku. Ze silničního závodu ovšem kvůli defektu odstoupil. \"V Mexiku bylo strašné vedro a my lepili galusky takovým hnědým lepidlem, které povolilo. Ve druhém okruhu jsem otočil gumu a než jsem dostal rezervní kolo, byl 'balík' pryč. Tak jsem slezl.\"\n\nO rok později ovšem zvítězil na Masarykově okruhu v Brně a pro rok 1969 se stal mistrem republiky v silniční cyklistice, když po pětihodinovém závodě ve spurtu zdolal Rudolfa Labuse z Dukly Brno. Jako mistr země získal automaticky nárok ke startu na Mistrovství světa v britském Leicesteru.\n\nZde v individuálním závodě amatérů obsadil 10. místo. Tehdejší ročník byl pro československé reprezentanty vůbec povedený, v témže závodě skončil Petr Matoušek osmý a Jiří Prchal šestnáctý. V závodě družstev československý tým získal stříbrnou medaili (ve složení Petr Matoušek, Milan Puzrla, František Řezáč, Jiří Mainuš).\n\nV roce 1971 poprvé startoval na Závodě míru, ale hned v první etapě měl defekt a celkem dojel na 41. místě se ztrátou 25:31 na vítěze. Ten rok si vynahradil na mistrovství ČSSR, kde v Dubnici získal stříbrnou medaili v závodě jednotlivců, čímž obhájil stejný výsledek i z předešlého ročníku. V dalších letech Hladík zaznamenal i dílčí úspěchy na závodech v zahraničí: vyhrál etapy v závodech Okolo Slovenska (2x), Okolo Maroka, Kolem Rakouska (vítěz první etapy ročníku 1976), Giro Bergamasco, Okolo Skotska, Okolo Bulharska. V roce 1972 dokonce zvítězil v celkovém pořadí závodu Okolo Srbska, kde vyhrál i jednu etapu. Nicméně na Olympijské hry v Mnichově (1972) se nenominoval, stejně jako na další ročníky Závodu míru.\n\nDařilo se mu na republikových mistrovstvích, kde v individuálním závodě až do skončení kariéry nikdy neskončil hůř než desátý a v závodě družstev získal dokonce dvě zlaté medaile (1973 a 1975).\nZávodní kariéru skončil v roce 1976, v 28 letech, když se ještě ten rok umístil na třetím místě v individuálním závodě mistrovství ČSSR. \"K profíkům šel jen jediný Daler a tenkrát měli kluci jediný cíl - dostat se do Dukly nebo do Rudé hvězdy a to se mi povedlo. Další motivace už nebyla skoro žádná.\"\n\nPo skončení kariéry byl trenérem cyklistů v RH Plzeň, v roce 1981 se přestěhoval domů do Děčína, kde vedl oddíl SČE Děčín.\n\nMezi závodníky měl přezdívku „Pavián“ – tu vymyslel kamarád a závodník Jiří Prchal. Když odcházeli ze střechy ubytovny, kde se opalovali nazí, Prchal prohlásil \"Ty máš zadnici rudou jako pavián\", což mu už zůstalo. V Děčíně pracoval v ekonomickém oddělení místní policie, posléze jako obchodní zástupce výrobce kol. Je v důchodu. Je ženatý (manželka Miroslava, nar. 1949), děti Lenka (nar. 1980) a Petr (nar. 1975), který v Děčíně vede cyklistický obchod.\n"}
{"id": "1370335", "url": "https://cs.wikipedia.org/wiki?curid=1370335", "title": "Rolls-Royce Derwent", "text": "Rolls-Royce Derwent\n\nRolls-Royce RB.37 Derwent je britský proudový motor ze 40. let s odstředivým kompresorem a druhý proudový motor firmy Rolls-Royce Limited, který vstoupil do výroby. V podstatě jde o vylepšenou verzi motoru Rolls-Royce Welland, který byl přejmenovanou verzí motoru W.2B firmy Franka Whittla \"Power Jets\". Rolls Royce zdědil návrh Derwentu od firmy Rover, když v roce 1943 převzali vývoj proudových motorů. Derwent byl výkonnější než Welland a také spolehlivější, takže byl Derwent zvolen jako motor pro Gloster Meteor a mnoho dalších britských poválečných proudových letounů.\n\nNěkolik motorů Derwent a Nene bylo tehdejší labouristickou vládou prodáno Sovětskému svazu, což způsobilo politický poprask, neboť Nene byl v té době nejvýkonnějším proudovým motorem na světě. Sověti okamžitě konstrukci modelu Derwent V okopírovali a vyrobili vlastní nelicenční verzi – Klimov RD-500. Nene byl také okopírován a vytvořil pohonnou jednotku pro slavnou stíhačku MiG-15. Derwent Mk.V byl také použit na kanadském stroji Avro Jetliner, ale ten se do výroby nedostal.\n\n7. listopadu 1945 Gloster Meteor s motorem Derwent V ustanovil světový rychlostní rekord 975 km/h TAS.\n\n\n\n\n\n"}
{"id": "1370336", "url": "https://cs.wikipedia.org/wiki?curid=1370336", "title": "Slepé pleso", "text": "Slepé pleso\n\nSlepé pleso je zanikající jezero v Mlynické dolině ve Vysokých Tatrách na Slovensku. Zarůstající vodní plocha má rozlohu 0,9651 ha. Je 152 m dlouhé a 101 m široké. Leží v nadmořské výšce 1375 m.\n\nNachází se ve vzdálenosti 100 m severozápadně od Štrbského plesa přibližně o 30 m výše za úzkým morénovým valem. Kolem plesa je nepříliš široký pás kosodřeviny a zbytky lesa, který byl částečně zničen během vichřice v roce 2004 a nyní pro změnu devastován kůrovcem.\n\nVoda v plese je postupně vytlačovaná rašelinou a v celém plese se objevuje jen po větších deštích. Drobné vodní očka se objevují průběžně, přičemž největší z nich se nachází ve východní části plesa a při průměru 10 m má rozlohu 80 m². Z plesa odtéká strouha sulfátové vody, která obvykle mizí dříve než dosáhne Štrbského plesa.\n\nPřístup je možný pěšky od severozápadního konce Štrbského plesa, přičemž neznačená cesta vede kolem celého Slepého plesa. Ve vzdálenosti 55 m od západního břehu prochází červená turistická značka tatranské magistrály od Štrbského plesa do Furkotské doliny.\n\n\n"}
{"id": "1370339", "url": "https://cs.wikipedia.org/wiki?curid=1370339", "title": "Lucas Hedges", "text": "Lucas Hedges\n\nLucas Hedges (* 12. prosince 1996 New York) je americký herec, pocházející z Brooklynu. Proslavil se rolí Patricka Chandlera ve filmu \"\"Místo u moře\"\", který byl nominován na Oscara, udělovaného americkou Akademií filmového umění a věd.\n\nLucas Hedges se narodil v New Yorku, ve čtvrti Brooklyn Height. Je druhým synem básnířky a spisovatelky Susan Bruceové a spisovatele, romanopisce, dramatika a na Oscara nominovaného scénaristy a režiséra Petera Hedgese. Základní školu absolvoval v brooklynské \"Saint Ann's School\". Obor divadlo a dramatické umění studoval na univerzitě v Severní Karolíně. V současné době žije v New Yorku. Má staršího bratra Simona.\n\nV roce 2007, když mu bylo jedenáct let se poprvé objevil na filmovém plátně ve filmu, který režíroval jeho otec. Hrál ve dvou filmech uznávaného hollywoodského režiséra Wese Andersona vedle herců Edwarda Nortona, Billa Murray, Frances McDormandové nebo Ralpha Fiennese a Sama Rockwella. V dalších filmech hrál po boku Josha Brolina, Kate Winsletový, Jeremy Rennera, Colina Firtha nebo Emily Bluntový. Do roku 2018 hrál ve čtyřech filmech, které byly nominovány na Oscara a to Grandhotel Budapešť, Místo u moře, Lady Bird a Tři billboardy kousek za Ebbingem. Na televizních obrazovkách byl obsazen v seriálu televizní stanice NBC \"The Slap\" spolu s herci: Zachary Quintem nebo Umou Thumanovou. Je prvním nominovaným mužem ve věku do 25 let. Hranici 25. let dosáhl jako první Jake Gyllenhaal filmem Zkrocená hora. Lucas Hedges byl nominován na Oscara za svou roli ve filmu Místo u moře (2016) 13 let poté, kdy byl nominován na Oscara jeho otec Peter Hedges za scénář k filmu Jak na věc. Jazykově vyniká v mateřské angličtině, dále v němčině a v jazyku se skotsko-irským přízvukem.\n\nDivadelní kariéru zahájil na začátku roku 2017 ve hře \"\"Yen\"\" v režii Tripa Cullmana v divadle Lucille Lortel Theatre na Christopher Street ve West Village v New Yorku. Za tuto roli byl nominován na cenu \"Lucille Lortel\" za nejlepší hlavní roli v inscenaci a současně získal cenu za nejlepší debut v hlavní roli v divadle mimo divadelní Broadway.\n\n\n"}
{"id": "1370348", "url": "https://cs.wikipedia.org/wiki?curid=1370348", "title": "White City Stadium", "text": "White City Stadium\n\nWhite City Stadium byl víceúčelový stadion ve čtvrti Hammersmith a Fulham v Londýně, sloužící zejména pro fotbal a atletiku. Pojal až 93 000 diváků. Otevřen byl v roce 1908 a byl hlavním dějištěm Letních olympijských her 1908. Posléze se zde konaly i motocyklové závody a závody chrtů. V roce 1934 se zde uskutečnily Hry Commonwealthu. V roce 1985 byl stadion White City zbořen a na jeho místě vznikl kancelářský komplex White City Place.\n"}
{"id": "1370349", "url": "https://cs.wikipedia.org/wiki?curid=1370349", "title": "Jan Daniel Bláha", "text": "Jan Daniel Bláha\n\nJan Daniel Bláha (* 13. března 1981 Havlíčkův Brod) je český kulturní geograf, antropolog a kartograf realizující vlastní výzkumy v mimoevropských lokalitách, zejména na Papui-Nové Guineji.\n\nDětství prožil v Chotěboři na Vysočině. Vystudoval Přírodovědeckou fakultu Univerzity Karlovy, obor geografie a kartografie (1999–2005). Na téže univerzitě absolvoval studium kulturologie se zaměřením na kulturní antropologii při Filozofické fakultě (2006–2012). V současnosti působí na katedře geografie a jako proděkan pro vnější a zahraniční vztahy na Přírodovědecké fakultě Univerzity Jana Evangelisty Purkyně v Ústí nad Labem a jako výzkumný pracovník na katedře geomatiky na Fakultě stavební Českého vysokého učení technického v Praze a na katedře asijských studií Filozofické fakulty Univerzity Palackého v Olomouci. Dlouhodobě spolupracuje s českým kulturním antropologem Martinem Soukupem.\n\nPředmětem jeho vědecko-výzkumného zájmu jsou socio-kulturní aspekty mapové tvorby, analýza kartografických děl včetně jejich uživatelského hodnocení a vizuální informace v didaktice geografie. Obecně poukazuje na humanitní rozměr oboru kartografie. Svou pozornost věnuje také komplexnímu výzkumu tzv. mentálních map u různých skupin jedinců a výzkumu didaktických pomůcek pro výuku kartografie na základních školách. V minulosti se věnoval i estetickým hodnotám map a kreativitě kartografické tvorby.\n\nOd roku 2015 provádí výzkumy na Papui-Nové Guineji, kde se mimo jiné věnuje studiu prostorového chování lidí. Je autorem řady odborných studií, které vyšly v Česku i v zahraničí. Publikoval knihu \"Vybrané okruhy z geografické kartografie\" (2017) a je spoluautorem knihy \"Conditions of Fieldwork\" (2016) o podmínkách terénního výzkumu v mimoevropských lokalitách (vydáno Národním muzeem v Praze). Podílel se na přípravě novodobého českého \"Školního atlasu světa\" (2004) a na realizaci řady map do odborných publikací (mj. v nakladatelství Karolinum a Pavel Mervart). V roce 2019 společně s geografy Jiřím Andělem a Ivanem Bičíkem publikoval v nakladatelství Karolinum knihu \"Makroregiony světa. Nová regionální geografie\".\n\nV roce 2017 publikoval s geoinformatikem Martinem Dolejšem studii, v níž zaměřili, spočítali a prezentovali různé významné středy Česka, o čemž informoval celostátní tisk.\n\nAktivně působil ve skautském hnutí jako vedoucí ve skautském oddíle a vedoucí střediska Junáka v Chotěboři. Z tohoto období pochází monografie o historii a současnosti tamního skautského hnutí \"Skauting v Chotěboři\" (2010).\n"}
{"id": "1370351", "url": "https://cs.wikipedia.org/wiki?curid=1370351", "title": "Jouko Launonen", "text": "Jouko Launonen\n\nJouko Ilmari Launonen (* 3. června 1939 Jyväskylä) je bývalý finský rychlobruslař.\n\nNa mezinárodní scéně debutoval v roce 1961, kdy se představil na Mistrovství Evropy. Zúčastnil se Zimních olympijských her 1964 (1500 m – 4. místo, 5000 m – 18. místo, 10 000 m – 14. místo). Největšího úspěchu dosáhl roku 1965, kdy získal na Mistrovství světa stříbrnou medaili. Startoval také na ZOH 1968 (500 m – 33. místo, 1500 m – 14. místo, 5000 m – 15. místo, 10 000 m – 12. místo). Od roku 1968 závodil již pouze na finských šampionátech, sportovní kariéru ukončil v roce 1972. Od roku 2007 se účastní veteránských závodů.\n"}
{"id": "1370357", "url": "https://cs.wikipedia.org/wiki?curid=1370357", "title": "Seward", "text": "Seward\n\nSeward může být:\n\n\n"}
{"id": "1370358", "url": "https://cs.wikipedia.org/wiki?curid=1370358", "title": "Národní park Rawa Aopa Watumohai", "text": "Národní park Rawa Aopa Watumohai\n\nNárodní park Rawa Aopa Watumohai je indonéský národní park, který leží na ostrově Sulawesi (Celebes) v provincii Jihovýchodní Sulawesi. Byl založen v roce 1989 a má rozlohu 1 050 km. Nadmořská výška sahá od hladiny moře po 981 metrů. Park chrání rašelinový les Aopa, největší na ostrově, a nacházejí se zde mokřady světového významu.\nV parku je rozmanitá vegetace: podhorské deštné lesy, mangrovy, pobřežní lesy, savany a sladkovodní bažiny. Bylo zde zaznamenáno 323 druhů rostlin jako lontar vějířový (\"Borassus flabellifer\"), \"Bruguiera gymnorhiza\", krásloplodky (\"Callicarpa\") či železnec (\"Metrosideros\").\n\nŽije zde babirusa, anoa nížinný (\"Bubalus depressicornis\") a anoa čínský (\"Bubalus mephistopheles\") − malí vodní buvoli − a na 155 druhů ptáků, z nichž 37 je endemitních pro ostrov. Žije zde například tabon přilbový (\"Macrocephalon maleo\"), marabu indomalajský (\"Leptoptilos javanicus\"), čáp bělokrký (\"Ciconia episcopus\"), ledňáček proměnlivý (\"Todiramphus chloris\"), kakadu žlutolící (\"Cacatua sulphurea\"), krahujec vínoprsý (\"Accipiter rhodogaster\"), holub manadský (\"Turacoena manadensis\") a nikobarský (\"Caloenas nicobarica\"). Park také poskytuje útočiště populaci 170 ohrožených nesytů bílých (\"Mycteria cinerea\"). Z primátů se zde vyskytuje nártoun celebeský (\"Tarsius tarsier\") a zranitelní makakové šedoramenní (\"Macaca ochreata\").\n\nV parku je také chráněno jedenáct druhů plazů, 20 druhů ryb a žijí zde také mláďata korýšů a ryb.\nOblast parku tradičně obývají lidé skupiny Moronenů. Během Nizozemské koloniální éry leželo v oblasti současného národního parku sedm vesnic. V padesátých letech 20. století se vesničané přestěhovali do jiných částí ostrova, ale od 70. let došlo k zpětné kolonizaci. Místní úřady však pochybovaly, zdali tito lidé pocházejí z etnika Moronenů a mají na tato území nárok a po vyhlášení národního parku se dokonce tyto lidi snažily vypudit. Roku 1997 bylo vypáleno na 175 jejich domů, o rok později dalších 88 domů. Roku 2001 bylo zničeno dalších 100 domů.\nNárodní park byl vyhlášen roku 1989 a roku 2011 byl označen za součást ochrany Ramsarskou úmluvou.\n\nHrozby pro park představuje nejegální těžba, pytláctví a sběr vajec.\n"}
{"id": "1370360", "url": "https://cs.wikipedia.org/wiki?curid=1370360", "title": "Rudie Liebrechts", "text": "Rudie Liebrechts\n\nRutgerus Gerardus „Rudie“ Liebrechts (* 6. září 1940 Vlaardingen) je bývalý nizozemský rychlobruslař.\n\nNa evropských a světových šampionátech startoval od roku 1961. Hned na svém prvním startu na MS 1961 vybojoval bronzovou medaili. Tentýž cenný kov získal i na Mistrovství světa 1964. Zúčastnil se Zimních olympijských her 1964 (1500 m – 10. místo, 5000 m – 8. místo, 10 000 m – 4. místo). V dalších letech bylo jeho nejlepším umístěním šesté místo na MS 1965. Sportovní kariéru ukončil koncem roku 1967, i když ještě v letech 1970, 1972 a 1980 se zúčastnil několika menších závodů.\n\n"}
{"id": "1370363", "url": "https://cs.wikipedia.org/wiki?curid=1370363", "title": "Stupeň B1039 Falconu 9", "text": "Stupeň B1039 Falconu 9\n\nStupeň B1039 Falconu 9 je první stupeň rakety Falcon 9 verze Block 4 vyráběné společností SpaceX. Poprvé tento první stupeň letěl v srpnu 2017 při misi CRS-12, kdy po vynesení nákladu úspěšně přistál na pevninské ploše Landing Zone 1. Následně byl stupeň zrenovován a letěl znovu při misi CRS-14. Jelikož se u verze Block 4 nepočítalo s více než dvěma lety, tak nebyl provrden pokus o přistání.\n\n"}
{"id": "1370364", "url": "https://cs.wikipedia.org/wiki?curid=1370364", "title": "Vila Otto Eislera", "text": "Vila Otto Eislera\n\nVila Otto Eislera je funkcionalistická stavba v Ostravici 456, která se nachází v okrese Frýdek-Místek. Rekreační vila byla v roce 2010 navržena k prohlášení za kulturní památku ČR, vzhledem k stavebním úpravám jak exteriéru tak interiéru vila ztratila svoji původní architektonickou hodnotu a proto k prohlášení nedošlo.\n\nVýstavba letní vily pro pražského chemika inženýra Otto Eislera byla zadána zkušenému vídeňskému architektovi Jacquesovi Groagovi. Projekt ve stylu organické funkcionalistické stavby byl proveden v letech 1933–1934. Realizace stavby proběhla v roce 1935. Vila je umístěná na jihozápadním svahu Lysé hory. Po dokončení stavby, která vyvolala velký ohlas, byla publikována v německých, italských a anglických časopisech. Dům byl stavebně upravován, rozdělen na dva byty, které slouží k obývání.\n\nPřízemní zděná asymetricky členěná stavba na nepravidelném půdoryse, který sleduje vrstevnici, je zastřešena mírně úklonnými pultovými střechami. Zastřešena je i terasa, která se otevírá k údolí Ostravice. Terasa byla vybavena kamennou lavicí, výklenkem s plastikou dívky a kruhovou fontánou. V severní části je stavba patrová, v patrech byly ložnice. Původní omítka stavby byla laděna do růžova, kdežto sloupy terasy a okna byly bílé, což vytvářelo kontrast s cihelnou podlahou a dřevěným stropem terasy.\n\nZ terasy bylo možné vstoupit do velkého obývacího pokoje s oblými nárožími a s velkým čtvercovým oknem o velikosti výšky stěny. Na pravé straně byla chodba k pokojům a do kuchyně a jednoramenné dřevěné schodiště, které vedlo do patra s ložnicemi. Na západní straně byla garáž s dřevěnými dvoukřídlými vraty. Dům byl stavebně upraven na dvě bytové jednotky.\n"}
{"id": "1370365", "url": "https://cs.wikipedia.org/wiki?curid=1370365", "title": "Ivar Nilsson", "text": "Ivar Nilsson\n\nIvar Bengt Nilsson (12. června 1933 Göteborg – 26. února 2019 Hindås) byl švédský rychlobruslař.\n\nNa mezinárodní scéně se poprvé představil v roce 1960. Tehdy nejprve skončil čtvrtý na Mistrovství Evropy, posléze byl dvanáctý na Mistrovství světa a nakonec závodil na Zimních olympijských hrách (5000 m – 7. místo, 10 000 m – 4. místo). Čtvrtou příčku z kontinentálního šampionátu si zopakoval i v roce 1961. Největšího úspěchu dosáhl na Mistrovství světa 1962, kde vybojoval bronzovou medaili. Zúčastnil se také ZOH 1964 (1500 m – 19. místo, 5000 m – 7. místo, 10 000 m – 10. místo). Od roku 1966 startoval již pouze na švédských závodech, sportovní kariéru ukončil v roce 1969.\n\nZemřel 26. února 2019 ve věku 85 let.\n\n"}
{"id": "1370372", "url": "https://cs.wikipedia.org/wiki?curid=1370372", "title": "Boris Michajlov (fotograf)", "text": "Boris Michajlov (fotograf)\n\nBoris Michajlov (* 25. srpna 1938 Charkov; , ) je ukrajinský fotograf.\n\nNarodil se v ukrajinském Charkově (bývalém Sovětském svazu). Původně byl zaměstnán jako inženýr, ale následně o místo přišel, protože KGB našla jím vytvořené fotografické akty. Michajlov se ale nadále věnoval fotografii jako koníčku. Jeho dílo 60. a 70. let 20. století se vyznačuje kritickým postojem vůči tehdejšímu stavu společnosti v totalitním prostředí. Je to vidno například v \"Red series\", kde je jednotícím prvkem všech fotografií tehdy všudypřítomná rudá barva. Jeho dílo však bylo plně doceněno až po pádu Východního bloku. I po roce 1990 se nadále věnuje tvůrčí práci. Nově nabytá svoboda vyjádření dala vzniknout radikálnímu souboru panoramatických fotografií s názvem \"At dusk\", kde Michajlov odkrývá krutou každodenní realitu ulice. Zároveň se zde objevují fotografie mrzáků a bezdomovců – toto téma se objevuje i v jeho pozdějších projektech jako \"Case history\" nebo \"Tea Coffee Cappuccino\". Michajlov přitom neusiluje o to někoho svými fotografiemi dojmout, právě naopak. Zachycuje bezdomovce jako jedince, kterému se nepodařilo adaptovat na společenské změny s nástupem nového režimu. V současné době žije Boris Michajlov převážně v Berlíně.\n\nDnes je považován za jednoho z nejvýznamnějších umělců pocházejících z bývalého Sovětském svazu.\n"}
{"id": "1370380", "url": "https://cs.wikipedia.org/wiki?curid=1370380", "title": "Sergej Skripal", "text": "Sergej Skripal\n\nSergej Viktorovič Skripal (* 23. června 1951) je bývalý ruský dvojitý agent pracující pro ruské a britské tajné služby během 90. let 20. století a začátkem 21. století. V prosinci 2004 byl zatčen ruskou Federální službou bezpečnosti (FSB) a následně odsouzen a uvězněn za velezradu. V roce 2010 se usadil ve Spojeném království díky tehdy uskutečněné výměně agentů mezi Ruskem a Velkou Británií.\n\nDne 4. března 2018 byli Skripal a jeho dcera Julija, která za ním přijela na návštěvu z Moskvy, nalezeni v Salisbury otráveni zprvu neznámým nervovým jedem. Po převezení do okresní nemocnice v Salisbury bylo 9. března 2018 oznámeno, že jsou oba v kritickém stavu. Britskými orgány je událost od té doby vyšetřována jako pokus o vraždu. Skripal a jeho dcera měli být podle představitelů Velké Británie a Evropské unie (EU) otráveni nervově paralytickým jedem A234 ze skupiny látek na západě označovaných jako novičok.\n\nPodle prohlášení nemocnice, ve které byly obě oběti hospitalizovány, ze dne 6. dubna 2018 se Julija Skripalová ani její otec již nenacházeli v kritickém stavu ohrožení života. Julija už zhruba týden předtím mohla komunikovat s nemocničním personálem. Oba Skripalovi byli posléze z nemocnice propuštěni, Julia Skripalová 10. dubna a Sergej Skripal 18. května 2018.\n\nV důsledku této události došlo k vyhoštění téměř 150 diplomatů Ruska z Velké Británie, z některých dalších zemí EU a z USA a Kanady. Rusko oplatilo tato opatření obdobným způsobem.\n\nSergej Skripal se narodil 23. června 1951 v Kaliningradské oblasti. V roce 1972 dokončil školu zaměřenou na výcvik ženijního vojska s kvalifikací na výsadkáře. Později sloužil u sovětského výsadkového vojska. \n\nPozději byl z výsadkového vojska kooptován do vojenské zpravodajské služby (GRU). Na začátku 90. let 20. století působil na ambasádě na Maltě. V roce 1994 byl přidělen jako vojenský atašé do Madridu. Tam byl později naverbován britským agentem Pablem Millerem do britské tajné služby.\n\nV roce 1996 byl kvůli svému chatrnému zdraví odeslán zpět do Moskvy, kde pracoval opět pro GRU a na čas se stal ředitelem personálního oddělení GRU. V době, kdy odešel do zdravotního důchodu, měl hodnost plukovníka.\n\nPodle ruských žalobců začal pro Secret Intelligence Service (SIS, neoficiálně také MI6) pracovat v roce 1995 a předal jí státní tajemství včetně identit ruských agentů. Je podezírán z odkrytí identity až 300 ruských agentů.\n\nV prosinci 2004 byl Skripal zatčen mimo svůj moskevský dům krátce poté, co se navrátil ze Spojeného království. V srpnu 2006 byl odsouzen podle článku 275 ruského trestního zákoníku (velezrada špionáží) moskevským regionálním válečným soudem v soudním procesu, který se konal za zavřenými dveřmi. Žaloba reprezentovaná vrchním válečným žalobcem Sergejem Fridinským žádala patnáctiletý trest namísto dvacetiletého maxima podle článku 275 kvůli polehčujícím okolnostem, jako byla spolupráce s vyšetřovateli. Skripal byl nakonec odsouzen na 13 let a k odebrání armádních hodností. Tato kauza nebyla veřejně známa až do srpna 2006, kdy byl odsouzen. Skripalovi právníci se vůči rozsudku odvolali k válečnému kolegiu ruského Nejvyššího soudu. Odvolací řízení se konalo 30. listopadu 2006.\n\nV červenci 2010 byla Skripalovi spolu s dalšími Rusy odsouzenými za špionáž udělena prezidentská milost výměnou za propuštění deseti ruských agentů.\n\nSkripal se přesunul do Salisbury, kde si v roce 2011 zakoupil dům. Podle britských úřadů Skripal pokračoval s poskytováním informací Spojenému království i nějakou dobu poté. Skripalova manželka zemřela na rakovinu v roce 2012. Jeho dcera se poté v roce 2004 vrátila do Moskvy a pracovala v oddělení prodeje. Jeho syn zemřel ve věku 43 let v březnu 2017 za neznámých okolností během návštěvy Petrohradu.\n\nDne 4. března 2018 byli Skripal a jeho 33letá dcera otráveni. Podle britských zdrojů to bylo nervově paralytickou látkou, a Spojené království z tohoto činu obvinilo Rusko. Následovaly diplomatické roztržky mezi Ruskem a zeměmi Evropské unie, Spojenými státy a dalšími státy NATO a samotnou organizací NATO.\n\nPodle zprávy z 29. března 2018 se Julija Skripalová již nenacházela v kritickém stavu ohrožení života a její zdravotní stav se rychle zlepšoval, zatímco její otec byl nadále v kritickém stavu. Dne 5. dubna 2018 uveřejnila anglická Metropolitan Police prohlášení Julije Skripalové, ve kterém uvedla, že již více než týden není v komatu a získává na síle každým dnem. Obrátila se na veřejnost s touto prosbou: „Jsem si jista, že chápete, že celá tato epizoda je poněkud matoucí, a doufám, že budete respektovat soukromí moje a mé rodiny během mé rekonvalescence.“\n\nJak vyplývalo ze zprávy nemocnice v Salisbury ke dni 6. dubna, kterou zveřejnila agentura Reuters, podstatně lépe se dařilo také Sergeji Skripalovi a už nebyl v kritickém stavu ohrožení života. Otravu však nepřežily jeho kočka a dvě morčata. Sergej Skripal byl již rovněž z nemocnice propuštěn, o jeho zdravotním stavu však nebyly sděleny žádné informace.\n\n"}
{"id": "1370386", "url": "https://cs.wikipedia.org/wiki?curid=1370386", "title": "L’Ailefroide", "text": "L’Ailefroide\n\nL’Ailefroide (3954 m n. m.) je hora v Dauphineských Alpách ve Francii. Nachází se ve skupině Massif des Écrins na území obce Vallouise-Pelvoux (departement Hautes-Alpes). Leží nad vesnicí Saint-Antoine asi 22 km západně od města Briançon. Jedná se o třetí nejvyšší vrchol Dauphineských Alp po Barre des Écrins a La Meije.\n\nHoru tvoří krátký hřeben orientovaný zhruba ve směru SV-JZ. V hřebeni se nacházejí tyto vrcholy a sedla (od severovýchodu):\n\n\nHora na severovýchodě sousedí s vrcholem Pic du Coup de Sabre (3699 m), který je oddělen sedlem Col du Glacier Noir (3478 m). Na jihozápadě sousedí s vrcholem Pointe des Frères Chamois (3570 m), který je oddělen sedlem Brèche des Frères Chamois (3557 m). Z vrcholu L’Ailefroide Centrale odbočuje severním směrem hřeben, který pokračuje přes vrcholy Pic de la Temple (3389 m) a Pic Coolidge (3775 m) k vrcholu Barre des Écrins (4107 m). Na jihovýchodních svazích hory se rozkládá ledovec Glaciers de l’Ailefroide, na východních Glacier du Coup de Sabre, na severních Glacier Noir a na severozápadních Glacier de Coste Rouge a Glacier Long.\n\nNa vrchol hory vystoupili jako první 7. července 1870 W. A. B. Coolidge, Christian Almer a Ulrich Almer. Dnes lze vrcholu nejsnáze dosáhnout od chaty Refuge do Selé (2511 m). Jedná se o náročnou vysokohorskou túru obtížnosti II dle UIAA (9:00 h v obou směrech).\n\n"}
{"id": "1370388", "url": "https://cs.wikipedia.org/wiki?curid=1370388", "title": "Avalonská exploze", "text": "Avalonská exploze\n\nAvalonská exploze je označení pro navrhovanou evoluční radiaci ediakarské fauny. Odehrála se zhruba před 575 miliony lety v období ediakary, tedy asi 33 milionů let před kambrickou explozí. Pojmenována je podle avalonského poloostrova.\n\nKoncept avalonské exploze byl navržen paleontology z Virginia Polytechnic Institute and State University v roce 2008. Objev ukazuje, že podobných explozí tehdy mohlo proběhnout vícero. Diskuze o jejich analýze ale stále pokračuje.\n\n"}
{"id": "1370389", "url": "https://cs.wikipedia.org/wiki?curid=1370389", "title": "Fonvizinskaja (stanice metra v Moskvě)", "text": "Fonvizinskaja (stanice metra v Moskvě)\n\nFonvizinskaja () je stanice moskevského metra na Ljublinsko-Dmitrovské lince. Nachází se na zatím nejnovějším otevřeném úseku linky Mar'ina Rosča - Petrovsko-Razumovskaja. V blízkosti se nachází stanice moskevského Monorailu Ulica Milašenkova.\n\nStanice Fonvizinskaja se nachází ve čtvrti \"Butyrskij rajon\" () na \"ulici Milašenkova\" (). Disponuje dvěma podzemními vestibuly, které jsou propojeny s průchody do okolních ulic. První vestibul se nachází na křižovatce ulic Milašenkova, Fonvizinskaja, \"Dobroljubova\" () \"Ogorodnyj projezd\" (), druhý na ulici Milašenkova mezi domy č. p. 6 a 7. V druhé čtvrtině roku 2018 se plánuje načít výstavba pěšího průchodu do čtvrti \"Marfino\" (). \n\nNástupiště je s vestibuly propojeno prostřednictvím eskalátorů. Se svou hloubkou 65 metrů se v současné době jedná druhou nejhlubší stanici v celé sítí moskevského metra (po stanici Park Pobědy). Do budoucna se předpokládá, že na sloupech ve stanici budou směrem do centrálního sálu budou umístěny trojrozměrné digitální panely s postavami komedie Denise Ivanoviče Fonvizina \"Výrostek\".\n\n"}
{"id": "1370391", "url": "https://cs.wikipedia.org/wiki?curid=1370391", "title": "Václav Beneš Šumavský", "text": "Václav Beneš Šumavský\n\nVáclav Beneš, pseudonym Václav Beneš Šumavský (16. února 1850 Plzeň – 26. dubna 1934 Poděbrady), byl český novinář, spisovatel a překladatel.\n\nVáclav Beneš se narodil v rodině kočího v tehdejším Rakousku-Uhersku. Základní školu absolvoval v Plzni a reálku v Praze. Po maturitě v roce 1868 pracoval jako novinář a redaktor. V letech 1878 až 1883 působil v brněnském listu \"Moravská orlice\". Po návratu do Prahy byl redaktorem \"Českých novin\", \"České politiky\" (příloha deníku \"Politik\") a \"Hlasu národa\", kde redigoval literární přílohu \"Nedělní listy\". Na konci 90. let 19. století byl šéfredaktorem deníku \"Národní politika\". V lázeňské sezóně roku 1925 byl hostem společnosti Lázně Poděbrady.\n\nV roce 1927 odešel na odpočinek a věnoval se převážně překladatelské činnosti. Kromě povídek v lidovém vypravěčském stylu a se svěžím humorem byl tvůrcem dobových románů, vzpomínkových publikací o osobnostech české žurnalistiky a literatury a řady překladů historické a dobrodružné beletrie z francouzštiny, polštiny, ruštiny, angličtiny a němčiny. Jeho konvenčním románům a humoreskám jsou vlastní patos a didaktismus. Je spoluautorem libreta k opeře \"Vanda\" od Antonína Dvořáka. Psal též pod pseudonymy Vratislav Březina, K. Sobička a Václav Čech. Byl pohřben na hřbitově Šárka v Praze.\n\n\n\n"}
{"id": "1370397", "url": "https://cs.wikipedia.org/wiki?curid=1370397", "title": "Anoda hřebenitá", "text": "Anoda hřebenitá\n\nAnoda hřebenitá (\"Anoda cristata\") je jednoletá rostlina, půl až metr vysoká a kvetoucí v pozdním létě mnoha nafialovělými květy. Je jediný druh rodu anoda, který se jako neofyt příležitostně vyskytuje v české přírodě, do které se dostal až v druhé půli 20. století. Poprvé byla ve volné přírodě České republiky pozorována roku 1973 a pravděpodobně je zde, stejně jako do jiných zemí, zavlékána s americkými sojovými boby; objevuje se obvykle v místech, kde se tyto překládají, zpracovávají nebo zkrmují. Od ostatních druhů rodu se odlišuje hlavně stupněm ochlupení a tvarem listů.\n\nPůvodní areál anody hřebenité zabírá podstatnou část Ameriky, od jihozápadu Spojených státu přes Mexiko a celou Střední Ameriku včetně Karibiku až po Bolívii a severní části Chile a Argentiny. Těžištěm rozšíření celého rodu je Mexiko. Druhotně byla zavlečena do Austrálie, na jih Afriky, Blízký východ, indický subkontinent, ruský Dálný východ i do některých evropských zemí.\n\nVyrůstá obvykle podél vodních toků, kde nachází vlhkou, propustnou a na živiny ne příliš bohatou půdu. Ve výživné půdě bývá sice rostlina vyšší a vyvine více listů, její kvetení je však slabší. Vyskytuje se na obdělávaných polích, v řídkých lesích a křovinách, stejně jako v narušovaných místech ve městech a okolo cest. Roste do nadmořské výšky až 2600 m. Je cizosprašná rostlina s protandrickými květy rozkvétající v pozdním létě, jež bývají opylovány létajícím hmyzem. Ploidie druhu je 2n = 30, 60 či 90.\n\nJednoletá rostlina s rozvětvenou, přímou až poléhavou lodyhou dorůstající do výše 40 až 100 cm, která má dlouhý kůlovitý kořen. Chlupatá lodyha je porostlá řapíkatými, oboustranně pýřitými listy, které bývají velké 3 až 9 cm a mívají variabilní tvar, jsou vejčité, hrálovité nebo čárkovité, celokrajné nebo dlanitě tří až pěti laločné. Palisty jsou nenápadné, čárkovité a brzy opadávají.\n\nKvěty bývají veliké asi 2,5 cm a vyrůstají jednotlivě na stopkách 5 cm dlouhých z paždí listů. Jsou oboupohlavné, pětičetné, jejich kalich má do půli srostlé trojúhelníkovité cípy asi 8 mm dlouhé, které se za plodu zvětšují. Korunní lístky jsou 15 až 25 mm velké, obvejčité, na konci mělce vykrojené a s krátkým nehtíkem. Zbarvené jsou modrofialově až červenofialově (sušením zmodrají), nebo výjimečně bílé a vždy jsou tmavě žilkované. V květu je do sloupečku srostlých pět chlupatých tyčinek, svrchní semeník a čnělka rozdělená do 10 až 19 větví s hlavičkovitými bliznami.\n\nPlod je diskovitý až polokulovitý, asi 1 cm velký a obalený vytrvalým kalichem. Skládá se z 10 až 19 nestejně pukajících plůdku se špičatým výrůstkem směřujícím paprsčitě ven z plodu. Plůdek obsahuje po jednom hnědočerném, ledvinovitém, drsném, asi 3 mm velkém semeni. Dozrávají v září a říjnu a jsou jedinou možností, jak se může rostlina rozmnožit.\n\nVe své rozlehlé domovině se anoda hřebenitá projevuje jako nepříjemný plevel hlavně na polích s obilím, vojtěškou, mákem, bavlníkem, tabákem i zeleninou. Někdy však bývá jako okrasná rostlina vědomě vysévána do nevyužívaných zákoutí, kde se sama každoročně obnovuje a kvete bez zvláštních nároků. Mladé listy se jedí jako zelenina a kořenem se léčí kašel. V Evropě je nepůvodní rostlinou, jenž nemá tendenci agresivně se šířit na nová stanoviště.\n\n"}
{"id": "1370401", "url": "https://cs.wikipedia.org/wiki?curid=1370401", "title": "Henri Pescarolo", "text": "Henri Pescarolo\n\nHenri Jacques William Pescarolo (* 25. září 1942 Paříž) je bývalý francouzský automobilový jezdec, specialista na vytrvalostní závody proslulý zelenou přilbou a mohutným plnovousem.\n\nZačal závodit v roce 1962. Je synem úspěšného pařížského lékaře a sám studoval medicínu, ale v roce 1965 se rozhodl pro dráhu profesionálního automobilisty. Jezdil v seriálu Lotus Seven a pak ve Formuli 3 na voze Matra. V roce 1967 se stal mistrem Francie a získal angažmá ve Formuli 1, kde se zúčastnil osmi ročníků a odjel 64 závodů. Jediným pódiovým umístěním bylo třetí místo na Grand Prix Monaka 1970, v roce 1970 také získal své nejlepší umístění v šampionátu jezdců (dvanácté místo). Celkově získal během kariéry ve F1 12 bodů.\n\nJe rekordmanem závodu 24 hodin Le Mans, jehož se zúčastnil třiatřicetkrát (v období 1965 až 2000 vynechal pouze rok 1969, kdy utrpěl v tréninku vážné zranění) a čtyřikrát vyhrál: v roce 1972 s Grahamem Hillem, v letech 1973 a 1974 s Gérardem Larroussem a v roce 1984, kdy byl jeho partnerem Klaus Ludwig. V roce 1992 vyhrál třídu C3 (celkově byl šestý). Je také vítězem 1000 km Buenos Aires 1970, 1000 km Zeltwegu 1973, 1974 a 1975, 6 hodin Spa-Francorchamps 1975, Porsche Cupu 1984 a 24 hodin Daytony 1991. Účastnil se rovněž závodu Bathurst 1000 a osmkrát jel Rallye Dakar. V roce 1987 obletěli spolu s Hubertem Auriolem v letadle Lockheed zeměkouli za 88 hodin a 49 minut a překonali tím rekord, který vytvořil Howard Hughes. V letech 2000 až 2013 provozoval vlastní automobilovou stáj Pescarolo Sport.\n\n"}
{"id": "1370402", "url": "https://cs.wikipedia.org/wiki?curid=1370402", "title": "Cordillera Real", "text": "Cordillera Real\n\nCordillera Real () je pohoří na západě Bolívie, východně až jihovýchodně od jezera Titicaca. V pohoří se nachází jedny z nejvyšších hor Bolívie a tropických And.\nNejvyšším vrcholem je Illimani (6 438 m). Na západní straně Cordillery Real leží jedno z nejvýše položených velkoměst světa La Paz.\n\nNa severu pohoří navazuje na peruánskou Cordilleru Oriental a rozkládá se směrem k jihovýchodu až k řece La Paz, respektive k průsmyku Asiento, kde začíná Cordillera Quimsa Cruz. Pohoří má délku 150 až 160 kilometrů\na šířku 20 až 30 kilometrů. Vrcholy Cordillery Real jsou silně zaledněné, sněžná čára leží ve výšce 5 300 až 5 400 metrů. Ledovce zasahují až do nadmořské výšky 5 000 až 4 650 metrů.\n\nPohoří je tvořeno prvohorními břidlicemi a granity.\n"}
{"id": "1370408", "url": "https://cs.wikipedia.org/wiki?curid=1370408", "title": "Akišima (Tokio)", "text": "Akišima (Tokio)\n\nAkišima () je město v Japonsku, kde patří do prefektury Tokio. K roku 2017 mělo zhruba 112 tisíc obyvatel.\n\nAkišima leží na řece Tamě (přítok Tokijského zálivu), která jí protéká od západu k východu. Od centra Tokia je položena západně, sama je přitom součástí Velkého Tokia.\n\nNa západě a jihu sousedí Akišima s Hačiódži, na jihovýchodě s Hino, na východě a severu s Tačikawou a na severozápadě s Fussou.\n\nVýchodojaponská železniční společnost zajišťuje přímé železniční spojení z Akišimy směrem do Óme, do Tačikawy, do Akiruna, do Hačiódži a do Takasaki.\n\nAkišima jako současný správní celek vznikla 1. května 1954.\n"}
{"id": "1370409", "url": "https://cs.wikipedia.org/wiki?curid=1370409", "title": "Mezinárodní letiště Čchüan-čou Ťin-ťiang", "text": "Mezinárodní letiště Čchüan-čou Ťin-ťiang\n\nMezinárodní letiště Čchüan-čou Ťin-ťiang (, IATA: JJN, ICAO: ZSQZ) je mezinárodní letiště u města Čchüan-čou v provincii Fu-ťien v Čínské lidové republice. Leží ve vzdálenosti přibližně dvanácti kilometrů jižně od centra Čchüan-čou v městském okrese Ťin-ťiang.\n"}
{"id": "1370441", "url": "https://cs.wikipedia.org/wiki?curid=1370441", "title": "Arizéma", "text": "Arizéma\n\nArizéma (\"Arisaema\") je rod rostlin z čeledi árónovité. Jsou to hlíznaté nebo oddenkaté byliny s dlouze řapíkatými, různě členěnými listy. Květy jsou drobné, seskupené do palice obklopené nápadným toulcem. Rod zahrnuje asi 180 druhů a je rozšířen zejména v Asii, v menší míře i v Africe a Severní Americe. V Evropě není zastoupen. Největší počet druhů roste v jihozápadní Číně a východním Himálaji.\n\nNěkteré druhy arizém jsou pěstovány jako zajímavé zahradní rostliny. V Asii jsou využívány v tradiční medicíně. Za syrova jsou rostliny jedovaté, hlízy některých druhů jsou však po úpravě jedlé. Arizémy mají zajímavá ekologická přizpůsobení a jsou opylovány zejména drobnými mouchami. Samičí toulce mnohých druhů slouží pro tyto opylovače jako smrtící pasti, z nichž není úniku.\n\nArizémy jsou byliny s podzemní hlízou nebo zkráceným oddenkem. Většina druhů prodělává každoročně období klidu, při němž rostliny zatahují do podzemní hlízy. Hlíza se obvykle každoročně obnovuje a u řady druhů také vytváří v okolí adventivní hlízky. Stálezelené druhy mají naproti tomu vytrvalý oddenek, který se každoročně neobnovuje. Kořeny se vytvářejí na vrcholu hlízy, resp. na uzlinách oddenku. U některých druhů se vyvíjí olistěný nepravý stonek, připomínající lodyhu. Listy jsou dlouze řapíkaté, v počtu 1 až 3, s trojlistou, dlanitou nebo znoženou čepelí. Řapíky jsou tuhé, na povrchu hladké nebo bradavčité, často flekaté. Květenstvím je palice s toulcem a rozvíjí se před olistěním nebo zároveň s listy. Toulec je ve spodní části trubkovitý, v horní části otevřený, u některých druhů na vrcholu protažený v dlouhý přívěsek. Palice je přisedlá, jednopohlavná nebo oboupohlavná se zónou samičích květů ve spodní části a samčími květy nad ní, u některých druhů se zónou sterilních květů na vrcholu nebo vybíhající v dlouhý niťovitý přívěsek. V samčích květech je jednoplodolistový semeník obsahující několik vajíček. Blizna je štítovitá, spočívající na málo zřetelné čnělce. Tyčinky samčích květů jsou po 2 až 6 srostlé do synandria. Plodem jsou červeně zbarvené bobule uspořádané v palicovitém plodenství a obsahující 1 až 6 semen.\n\nRod arizéma zahrnuje asi 150 až 180 druhů. Je to třetí největší rod čeledi árónovité a zároveň rod s nejrozsáhlejším areálem výskytu. Je rozšířen v temperátní i tropické Asii, východní Africe, Arábii a východní polovině Severní Ameriky. Centrum druhové diverzity je ve východním Himálaji a jihozápadní Číně. V této oblasti se vyskytuje 92 % všech druhů a je považována za vývojové centrum rodu. Největší počet druhů roste v jihočínském Jün-nanu.\n\nNejvětší areál má druh \"Arisaema flavum\", rozšířený od severovýchodní Afriky až po jižní Čínu. V Africe roste několik druhů v horách středovýchodní a severovýchodní části kontinentu, navazující arela je v jižní části Arabského poloostrova. V Asii sahá areál rozšíření rodu od Afghánistánu přes Himálaj a Čínu po Japonsko a přes Indočínu po ostrovy jihovýchodní Asie (Jáva, Sumatra, Borneo), na sever dosahuje ve východní Asii až po Amurskou oblast. Izolovaná arela je v jihozápadní Indii a Srí Lance. V USA se vyskytují celkem 3 druhy (\"Arisaema dracontium\", \"A. quinatum\" a \"A. triphyllum\"), z nichž 2 rostou i v Kanadě. V Mexiku roste pouze endemický druh \"Arisaema macrospathum\".\n\nArizémy se vyskytují v oblastech s dosti různorodými klimatickými podmínkami, v nadmořských výškách od 0 až po 4000 metrů (Himálaj). Většina druhů roste v podrostu lesů, některé druhy i na otevřených stanovištích, jako jsou louky či lesní okraje. Jen několik druhů vyhledává sušší stanoviště.\n\nVětšina druhů jsou dvoudomé rostliny, což je v rámci árónovitých poměrně zřídkavý jev. Výjimkou je např. \"Arisaema flavum\", která je jednodomá a navíc i samosprašná. U některých druhů byl popsán zajímavý fenomén, kdy se mění pohlaví v průběhu jejich života. Mladá rostlina arizémy trojlisté obsahuje v květenství pouze několik samčích květů. Když rostlina dostatečně zesílí, začíná tvořit výhradně samičí květy. Pokud v průběhu života zeslábne, stává se opět samčí.\n\nHlavními opylovači květů arizém jsou drobné mouchy zejména z čeledí smutnicovití (\"Sciaridae\") a bedlobytkovití (\"Mycetophilidae\"). Tyto mouchy v přírodě vyhledávají k rozmnožování plodnice hub a rostlina je láká vůní a také vzhledem květenství, které často tvarem i barvami houbu připomíná. Vůně nebývá příliš silná a u většiny druhů není příliš příjemná. Je přirovnávána např. k vůni hub, čerstvých mořských ryb, ozonu nebo květů pižmovky mošusové, u některých druhů je nasládlá či ovocná. Tvoří se ve specializovaných žlázkách (tzv. osmoforech), umístěných zejména na vrcholu palice nebo na jejím sterilním přívěsku. U některých druhů je přívěsek velmi protažený, svým koncem spočívá na povrchu půdy a slouží jako přístupová cesta pro lezoucí hmyz. V menší míře květy navštěvují také brouci a třásnokřídlí. Hmyz nalákaný do květenství sklouzne po hladkém vnitřním povrchu, pokrytém voskovými šupinkami, a je lapen v toulci. U některých druhů je v toulci vyvinuta i zóna třásnitých papil, které účinně zabraňují pohybu hmyzu směrem vzhůru z pasti. V samčích květenstvích hmyz konzumuje pyl nashromážděný na dně toulce, a nakonec uniká otvorem ve spodní části květenství. V samičích květenstvích žádný takový otvor není a hmyz zde zůstává zadržen až do svého úhynu. Samičí květenství arizém tak slouží jako pasti, z nichž není úniku.\nKvětenství arizém jsou v porovnání s jinými zástupci árónovitých poměrně dlouhověká, např. u arizémy trojlisté kvetou po dobu až 35 dní. Na rozdíl od řady jiných zástupců árónovitých u nich nebyla zjištěna termogeneze, tedy aktivní tvorba tepla v toulci.\n\nRod \"Arisaema\" je spolu s příbuzným rodem \"Pinellia\" řazen do tribu \"Arisaemateae\" v rámci podčeledi \"Aroideae\".\n\nArizémy obsahují podobně jako četné jiné árónovité téměř ve všech pletivech rafidy šťavelanu vápenatého. Při požití může rostlina způsobit podráždění ústní dutiny a zažívacího traktu, projevující se m.j. pálením, otoky, sliněním, obtížným polykáním a ztrátou chuti. Prognóza bývá navzdory nepříjemným projevům příznivá. Při vnějším kontaktu pokožky s čerstvými hlízami může dojít ke kožní reakci spojené zejména s pálením a otoky. Některé druhy (např. \"Arisaema dracontium\") obsahují i další toxické substance.\n\n\nRůzné druhy arizém jsou pěstovány jako zajímavé a atraktivní zahradní rostliny. Jedním z nejčastěji pěstovaných druhů je arizéma Fargesova.\nŠkrobnaté hlízy některých druhů (\"Arisaema speciosum\", A. tortuosum\", A. concinnum\" aj.) jsou jedlé. Zpravidla je nutné je před konzumací upravit, aby se odstranily škodlivé substance (zejm. rafidy šťavelanu vápenatého). Např. hlízy \"Arisaema curvatum\" jsou v Indii nejprve zkvašovány mléčným kvašením a až poté vařeny. Po úpravě jsou jedlé i drobné hlízy arizémy trojlisté. Jedním z možných způsobů jejich úpravy je uvaření a následné usušení, jímž se zneškodní rafidy šťavelanu. Poté teprve mohou být rozemlety na mouku.\n\nŘada druhů je využívána v tradiční asijské medicíně. Upravené hlízy slouží k léčení epilepsie, kašle, tetanu a jiných neduhů, případně jako odčervovadlo. Extrakt z hlíz \"Arisaema tortuosum\" se v asijské domorodé medicíně používá jako antidotum při hadím uštknutí a k čištění krve, prášek z hlíz při jaterních chorobách a bolestech břicha. Pasta z kořenů \"A. costatum\" se používá ve veterinární medicíně k hubení červů v otevřených ranách.\n\nAčkoliv arizémy pocházejí z rozličných částí světa, většina druhů má dosti podobné pěstitelské nároky. Některé druhy jsou zimovzdorné i v podmínkách střední Evropy. Lze je s úspěchem vysadit spolu s pěnišníky a jinými vřesovcovitými keři, které mají podobné nároky. Je možno je pěstovat např. spolu s vraním okem, trojčetkami, kandíky, liliemi a noholisty. Arizémám vyhovuje kyselejší půda, ve které prospívají i druhy pocházející z oblastí s bazickým podložím. Vyžadují polostinné stanoviště, na němž jsou chráněny před slunečním úpalem zejména v popoledních hodinách. Některé druhy rostoucí ve smíšených lesích jsou velmi stínomilné, např. \"A. lobatum\", \"A. elephas\", \"A. sikokianum\", \"A. thunbergii\" nebo \"A. kishidae\". Řada jiných druhů je o něco světlomilnější, mezi jinými \"A. consanguineum\", \"A. concinnum\" a \"A. speciosum\". Zimovzdornost lze podpořit hlubokou výsadbou (v přírodě se hlízy nezřídka nacházejí v hloubce 20 cm i více) a zimním mulčem či jiným krytem. Aby hlízy v zimě vlivem přemokření neshnily, je vhodné je při výsadbě podsypat 2-3 cm vysokou vrstvou hrubého písku. Opadavé druhy vesměs lépe prospívají ve volné půdě než v nádobách, neboť půda má vyrovnanější vlhkost a kořeny zůstávají aktivní ještě dlouho po zatažení rostlin. Aby se rostliny na jaře neprobudily příliš brzy kvůli kolísání teplot, je vhodné je vysadit na místo chráněné před předjarním sluncem. Předčasně vyrašené rostliny lze před mrazem ochránit např. zakrytím plastovým boxem. Řada druhů snese po vyrašení bez většího poškození mráz až -3 °C. Hlízy lze také před zimou vyjmout z půdy, umístit do nádoby s čistou rašelinou a umístit v chladné místnosti jen s minimální zálivkou. Druhy pocházející z tropických oblastí je nutno pěstovat v bezmrazých podmínkách. Některé z nich kvetou v zimním období. Část pěstitelů preferuje pěstování arizém v nádobách, je však třeba pečlivě dbát na přiměřenou zálivku v různých fázích životního cyklu.\n\"Arisaema flavum\" pochází z aridních oblastí a vyžaduje podobně jako druhy ze skalnatých stanovišť (\"A. saxatile\", \"A. bathycoleum\", \"A. aridum\") sušší a dostatečně slunné stanoviště. Arizémy je vhodné ve vegetační sezóně přihnojovat, osvědčeným hnojivem je např. dobře zetlelý kravský hnůj.\n\nArizémy vesměs netrpí škůdci ani okusem, nenapadají je ani mšice a slimáci. Občas se objeví houbové onemocnění na listech nebo i toulci.\nHlízy arizém by neměly před výsadbou příliš vyschnout, neboť potom se probouzejí příliš zdlouhavě a snadno podléhají hnilobě. Přesušené hlízy je proto dobré před výsadbou umístit do rašeliny a zalévat jen mírně až do doby dokud nevyraší.\n\n"}
{"id": "1370448", "url": "https://cs.wikipedia.org/wiki?curid=1370448", "title": "Jan Verner", "text": "Jan Verner\n\nJan Verner (* 3. března 1951, Mladá Boleslav) je bývalý československý motocyklový závodník, reprezentant v ploché dráze. Jeho bratrem byl plochodrážní závodník Václav Verner a strýcem bývalý plochodrážní závodník Miloslav Verner. \n\nVe finále Mistrovství světa jednotlivců na ploché dráze startoval v letech 1977 v Göteborgu (15. místo) a 1978 v Londýně (12. místo). Ve finále Mistrovství světa dvojic na ploché dráze startoval v letech 1977 v Manchesteru (4. místo) a v roce 1981 v Chorzowě (4. místo). Ve finále Mistrovství světa družstev na ploché dráze v roce 1977 ve Wroclawi (s Jiří Štanclem, Václavem Vernerem a Alešem Drymlem) získal za 3. místo bronzovou medaili a v roce 1978 v Landshutu (s Jiřím Štanclem, Václavem Vernerem, Alešem Drymlem a Petrem Ondrašíkem) skončil na 4. místě. Dvakrát startoval ve finále Mistrovství světa na dlouhé ploché dráze – v roce 1977 skončil na 14. místě a v roce 1978 na 13. místě. V Mistrovství světa jednotlivců na ledové ploché dráze skončil v roce 1977 v Inzellu na 6. místě.\nV Mistroství Československa na ploché dráze skončil na 3. místě v letech 1976-1978. \n\nV Československu jezdil za Rudou hvězdu Praha. V britské profesionální lize jezdil v letech 1978-1979 za Exeter Falcons a v letech 1980 a 1982 za Swindon Robins.\n\n"}
{"id": "1370451", "url": "https://cs.wikipedia.org/wiki?curid=1370451", "title": "Jan Klokočka (motocyklový závodník)", "text": "Jan Klokočka (motocyklový závodník)\n\nJan Klokočka (6. července 1949 - 17. května 2007) byl československý motocyklový závodník, reprezentant v ploché dráze. \n\nVe finále Mistrovství světa na travnaté ploché dráze skončil v roce 1983 na 11. místě v roce 1986 na 18. místě. V Mistrovství světa jednotlivců skončil nejlépe v roce 1976 na 15. místě v kontinentálním finále. V Mistrovství Československa jednotlivců skončil nejlépe na 5. místě v letech 1974 a 1976. Dvakrát vyhrál juniorské mistrovství Československa. Závodil za AMK Bateria Slaný.\n\n"}
{"id": "1370456", "url": "https://cs.wikipedia.org/wiki?curid=1370456", "title": "Jezuitská kolej (Český Krumlov)", "text": "Jezuitská kolej (Český Krumlov)\n\nBývalá jezuitská kolej v Českém Krumlově je renesanční budova v ulici Horní 154 v Českém Krumlově, části Vnitřní Město. V budově dnes sídlí Hotel Růže.\n\nJezuity do Českého Krumlova pozval tehdejší majitel panství, Vilém z Rožmberka, aby omezil rozmach protestantství v kraji. Se svou čtvrtou manželkou Polyxenou, rozenou z Pernštejna, roku 1586 založil jezuitskou kolej na místě šesti starších měšťanských domů. Výstavba koleje trvala do roku 1588. Autorem architektonického návrhu byl rektor pražské koleje, Alexandr Vojta, některé úpravy provedl také rožmberský dvorní stavitel ze Švýcar, Baldassare Maggi z Arogna. \n\nKe koleji náležela také budova prelatury, která byla přímo spojena patrovou chodbou s farním kostelem svatého Víta, která jezuité využívali. Jezuitům byla k dispozici také menší kaple Matky Boží.\n\nJezuité budovu využíval až do roku 1773, kdy byl řád zrušen v rámci josefinských reforem. Poté budova sloužila vojenským potřebám, avšak kvůli incidentu s městskou radou byla zdejší posádka 1887 zrušena. O rok později dům vydražil Adolf rytíř Jungmann a věnoval jej České záložně, načež další rok budova sloužila jako středisko českojazyčné menšiny ve městě.\n\nPoté zde roku 1889 vznikl hotel Růže, který v budově sídlí dosud. \n\nV hotelu Růže, který byl hlavním střediskem české kultury ve městě, byl 3. listopadu 1918 ustanoven český Národní výbor v Českém Krumlově. V jeho čele stanul významný českokrumlovský národní buditel, schwarzenberský lékař MUDr. Josef Kulich. Toto zasedání krumlovských Čechů bylo v reakcí na události po rozpadu rakousko-uherského soustátí, kdy se němečtí občané cítili ohrožení a vyjádřili se pro připojení kraje k Šumavské župě, jejímž hlavním městem měl být Krumlov.\n\nV budově bývalé jezuitské koleje, která si svou renesanční podobu dochovala dodnes, proběhla v 80.–90. letech 20. století celkové rekonstrukce, při níž byla řadu renesančních prvků obnovena.\n\n"}
{"id": "1370457", "url": "https://cs.wikipedia.org/wiki?curid=1370457", "title": "Harmonia confessionum fidei", "text": "Harmonia confessionum fidei\n\nHarmonia confessionum fidei (\"Souzvuk vyznání víry\") je teologický spis z roku 1581, který vznikl v reformovaném prostředí a byl vydán tiskem v Ženevě. Představuje jeden z prvních pokusů o komparativní symboliku.\n\nKniha formuluje deset základních věroučných otázek, k nimž přináší výňatky z různých prostestantských věrovyznání, a to helvétských vyznání, Augsburského vyznání, 39 článků anglikánské církve, Bratrského vyznání aj.\n\n\"Harmonia\" byla dílem autorského kolektivu kalvinistických teologů pod vedením Jeana-Françoise Salvarda (†1585).\n\nRoku 1586 byla \"Harmonia\" přeložena do angličtiny.\n\n"}
{"id": "1370474", "url": "https://cs.wikipedia.org/wiki?curid=1370474", "title": "Alexandr Michajlovič Romanov", "text": "Alexandr Michajlovič Romanov\n\nAlexandr Michajlovič Romanov (; , Tiflis – 26. února 1933, Roquebrune-Cap-Martin) byl ruský velkokníže, člen dynastie Romanovců, námořní důstojník, švagr a poradce ruského cara Mikuláše II. Alexandroviče.\n\nNarodil se 13. dubna 1866 v Tbilisi, ve Tifliské gubernii ruského impéria. Byl synem velkoknížete Michaila Nikolajeviče Ruského, mladšího syna cara Mikuláše I. Pavloviče a velkokněžny Cecilie Bádenské.\n\nByl námořním důstojníkem. Během svého mládí navštívil jménem ruského impéria japonské a brazilské císařství. Dne 6. srpna 1894 se oženil se svojí sestřenicí velkokněžnou Xenií Alexandrovnou, nejstarší dcerou cara Alexandra III. Alexandroviče. Tím se stal švagrem a blízkým poradcem cara Mikuláše II.\n\nPřed revolucí trávil svůj čas ve Francii, zejména v Biarritzu a na Francouzské riviéře, kde jeho starší bratr velkokníže Michail Michajlovič Romanov financoval roku 1908 rekonstrukci hotelu Carlton v Cannes.\n\nBěhem revoluce napadal politický vliv carevny Alexandry Fjodorovny na svého manžela, kdy mu bylo zabraňováno, aby použil vojska na zdolání revoluce. Ve svých dokumentech přiznal že byl donucen aby sdílel antisemitické názory které převládly v Rusku.\n\nPoté co byl car Miluláš se svou rodinou uvězněn, Alexandr odešel do Paříže. Nějakou dobu byl hostem budoucího etiopského císaře Ras Tafariho. Zemřel v Roquebrune-Cap-Martin. S manželkou měli sedm dětí:\n\n\n\n"}
{"id": "1370475", "url": "https://cs.wikipedia.org/wiki?curid=1370475", "title": "Pliesko pod Skokom", "text": "Pliesko pod Skokom\n\nPliesko pod Skokom () je ledovcové jezero v Mlynické dolině ve Vysokých Tatrách na Slovensku. Leží nad dolinným prahem Mlynické doliny pod vodopádem Skok. Má rozlohu 0,0515 ha. Je 42 m dlouhé a 16 m široké. Leží v nadmořské výšce 1690 m.\n\nJeho název vyplývá z bezprostřední blízkosti vodopádu Skok. Na východě se zvedá vedlejší hřebínek Patrie. Jihovýchodním směrem od jezírka se v hřebeni Bašt tyčí Veža nad Skokom (1865 m).\n\nPlesem protéká ze severu na jih potok Mlynica. Ze západního úbočí přitéká nepravidelný potok od Sedla nad Skokom. Břehy jsou porostlé kosodřevinou a horskými bylinami.\n\nPleso je přístupné po žluté turistické značce celý rok od Štrbského plesa kolem hotelu FIS. Vrátit se je možné stejnou cestou nebo v období od 16. června do 31. října pokračovat přes Bystrou lávku do Furkotské doliny.\n"}
{"id": "1370476", "url": "https://cs.wikipedia.org/wiki?curid=1370476", "title": "Henk van der Grift", "text": "Henk van der Grift\n\nHendrik „Henk“ van der Grift (* 25. prosince 1935 Breukelen) je bývalý nizozemský rychlobruslař.\n\nNa nizozemských šampionátech startoval od roku 1955, na mezinárodní scéně se poprvé představil v roce 1960. Zúčastnil se Zimních olympijských her 1960 (500 m – 10. místo, 1500 m – nenastoupil ke startu). Největších úspěchů dosáhl v následujících sezónách. Na Mistrovství Evropy 1961 získal stříbro, na Mistrovství světa 1961 vybojoval zlatou medaili a na MS 1962 si dobruslil pro stříbro. Poslední závody absolvoval v roce 1964.\n\nV roce 1961 získal cenu Oscara Mathisena.\n\n"}
{"id": "1370479", "url": "https://cs.wikipedia.org/wiki?curid=1370479", "title": "Irina Felixovna Jusupovová", "text": "Irina Felixovna Jusupovová\n\nIrina Felixovna Jusupovová (rusky: Ирина Феликсовна Юсупова; 21. března 1915, Petrohrad – 30. srpna 1983, Cormeilles-en-Parisis) byla dcera ruského knížete Felixe Felixoviče Jusupova a princezny Iriny Alexandrovny Romanovové.\n\nJejí otec byl dědicem jedné z nejbohatších rodin nejen Ruska, ale i Evropy. Princezna Irina Alexandrovna byla dcerou velkoknížete Alexandra Michajloviče Romanova a velkokněžny Xenie Alexandrovny, dcery cara Alexandra III. Alexandroviče a sestry cara Mikuláše II. Alexandroviče.\n\nPo Únorové revoluci odešla Jusupovova rodina do Paříže, zanechávajíc v Rusku většinu svého majetku. Irina byla vychovávaná svými prarodiči z otcovy strany až do devíti let, kdy byla předána svým rodičům. Podle jejího otce dostala od nich špatné vychování, protože se stala rozmarnou. Irina zbožnovala svého otce, avšak své matce byla vzdálena.\n\nDne 19. června 1938 se v Paříži vdala za hraběte Nikolaje Dmitrijeviče Šeremetěva, syna hraběte Dmitrije Sergejeviče Šeremetěva a hraběnky Iriny Ilarionovny Voroncovové-Daškovové. Pracoval v námořní společnosti Vlasoff. Později onemocněl tuberkulózou, a proto odešli kvůli klimatu do Řecka. Zemřela 30. srpna 1983 v Cormeilles-en-Parisis. Spolu měli jedno dítě:\n\nHraběnka Xenie Nikolajevna Šeremetěvová, se dne 20. června 1965 v Athénách vdala za Iliase Sfirise (nar. 20. srpna 1932, Athény) a spolu měli jednu dceru;\n"}
{"id": "1370480", "url": "https://cs.wikipedia.org/wiki?curid=1370480", "title": "Helmut Kuhnert", "text": "Helmut Kuhnert\n\nHelmut Kuhnert (* 1. března 1936 Berlín) je bývalý východoněmecký rychlobruslař.\n\nOd roku 1953 se účastnil východoněmeckých šampionátů. Na velkých mezinárodních závodech startoval poprvé v roce 1956. Tehdy se také zúčastnil Zimních olympijských her (500 m – 34. místo, 5000 m – 9. místo, 10 000 m – 10. místo). Na Mistrovství světa 1958 dosáhl čtvrté příčky a o dva roky později vybojoval na světovém šampionátu bronzovou medaili. Startoval také na ZOH 1960 (500 m – 20. místo, 1500 m – 9. místo, 5000 m – 22. místo, 10 000 m – 13. místo) a 1964 (500 m – 16. místo). Poslední závody absolvoval v roce 1965.\n\n"}
{"id": "1370484", "url": "https://cs.wikipedia.org/wiki?curid=1370484", "title": "André Kouprianoff", "text": "André Kouprianoff\n\nAndré Kouprianoff (* 19. října 1938 Paříž) je bývalý francouzský rychlobruslař.\n\nPrvních mezinárodních závodů se zúčastnil v roce 1960. Na tehdejším Mistrovství světa vybojoval stříbrnou medaili, posléze se zúčastnil i Zimních olympijských her (500 m – 15. místo, 1500 m – 8. místo, 5000 m – 9. místo, 10 000 m – 11. místo). Z Mistrovství Evropy 1961 si přivezl bronzovou medaili, na světovém šampionátu skončil téhož roku čtvrtý. Na ME 1962 získal stříbro. Startoval také na ZOH 1964 (500 m – 26. místo, 1500 m – 22. místo, 10 000 m – 27. místo). Poslední závody absolvoval koncem roku 1964. V sezóně 1972/1973 se zúčastnil několika závodů, včetně Mistrovství Evropy.\n\n"}
{"id": "1370486", "url": "https://cs.wikipedia.org/wiki?curid=1370486", "title": "Římskokatolická farnost Dubné", "text": "Římskokatolická farnost Dubné\n\nŘímskokatolická farnost Dubné je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPlebánie v Dubném je poprvé písemně doložena v roce 1370. Duchovní správa zde trvá kontinuálně bez přerušení (tj. farnost zde byla vždy, jen se této instituci v různých dobách různě říkalo). Duchovním centrem farnosti je v jádru raně gotický kostel Nanebevzetí Panny Marie, pocházející ze 14. století a výrazněji upravený v roce 1730.\nFarnost má sídelního duchovního správce, který je zároveň administrátorem ex currendo farnosti v Čakově a vyučuje na Teologické fakultě Jihočeské univerzity v Českých Budějovicích.\n\n"}
{"id": "1370494", "url": "https://cs.wikipedia.org/wiki?curid=1370494", "title": "Bella Achmadulinová", "text": "Bella Achmadulinová\n\nBella (Isabella) Achatovna Achmadulina (10. dubna 1937, Moskva–29. listopadu 2010, Peredelkino) je ruská básnířka, spisovatelka, překladatelka, jeden z největších ruských lyrických básníků druhé poloviny 20. století. Členka Svazu ruských spisovatelů, Společnosti přátel muzea výtvarného umění A. S. Puškina, čestná členka Americké akademie umění a literatury, laureátka státní ceny Ruské federace a státní ceny SSSR.\nBella Achmadulina se narodila 10. dubna 1937 v Moskvě. Její otec jménem Achat Valejevič Achmadulin (1902–1979) byl etnický Tatar, komsomolský a stranický pracovník. Během Velké Vlastenecké války byl major, zástupce velitele pro politické záležitosti, 31. samostatného protiletadlového dělostřeleckého praporu, později hlavní vedoucí představitel Státního celního výboru SSSR (vedoucí personálního oddělení, místopředseda). Matka se jmenovala Naděžda Makarovna Lazareva a pracovala jako překladatelka v KGB a byla neteří italského revolucionáře Alexandra Stopaniho. \n\nBella začala psát poezii ještě ve školních letech, někdy kolem patnáctého roku života. V roce 1957 byla zkritizována v Komsomolské pravdě. Ukončila studium literárního institutu v roce 1960. Byla vyloučena z ústavu za to, že odmítla podporovat štvanici na Borise Pasternaka (oficiálně však za neúspěšnou zkoušku v marxismu-leninismu) \n\nV roce 1959 ve věku 22 let Achmadulina napsala jednu z nejznámějších básní „Na mé ulici toho roku ...“. V roce 1975 hudební skladatel Mikael Tariverdiev tyto básně zhudebnil a tato romance pak zazněla z úst Ally Pugačové ve filmu E. Rjazanova „Ironie osudu aneb Rozhodně správná koupel“.\nV roce 1964 si zahrála roli novinářky ve filmu Vasilije Šuškina. „Žije takový chlapík“. Film obdržel Zlatého lva na filmovém festivalu v Benátkách. V roce 1970 se na obrazovce objevila Achmadulina ještě ve filmu „Sport, Sport, Sport“.\nJejí první sbírka básní „Struna“ se objevila v roce 1962. V roce 1977 byla vydána její básnická sbírka \"Třesavka\" (1970), „Lekce hudby“ (1975), „Bouře“ (1977), a „Svíčka“ (1977) (Státní cena SSSR, 1989). Poezie Achmaduliny se vyznačuje napjatou lyričností, zdokonalením forem, zřejmými přesmyčkami a poetickou tradicí minulosti. V sedmdesátých letech minulého století navštívila Gruzii a od té doby se tato země dostala prominentní místo v její tvorbě. Achmadulina překládala řadu gruzínských autorů, N. Baratašviliho, G. Tabidze, I. Abašidze a další.\nV roce 1979 se Achmadulina podílela na tvorbě necenzurovaného literárního almanachu „MetrOpol“. Achmadulina opakovaně vyjádřila podporu sovětským disidentům, Andreji Sacharovovi, Levovi Kopelevovi, Georgiovi Vladimirovovi, či Vladimíru Vojnovičovi. Její výroky na jejich obranu byly nesčetněkrát zařazeny do článků The New York Times, nebo do vysílaní na Rádiu Svobodná Evropa a Hlas Ameriky.\nÚčastnila se mnoha světových festivalů poezie, včetně Mezinárodního festivalu poezie v Kuala Lumpur. V roce 1993 podepsala Dopis čtyřiceti dvou, který podpořil Jelcina po jeho násilném dobytí budovy parlamentu a varoval před návratem rudého nebo hnědého nebezpečí. V roce 2001 podepsala dopis na podporu televizního kanálu NTV.\nAchmadulina také napsala vlastní vzpomínky na její současníky v poezii, stejně jako eseje o Alexandru Puškinovi a M. J Lermontovovi.\n\nV posledních letech svého života byla Bella Achmadulina vážně nemocná, téměř nic neviděla a už nic nepsala. Bella Akhmadulina zemřela 29. listopadu 2010 ve svých 74 letech na svém venkovském sídle v Peredelkinu. Podle manžela básníka Borise Messerera byla smrt způsobena kardiovaskulárním selháním. Rozloučení s Bellou Achmadulinou se uskutečnilo 3. prosince 2010 v Ústředním domě spisovatelů v Moskvě. Téhož dne byla pohřbena na novoděvickém hřbitově. Tehdejší prezident Ruské federace D. A. Medveděv vyjádřil formální soustrast příbuzným a přátelům této básnířky. Současný prezident V. V. Putin 9. února 2013 při projevu na prvním kongresu rodičů vyzval k tomu, aby poezie Achmaduliny byla začleněna do povinných školních učebních osnov žáků v Ruské federaci. \n\nPoezie byla pro Achmadulinu sebeotevření, setkání vnitřního světa básníka se světem moderních (magnetofon, letadla, semafor) a tradičních (svíčky, dům přítele) věcí. Pro její poezii může vše, jakákoliv, byť nepatrná, věc, sloužit jako podnět, inspirovat odvážnou fantazii, zrodit odvážné obrazy, fantastické, nadčasové události; všechno se může stát duchovním, symbolickým, jako všechny přírodní jevy (\"Příběh deště\", 1964). Achmadulina rozšiřuje slovní zásobu a syntax, využívá archaické elementy jazyka, které se proplétají s moderním mluveným jazykem. Odcizené použití jednotlivých slov jim vrací v kontextu původního významu. Její básně nejsou statické, ba naopak dynamika určuje rytmus jejich básní. Zpočátku byl podíl neobvyklých jevů v poezii Achmaduliny ve srovnání s většinou ruských básní v té době značně velký, ale časem se její poezie stala jednodušší a více epickou. Odlišnou je především v práci s rýmem, jen je vždy nečekaný, neopakující se, téměř nezastoupen u jiných básníků.\nV květnu 2012, na památku Achmaduliny a vzhledem k jejím italským kořenům z iniciativy Borise Messerera byla založena literární rusko-italská cena „Bella“ pro mladé básníky ve věku od 18 do 35 let. Cena je udělována za básně v ruštině a italštině, stejně jako v nominaci „Literárně kritická nebo biografická esej o současné básni“. Jedinečnost ocenění spočívá v tom, že ji nemůžete získat za sborník básní, ale za samostatnou báseň nebo poetickou práci. Porota seskládá ze dvou národností: ruské a italské. Odměna pro vítěze je 3000 eur. Slavnostní předávání cen se koná každoročně v Rusku a v Itálii v dubnu–tj. v měsíci narození Achmaduliny. \n\n\n"}
{"id": "1370502", "url": "https://cs.wikipedia.org/wiki?curid=1370502", "title": "Bohumil Plátěnka", "text": "Bohumil Plátěnka\n\nBohumil Plátěnka (* 24. července 1934) je český regionální politik, v letech 1988–1990 primátor města Plzně.\n\nStudoval na Vysoké škole ekonomické v Praze, po ukončení studia pracoval ve Státní bance československé v Sokolově, kde byl zvolen místopředsedou ONV. V roce 1958 se stal členem Komunistické strany Československa. V dalších letech byl zvolen poslancem Západočeského KNV a působil jako předseda plánovací komise KNV. V roce 1980 se stal místopředsedou Západočeského KNV a v této funkci setrval do svého zvolení primátorem na plenárním zasedání NV města Plzně 19. dubna 1988. Funkci vykonával od 1. května 1988 po odchodu primátora Eduarda Kopáčka do důchodu. Na mimořádném plenárním zasedání NV města Plzně 2. března 1990 byl z funkce odvolán podle dohod u kulatého stolu s Občanským fórem. Novým primátorem byl zvolen Ing. Stanislav Loukota a Ing. Bohumil Plátěnka náměstkem za KSČ. Jako náměstek působil do července 1990. Od roku 1992 podnikal v oboru organizačního a ekonomického poradenství.\n\nByl oceněn státním vyznamenáním Za vynikající práci.\n\n\n"}
{"id": "1370508", "url": "https://cs.wikipedia.org/wiki?curid=1370508", "title": "Bílá Hora (Plzeň)", "text": "Bílá Hora (Plzeň)\n\nBílá Hora je plzeňská čtvrť v městském obvodu Plzeň 1, části Severní Předměstí. Nachází se u stejnojmenného vrcholku ve výši 347 m n. m.\n\nNa území Bílé Hory bylo objeveno 20 plochých žárových hrobů z pozdní doby halštatské. Výzkum byl proveden v roce 1932 na zahradě domu č.p. 865/1 v ulici Nad Štolou. Vlastní Bílá Hora vznikla jako osada obce Bolevec. Počáteční rozvoj byl spojen s těžbou černého uhlí ve 2. polovině 19. století. V některých dolech s hloubkou 35–40 m se těžilo až do 20. let 20. století. Doly nesly názvy především jejich majitelů a rodinných příslušníků, např. Jiří, Marie, Johana, Antonín, Hýra a další. Doly z důvodu nerentability postupně ukončovaly těžbu. Jako první byl uzavřen v roce 1873 důl podnikatele Hýry. Posledním dolem byl důl Marie, který ukončil těžbu v roce 1926. Opuštěné štoly sloužily během druhé světové války jako úkryt během náletů.\n\nK největšímu růstu osady došlo v první polovině 20. století, kdy se původní osada postupně rozvinula do městské části s převážně obytnou funkcí. Do současnosti jsou na Bílé Hoře zachovány rodinné domy z 20. až 40. let 20. století. Jedná se o domy č. 7, 12, 19 a funkcionalistická vila č. 20 v ulici Nad Priorem, dvojdům v ulici K Pecihrádku, Nad Beranovkou č. 21, 22, vily č. 37, 39 při ulici 28. října a bytový dům č. 13 v Nárožní ulici. V roce 1924 je uváděno 21 domů, v roce 1940 už 202 domů, v roce 1991 246 domů s 940 obyvateli.\n\nDne 1. srpna 1895 byla otevřena pro veřejnost železniční zastávka Bílá Hora na trati Plzeň – Žatec. Pod Bílou Horou se nachází rekreační oblast Bolevecké rybníky. Na Bílé Hoře začíná naučná stezka Po stopách Františka Malocha. Stezka vede částečně po žluté turistické značce, která je nejstarší značenou cestou v okolí Plzně, zřízena pro turistické účely byla v roce 1893. Byla jednou z prvních aktivit plzeňského odboru Klubu českých turistů.\n\n\n"}
{"id": "1370509", "url": "https://cs.wikipedia.org/wiki?curid=1370509", "title": "Ida B. Wells", "text": "Ida B. Wells\n\nIda Bell Wells-Barnett (16. července 1862 Holly Springs, Mississippi – 25. března 1931 Chicago, Illinois), spíše známá jako Ida B. Wells, byla africko-americká novinářka, muckrakerka, sufražetka, feministka, zastánkyně georgismu a vůdkyně Afroamerického hnutí za občanská práva. V roce 1909 založila National Association for the Advancement of Colored People. Spoluvlastnila noviny The Free Speech ve měste Memphis, ve kterých započala investigativní šetření, tehdy zvané jako \"muckraking\", smrti tří afrických mužů zlynčovaných bílých davem. Její novinová kancelář byla vypálena a Ida musela uprchnout do New Yorku, kde se stala vůdkyní zmíněného hnutí.\n"}
{"id": "1370512", "url": "https://cs.wikipedia.org/wiki?curid=1370512", "title": "Kamila Bendová", "text": "Kamila Bendová\n\nKamila Bendová (* 12. října 1946 Brno) je česká matematička, aktivistka. Jejím mužem byl Václav Benda, poslanec, senátor a předseda Křesťanskodemokratické strany.\n\nV průběhu 70. a 80. let 20. století se se svým mužem podílela na práci v Chartě 77, dále na práci ve Výboru na obranu nespravedlivě stíhaných, v Hnutí na občanskou společnost a později i na práci v Křesťanskodemokratické straně. Účastnila se práce na Desetiletí Duchovní obnovy.\n\nJejím otcem byl právník Zdeněk Neubauer, profesor Ústavního práva a autor národního pojištění (zemřel v roce 1956), její matkou byla Štěpánka Neubauerová, roz. Makowská, právnička (zemřela v roce 1981). jejím bratrem byl Zdeněk Neubauer, biolog a filosof (zemřel v roce 2016).\n\nV letech 1964–1969 vystudovala Matematicko-fyzikální fakultu Univerzity Karlovy, obor matematická analýza. Diplomovou práci napsala z Teorie množin (vedoucí Petr Vopěnka). Titul Doktor přírodních věd získala v roce 1972, kandidaturu podala v roce 1978 a obhájila v roce 1990. V letech 1969–1992 pracovala jako odborná asistentka v Matematickém ústavu Akademie věd České republiky, v letech 1992–2003 na katedře logiky na Filosofické fakultě Univerzity Karlovy, kde učila dějiny logiky a neklasické logiky, její disertační práce je o \"Kleeneho trojhodnotové logice\". Kromě toho vyučovala i jiné obory základního kursu logiky, který také přednášela na jiných fakultách (Pedagogické, Přírodovědecké či na Policejní akademii). Zabývala se výukou logiky pro humanitní obory, získala granty, pořádala semináře Organon I. – IV. a napsala skripta Sylogistika. \n\nŠest let organizovala filosofické (transdisciplinární) semináře na Filozofické fakultě Univerzity Karlovy, kde se setkávali studenti z různých škol s profesory, učiteli a mysliteli. Přes deset let pořádá doma setkání přátel, kde se diskutuje o různých etických problémech, uspořádala také setkání s osobnostmi protikomunistického disentu. Spolupracuje na historii disentu (články Ženy v Chartě, Charta 77 a křesťané). Deset let (2003–2013) pracovala jako inspektorka Úřadu pro ochranu osobních údajů.\n\nJejím manželem byl Václav Benda. V roce 2007 vyšel výbor ze vzájemných dopisů z prvního roku věznění Václava Bendy s názvem \"Dopisy přes mříže\". Má šest dětí. Synové Marek Benda a Martin byli jedni z organizátorů demonstraci 17. listopadu 1989 a byli členy koordinační rady studentů. Marek, který vystudoval práva, je s krátkou pauzou od roku 1990 poslancem. Po vzniku Česka je poslancem sněmovny Parlamentu České republiky. Martin Benda, Marta Bendová a Patrik Benda vystudovali Filozofickou fakultu Univerzity Karlovy, Filip Benda Teologickou fakultu Jihočeské univerzity, Markéta Bendová vystudovala Filozofickou fakultu Univerzity Karlovy a Katolickou teologickou fakultu Univerzity Karlovy.\n"}
{"id": "1370515", "url": "https://cs.wikipedia.org/wiki?curid=1370515", "title": "Fuchsia (operační systém)", "text": "Fuchsia (operační systém)\n\nFuchsia je operační systém vyvinutý společností Google. První předběžná verze projektu vyšla v srpnu 2016. Tento univerzální systém by měl fungovat na různých platformách, od vestavěných systémů až po smartphony, tablety a osobní počítače. Na rozdíl od předchozích operačních systémů vyvinutých společností Google, jako jsou Chrome OS a Android, které jsou založeny na jádrech Linuxu, je Fuchsia založený na novém mikrokernelu nazvaném „Zircon“. Právě Android a Chrome OS by měly být do budoucna Fuchsia OS nahrazeny.\n\nV srpnu 2016 byla zveřejněna zpráva na GitHubu, že Google vyvíjí operační systém jménem Fuchsia. V květnu 2017 byla Fuchsia aktualizována uživatelským rozhraním a stránka developerů Ars Technica zmínila zprávu, že projekt není mrtvá věc. V listopadu 2017 byla zavedena podpora pro programovací jazyk Swift. V lednu 2018 uveřejnil Google návod na spuštění systému na Pixelbooku. V říjnu 2018 se objevily spekulace, že nový Google Home Hub by mohl být postavený na systému Fuchsia. V listopadu 2018 byla Fuchsia OS testována na zařízeních Huawei s procesorem Kirin 970, konkrétně na telefonu Honor Play.\n\nUživatelské rozhraní a aplikace jsou napsány s pomocí „Flutter“, \"sady pro vývoj softwaru,\" umožňující cross-platformové rozvojové schopnosti pro Fuchsia, Android a iOS. Flutter vytváří aplikace založené na technologii Dart a nabízí aplikace s vysokým výkonem, které běží ve 120 snímcích za vteřinu. Flutter rovněž nabízí renderovací engine s názvem „Escher“ s grafickým jádrem Vulkan, se zvláštní podporou pro „Volumetric soft shadows“, což je prvek, který web \"Ars Technica\" popsal takto: „vypadá, že je na míru vytvořené pro rozhraní \"‚\"Material Design\"‘“\". Tento systém je také využíván v autonomních vozidlech společnosti Google.\n\nVzhledem k vývoji softwaru Flutter, který přináší cross-platform podporu, mohou uživatelé na zařízeních s Androidem instalovat některé prvky systému Fuchsia. Web \"Ars Technica\" poznamenal, že i když uživatelé mohou testovat Fuchsii, tak zatím „nic nefunguje“ a dodává: „Je to všechno jen spousta zástupných rozhraní, která nic nedělají, i když se najde mnoho podobností mezi rozhraním Fuchsie a Androidem, včetně funkce poslední aplikace, nabídky nastavení a funkce split-screen\".\n\nPři druhém pohledu společnosti Ars Technica byl poznamenám posun, že věci nyní fungují a byla vyzdvihnuta hardwarová podpora. Jedním z pozitivních překvapení byla podpora více kurzorů.\n\nSpeciální verze prostředí Android Runtime pro Google Fuchsia bude vyvíjena v budoucnu a bude pracovat na systémech ze souboru FAR, který je ekvivalentem pro Android APK.\n"}
{"id": "1370519", "url": "https://cs.wikipedia.org/wiki?curid=1370519", "title": "Joinville (ostrov)", "text": "Joinville (ostrov)\n\nOstrov Joinville je největším ostrovem souostroví Joinville ležícím severovýchodně od špice Antarktického poloostrova od kterého je oddělen průlivem Antarctic Sound. Ostrov měří na délku 74 kilometrů a 22 kilometrů na šířku. \n\nOstrov Joinville byl objeven v roce 1838 během expedice francouzského mořeplavce Julese Dumonta d'Urvilleho který ho pojmenoval na počest prince Františka, knížete z Joinvillu, třetího syna francouzského krále Ludvíka Filipa. \n\nOstrov se nachází na území nárokovaném Argentinou, Británii a Chile. \n"}
{"id": "1370523", "url": "https://cs.wikipedia.org/wiki?curid=1370523", "title": "Národní park delta Axia", "text": "Národní park delta Axia\n\nNárodní park delta Axia, též Národní park Axios – Loudios – Aliakmonas () je řecký národní park v kraji Střední Makedonie. Zahrnuje lagunu v oblasti Kalochori, meandry řeky Gallikos, deltu a břehy řeky Axios (Vardar) až ke státním hranicím Řecka, dále deltu řeky Aliakmonas a mokřady a saliniště v oblasti vesnic Nea Agathoupoli a Alyki. Ochrana tohoto území jakožto mokřadu mezinárodního významu je zajištěna na základě Ramsarské úmluvy z roku 1971 a zahrnutím do soustavy chráněných území Natura 2000. Území bylo také zahrnuto do seznamu důležitých ptačích oblastí IBA.\n\nLéta v této oblasti bývají teplá, ale bez extrémních výkyvů. Zimy jsou chladné a vlhké, výjimečně se tvoří sněhová pokrývka a zamrzají vodní hladiny. Průměrné roční srážky jsou 442,5 mm, k většině srážek dochází na podzim.\n\nFlora a fauna oblasti nezahrnuje endemické, vzácné či ohrožené druhy, s výjimkou druhů mokřadních oblastí, brakických vod a pláží. \n\nŘíční ekosystém je obvzláště bohatý na druhy. V řece Axios bylo identifikováno 26 druhů ryb, v Aliakmonu žije 26 původních a čtyři importované druhy ryb. Zvláště hodný pozoronosti je druh ryb rutilus macedonicus. \n"}
{"id": "1370527", "url": "https://cs.wikipedia.org/wiki?curid=1370527", "title": "Cooper Union", "text": "Cooper Union\n\nThe Cooper Union for the Advancement of Science and Art (Cooperova unie pro rozvoj vědy a umění), běžně známá jako Cooper Union a neformálně označovaná zejména v 19. století jako Cooperův institut, je soukromě financovaná vysoká škola na Cooper Square ve čtvrti East Village na Manhattanu v New Yorku. Popud k jejímu založení přišel v roce 1830, kdy se Peter Cooper dověděl o státem podporované École Polytechnique ve Francii; k založení došlo v roce 1859. Škola představovala radikálně novátorský model amerického vysokého školství, spočívající na přesvědčení zakladatele Petera Coopera, že vzdělání \"na úrovni nejlepších současných technických škol musí být přístupné všem, kteří splňují předpoklady bez ohledu na rasu, náboženství, pohlaví, majetek či společenské postavení, a musí být otevřené a bezplatné pro všechny\". Cooper Union původně poskytovala svým přijatým studentům výuku zdarma a když byl v roce 1902 zaveden čtyřletý studijní program, škola nabídla všem přijatým studentům stipendium k plné úhradě školného. Poté, co škola prodělala vlastní finanční krizi, rozhodla se od podzimu 2014 tento program zrušit. Každý příchozí student získává prospěchové stipendium ve výši nejméně poloviny školného plus další finanční podporu od školy v různé výši až do plné úhrady nákladů studia (která se přiznává značné části studentů) podle hmotných potřeb studenta. V roce 2015 byla u nejvyššího soudu státu New York uzavřena dohoda o ustavení Výboru pro bezplatné vzdělání s úkolem předložit do 15. ledna 2018 strategický plán k projednání správní radou školy, která o něm má hlasovat na zasedání v březnu 2018, jímž se má škola vrátit k udržitelnému modelu bezplatné výuky.\n\nŠkola (\"college\") se skládá ze tří fakult (\"schools\"): \nPoskytuje bakalářské a magisterské studijní programy výhradně v oborech architektury, výtvarného umění a inženýrství. Je členem Akreditační komise v inženýrských a technických oborech (Accreditation Board for Engineering and Technology, ABET) a Sdružení nezávislých škol umění a designu (Association of Independent Colleges of Art and Design, AICAD). V roce 2017 zařadil časopis \"U.S. News and World Report\" Cooper Union na první místo v kategorii regionálních vysokých škol - sever. \n\nDo roku 2014 byla Cooper Union jednou z mála amerických vysokých škol, které nabízely každému přijatému studentovi stipendium plně hradící náklady studia v hodnotě zhruba 150 000 USD v cenách roku 2012. Cooper Union je po celou dobu své existence jednou z nejvýběrovějších vysokých škol v USA s podílem přijatých uchazečů zpravidla pod 10%. Zčásti právě díky podílu přijatých uchazečů 9% na podzim 2010 ji časopis \"Newsweek \"označil za \"nejvyhledávanější malou školu\" a sedmou nejvyhledávanější školu vůbec.\n\nAbsolventem školy (1947–1950) a později dlouholetým pedagogem (1964-2000) a děkanem fakulty architektury Irwina S. Chanina (1975-2000) byl John Hejduk, architekt a pedagog s českými kořeny. Je rovněž autorem přestavby budovy Cooper Union Foundation na 7 East 7th Street v letech 1968-1974.\n"}
{"id": "1370528", "url": "https://cs.wikipedia.org/wiki?curid=1370528", "title": "NGC 3384", "text": "NGC 3384\n\nNGC 3384 (také NGC 3371) je čočková galaxie v souhvězdí Lva. Objevil ji William Herschel 11. března 1784.\nNa základě rozboru barvy hvězd ve středové oblasti této galaxie bylo potvrzeno jejich velké stáří. Bylo tak zjištěno, že přes 80 % jich patří do populace II a jsou tedy více než miliardu let staré.\nObří černá díra uprostřed galaxie má hmotnost přibližně 16 milionů hmotností Slunce.\n\nNGC 3384 je členem Skupiny galaxií M 96, což je skupina galaxií v souhvězdí Lva, která se také někdy nazývá Skupina galaxií Lev I. Patří do ní i sousední galaxie z Messierova katalogu M95, M96 a M105.\nVšechny čtyři galaxie jsou na obloze nápadně blízko sebe.\n\n"}
{"id": "1370530", "url": "https://cs.wikipedia.org/wiki?curid=1370530", "title": "Anna Sacher a její hotel", "text": "Anna Sacher a její hotel\n\nAnna Sacher a její hotel (německy \"Anna Sacher und ihr Hotel. Im Wien der Jahrhundertwende\") je román rakouské spisovatelky Moniky Czerninové (* 1965 Klagenfurt), která se ve svých dílech zaměřuje na děj, jehož hlavní linií je silná osobnost. Postupně se zaměřovala na osobnosti s výraznou charakterovou stránkou jakou byly Marie Terezie, Mustafa Kemal Atatürk, Pablo Picasso či Anna Sacherová. Podílela se na vzniku mnoha dokumentů a filmů, kde pracovala jako režisérka a spoluautorka.\n\nRomán popisuje společenskou, kulturní i politickou atmosféru Rakouska-Uherska i střední Evropy na přelomu 19. a 20. století v kulisách vídeňského hotelu Sacher a jeho návštěvníků.\n\nJednotlivé kapitoly mají vždy nosnou osobnost, která ovlivňovala v daném době politické názory, módu, kulturu, národnostní a sociální politiku. Je to propojení literární invence a skutečných ověřených skutečností z dochovaných dokumentů. Častými a významnými hosty hotelu Sacher byl korunní princ Rudolf, Pauline Metternichová, srbský král Michal Obrenović III., Gustav Klimt a mnoho dalších známých osobností dané doby. Byla to éra velkých změn v celé společnosti, stavebních akcí v centru Vídně, ale současně blížícího se konce Rakouska-Uherska. Hotel Sacher, vedený ambiciózní majitelkou Annou Sacherovou, byl centrem potkávání se veličin bez ohledu na národnost, politické smýšlení, ale především s vyšším životním standardem. V návštěvnících hotelu přetrvával dlouhotrvající pocit bezpečí, kdy válečné konflikty jako by se jejich společnosti i Vídni nedotýkaly. Postupně docházelo k nerovnováze ve společnosti což bylo předzvěstí krize. Představa, že není nutné vkládat finanční zdroje do zbrojního průmyslu, způsobila rozčarování a ztráty na životech i majetku. Byl to konec jedné epochy a nástup první světové války.\n\nKonec hotelu Sacher se blížil s počátkem světové revoluce, byl silně zadlužen a přesto se Anna Sacherová snažila s pomocí dřívějších kontaktů držet původní úroveň. Nakonec byla zbavena svéprávnosti pro vedení hotelu. Hotel skončil stejně jako jedna epocha světových dějin.\n"}
{"id": "1370532", "url": "https://cs.wikipedia.org/wiki?curid=1370532", "title": "Bartholomeus Breenbergh", "text": "Bartholomeus Breenbergh\n\nBartholomeus Breenbergh (před 13. listopadem 1598 - po 3. říjnu 1657) byl nizozemský malíř krajinář. V letech 1619 až 1630 působil v Římě, od roku 1630 do 1657 v Amsterdamu. \n\nO jeho počátcích toho není mnoho známo. Nizozemský malíř a životopisec Arnold Houbraken v prvním svazku svého třídílného \"De groote schouburgh der Nederlantsche konstschilders en schilderessen (Velké divadlo nizozemských malířů)\" prosil laskavé čtenáře, aby mu napsali další informace o životě tohoto malíře. Podle zpráv, které dostal se Breenbergh narodil v Utrechtu a byl mistrem u Cornelise van Poelenburgha. Houbraken usoudil, že podle informací, které již měl, to není možné, a to vzhledem k datům narození a úmrtí těchto malířů. Poelenburg se narodil v roce 1586 a Breenberg zemřel v roce 1660. Houbraken nikdy informace, o které čtenáře požádal, nedostal. I přesto Breenbergha znovu uvedl ve svém druhém svazku v seznamu 59 kvalifikovaných malířů, kteří byli současníky Abrahama Bloemaerta a Pauluse Pottera. Podle Nizozemského institutu pro historii umění (Netherlands Institute for Art History-RKD) se Breenbergh narodil v nizozemském městě Deventer, ale po smrti svého otce v roce 1607 se přestěhoval i se zbytkem rodiny, a to pravděpodobně do nizozemského města Hoorn. Tam byl současníkem Jacquesa Wabena a možná zde získal první malířské zkušenosti. Jeho prvním učitelem měl být \"jeden z mnoha zapomenutých amsterdamských malířů krajinářů z roku 1610\". Jeho registrovaní učitelé jsou Pieter Lastman a Jacob Symonsz Pynas.\n\nPrvní záznam o Breenberghovi jako malíři pochází z Amsterodamu, z archivních záznamů z roku 1619. Dá se předpokládat, že malíř zde pracoval již před tímto rokem. Ve stejném roce odešel Breenbergh do Říma. Tam žil a spolupracoval s vlámským malířem Fransem van de Kasteelem a byl silně ovlivněn jiným vlámským umělcem, krajinářem Paulem Brilem. Po roce 1623 jej však okouzlila italská krajina a byl ovlivněn prací Cornelise van Poelenburgha - mnohdy je těžké díla Breenbergha a van Poelenburgha rozlišit. Breenbergh byl také ovlivněn Nicolaesem Moeyaertem, on sám pak dále ovlivnil francouzského malíře Clauda Lorraina, který přišel do města kolem roku 1620. V roce 1620 se Breenbergh stal jedním ze zakladatelů spolku holandských a vlámských malířů, Bentvueghels, mezi nimiž byl přezdíván \"het fret (fretka)\". V roce 1630 se Breenbergh vrátil do Amsterdamu. V roce 1633 se oženil a získal roční plat 60 liber od dvora anglického krále Karla I. Stuarta. Zůstal v Amsterdamu až do své smrti. Vytvořil zde oblíbené obrazy a lepty italských staveb. Byl ovlivněn pre-Rembrandtisty jako Pieter Lastman a Nicolaes Moeyaert. Jejich mytologické a biblické scény přenesl do italské krajiny. Jeho jediným registrovaným žákem je Jan de Bisschop. Byl jeho žákem od roku 1640 až do roku 1648. Breenbergh svým dílem ovlivnil takové malíře jako byli Jan Linsen, Scipione Compagno, Laurens Barata, Charles Cornelisz. de Hooch, Pieter Anthonisz. van Groenewegen, Francois van Knibbergen a Catharina van Knibbergen. \n"}
{"id": "1370538", "url": "https://cs.wikipedia.org/wiki?curid=1370538", "title": "GIER", "text": "GIER\n\nGIER patřil mezi počítače druhé generace, jejichž základními stavebními prvky jsou transistory a další diskrétní elektronické součástky. Výrobcem počítače byla dánská firma Regnecentralen v Kodani. Byl to jeden z prvních sálových počítačů (mainframe), dovezených do ČSSR ze západní Evropy a USA v polovině 60‑tých let 20. stol. Na mezinárodní výstavě \"Incomex 66\", která se konala v Praze v květnu roku 1966, byl kromě počítačů dalších pěti typů uzavřen i kontrakt na dovoz počítačů Gier.\n\nJeden ze dvou importovaných počítačů tohoto typu byl instalován v \"Ústavu jaderného výzkumu ČSAV\" v Řeži u Prahy, druhý pak v tehdejším \"Ústavu technickej kybernetiky SAV\" v Bratislavě.\n\nPodrobné informace o hardware i software počítače Gier v dánštině, a částečně také v angličtině, lze najít v obsáhlých seznamech pramenů, které jsou dostupné ve dvou internetových článcích dánské instituce Data Museum (článek1, článek 2).\n\nPočítač Gier byl ovládán prostřednictvím řídícího panelu (konzole). Na úvodním obrázku je tento panel vidět na pravé straně horní desky stolu operátora počítače. Zde bylo možno monitorovat obsahy jednotlivých registrů a paměťových buněk, dále pak pomocí přepínačů 0‐1 zadávat jejich obsahy a spouštět i zastavovat provádění sekvence instrukcí CPU. Základní výstupní periferií byl psací stroj IBM, píšící rychlostí 10 znaků/s. Na zmíněném úvodním obrázku byl tento psací stroj umístěn ve středu desky operátorova stolu.\n\nJako další alfanumerická výstupní periferie byla s počítačem standardně dodávána vysokorychlostní \"bubnová tiskárna\" \"Anelex\", která tiskla na tabelační papír rychlostí 11 řádek/s. Sada tištěných znaků byla zde však omezena jen na číslice, sadu pomocných znaků a písmena velké abecedy. Další přídavnou periferíí, kterou bylo možno k počítači připojit, byl souřadnicový zapisovač (plotter) \"Calcomp\", vykreslující grafy s přesností 0,1mm rychlostí 2-3 cm/s.\n\nZcela specifické pro počítač Gier bylo akustické monitorování jeho chodu pomocí malého reproduktoru, umístěného na boku řídícího panelu. Tento reproduktor byl připojen přes zesilovač k jednomu z bitů 12 bitového registru příznaků. Zkušené ucho operátora odtud snadno dešifrovalo, jaké operace v počítači právě probíhají, či zda nedošlo k nějaké chybě.\n\nVstup programů i dat byl zprostředkován čtečkou a děrovačkou osmistopé děrné pásky. Původní pomalá čtecí jednotka, která je v obrázku patrna na levém okraji stolu operátora, byla později nahrazena rychlou optickou čtečkou československé výroby \"Tesla\" FS‑1501 s rychlostí 1500 znaků/s, která byla užívána v ÚJV ČSAV v Řeži, případně čtečkou s rychlostí 2000 znaků/s typu RC‑2000, používanou v bratislavském ÚTK SAV. Jako děrovač byl běžně užíván Facit‑150.\n\nNativním programovacím jazykem počítače Gier byl asembler, který sestával ze zhruba stovky základních strojových instrukcí, ovládajících funkce CPU. Při prvním spouštění nebo při restartu počítače bylo třeba nejprve zadat z řídícího panelu pomocí přepínačů první tři instrukce a do snímače děrné pásky vložit pásku se spouštěcím programem HELP 3. Tento program byl jakýmsi primitivním operačním systémem, po jehož načtení počítač \"ožil\". Teprve potom bylo možné načíst do počítače uživatelský program.\n\nHlavním programovacím jazykem vyšší úrovně, v němž byly pro Gier psány uživatelské programy, byl GIER ALGOL 4 , vytvořený speciálně pro tento počítač. Jeho autorem byl Peter Naur. Pásky se zdrojovými texty programů psanými v tomto jazyce byly připravovány předem s použitím dálnopisných terminálů \"Teletype\" \"ASR-33\" , které byly vybaveny mechanickou čtečkou a děrovačkou osmistopých papírových pásek.\n\nLze připomenout, že ALGOL, který byl pro programování počítače Gier používán, byl vůbec prvním jazykem vyšší úrovně procedurálního typu, podporujícím strukturované programování. Na základě ALGOLu později vznikly jazyky Pascal, C a mnohé další.\n\n"}
{"id": "1370539", "url": "https://cs.wikipedia.org/wiki?curid=1370539", "title": "Asociace profesionálních fotografů České republiky", "text": "Asociace profesionálních fotografů České republiky\n\nAsociace profesionálních fotografů České republiky, (zkráceně APF ČR), (anglicky: Association of Professional Photographers of the Czech Republic) je organizace sdružující profesionální fotografy z České republiky.\n\nAPF ČR je členem Federation of European Photographers.\n\nAsociace byla založena 22. ledna 1990. Na jejím založení se podíleli bývalí členové Fondu výtvarných umělců a Svazu výtvarných umělců, aby v nových podmínkách zastupovala české profesionální fotografy. Organizační strukturu asociace tvoří pětičlenná správní rada a tříčlenná kontrolní komise. Asociace si rovněž vytváří pomocné orgány jakým je například přijímací komise nebo porota pro udělování ceny Osobnost české fotografie. Asociace svolává jednou ročně Valnou hromadu svých členů. Hlavním příjmem asociace jsou příspěvky členů. V roce 2017 měla asociace více než 100 členů. Asociace hájí zájmy svých členů, získává granty na společné projekty a výstavy, vytváří doporučení k honorářové politice profesionálních fotografů a zajišťují komunikaci a spolupráci s obdobnými mezinárodními organizacemi ve světě z nichž nejvýznamnější je Federace evropských fotografů, anglicky Federation of European Photographers (zkráceně FEP) a Světová rada profesionálních fotografů, (zkráceně WCPP).\n\nAsociace organizuje výstavy svých členů, které jsou obvykle monotematické a žánrově zaměřené např. na krajinu, akt, architekturu, zátiší, portrét a pod. V roce 2018 se uskutečnila výstava Tělo jako znak, v předchozích letech se uskutečnily výstavy: Detail, Výběr I, Výběr II, Individuality v dokumentu, Praha, Reklama a další. Ke všem výstavám byly vydány katalogy. Asociace rovněž vydává nebo zaštiťuje knihy o českých fotografech a fotografické praxi.\n\nJednou z nových činností asociace je vydávání Almanachů tj. uměleckých signovaných tisků v limitované sérii. V úvodním textu pro první Almanach napsal významný český pedagog, prof. Miroslav Vojtěchovský: „\"Almanach prací členů Asociace profesionálních fotografů České republiky nevnímáme jako mezník, ale spíše pokus navázat na někdejší znamenitou tradici, na léta dynamického rozvoje fotografického hnutí v naší zemi, jako snahu prokázat, že fotografové soustředění v „Asociaci“ ani přes jejich momentální komplikovanou profesní situaci nezapomínají na to, že je k fotografii přivedla touha po sebevyjádření, touha přistupovat k fotografii jako k modernímu vizuálnímu prostředku mezilidské komunikace.“\"\n\nAlmanach I byl vydán v návaznosti na výstavu asociace Výběr I v roce 2013. Na samostatných listech je v něm zastoupeno svými pracemi 25 fotografů, vybraných Petrem Zhořem a Rudolfem Jungem. Almanach II navazuje na výstavu asociace Detail z roku 2015. Jsou zde práce 20 předních českých fotografů, vybraných Zdeňkem Lhotákem a Janem Neubertem. Poslední Almanach III je vydán v roce 2018 a navazuje na asociační výstavu Tělo jako znak. Dvacet šest autorů pod výběrem Vladimíra Kozlíka a Zdeňka Lhotáka je zastoupeno originálními, signovanými tisky svých prací. Koordinátor projektu Marian Beneš, grafická úprava Jakub Konupka, tisk FOMEI Collection Baryta MONO 290.  Jednotlivé fotografie jsou adjustovány ve speciálně vyrobených deskách.\n\nZastoupení autoři: Marian Beneš, Vladimír Birgus, Magdalena Bláhová, Dorothea Bylica, Karel Došek, Bohumil Eichler, Miloš Fic, Jaroslav Fišer, Hana Hamplová, Jiří Hanke, Jaroslav Hejzlar, František Heusler, Hana Hrnčířová, Dominika Hrubá, Bořivoj Hořínek, Josef Husák, Ondřej Chmel, Blanka Chocholová, František Chrástek, Jiří Jírů, Rudolf Jung, Aleš Jungmann, Daniel Kaifer, Olga Kalašová, Jiří Kovanic, Vladimír Kozlík, Ivan Král, Dominika Kubišová, Mária Kudasová, Zdeněk Lhoták, Vít Mádr, Pavel Mára, Petr Moško, Jan Neubert, Dagmar Pavlíková, Jan Pohribný, Stanislav Pokorný, Rudo Prekop, Pavel Rydl, Pavel Rychtařík, Roman Sejkot, Petra Skoupilová, Hana Major Sládková, Vasil Stanko, Milan Šusta, Jiří Tondl, Milena Valušková, Miroslav Vojtěchovský, Jiří Všetečka, Petr Zhoř.\n\nČlenem asociace může být každý fotograf, pro kterého je fotografie zdrojem příjmů nebo absolvoval vyšší a vysokoškolské odborné vzdělání v oboru fotografie. Kromě absolventů specializovaných škol na fotografii je potřeba, aby uchazeč o členství předložil přijímací porotě ucelený soubor fotografií, který má, jako celek, jasnou vypovídající hodnotu. Fotografie v souboru musí být určitým způsobem provázány a soubor by měl gradovat. Snímky musí být očíslovány a seřazeny tak, aby byl vidět záměr autora, co tématem zamýšlel. Hodnotí se nejen fotografická úroveň, ale i adjustace fotografií, celková formální úroveň prací a profesionální řemeslné a umělecké vyznění celého souboru. Profesionalita není pouze v tom snímky nafotografovat, hraje zde důležitou roli i jejich konečné zpracování. Komise hodnotí kvalitu práce a zejména výrazný rukopis autora, jasnou přidanou hodnotu, kterou autor do díla ze sebe sama vložil.\n\nAPF uděluje od roku 2003 cenu „Osobnost české fotografie“, která je určena fotografovi, fotografickému pedagogovi, kurátorovi, teoretikovi fotografie, galeristovi či vydavateli, který v průběhu kalendářního roku zásadním způsobem přispěje ke kvalitě, rozvoji nebo propagaci české tvůrčí fotografie u nás či v zahraničí. Uděluje také cenu „Osobnost české fotografie – za dlouhodobý přínos fotografii“, jež je určena osobnosti, která dlouhodobě, zásadním způsobem přispěla ke kvalitě, rozvoji nebo propagaci české tvůrčí fotografie u nás či v zahraničí.V roce 2017 byla cena rozšířena o kategorii Publikace roku a Kalendář roku.\n\nPrvní cenu Osobnost české fotografie získal v roce 2003 Josef Koudelka, Osobností české fotografie 2004 byl porotou vybrán kurátor Jaroslav Anděl, Osobností české fotografie 2005 se stala kurátorská dvojice Vladimír Birgus a Jan Mlčoch. V roce 2006 byla cena poprvé rozdělena do dvou kategorií, které lépe pokrývají jednotlivé specifické oblasti fotografie – na cenu Osobnost české fotografie, kterou získal fotograf Jiří Stach a na cenu Osobnost české fotografie – za dlouhodobý přínos fotografii, jejímž držitelem se stala historička fotografie Anna Fárová. V roce 2007 byli oceněni Jindřich Štreit a Miroslav Vojtěchovský, v roce 2008 Dana Kyndrová a Pavel Dias. V roce 2019 byl oceněn Jan Reich a Jiří Všetečka, v roce 2010 to byl Viktor Kolář a Antonín Dufek. V roce 2011 byli oceněni Jan Pohribný a Jiří Hanke. V roce 2012 ocenění získali Dita Pepe a Ivan Pinkava. V r. 2013 to byli Eva Fuková a Karel Kerlický. V roce 2014 Jovan Dezort a za dlouhodobý přínos Antonín Kratochvíl. Za rok 2015 doc. Pavel Mára a za dlouhodobý přínos dlouholetý ředitel galerie G4 v Chebu Zbyněk Illek. Za rok 2016 ceny získali Jaroslav Kučera a za dlouhodobý přínos Jiří Havel, v kategorii Publikace byla porotou vybrána monografie Jiřího Bartoše a kategorii Kalendář roku kalendář Jana Pohribného pro firmu Panflex. Za rok 2017 získali ocenění Libuše Jarcovjaková a Markéta Luskačová. V kategorii publikace roku byla vybrána kniha Válka za studena autora Josefa Mouchy a cenu za kalendář roku získal kalendář s názvem \"3 x 4\", vytvořený studenty Vysoké školy kreativní komunikace (VŠKK) a vyšší odborné a střední školy reklamní a umělecké tvorby Michael.\n\nFederace evropských fotografů (FEP) se v evropském měřítku stará o sjednocení kvalifikace profesionálních fotografů podle jednotlivých kategorií. Vytvořila systém udělování kvalifikačních certifikátů ve třech úrovních: European Photographer (EP), Qualified European Photographer (QEP) a Master Qualified European Photographer (MQEP). Jednotlivé národních evropské asociace mohou své členy přihlásit k posouzení jejich prací do výběrového řízení pro získání jednoho z výše uvedených titulů. Výběrové řízení se provádí dvakrát ročně. Je k němu potřeba připravit monotématický soubor 12 fotografií 50 x 40 cm, který uceleně reprezentuje profesionální a tvůrčí schopnosti jednotlivých uchazečů. Přihlášce předchází doporučující posouzení souboru na úrovni národní asociace. Čeští fotografové získali podle oficiálních webových stránek FEP do roku 2017 dva tituly MQEP a 17 titulů QEP z nichž 10 členů asociace má své soubory fotografií publikovány na webových stránkách FEP.\n\nFederace evropských fotografů (FEP), Profesionální fotografové Ameriky (PPA), United Asian Professional Photography (UAPP) a Australian Institute of Professional Photography (AIPP), každoročně vyhlašují prestižní celosvětovou soutěž World Photographic Cup o nejlepší národní tým složený z profesionálních fotografů.\n\nSoutěží se v kategoriích: Portrét, Svatba, Komerční fotografie (tato kategorie zahrnuje reklamu, architekturu, průmysl, módu), Ilustrativní / digitální umění, Reportáž / fotožurnalismus, Příroda / krajina a wildlife.\n\nZa Českou republiku v historicky prvním ročníku soutěže (WPC 2014) vyhlášeném v r. 2013, se finalistou a následně držitelem stříbrné medaile stal Miloš Fic v kategorii Reportáž. V ročníku WPC 2015 se finalistou a držitelem 4. místa stal Otakar Metlička v kategorii Krajina/Wildlife a finalistou a držitelem 7. místa se stal Miloš Fic v kategorii Reportáž. V roce 2015 získal tým České republiky Top 10 Team Certificate za 9. místo v celkovém hodnocení. V ročníku WPC 2016 se finalistou a následně držitelem bronzové medaile stal Otakar Metlička v kategorii Krajina/Wildlife a finalistou a držitelem 6. místa se stal Václav Sojka v kategorii Krajina/Wildlife. V roce 2016 získal tým České republiky Top 10 Team Certificate za 10. místo v celkovém hodnocení. V roce 2017 se finalisty soutěže stali Oldřich Bubák a Miloš Fic, oba v kategorii Reportage/Photojournalism. Oldřich Bubák následně získal v japonské Yokohamě bronzovou medaili. V roce 2018 byla fotografie Ladislava Kamaráda zastoupena ve výběru 10 nejlepších fotografií v kategorii Nature. Autor získal také národní cenu (Nation Awards / Best of Team).\n\nZastoupení České republiky v mezinárodní porotě: Jan Pohribný (2017), Zdeněk Lhoták (2018).\n\nKapitánem českého týmu je od založení soutěže v roce 2013 Marian Beneš.\n\nMezinárodní soutěž o nejlepšího profesionálního fotografa v Evropě sestává z 9 kategorií: Commercial, Fashion, Sports, Reportage/Photojournalism, Illustration/Digital Art/Fine Art, Wedding, Portrait, Landscape, Wildlife. Speciální kategorií je Student and Young Photographers.\n\nOcenění autoři z České republiky:\n\n2018 Patrik Bartuška, Michal Dobeš, Ladislav Kamarád, Rastislav Marguš, Ondřej Prosický, Roman Slavík, Jan Šmíd\n\n2017 Patrik Bartuška, Hiep Duong Chi, Rastislav Marguš\n\n2016 Miloš Fic, Marek Musil\n\n2015 Roman Slavík\n\n2014 Marian Beneš, Václav Sojka, Jan Škop\n\n2012 Marian Beneš, Eliška Fischerová, Jiří Jiroutek, Roman Slavík, Václav Sojka, Jiří Stránský, Radek Štandera, Romana Wyllie\n\n2011 Ondřej Prosický, Jiří Stránský\n\n2010 Karel Beneš, Jiří Stránský\n\nZastoupení České republiky v mezinárodní porotě: Marian Beneš (2009, 2017), Miloš Fic (2018).\n\nOd roku 2013 vyhlašuje Federace evropských fotografů soutěž pro mladé fotografy FEP Emerging Talent Award (FETA). Soutěž je určena pro studenty posledních ročníků fotografických škol a má za úkol upozornit na mimořádné talenty, kteří vstupují do profesního života a ze kterých se stávají profesionálové.\n\nNaši studenti získali tato ocenění: 2016 Martin Vočadlo, čestné uznání, 2015 Lenka Bukačová, čestné uznání, 2014 Marek Štim, celkový vítěz, 2013 Anna Rasmussen, celková vítězka; Patricie Behenská, čestné uznání; Pavlína Soukupová, čestné uznání.\n\nOcenění studenti jsou z ateliérů prof. Mgr. Miroslava Vojtěchovského, QEP a MgA. Mariana Beneše, Ph.D., QEP.\n\n\n"}
{"id": "1370549", "url": "https://cs.wikipedia.org/wiki?curid=1370549", "title": "Pieter Anthonisz. van Groenewegen", "text": "Pieter Anthonisz. van Groenewegen\n\nPieter Anthonisz. van Groenewegen (1590/1600–1658) byl nizozemský malíř krajinář. Narodil se v nizozemském městě Delft. Věnoval se především krajinomalbě. Odcestoval do Itálie, kde žil někdy mezi roky 1615–1623 na Via Bocca de Leone v Římě. Stal se členem uměleckého spolku Bentvueghels s přezdívkou \"Leeuw (Lev)\". Vrátil se do Delft, kde se stal v roce 1626 členem spolku Cech svatého Lukáše, ale poslední roky svého života strávil v Haagu, kde se v roce 1657 připojil ke spolku Confrerie Pictura, což byl více či méně akademický klub umělců založený v roce 1656 v Haagu místními umělci, kteří nebyli spokojeni s Cechem svatého Lukáše. Zemřel tam v následujícím roce. Mnoho jeho prací vlastní Rijksmuseum Amsterdam. \n"}
{"id": "1370550", "url": "https://cs.wikipedia.org/wiki?curid=1370550", "title": "Johana z Guînes", "text": "Johana z Guînes\n\nJohana z Guînes ( \"Jeanne de Guînes\",† 1331/1342 Guerville) byla hraběnka z Eu a Guînes.\n\nNarodila se jako jedna ze dvou dcer Balduina z Guînes a Johany, dcery Matouše z Montmorency. Byla provdána za Jana z Brienne. Roku 1294 zdědili hrabství Eu a o rok později se Janovi podařilo na francouzském králi vysoudit hrabství Guînes, které Johanin děd pod nátlakem prodal francouzské koruně.\n\nRoku 1302 Jan z Brienne společně s výkvětem francouzských rytířů padl v bitvě u Courtrai. Johana svého manžela přežila o řadu let. Zemřela roku 1331 či 1342 a byla pohřbena po jeho boku v cisterciáckém klášteře Foucarmont.\n"}
{"id": "1370552", "url": "https://cs.wikipedia.org/wiki?curid=1370552", "title": "Juhani Järvinen", "text": "Juhani Järvinen\n\nJouko Juhani Järvinen (9. května 1935 Tuulos – 31. května 1984 Helsinky) byl finský rychlobruslař.\n\nNa velkých mezinárodních závodech startoval od roku 1954, kdy debutoval pátým místem na Mistrovství Evropy. Zúčastnil se Zimních olympijských her 1956 (500 m – 9. místo, 1500 m – 4. místo, 5000 m – 20. místo, 10 000 m – 12. místo), téhož roku byl na kontinentálním šampionátu šestý. Největších úspěchů dosáhl v sezóně 1958/1959, kdy nejprve získal stříbrnou medaili na Mistrovství Evropy a posléze i zlatou medaili na Mistrovství světa. Startoval také na ZOH 1960 (500 m – 16. místo, 1500 m – 5. místo, 5000 m – 15. místo, 10 000 m – 8. místo). Sezóny 1960/1961 a 1961/1962 vynechal, k závodění se vrátil koncem roku 1962. Zúčastnil se i ZOH 1964 (500 m – 19. místo, 1500 m – 8. místo, 10 000 m – 20. místo). Poslední závody absolvoval v roce 1966.\n\n"}
{"id": "1370556", "url": "https://cs.wikipedia.org/wiki?curid=1370556", "title": "Vladimir Šilykovskij", "text": "Vladimir Šilykovskij\n\nVladimir Sergejevič Šilykovskij ( ; 3. dubna 1933 Vladimir – 7. dubna 1987 Moskva) byl sovětský rychlobruslař.\n\nNa mezinárodní scéně se poprvé představil v roce 1956, kdy startoval na Zimních olympijských hrách (10 000 m – 16. místo). Největších úspěchů dosáhl v sezóně 1958/1959, kdy na Mistrovství Evropy i Mistrovství světa získal stříbrné medaile. Zúčastnil se také ZOH 1960 (10 000 m – 20. místo). Poslední závody absolvoval v roce 1962.\n"}
{"id": "1370559", "url": "https://cs.wikipedia.org/wiki?curid=1370559", "title": "Národní park Kopaonik", "text": "Národní park Kopaonik\n\nNárodní park Kopaonik (srbsky Национални парк Копаоник/Nacionalni park Kopaonik) se nachází ve stejnojmenném pohoří na rozhraní centrálního Srbska a Kosova. Zřízen byl v roce 1981 za účelem ochrany přírody v turisticky i sportovně populární oblasti na území tehdejší Jugoslávie. Národní park má rozlohu 11 810 ha a podle počtu endemických druhů patří mezi nejvýznamnější oblasti z hlediska biodiverzity na území Srbska.\n\nPark se rozkládá na ploše přibližně čtvercového tvaru kterou ze západu vymezují obce Semeteš a Lisina, z jihu obec Čajetina, z východu pak obec Brzeće a ze severu obce Đorđevići a Crna Glava. Zabírá centrální část celého pohoří Kopaonik; jeho severní část, klesající postupně až k městu Kraljevo, stejně jako jižní, která se nachází na území Kosova, pod národní park již nespadají.\n\nNa území samotného parku se nachází dalších 698 hektarů zvlášť chráněných oblastí, které tvoří celkem: 11 přírodních rezervací, 26 přírodních památek, 12 geomorfologikých, 6 geologických, 8 hydrologických a 15 jinak významných objektů, které jsou považovány za kulturně hodnotné. Přírodní rezervace na území parku Kopaonik nesou názvy:\n\n"}
{"id": "1370560", "url": "https://cs.wikipedia.org/wiki?curid=1370560", "title": "Boris Cybin", "text": "Boris Cybin\n\nBoris Alexandrovič Cybin ( ; 14. června 1928 Ržev, Ruská SFSR – 7. srpna 2011 Moskva) byl sovětský rychlobruslař.\n\nOd roku 1952 startoval na sovětských závodech, na mezinárodní scéně se poprvé představil v roce 1956, kdy se zúčastnil Zimních olympijských her (10 000 m – 9. místo). Největšího úspěchu dosáhl na Mistrovství světa 1957, kde vybojoval bronzovou medaili, o rok později byl jedenáctý. Poslední závody absolvoval v roce 1961.\n"}
{"id": "1370564", "url": "https://cs.wikipedia.org/wiki?curid=1370564", "title": "Boeing C-137 Stratoliner", "text": "Boeing C-137 Stratoliner\n\nBoeing C-137 Stratoliner je VIP transportní letoun odvozený z dopravního letounu Boeing 707, používaný americkým letectvem. Ostatní státy také pořídily jak nové, tak i použité Boeingy 707 pro vojenskou službu, především jako VIP letouny nebo létající cisterny. Navíc model 707 posloužil jako základ pro několik specializovaných verzí, jako je např. letadlo včasné výstrahy E-3 Sentry. Verze VC-137C Stratoliner byla mezi lety 1967 a 2001 používána jako stroj Air Force One.\n\nOznačení C-18 zahrnuje několik pozdějších variant založených na sérii 707-320B/C.\n\n\n"}
{"id": "1370565", "url": "https://cs.wikipedia.org/wiki?curid=1370565", "title": "Operace Bongo II", "text": "Operace Bongo II\n\nOperace Bongo II (anglicky Operation Bongo II) se uskutečnila v roce 1964 nad městem Oklahoma City a v jeho okolí. Součástí operace byly lety nadzvukových letounů, které prováděly časté aerodynamické třesky. Cílem experimentu bylo zmonitorovat dopady nadzvukové letecké dopravy na fungování města, život místních obyvatel a fungování místní infrastruktury. Za šest měsíců zkoušek bylo uskutečněno celkem 1253 aerodynamických třesků. \n\nVzhledem k tomu, že v blízkosti města se v této době nacházela letecká základna Tinker a letecké centrum Mike Monroneyho, předpokládala americká vláda, že Oklahoma City bude vhodným místem pro provedení zkoušek tohoto rozsahu. Přestože předběžná očekávání byla pozitivní, rostoucí odpor veřejnosti, žádosti o náhrady za poškozený majetek a vybavení donutily nakonec federální úřad pro civilní letectví ukončit zkoušky. Bylo podáno několik žalob proti americké vládě. Zkoušky nakonec donutily politické představitele v USA omezit program nadzvukového civilního letectví, které představoval vyvíjený letoun Boeing 2707. Projekt byl nakonec zcela zrušen a nadzvuková dopravní letadla byla vyvinuta pouze v Evropě (Concorde) a SSSR (Tu-144).\n"}
{"id": "1370569", "url": "https://cs.wikipedia.org/wiki?curid=1370569", "title": "Alfons z Brienne", "text": "Alfons z Brienne\n\nAlfons z Brienne řečený \"z Akkonu\" ( \"Alphonse de Brienne\" řečený \"Alphonse d'Acre\", 1225, Akkon - 25. srpna 1270, Tunis) byl hrabě z Eu, nejvyšší komoří francouzského krále a účastník bojů proti nevěřícím.\n\nNarodil se jako syn Jana z Brienne a jeho třetí ženy Berenguely, dcery leónského krále Alfonse IX. Po španělském dědovi byl také pojmenován. Jan z Brienne byl roku 1229 stanoven regentem latinského císařství a svou dceru zasnoubil se svým svěřencem a spoluvládcem Balduinem. Balduin se roku 1236 vydal získat do Evropy podporu pro své skomírajíci císařství a právě tehdy se zřejmě Alfons z Brienne společně se svými bratry \"dětmi Akkonu\" dostal do péče francouzského krále Ludvíka IX.\n\nPřed rokem 1250 se oženil s Marií, dcerou a jedinou dědičkou Radulfa z Lusignanu a získal tak hrabství Eu. Roku 1260 získal na královském dvoře funkci nejvyššího komořího a roku 1265 se zúčastnil po boku svého bratrance Alfonse X. bojů proti Maurům. Jeho hrdinství oslnilo i papeže Klementa IV. V létě 1270 se připojil ke křížové výpravě Ludvíka IX. a stejného dne jako jeho panovník podlehl epidemii úplavice, která se rozšířila ve vojenském táboře. Jeho ostatky byly převezeny do Paříže a pohřbeny v bazilice Saint-Denis.\n"}
