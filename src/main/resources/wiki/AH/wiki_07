{"id": "1185486", "url": "https://cs.wikipedia.org/wiki?curid=1185486", "title": "Věrný pes", "text": "Věrný pes\n\nVěrný pes byla povstalecká skupina složená z obyvatel pražských čtvrtí Jinonice a Radlice. Skupina Věrný pes navázala na \"jinonickou ilegální skupinu\" (viz níže). To je důvodem k tvrzení, že kořeny odbojového působení Věrného psa sahají až do roku 1939. Pramen uvádí, že Věrný pes byl tvořen nekomunistickou skupinu převážně mladých lidí, kteří sdíleli konzervativní názory (hlásili se k idejím a k odkazu T. G. Masaryka) a rekrutovali se z oddílů Skauta (Junáka), Sokola apod. Během pražského květnového povstání 1945 bojovali příslušníci Věrného psa na barikádách, skupina Věrný pes zasáhla výraznou měrou do bojů o křižovatku \"U Bulhara\" (zde zastavila německý útok) jakož i do bojů v těsném okolí budovy Právnické fakulty UK. (viz níže)\n\nNekomunistická orientace Věrného psa a vazby jeho členů spíše na západní odboj a na Londýn než na Moskvu měla po roce 1947 za následek i to, že přeživší příslušníci Věrného psa (neuznávající komunistickou orientaci republiky a distancující se od nového režimu) byli mnohdy sledováni státní tajnou policií. Tak se stalo, že po Únoru 1948 váleční historikové o organizaci Věrný pes již nemluvili a hrdinství těchto lidí mělo být navždy zapomenuto. Někteří příslušníci Věrného psa dožili roku 1968, ale ani tehdy se nedočkali morální satisfakce. Té se jim nedostalo ani v roce 1989 a letech následujících, kdy jich většina již nežila.\n\nJinonická ilegální odbojová skupina organizace Ústředního vedení odboje domácího (ÚVOD) vznikla již v roce 1939. Jejím zakladatelem byl tehdejší přednosta a inspektor Finančního úřadu potravní daně, jehož jedna z kanceláří byla dislokována v jinonickém akcízu - velitel akcízu Karel Prokop (přezdívka \"Strejda\") se svým synem Miroslavem Prokopem, toho času studentem obchodní školy, členem Skauta a Sokola.\n\nJiří Pilmajer byl povoláním respicient (zřízenec, podúředník) finanční stráže, člen jinonické odbojové skupiny. Z jeho bytu (na tehdejší adrese: Pražská čtvrť 237, Praha - Slivenec) několikrát vysílala ilegální radiostanice Sparta Ic a také se zde ukryl v noci 4. října 1941 Karel Prokop poté, co uprchl z přepadeného jinonického akcízu. Na Jiřího Pilmajera byl sice vydán zatykač, ale Pilmajer našel bezpečný úkryt v jižních čechách a po skončení války se vrátil do Slivence.\n\nAdolf Vlásek byl členem jinonické odbojové skupiny Karla Prokopa. Povoláním úředník (bydlel na adrese: Šlikova 1099/11, Praha - Břevnov). Byl popraven v KT Mauthausen dne 12. dubna 1942.\n\nJan Zachariáš byl členem jinonické odbojové skupiny Karla Prokopa. Povoláním byl zřízenec města Prahy. Odbojové skupině dal k dispozici svůj byt (na tehdejší adrese Vidoulská č.p. 578, Praha - Košíře; dnes - 2016 - je Vidoulská ulice součástí jinonické výstavby po roce 1989 a tak se nejspíše jedná o nynější ulici Karenovu) za účelem provozování ilegální radiostanice Sparta Ic. Jan Zachariáš byl zatčen gestapem spolu se skupinou 14 žen a 41 mužů. Byl umučen v KT Mauthausen dne 30. dubna 1942.\n\nJinonická ilegální skupina sestávala z následující osob: Josef Paur, Josef Hanyk, Stanislav Mejstřík, Antonín Springer, Alois Šimoníček (viz dále), Alfréd Vít (viz dále) a farář Osvald Novák. Všichni dříve vyjmenovaní (kromě Karla Prokopa a Osvalda Nováka) zahynuli v KT Mauthausen.\n\nAlois Šimoníček byl členem jinonické odbojové skupiny Karla Prokopa. Zastával funkci starosty obce Choteč - Řeporyje. Z jeho bytu vysílala ilegální odbojová radiostanice Sparta Ic. Pro pobavení esesáků v KT Mauthausen byl ubit dřevěnými palicemi v den 53. Hitlerových narozenin dne 20. dubna 1942.\n\nAlfréd Vít byl členem jinonické odbojové skupiny Karla Prokopa. Povoláním byl vlakvedoucí. Poskytl svůj byt v Hlubočepích (na adrese Slivenecká 115/47, Praha - Hlubočepy) pro vysílání ilegální radiostanice Sparta Ic. Pro pobavení esesáků v KT Mauthausen byl ubit dřevěnými palicemi v den 53. Hitlerových narozenin dne 20. dubna 1942.\n\nJediný, kdo zůstal z jinonické odbojové skupiny neprozrazen byl farář Osvald Novák (1912-1971). V kostelíku, který stával na Prokopské skále ukrývala jinonická odbojová skupina ve spolupráci s Osvaldem Novákem zbraně. Kostelík byl po celý rok zavřený, jen o pouti zde byla sloužena mše. Ve zpovědnici a v sakristii byly ukrývány pušky, pistole a náboje. Kromě součinnosti při skrývání zbraní poskytoval Osvald Novák odboji i čisté formuláře křestních listů a pravděpodobná čísla matriky. (Falešná razítka si pak nechávali odbojáři dělat u firmy Červenka.) Po válce se Osvald Novák stal profesorem CMF a metropolitním kanovníkem v chrámu svatého Víta.. Je pohřben na hřbitově v Praze-Břevnově.\n\nMezi členy jinonické skupiny patřil i hostinský Jiří Morstein (přezdívaný \"Řezníček\"), který provozoval (od budovy akcízu nepříliš vzdálený) hostinec „Na Staré“ a také jej využíval k ilegální činnosti. Z podkrovní místnosti hostince někdy vysílali Jindřich Klečka s druhým radiotelegrafistou Otto Linhartem. ale prostory hostince využívali odbojáři také k přechovávání radiostanic. Operátoři pomocí zde umístěné radiostanice Sparta II navazovali v letech 1940 – 1941 spojení s vojenskou radiovou ústřednou (VRÚ) ve Woldinghamu u Londýna. I tento úkryt ovšem gestapo odhalilo. Hostinského Jiřího Morsteina sice nacisté věznili v koncentračním táboře, ale po válce se vrátil domů. Změnil si jméno na Jiří Chaloupka a odstěhoval se do Ústí nad Labem.\n\nMezi členy jinonické odbojové skupiny dlužno zařadit i odbojáře, kteří se podíleli na ilegálních vysíláních z jinonického akcízu. Kromě již zmíněných radiotelegrafistů (Jindřich Klečka, Otto Linhart) to byli jejich pomocníci: fráter řádu Benediktinů v Praze - Emauzích Antonín Němeček a člen finanční stráže Stanislav Medřík. K nim dlužno započítat již výše zmíněného velitele akcízu Karla Prokopa, jeho syna Miroslava Prokopa a manželku velitele akcízu Emilii Prokopovou.\n\nK dalším členům odbojové skupiny se řadili i vojáci československé armády, kteří neodešli do zahraničí ale pracovali jako součást protinacistického nekomunistického odboje. V roce 1941, rok před událostmi spojenými s atentátem na Heydricha, zajišťovala jinonická skupina jediné spojení Protektorátu se zpravodajskou centrálou v Londýně. Skupina se také podílela na vydávání ilegálního odbojového časopisu \"V boj\". Aktivity jinonické odbojové skupiny dosáhly vrcholu během roku 1941, kdy získávali sbírkami finanční prostředky pro podporu uprchlíků skrývajících se před gestapem, starali se o obživu těchto běženců a obstarávali jim byty.\n\nNa jinonickou ilegální skupinu později navázala skupina \"Věrný pes\".\n\nFrantišek Drázda byl jedním ze spolupracovníků skupiny Věrný pes. Také spolupracoval se zpravodajsko - diverzní skupinou Tři králové. Drázda byl zakladatelem antisemitské kolaborantské organizace \"Národní árijská kulturní jednota\". Tato organizace pořádala po celém území protektorátu přednášky namířené proti Židům. Členové této organizace také hráli divadelní hry s protižidovskou tematikou. Během pražského květnového povstání 1945 bojoval František Drázda na barikádách. Po válce byl mimořádným lidovým soudem osvobozen a očištěn a to především na základě svědectví řady příslušníků protiněmeckého odboje.\n\nPlukovník generálního štábu profesor Dr. Ing. Vlastimil Blahák (* 30. ledna 1905 - 10. října 1979) působil za války v odbojové organizaci Obrana národa (spolupracoval se zpravodajsko - diverzní skupinou Tři králové) a zároveň jistou dobu působil jako zástupce velitele skupiny \"Věrný pes\". V roce 1941 byl zatčen gestapem, odsouzen k smrti a až do roku 1945 vězněn. V roce 1945 uprchl z vězení a počínaje 2. květnem 1945 se podílel na organizování pražského povstání.\n\nOd roku 1945 působil ve funkci zástupce velitele Vojenského zeměpisného ústavu (VZÚ) v Praze. Od 16. dubna 1948 až do 15. května 1951 pak jako velitel VZÚ. Po mozkové operaci a roční zdravotní dovolené byl v roce 1952 penzionován. V období let 1953 až 1973 pracoval jako profesor a vedoucí katedry geodézie, geotechniky a kartografie na Vysoké škole dopravní v Žilině.\n\nPo roce 1945 byl vyznamenán československým válečným křížem 1939, medailí Za chrabrost a medailí Za zásluhy I. stupně.\n\nKamil Polívka (* 24. února 1890 v Praze Podolí – † 16. září 1943 v Praze na Pankráci) byl jinonický občan a starosta Sokola v Jinonicích. Po první světové válce (někdy kolem roku 1920) nastoupil jako vrchní dílovedoucí (vrchní mistr) do podniku Walter v Praze Jinonicích.. Za protektorátu byl Kamil Polívka členem odbojové organizace Věrný pes. Po zatčení byl obviněn ze sabotáže. Dne 16. září 1943 v 16.37 hodin (pod pořadovým číslem 167.) byl popraven nacisty v Pankrácké sekyrárně.\n\nNa Libeňském hřbitově (Na Korábě 322/1, 180 00 Praha 8 – Libeň) se nachází symbolický náhrobek (kenotaf) s následujícím nápisem:\n\nNa sídlišti v Praze - Jinonicích nese od roku 1992 jedna z ulic jeho jméno (\"Polívkova\").\nVe vestibulu sokolovny v Praze - Jinonicích (na adrese: Butovická 33/100, 15800 Praha 5 – Jinonice) se nachází pamětní deska (z tmavého granitu) věnovaná \"Památce padlých a umučených bratří za nacizmu (v letech 1939 – 1945)\". Na desce je uvedeno v textu i jméno Kamila Polívky:\n\nMarie Valterová (9. listopadu 1921 – 26. května 1945 ) (alias \"sestra Jana\") pracovala jako zpravodajská spojka. Zahynula v pohraničí 26. května 1945. Ve fondech žižkovského vojenského muzea se nachází prapor věnovaný vinohradské bojové skupině Věrný pes. Tento prapor vyšívala jeho příslušnice Jana Walterová. Prapor má rozměry 70 cm x 80 cm. Na bílé rubové straně (reversu) je černá hlava psa a na červené lícové straně (aversu) pak československý státní znak. Památku na Marii Valterovou připomíná kenotaf (symbolický hrob) na hřbitově Malvazinky v Praze. Kenotaf je umístěn v těsné blízkosti pomníku „Obětem 2. světové války“ (věnovaný českým ženám v odboji 1939 – 1945). Na kenotafu je nápis: „Spojce Janě / Marie Valterové / *9.11.1921 + 26.05.1945 // Za věrnost přísaze, / za věrnost k praporu hnutí, / za věrnost vlasti až k smrti, / na nehynoucí paměť generacím příštím // Věnuje bývalé vojenské ilegální hnutí „Věrný pes“. (2. odboj).\n\nV domě (na adrese (2016) Žitná 1573/53, 110 00 Praha – Nové Město) byl za protektorátu obchod Václava Laibla. V tomto obchodě a ve sklepních prostorách domu se v letech 1944 a 1945 scházeli odbojáři, ze kterých následně vznikla povstalecká skupina Věrný pes. (Probíhal tu výcvik v bojové technice, který byl veden instruktory.) Skupině Věrný pes velel nadporučík v záloze Zdeněk Rys a četař Václav Laibl. Dne 5. května 1945 se v odpoledních hodinách v tomto domě soustředilo na 120 ozbrojených mužů. Jejich arsenál čítal jeden kulomet, 12 pušek, jeden samopal, 20 pistolí a 5 pancéřových pěstí. (Skupina se pak z Žitné ulice přesunula k vinohradskému vojenskému velitelství.) (Během pražského květnového povstání 1945 byla z tohoto domu koordinována činnost i další odbojové skupiny - \"Rota mstitelů Jana Březiny\".) \n\nTato budova sloužila od února 1940 jako posádkové velitelství SS (SS-Standortkommandatur), jako posádková správa a další útvary. Od 5. května 1945 byla tato budova silně obsazena jednotkami SS, sloužila jako jejich opěrný bod v boji s pražskými povstalci na Starém městě. Němci odtud podnikali útoky směřující do oblasti Staroměstského náměstí. Ve dnech 5. května 1945 až 8. května 1945 byl odtud také řízen boj jednotek SS o vnitřní Prahu.\n\nU budovy a v jejím okolí (Na Františku) bylo během pražského květnového povstání 1945 příslušníky SS zavražděno více než deset zajatých povstalců. Na nedalekém mostě Svatopluka Čecha byli dne 5. května 1945 zajati příslušníci povstalecké skupiny Věrný pes z Jinonic a Radlic. V budově nebo v jejím blízkém okolí nebo v ulici Na Františku pak devět z těchto zajatců bylo zastřeleno. Tuto událost připomíná pamětní deska na budově Právnické fakulty.\n\nNa čelní stěně budovy Právnické fakulty Univerzity Karlovy na Náměstí Curieových čp. 901/7 Praha 1 Staré Město (napravo od vchodu) je umístěna bronzová pamětní deska věnovaná popraveným českým bojovníkům v květnovém povstání (v okolí Právnické fakulty UK v Praze a na mostě Svatopluka Čecha). Jejím autorem je akademický sochař Jan Znoj. Deska je datovaná rokem 1946 V její horní části je nápis:\n\nTento nápis je v prostřední části přerušen malým reliéfem znázorňujícím doprava směřující psí hlavu v jejímž pozadí je vlajka na krátké žerdi (hlava psa s praporem byl symbol hnutí Věrný pes). Pod nápisem je umístěn (v centrální části pamětní desky) reliéf znázorňující scénu popravy českých bojovníků nacistickými vojáky na veristicky zachyceném secesním zábradlí Čechova mostu. Na dolní hraně (pod reliéfem) je nápis: \n\nV centrální evidenci válečných hrobů je tato pamětní deska evidována pod označením CZE-0001-20512.\n\nOdbojová skupina Věrný pes měla vlastní kruhový odznak (s průměrem asi 40 mm) zhotovený ze slabého bílého plechu, který se upevňoval (našíval) na oděv (uniformu) pomocí čtyř malých oček na rubu odznaku. V kruhové (centrální) části odznaku se nacházela doleva hledící hlava psa. V horní části mezikruží (nad psí hlavou) byl plasticky provedený nápis \"VĚRNÝ PES\", v dolní části mezikruží (pod psí hlavou) pak týmž písmem a stylem byly uvedeny letopočty \"1939 - 1945\". Odznak byl podložen dvěma na sebe kolmými a symetricky umístěnými překříženými římskými meči, špičkami (ostřími) směřujícími do pomyslného pravého horního a levého horního rohu čtverce kruhovému odznaku opsanému.\n\n"}
{"id": "1185487", "url": "https://cs.wikipedia.org/wiki?curid=1185487", "title": "Gluško", "text": "Gluško\n\nUkrajinské příjmení Gluško či Glušková () má více nositelů:\n\n"}
{"id": "1185489", "url": "https://cs.wikipedia.org/wiki?curid=1185489", "title": "Jindřich Florián", "text": "Jindřich Florián\n\nJindřich Florián (* 25. června 1956 Český Krumlov) je český lékař, politik a manažer, v letech 2012 až 2013 zastupitel Jihočeského kraje, od roku 2010 zastupitel a radní města Český Krumlov, člen ČSSD.\n\nMaturoval na gymnáziu v Českém Krumlově. Po ukončení lékařské fakulty Univerzity Karlovy v Praze nastoupil v roce 1981 do nemocnice v Českém Krumlově, kde byl mnoho let primářem interního oddělení. Od března 2009 do března 2010 byl zároveň členem dozorčí rady akciové společnosti Nemocnice Český Krumlov, od března 2010 pak také místopředsedou představenstva. Po rezignaci Mgr. Jaroslava Šímy na post předsedy představenstva byl v červnu 2017 pověřen vedením nemocnice. Ředitelem a předsedou představenstva byl oficiálně jmenován 1. července 2017 s funkčním obdobím do 31. března 2020. \n\nJindřich Florián žije v Českém Krumlově, konkrétně v části Horní Brána.\n\nDo komunální politiky vstoupil, když byl v komunálních volbách v roce 2010 zvolen za ČSSD zastupitelem města Český Krumlov. V listopadu 2010 se navíc stal radním města. Ve volbách v roce 2014 post zastupitele města obhájil a v prosinci 2014 byl opět zvolen radním města, na starosti má sociální problematiku. V podzimních komunálních volbách v roce 2018 bude lídrem kandidátky za ČSSD.\n\nV krajských volbách v roce 2012 byl zvolen za ČSSD zastupitelem Jihočeského kraje. V březnu 2013 však na svůj mandát rezignoval z důvodu neslučitelnosti funkcí krajského zastupitele a místopředsedy představenstva Nemocnice Český Krumlov. Ve volbách v roce 2016 opět kandidoval za ČSSD, ale tentokrát neuspěl.\n\nVe volbách do Senátu PČR v roce 2016 kandidoval za ČSSD v obvodu č. 10 – Český Krumlov. Se ziskem 23,72 % hlasů postoupil z druhého místa do druhého kola, v němž prohrál poměrem hlasů 40,25 % : 59,74 % s občanským demokratem Tomášem Jirsou. Senátorem se tak nestal.\n"}
{"id": "1185490", "url": "https://cs.wikipedia.org/wiki?curid=1185490", "title": "294 (číslo)", "text": "294 (číslo)\n\nDvě stě devadesát čtyři je přirozené číslo, které následuje po čísle dvě stě devadesát tři a předchází číslu dvě stě devadesát pět. Římskými číslicemi se zapisuje CCXCIV.\n\n\nSilnice II/294 je česká silnice II. třídy vedoucí na trase Rokytnice nad Jizerou – Vítkovice v Krkonoších\n\n\n"}
{"id": "1185497", "url": "https://cs.wikipedia.org/wiki?curid=1185497", "title": "Exploration Flight Test 1", "text": "Exploration Flight Test 1\n\nExploration Flight Test 1 (EFT-1) byl první zkušební nepilotovaný let americké kosmické lodi Orion, který proběhl 5. prosince 2014.\n\nÚčelem letu bylo vyzkoušet různé systémy Orionu, jako je oddělování jednotlivých stupňů, avionika, tepelný štít, padáky a záchranné systémy, před prvním startem lodi na raketě Space Launch System.\n\nModul pro posádku, který byl použit při letu EFT-1, vyrobila společnost Lockheed Martin v letech 2011–2012.\n\nRaketa Delta IV Heavy s modulem pro posádku lodi Orion odstartovala ze startovacího komplexu 37B na mysu Canaveral ve 12:05 UTC (7:05 východoamerického času) dne 5. prosince 2014. Během letu o délce přibližně 4,5 hodiny provedl Orion dva oběhy Země, během kterých dvakrát prolétl Van Allenovými radiačními pásy a dosáhl apogea 5800 km. Do zemské atmosféry vstoupil rychlostí 32 000 km/h (8900 m/s) a v 16:29 UTC přistál v Tichém oceánu, asi 970 km jihovýchodně od San Diega, kde jej vylovila transportní loď USS \"Anchorage\".\n"}
{"id": "1185506", "url": "https://cs.wikipedia.org/wiki?curid=1185506", "title": "Kaple svatého Floriána (Čejkovice)", "text": "Kaple svatého Floriána (Čejkovice)\n\nKaple svatého Floriána je římskokatolická kaple zasvěcená svatému Floriánovi v Čejkovicích v okrese Chomutov. Od roku 1963 je chráněna jako kulturní památka. V Památkovém katalogu je uvedena jako kaple svatého Šebestiána.\n\nBarokní kaple byla postavena v západním cípu návsi v roce 1718. Má obdélný půdorys s půlkruhově zakončeným presbytářem. Západní průčelí je zdůrazněné volutovým štítem s výklenkem, ve kterém stojí socha Panny Marie. Ve druhém výklenku ve zdi presbytáře je socha svatého Václava. K presbytáři přiléhá v ose lodi malá sakristie. Fasádu člení pilastry a složitě tvarovaná římsa. Ze střechy vybíhá sanktusová vížka. Interiér je zaklenutý stlačenou lunetovou klenbou.\n\nNovobarokní oltář z počátku dvacátého století využil části staršího oltáře. V kapli se nachází také kazatelna s obrazy svatého Jana Křtitele, svatého Jana Evangelisty a Ježíška s křížem v rokajových rámech. K vybavení dále patří barokní sochy Panny Marie a svatého Josefa z poloviny osmnáctého století.\n\n"}
{"id": "1185507", "url": "https://cs.wikipedia.org/wiki?curid=1185507", "title": "Chatyň", "text": "Chatyň\n\nChatyň (bělorusky/) je zaniklá obec v Bělorusku, v Minské oblasti. V roce 1943 měla 157 obyvatel.\n\nBěhem druhé světové války 22. března 1943 obec přepadly oddíly zejména ukrajinských, ale i místních kolaborantů a jednotek Waffen-SS. Všichni obyvatelé byli upáleni zaživa ve stodole obložené slámou. Smrti ve stodole uniklo 7 dětí a jeden dospělý. Obec po skončení války nebyla obnovena.\n\nPo obsazení Běloruska nacistickými vojsky se v rozsáhlých oblastech postupně rozvinulo partyzánské hnutí, proti němuž se německá moc snažila zakročit. 22. března 1943 byl konvoj motorových vozidel 1. kompanie 118. praporu Schutzmannschaft zasažen partyzánskou palbou asi 6 km západně od obce. Při přepadení zahynuli čtyři důstojníci včetně velitele jednotky, německého kapitána Hanse Woellkeho. 118. prapor následně napadl blízkou obec Kozyry a zavraždil zde 30 lidí, kteří v lese připravovali dřevo.\n\nV odpoledních hodinách kolem 14:00 jednotky 118. pomocného policejního praporu Schutzmannschaftu, s podporou 2. brigády SS Dirlewanger obklíčili obec. Policejní prapor tvořili dobrovolníci různých národností, Ukrajinci, Bělorusové, Lotyši a Litevci. Následně začali vyhánět všechny obyvatele obce ze svých domů a shromažďovat je ve stodole, kterou obložili slámou, uzavřeli a zapálili. V davu následně propukla panika a lidé se pokusili vyrazit vrata stodoly. Hořící lidé vybíhající ze stodoly však byli zabiti palbou z kulometu. Zahynulo 149 lidí, včetně 75 dětí do 16 let. Obec byla následně vyrabována a vypálena do základů. Bylo vypáleno 26 domů i s užitkovými stavbami.\n\nMasakr pouze „zázrakem“ přežilo 8 lidí. 3 děti – Vladimir Jackevič, jeho sestra Soňa a Alexandr Želobkovič se při přepadení vesnice skryli. Sedmiletý Viktor Želobkovič přežil požár ve stodole přikrytý mrtvým tělem své matky. Dvanáctiletý Anton Baranovskij ležel mezi mrtvými zasaženými palbou z kulometu se zraněnou nohou a předstíral mrtvého. Jediným dospělým, který přežil, byl šestapadesátiletý kovář Juzif Kaminskij, popálený a zraněný se probral ve spálené stodole po odchodu nacistů. Mezi spálenými údajně našel svého těžce raněného syna, který však zemřel v jeho náručí. Dvěma popáleným dívkám Marii Fedorovičové a Julii Klimovičové se podařilo uniknout z hořící stodoly a doběhnout do lesa, kde se jich později ujali obyvatelé obce Chvorosteni. I tuto vesnici však nacisté vypálili a obě dívky zahynuly.\n\nNěmecké akce proti běloruským vesnicím v oblasti byly součástí protipartyzánské operace „Winterzauber“.\nBělorusko (tehdy Běloruská sovětská socialistická republika) patřila mezi části Sovětského svazu, kterou nacisté okupovali jako jednu z prvních v průběhu léta 1941 a zároveň toto území téměř celé drželi až do začátku léta 1944. Z 9200 běloruských obcí bylo 5295 nacistickými jednotkami částečně nebo zcela vypáleno. 243 vesnic ve Vitebské oblasti bylo během války vypáleno dvakrát, 83 třikrát a 22 dokonce čtyřikrát nebo vícekrát. V Minské oblasti bylo dvakrát vypáleno 92 vesnic, třikrát 40 vesnic, 9 vesnic vypálila nacistická vojska čtyřikrát a 6 dokonce 5 a vícekrát. V Bělorusku zahynulo během německé okupace 2 230 000 lidí, tedy téměř čtvrtina tehdejšího obyvatelstva země. Tyto ztráty přesahují ztráty USA, Spojeného království a Francie v celé druhé světové válce dohromady.\n\n5. července 1969 byl na místě vypálené obce odhalen památník, který má připomínat nacisty vypálené obce. Tvoří ho jednoduché sochařské formy, které tvoří stručnou architektonickou kompozici s pamětními deskami, věčným ohněm a sousoším „Nepokořený člověk“. Sousoší bylo inspirováno osudem místního kováře Juzifa Kaminského, který přežil požár stodoly. Autory památníku jsou architekti J. M. Grado, V. P. Zankovič, L. M. Levin a sochař S. I. Selichanov. V roce 1970 za toto dílo získali Leninovu cenu.\nExistují i spekulace, že místo pro památník mohlo být vybráno pro jazykovou podobnost s místním jménem \"Katyň\", kde byly v roce 1940 zmasakrovány tisíce polských důstojníků příslušníky NKVD. Podobnost mohla sovětským orgánům sloužit pro oklamání zahraničních delegací, mimo jiné i v případě návštěvy amerického prezidenta Richarda Nixona v roce 1974. Památník navštívil i Fidel Castro, Rádžív Gándhí, Jásir Arafat nebo Ťiang Ce-min.\n\nVelitel jedné z čet 118. praporu Schutzmannschaftu, Ukrajinec Vasyl Meleško, byl odsouzen sovětským soudem za odpovědnost na vypálení obce a v roce 1975 byl popraven. Náčelník štábu, Hryhorij Vasjura byl popraven v roce 1987. V Německu za tuto masovou vraždu nebyl nikdy nikdo potrestán.\n\n"}
{"id": "1185509", "url": "https://cs.wikipedia.org/wiki?curid=1185509", "title": "Skřípina kořenující", "text": "Skřípina kořenující\n\nSkřípina kořenující (\"Scirpus radicans\") je vytrvalá rostlina, druh ze širokého rodu skřípina, vyrůstá na vlhkých až mokrých stanovištích a nevadí ji ani trvalé zaplavení kořenů vodou. Je to původní druh české květeny, který je v současnosti ohrožen vymizením.\n\nRostliny tohoto druhu rostou v širokém, ale nespojitém eurosibiřském areálu. V Evropě se vyskytují ve Střední a Východní Evropě, na jihu Skandinávie i severu Apeninského a Balkánského poloostrova. Další část areálu výskytu je od Uralu východním směrem přes Sibiř až po Koreu a Japonsko.\n\nV České republice roste skřípina kořenující jen roztroušeně, nejbohatší místa výskytu jsou v jižních Čechách.\n\nRoste ve vlhkých, výživných, bahnitých nebo písčitých půdách. Nejčastěji ji lze nalézt na březích řek a vodních nádrží, v příkopech, kanálech s líně tekoucí vodou nebo na dnech vypuštěných rybníků. Není náročná na teplo, vyskytuje se od nížin až do podhůří a nevadí ji kolísání hladiny vody.\n\nVytrvalá, hustě trsnatá bylina s lodyhami 50 až 100 cm vysokými. Nižší, neplodné lodyhy se obloukovitě ohýbají k zemi a na koncích zapouštějí kořínky. Přímé, ostře tříhranné lodyhy jsou porostlé pochvami s jazýčky a z nich vyrůstají tmavě zelené, ploché, kýlnaté, asi 1 cm široké listy, které jsou po obvodě drsné a často přerůstají lodyhu.\n\nNa konci lodyhy roste bohatě rozvětvený, volný kružel, který bývá podepřen dvěma neb třemi listeny. Květenství je tvořeno mnoha větvemi s jednotlivými, 5 až 8 mm dlouhými, vejčitě kopinatými klásky s větším počtem oboupohlavných kvítků. Plevy rostou ve spirále a jsou bez osin, spodní bývají prázdné. Okvětní lístky jsou nahrazeny jen šesti dlouhými, hladkými štětinkami, tři tyčinky nesou podlouhlé prašníky a svrchní semeník čnělku s tříramennou bliznou. Kvítky jsou větrosnubné a rozkvétají v červnu až srpnu.\n\nZ opylených kvítků vzniknou trojhranné, světle žluté, asi 1 mm velké nažky vypouklé na jedné nebo dvou stranách.\n\nSkřípina kořenující se v přírodě České republiky, obdobně jako na Slovensku, vyskytuje poměrně vzácně, je omezována likvidaci potřebných biotopů. V „Červeném seznamu cévnatých rostlin České republiky“ z roku 2012 byla zařazena mezi ohrožené druhy (C3).\n\n"}
{"id": "1185511", "url": "https://cs.wikipedia.org/wiki?curid=1185511", "title": "USS Halibut (SSGN-587)", "text": "USS Halibut (SSGN-587)\n\nUSS Halibut (SSGN-587) byla jaderná ponorka námořnictva Spojených států amerických z doby studené války. Byla postavena jako nosič letounových střel s jadernou hlavicí. V  letech 1960–1965 ponorka sloužila jako prostředek jaderného odstrašení. Od roku 1965 byla reklasifikována na útočnou ponorku (SSN-587). Od roku 1966 sloužila k výzkumu a špionážním operacím, například roku 1968 nalezla vrak sovětské raketonosné ponorky K-129 a v 70. letech 20. století opakovaně odposlouchávala sovětskou komunikaci vedenou podmořským kabelem. Ponorka byla vyřazena roku 1976 a později sešrotována.\n\nJednalo se o první jadernou ponorku přímo zkonstruovanou pro nesení řízených střel. Nosiče řízených střel se během služby neosvědčily a ve službě je jako prostředky jaderného odstrašení vytlačily mnohem praktičtější nosiče balistických raket (viz třída \"George Washington\").\n\nStavbu ponorky provedla loděnice Mare Island Naval Shipyard ve Vallejo ve státě Kalifornie. Stavba byla zahájena 11. dubna 1957, trup byl na vodu spuštěn 9. ledna 1959 a dne 4. ledna 1960 byla ponorka uvedena do služby.\n\nHlavní výzbrojí ponorky bylo pět řízených střel Regulus I, které byly umístěny v podpalubním hangáru na přídi. Později měla být vyzbrojena čtyřmi nadzvukovými střelami Regulus II, jejich vývoj však byl zrušen. Dále byla ponorka vyzbrojena šesti 533mm torpédomety (čtyři příďové a dva záďové). Pohonný systém tvořil jaderný reaktor S3W a dvě turbíny, pohánějící dva lodní šrouby. Pohonný systém měl na šroubu výkon 6600 hp. Nejvyšší rychlost dosahovala 15 uzlů na hladině a 15,5 uzlu pod hladinou.\n\nPonorka \"Halibut\" byla nosičem letounových střel v letech 1960–1965. Během služby se však projevily některé nedostatky nosičů střel Regulus, např. se před útokem musely vynořit, aby byly jejich střely připraveny ke startu a poté je musely za letu navádět plujíc v periskopové hloubce, což je činilo zranitelnými. Daleko praktičtějšími se nakonec ukázaly nosiče balistických raket, které je brzy zcela nahradily. Proto byla \"Halibut\" roku 1965 přestavěna na stíhací ponorku a od 8. srpna 1965 nesla označení (SSN-587).\n\nV roce 1966 byla ponorka upravena pro špionážní úkoly (ofifiálně pro hlubokomořský výzkum), zejména vyhledávání sovětských balistických raket na dně Pacifiku (projekt Sand Dollar – písečný dolar). Dostala moderní elektroniku, senzory, kamery a mohla též nést dvě miniponorky schopné ponorů do hloubky až 6100 metrů. V srpnu 1968 takto upravená ponorka v rámci tajné operace projekt Azorian přes 3000 kilometrů severozápadně od Havajských ostrovů v hloubce 5053 metrů nalezla vrak sovětské raketonosné ponorky K-129 projektu 629 (třída \"Golf II\"). Při následném průzkumu vraku pořídila na 22 tisíc fotografií. Sami Sověti přitom v té době přesnou polohu ponorky K-129 neznali. Za úspěšnou misi byla ponorka \"Halibut\" oceněna prezidentskou citací.\n\nRoku 1971 prováděla speciální operaci Ivy Bells, při které nalezla na dně Ochotského moře vedoucí podmořský kabel a odposlouchávala komunikaci mezi sovětskou ponorkovou základnou v Petropavlovsku na Kamčatce a námořním velitelstvím ve Vladivostoku. Akci znovu úspěšně opakovala v letech 1972, 1974 a 1975, za což byla celkem čtyřikrát oceněna citací „Navy Unit Citation“ (NUC).\n\nPonorka byla ze služby vyřazena 30. června 1976. Poté se nacházela v rezervě. Z námořního registru byla vymazána 30. dubna 1986. Následně byla odtažena na základnu Puget Sound Naval Shipyard v Bremertonu ve státě Washington, kde čekala na recyklaci. Likvidace ponorky byla dokončena 9. září 1994.\n"}
{"id": "1185517", "url": "https://cs.wikipedia.org/wiki?curid=1185517", "title": "Stepan Hoj", "text": "Stepan Hoj\n\nStepan Hoj, cyrilicí Степан Гой, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Stephan Goj, hospodář v obci Rožanivka (Razanowka).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zališčyky. Tehdy se uváděl coby hospodář. Náležel ke sněmovní pravici. Patřil mezi ukrajinské rolnické poslance.\n"}
{"id": "1185518", "url": "https://cs.wikipedia.org/wiki?curid=1185518", "title": "Mezinárodní letiště Zvartnots", "text": "Mezinárodní letiště Zvartnots\n\nMezinárodní letiště Zvartnots (IATA: EVN, ICAO: UDYZ, ) je největší mezinárodní letiště v Arménii. Nachází se u města Zvarthnoc, asi 12 km západně od hlavního města Jerevan. Letiště bylo postaveno v roce 1971.\n\nLetiště je schopno přijímat i větší letadla jako například Antonov An-124, Boeing 747-400 nebo Airbus A380.\n\nNa letišti se nachází 3 terminály:\nByl postaven v roce 1971; v roce 2011 byl uzavřen kvůli trhlinám v betonu. Uvažovalo se o jeho stržení, ale\nnakonec byl zachován a je díky své jedinečné architektuře veden jako národní památka.\nModerní terminál, který může sloužit až pro 3,5 milionu cestujících ročně. První patro slouží pro přílety, odbavovací odletová hala se nachází ve 2. patře, pod velmi vysokým proskleným stropem. Má 42 odbavovacích přepážek, které jsou vybaveny moderní technologií. Nachází se zde osm nástupních bran: pět s nástupními mosty a tři brány pro převoz autobusem. Pro cestující je na letišti k dispozici několik obchodů, kavárna a odpočinková zóna.\n\nPůvodní terminál byl postaven především s ohledem na vnitrostátní dopravu v Sovětském svazu. Po rozpadu Sovětského svazu v roce 1991 neustále rostl počet leteckých zásilek, což vedlo k výstavbě nového nákladního terminálu. Ten byl postaven roku 1998 a zvládne odbavit asi 100 tisíc tun nákladu ročně.\n\nV roce 2001 byla podepsána smlouva na 30 let o koncesi pro argentinskou společnost Armenia International Airports CJSC, kterou vlastní podnikatel Eduardo Eurnekian. V rámci této dohody bylo letiště zrekonstruováno a rozšířeno především o zmíněný osobní terminál, aby mohlo sloužit cestovnímu ruchu a obchodu mezi Asií a Evropou. Tyto práce začaly v roce 2004.\n\n30. ledna 2013 bylo vyhlášeno jako nejlepší letiště ve Společenství nezávislých států.\n\n\n"}
{"id": "1185526", "url": "https://cs.wikipedia.org/wiki?curid=1185526", "title": "Abdusalam Gadisov", "text": "Abdusalam Gadisov\n\nAbdusalam Mamatchanovič Gadisov (* 26. března 1989 Machačkala) je bývalý ruský zápasník–volnostylař avarské národnosti.\n\nPřipravoval se v Machačkale v tréninkové skupině Imanmurzy Alijeva. V ruské mužské reprezentaci se pohyboval od roku 2009, ale výrazně na sebe upozornil v roce 2012 s přestupem do vyšší váhové kategorie do 96 (97) kg. V témže roce si koncem května zajistil prvním místem na ruském mistrovství nominaci na olympijské hry v Londýně. V Londýně prohrál ve druhém kole s úřadujícím mistrem světa Íráncem Rezou Jazdáním ve třech setech v poměru 1:2. \n\nV roce 2015 se druhým místem na mistrovství světa v Las Vegas kvalifikoval na olympijské hry v Riu v roce 2016. V ruské olympijské nominaci však prohrál s Čečencem Anzorem Boltukajevem, na kterém měl velký podíl i bojkot dagestánské reprezentace ruského mistrovství v Jakutsku. Důvodem bojkotu byl výsledek kontroverzního zápasu Viktor Lebeděv vs. Ismajil Musukajev. Sportovní kariéru ukončil v roce 2018. Věnuje se trenérské práci.\n\n"}
{"id": "1185527", "url": "https://cs.wikipedia.org/wiki?curid=1185527", "title": "TJ Břidličná", "text": "TJ Břidličná\n\nTělovýchovná jednota Břidličná je moravský fotbalový klub z města Břidličná, hrající od sezóny 2013/14 Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Břidličná.\n\n\nZdroj: \n\nTJ Břidličná „B“ je rezervním týmem Břidličné, který se pohybuje v okresních soutěžích Bruntálska.\n\n"}
{"id": "1185528", "url": "https://cs.wikipedia.org/wiki?curid=1185528", "title": "The Metal Opera: Pt 1 &amp; 2 – Gold Edition", "text": "The Metal Opera: Pt 1 &amp; 2 – Gold Edition\n\nThe Metal Opera: Pt 1 & 2 – Gold Edition je box set rockové opery Avantasia. Box set vyšel 7. března 2008. Box set obsahuje první dvě alba Avantasii (The Metal Opera a The Metal Opera Part II) na dvou CD, 44 stránkový booklet a interview se zakladetelem projektu, Tobiasem Sammetem.\n\n\n\n\n\n\n"}
{"id": "1185529", "url": "https://cs.wikipedia.org/wiki?curid=1185529", "title": "Kostel Navštívení Panny Marie (Deštnice)", "text": "Kostel Navštívení Panny Marie (Deštnice)\n\nKostel Navštívení Panny Marie je římskokatolický filiální kostel zasvěcený Navštívení Panny Marie v Deštnici v okrese Louny. \n\nDobu, kdy byla v Deštnici postavena církevní stavba, nelze přesně určit. Topograf Jaroslav Schaller v příslušném svazku své Vlastivědy sice uvádí, že ve vsi byl v roce 1405 kostel s vlastním farářem. Jeho citace je chybná, protože v erekční knize, na kterou odkazuje, žádný takový záznam není.\n\nNení vyloučené, že jakási kaple v Deštnici stála v 17. století: naznačuje to skutečnost, že se podle matričních zápisů v Deštnici pohřbívalo ve čtyřicátých letech 17. století. Nejstarší bezpečný doklad o deštnickém kostele se nachází na Müllerově mapě Čech. Vyšla v roce 1720, Žatecký kraj byl ale mapovaný už v roce 1714. Kniha účtů kostela sv. Vavřince v Měcholupech, do jehož farnosti deštnický kostel (zde důsledně nazývaný kaple) patřil, uvádí první zmínku o deštnické kapli k roku 1729. Pocheho akademický soupis památek uvádí – bez příslušného odkazu – jako rok výstavby stávající deštnické kaple 1783. Toto tvrzení je v rozporu s informacemi ve zmíněných účtech měcholupské farnosti. Podle nich proběhla její přestavba v roce 1777. Roku 1802 bylo rozhodnuto celou kapli zbořit. Ještě téhož roku byla z financí patronátního úřadu a místních obyvatel postavena nová kaple v dochované podobě.\n\nPozdně barokní jednolodní kostel na jižní straně návsi byl postaven v roce 1802. Má obdélný půdorys s půlkruhově zakončeným presbytářem orientovaným k jihovýchodu. Vstupní průčelí je zdůrazněné štítem. Fasády jsou bez výzdoby. Loď kostela má plochý strop, ale presbytář je zaklenutý valenou klenbou s lunetami. Presbytář je od lodi oddělen vítězným obloukem.\n\nV roce 2013 byl kostel v nevyhovujícím stavu. Jen náklady na nezbytné opravy střechy byly tehdy vyčísleny na 150 000 korun. \n\nV roce 2015 darovala církev kapli soukromníkovi. V současnosti (2018) probíhá celková rekonstrukce objektu financovaná majitelem. Její součástí jsou nové okenní vitráže, pořízené z příspěvků sponzorů. Z původního vybavení, uváděného v Pocheho příručce, se nedochovalo s výjimkou varhan a oltáře nic. Jednalo se o rokokový oltář ze druhé poloviny osmnáctého století, upravovaný v průběhu devatenáctého století. Oltářní obraz z roku 1864 byl dílem F. Krause. K vybavení dále patřila kazatelna s obrazy evangelistů z období okolo roku 1800.\n\n"}
{"id": "1185533", "url": "https://cs.wikipedia.org/wiki?curid=1185533", "title": "Lost in Space Part I &amp; II", "text": "Lost in Space Part I &amp; II\n\nLost in Space Part I & II je kompilační album rockové opery Avantasia. Album vyšlo 23. listopadu 2008.\n\n\n\n\n\n"}
{"id": "1185534", "url": "https://cs.wikipedia.org/wiki?curid=1185534", "title": "Abraham Halpern", "text": "Abraham Halpern\n\nAbraham Halpern, cyrilicí Абрахам Гальперн (??? Stanislavov – 1. dubna 1883 Stanislavov), byl rakouský podnikatel a politik židovského původu z Haliče, během revolučního roku 1848 poslanec Říšského sněmu.\n\nPocházel z vlivné a početné židovské rodiny ze Stanislavova. Jeho otec Joel Halpern byl známým podnikatelem a veřejně činnou osobnosti. Abraham vedl velkou obchodní firmu. Působil i jako mecenáš a přispíval na dobročinnost ve prospěch chudých. Požíval respektu u židů i křesťanů ve Stanislavově. Měl monopol na prodej soli v Haliči a zřídil i vlastní banku. Roku 1849 se uvádí jako Abraham Halpern, velkoobchodník ve Stanislavově.\n\nBěhem revolučního roku 1848 se zapojil do veřejného dění. Založil židovskou sekci Národní rady ve Stanislavově. Ve volbách roku 1848 byl zvolen i na ústavodárný Říšský sněm. Zastupoval volební obvod Stanislavov. Tehdy se uváděl coby velkoobchodník. Na mandát rezignoval v prosinci 1848.\n\nV roce 1877 se Abraham Halpern uvádí i jako předseda židovské náboženské obce ve Stanislavově. Tuto funkci zastával po řadu let. Zemřel v dubnu 1883. Byl tehdy označován za nejbohatšího žida ve východní Haliči.\n"}
{"id": "1185536", "url": "https://cs.wikipedia.org/wiki?curid=1185536", "title": "Seznam letišť v Arménii", "text": "Seznam letišť v Arménii\n\nTento seznam obsahuje výčet všech letišť v Arménii.\n\nLetiště, označená tučným písmem, mají v provozu pravidelné komerční linky.\n"}
{"id": "1185537", "url": "https://cs.wikipedia.org/wiki?curid=1185537", "title": "Vrije Universiteit Brussel", "text": "Vrije Universiteit Brussel\n\nVrije Universiteit Brussel (VUB) je belgická vlámská univerzita, jejíž název v češtině by zněl „Svobodná univerzita Brusel“. Slovo svoboda (\"liberté\") odkazuje na nezávislý (sekulární) charakter zmíněné školy vzhledem k církvi, neboť v Belgii existuje stále silná tradice katolického školství. S vyučovacím jazykem vlámským je jednou ze dvou pokračovatelek původní Svobodné univerzity v Bruselu, která se rozdělila v roce 1969.\n\nSvobodná univerzita byla v Bruselu založena roku 1834, tedy v období, po vyhlášení nezávislosti Belgie a následné reorganizaci vysokoškolského systému. Právník Pierre-Théodore Verhaegen vyzval v červnu 1834 liberální belgické kruhy k založení univerzity, která by byla svobodná, bojovala proti předsudkům a šířila osvícenské myšlenky. Tato myšlenka byla ale považována za utopistickou, neboť chyběli jak profesoři, tak prostory a finance pro tak odvážný projekt. Díky podpoře bruselského starosty Nicolase-Jeana Rouppa se však přesto podařilo najít vhodné prostory v bývalém paláci Karla Alexandra Lotrinského. Vyučování probíhalo dlouhou dobu pouze ve francouzštině, postupně ale začalo být zaváděno i vyučování ve vlámštině, až se nakonec v roce 1969 původní univerzita rozdělila na dvě – frankofonní \"Université Libre de Bruxelles\" a vlámskou \"Vrije Universiteit Brussel\".\n"}
{"id": "1185539", "url": "https://cs.wikipedia.org/wiki?curid=1185539", "title": "Guvernorát Hasaka", "text": "Guvernorát Hasaka\n\nGuvernorát Hasaka (Arabsky: محافظة الحسكة, Muḥāfaẓat al-Ḥasakah, Kurdsky: پارێزگای, Parêzgeha Hesîçe, Asyrsky Gozarto) je jeden ze čtrnácti syrských guvernorátů (provincií). Nachází se na severovýchodě země a hraničí s Tureckem na severu a Irákem (Iráckým Kurdistánem) na východě. Rozloha provincie činí 23 334 km. Podle dostupných údajů zde žije asi jeden a půl milionu lidí (2011). Region je známý pro velké množství historických památek a krásnou přírodu.\n\nObyvatelstvo provincie poměrně rozmanité. Majoritou v oblasti jsou Arabové a Kurdové, dále zde žijí komunity Asyřanů a Arménů. Až do roku 2011 počet obyvatel rostl (rok/počet obyvatel: 2007/1 377 000, 2011/1 512 000). Podle Národní asociace arabské mládeže se provincii nachází 1717 vesnic. V roce 1938 zde žilo také 1500 Čerkesů.\n\nGuvernorát je rozdělen na 4 okresy (Manatiq):\nTyto okresy jsou dále rozděleny na 16 \"podokresů\" (Nawahi).\n\n"}
{"id": "1185540", "url": "https://cs.wikipedia.org/wiki?curid=1185540", "title": "Děnis Carguš", "text": "Děnis Carguš\n\nDěnis (Dinislam) Carguš (* 1. září 1987 Gudauta) je bývalý abcházký zápasník–volnostylař, který od rozpadu Sovětského svazu reprezentoval Rusko.\n\nJe rodákem z gruzínského separatistického území Abcházie z Gudauty. Zápasení se věnoval od 9 let pod vedením Dzuky Beniji. Jeho osobním trenérem byl Džarnaz Benija. Území Abcházie není mezinárodně uznanou zemí a ke startům na mezinárodní úrovni si vybral Rusko. Vrcholově se připravoval v armádním sportovní středisku CSKA v Moskvě pod vedením Islama Kalajeva. V ruské volnostylařské reprezentaci se prosazoval od roku 2009 ve váze do 74 kg. V roce 2011 překvapivě neuspěl během první fáze olympijské kvalifikace na Mistrovství světa v Istanbulu, ale v roce 2012 udržel pozici reprezentační jedničky před Adamem Sajtijevem a získal nominaci na olympijské hry v Londýně. V Londýně postoupil do semifinále, ve kterém prohrál s Američanem Jordanem Burroughsem těsně ve dvou setech 1:2. V souboji o třetí místo porazil reprezentanta Kanady Matta Gentryho jednoznačně 2:0 na sety a získal bronzovou olympijskou medaili. V dalším olympijském období ho trápila různá zranění (krční pátěř, kýla) a do olympijského roku 2016 pozici reprezentační jedničky neudržel před Aniuarem Gedujevem. Sportovní kariéru ukončil v roce 2017.\n\n"}
{"id": "1185541", "url": "https://cs.wikipedia.org/wiki?curid=1185541", "title": "Sarakacani", "text": "Sarakacani\n\nSarakacani () nebo v Bulharsku Karakačani () je řecky mluvící etnikum obývající horské oblasti Řecka, ale i další oblasti v Albánii, Bulharsku a Severní Makedonii.\n\nJejich původ je sporný. Již od starověku mluví řecky, žijí v endogamii a nepovažují se za zvláštní etnikum. Někteří badatelé zastávají názor, že jde o potomky starověkých nomádů Pelasgů, kteří obývali hornaté oblasti Řecka již v předklasickém období či dokonce (např. Makris, 1990) již před neolitem a po příchodu Řeků se s nimi pomíchali a přijali jejich jazyk. Výzkumy také ukazují, že patří ke kontinentálnímu, ne k mediteránnímu typu europoidů, a že jsou blízkými příbuznými brněnsko-předmostských kromaňonců. Z tohoto pohledu se jedná o nejstarší etnikum v Evropě (starší než Baskové). \n\nPodle jiných názorů jde o potomky řeckých rolníků, kteří kolem 14. století, tedy od turecké nadvlády, byli nuceni opustit svá původní sídla a stali se nomádskými pastevci. Tuto teorii potvrzuje i folklór Sarakacanů, kde se v mnoha písních a pořekadlech vzpomíná, že k nomádskému životu byli přinuceni Turky. Sarakacani sami sebe označují za Řeky. Někteří badatelé poukazují na geometrické motivy lidových krojů Sarakacanů, které podle nich mají původ v temném období řeckého starověku a mohou být považováni i za potomky protořeckých kmenů, kteří žili odděleně v horách už od dob starověku, případně za potomky Dórů. Fyziognomicky se Sarakacani neliší od ostatního řeckého obyvatelstva.\n\nZa pravlast všech Sarakacanů můžeme považovat horskou oblast Agrafa, která leží na hranici Euritánie a Thesálie. Tuto oblast obývají dodnes a odsud během turecké nadvlády v 16. až 19. století obsazovali další území Řecka. Usadili se v Epiru (hlavně kraj Tzoumerka), severní řecké Makedonii, Thrákii (pohoří Rodopy) a také v dnešním jižním Bulharsku, kde žijí dodnes a tvoří zde řeckou menšinu. Menšími územími obývanými Sarakacany byly Attika (oblast Marathónu), Boiótie (Kopaiské jezero) a ostrov Euboia. \n\nSarakacani z hor prováděli výpady na turecké oddíly, proto je Turci často přezdívali „kleftové“ (zloději). Sarakacani žili ve vysokých polohách řeckého pohoří Pindos v Agrafě a v Makedonii, kde si zajišťovali jednoduchý způsob obživy. Během období turecké okupace Řecka se k Sarakacanům přidávalo stále více rebelů, kteří toužili vyhnat Turky ze země. Sarakacani definitivně sestoupili z hor až koncem 19 století, tedy když Řecko získalo nezávislost. \n\nSarakacani si dodnes v Řecku udržují vlastní kulturu a folklór. Jejich kultura a lidové tradice jsou ve všech místech jejich osídlení stejné, typicky středořecké, což značí, že všichni Sarakacani pocházejí z kraje Euritánie, z pohoří Agrafa.\n\nZpůsob života a organizace\n\nSarakacani se tradičně organizovali do kmenového uskupení, tzv. \"tselingádu\", v jehož čele stál \"tselingas\", obvykle nejstarší, nejbohatší a nejzkušenější pastýř. Po něm následovala řada starších (\"gerúsia\"), která společně s tselingasem rozhodovala o různých činnostech kmene. Tselingády se staraly o své příslušníky a společný chov ovcí a koz. Tselingáda byla dobře organizovaná a její příslušníci se přesouvali se svým stádem na různá určená místa na zimu a na léto. Někteří Sarakacani však nebyly součástí tselingádu a žili osamoceně, nazývali se (\"Tsopanarei\"). Tradiční obydlí Sarakacanů se nazývá \"konaki\" a jde o jednoduchý slaměný kruhový domek, na jeho vrcholu byl často umístěn kříž.\n\nHlavou rodiny byl muž, otec (\"pateras\"), který rozhodoval o tom, co bude rodina dělat, společnost byla tvrdě patriarchální, což je opakem řeckých Arumunů, kde měly ženy velký vliv a volnost. Ženy Sarakacanů se staraly o domácnost, tkaly šaty, připravovaly oheň a nosily dřevo. Očekávalo se od nich, že budou milé a pokorné. Díky kočování a těžkému životu Sarakacani neznali školy, ale každý tselingas měl na starosti najmout učitele, který vyučoval děti z tselingádu. Sarakacani byli křesťany, ale kvůli svému způsobu života nechodili do kostela a pouze zřídka přišli do kontaktu s kněžími, kteří je často brali za polopohany. Sarakacani slavili tradiční křesťanské svátky pouze tanci, zpěvem a často podivnými pohanskými tradicemi. Věštili z kostí a vnitřností zvířat a vykonávali i jiné tradice, které mají původ v antickém řeckém náboženství. Starověký původ má i jejich zmíněný způsob organizace do tselingádů a jejich tvrdá patriarchální společnost. Sarakacani nenosili žádné cizí šaty, pouze své tradiční. Muži nosili převážně suknici – fustanellu, tak jako i jiní Řekové, a černou košili. Ženské kroje byly černé s bohatou pestrobarevnou geometrickou výzdobou, která má zřejmě původ v temném období starověkého Řecka. \n\nSarakacani hovoří řecky, přesněji jazykem řazeným pod severořecké dialekty řečtiny. Jazyk Sarakacanů si uchoval čistotu v porovnání s ostatními nářečími. Nachází se zde málo cizích slov a téměř žádné turkismy. Jejich jazyk si uchoval mnohá slova ze starořečtiny, která se v standardní novořečtině nedochovala. \n\nNázev „Karačakani“ je pravděpodobně odvozen od tureckých slov \"kara\" (černý) a \"kačan\" (uprchlík). Toto pojmenování dostali díky svým černým krojům a způsobu uprchlického života, který vedli. Turci je tedy nazývali „černí uprchlíci“. Jiná, méně pravděpodobná teorie říká, že jejich jméno je valašského původu a je odvozeno od valašských slov \"sarac-tsani\", čili „chudí lidé“. Sarakacani žijí i v Bulharsku, kde vedle dalších Řeků tvoří řeckou menšinu.\n\n\n\n"}
{"id": "1185544", "url": "https://cs.wikipedia.org/wiki?curid=1185544", "title": "Vršky", "text": "Vršky\n\nNázev Vršky nese více míst:\n\n\n"}
{"id": "1185548", "url": "https://cs.wikipedia.org/wiki?curid=1185548", "title": "Ingravescentem Aetatem", "text": "Ingravescentem Aetatem\n\nIngravescentem Aetatem ( \"Pokročilého věku\") je motu proprio papeže Pavla VI., které bylo zveřejněno 21. listopadu 1970, a kterým byla stanoven maximální věk pro výkon funkcí u kardinálů. Ustanovení vstoupilo v platnost dne 1. ledna 1971.\n\nMotu proprio stanoví, že kardinálové členové kurie, kteří dosáhnou věku sedmdesáti pěti let, spontánně podají demisi do rukou papeže, který ji buď okamžitě přijme nebo odloží na pozdější dobu.\n\nVšichni kardinálové, ve věku osmdesáti let, přestanou být členy dikasterií Římské kurie a ztrácejí právo vstoupit do konkláve a volit papeže. Zvláštní pravidla se týkala camerlenga a hlavního penitenciáře, kteří jsou jmenováni na přechodnou dobu do doby, než je zvolen nový papež, v případě úmrtí papeže, v případě že tito již dovršili osmdesát let života. \n\nNa děkana kolegia kardinálů se ale vztahovalo běžná ustanovení, a v případě překročení osmdesáti let věku, jeho funkci přebral viceděkan, nebo je-li nepřítomen, nejstarší kardinál-biskup.\n\n"}
{"id": "1185549", "url": "https://cs.wikipedia.org/wiki?curid=1185549", "title": "Ibragim Aldatov", "text": "Ibragim Aldatov\n\nIbragim Aldatov (Aldattaty) (* 4. listopadu 1983) je bývalý ruský zápasník–volnostylař osetské národnosti, který od roku 2006 reprezentoval Ukrajinu.\n\nZápasení se věnoval od 11 let v Beslanu pod vedením Valentina Gozojeva. Ve 14 letech se přesunul na střední sportovní školu do Vladikavkazu, kde se připravoval pod vedením Artura Bazajeva. V ruské volnostylařské reprezentaci se neprosazoval, proto přijal v roce 2006 nabídku nového ukrajinského reprezentačního trenéra Elbruse Tedejeva reprezentovat Ukrajinu. Oba měli společného osobního trenéra Artura Bazajeva. Hned při svém prvním startu za Ukrajinu získal titul mistra světa ve váze do 74 kg. V roce 2008 však nebyl v optimální formě. Mluvilo se o problémách se shazováním váhy. Na olympijských hrách v Pekingu prohrál v úvodním kole s reprezentantem Kyrgyzstánu Dagestáncem Arsenem Gitinovem ve třech setech v poměru 1:2.\n\nOd roku 2009 přestoupil do vyšší váhy do 84 kg. V roce 2011 se druhým místem na mistrovství světa v Istanbulu kvalifikoval na olympijské hry v Londýně v roce 2012. V Londýně mu však nepřálo nalosování. V úvodním kole porazil spolufavorita, osetského krajana v reprezentaci Uzbekistánu Zaurbeka Sochijeva 2:1 na sety. Ve druhém kole prohrál 1:2 na sety s ruským Kabardincem Anzorem Uryševem.\n\nOd roku 2014 trávil více času s mladou rodinou ve Vladikavkazu a jeho post reprezentační jedničky začali ohrožovat Ljubomyr Sahaljuk a rodák z gruzínského Choni Džambul Cotadze. V roce 2016 s konkurenty nevybojoval účastnickou kvótu pro start na olympijských hrách v Riu. Vzápětí ukončil sportovní kariéru.\n\n"}
{"id": "1185551", "url": "https://cs.wikipedia.org/wiki?curid=1185551", "title": "Ivan Július Kovačevič", "text": "Ivan Július Kovačevič\n\nIvan Július Kovačevič (24. listopadu 1909 Drégelypalánk – 17. února 1979 Zlaté Moravce) byl slovenský režisér a scenárista dokumentárních a propagandistických filmů.\n\nIvan Július Kovačevič byl výraznou osobností slovenské filmové publicistiky. Psal do \"Slovenské politiky\", \"Robotníckých novin\", \"Šípu\" a pro mnohé jiné. V roce 1935 se stal redaktorem specializovaného časopisu \"Kinema\". Od prosince 1935 do března 1937 byl druhým tajemníkem Filmového studia v Praze. V roce 1938 začal vydávat měsíčník \"Kino a film\". Filmu se věnoval i prakticky. Byl odborným poradcem při výrobě filmů \"Jánošík\" (1935), \"Milan Rastislav Štefánik\" (1935) a \"Hordubalové\" (1937). Sám natočil film \"Hoj, zem drahá\" o Martinovi Rázusovi.\n\nZačal se věnovat tvorbě filmových žurnálů. Nejprve pracoval na \"Elite-žurnálu\". Tvrdil, že pro tento žurnál záběry sám natočil, sestříhal a namluvil komentář, ale jeho tvrzení nejsou jednoznačně ověřitelná. Je pravda, že na těchto žurnálech výrazně spolupracoval, ale není jisté, že se věnoval všem činnostem. Pomáhal však při získávání příspěvků od společnosti UFA. Vyprofiloval se tak jako první slovenský filmový zpravodaj.\n\nPodobně známým českým zpravodajem byl Jan Kučera se žurnálem \"Aktualita\". Kovačevič se rozhodl vytvořit něco podobného. Vytvořil slovenský zvukový filmový týdeník a nazval ho \"Nástup\". Od listopadu 1938 do března 1945 bylo vyrobeno přes 300 dílů. Ve válečném Slovenském státě si vládnoucí garnitura velmi rychle uvědomila možnosti podávání informací ve svůj prospěch. Výběr společensko-politických témat určoval Úřad propagandy, Kovačevič mohl vybírat jen apolitická témata, například z oblasti kultury, etnografie, sportu a dějin. Kovačevič neměl s natáčením velké zkušenosti a proto začal spolupracovat s českým kameramanem Bohumilem Havránkem. Začal výrazně ovlivňovat střihovou skladbu a text komentářů. Komentáře sám namluvil. \n\nTěžištěm jeho práce byly filmy jako \"14. marec 1939\" (1940) a jediný celovečerní film \"Nástupu\" \"Od Tatier po Azovské more\" (1942). Film se zabývá válečným tažením na východní frontě, mapuje postup slovenské armády od hranic až po Azovské moře. V tomto filmu se naplno uplatnila propagandistická a profašistická oslavná zpravodajská tvorba \"Nástupu\". Byl inspirován německými celovečerními filmy jako například \"Polní tažení v Polsku\" (1940) nebo \"Vítězství na Západě\" (1941). Podobají se ve střídání záběrů z bojů se sekvencemi odpočinku, a také se v nich neukazuje smrt. Film byl prostřednictvím berlínské společnosti Transfilm a italské monopolní společnosti E.N.A.I.P.E. distribuován v Německu, Itálii a jejich satelitních i spojeneckých státech. \n\nOd roku 1948 se Kovačevič věnoval zejména knižní grafice, v této oblasti získal i řadu ocenění. Zemřel 17. února 1979.\n\n"}
{"id": "1185554", "url": "https://cs.wikipedia.org/wiki?curid=1185554", "title": "Rezá Jazdání", "text": "Rezá Jazdání\n\nRezá Mohamed Alí Jazdání Cheratí (* 25. srpna 1984) je íránský zápasník-volnostylař.\n\nJeho rodina je původem z horské obce Cherat (چرات،) v Mázandaránu. Vyrůstal v Džújbáru, kde začal zápasit v 11 letech. Jeho osobním trenérem je Mahmúd Esmáilpur. V íránské mužské reprezentaci se prosazoval od roku 2006 ve váze do 84 kg. V roce 2007 se třetím místem na mistrovství světa v Baku kvalifikoval na olympijské hry v Pekingu v roce 2008. V Pekingu prohrál ve druhém kole úvodního setu na lopatky s reprezentantem Ázerbájdžánu Novruzem Temrezovem.\n\nOd roku 2010 přestoupil do vyšší váhy do 96 (97). V roce 2011 si titulem mistra světa v Istanbulu zajistil účast na olympijských hrách v Londýně. Potom co v úvodním kole vyřadil 2:1 na sety ruského Dagestánce Abdusalama Gadisova, si ve čtvrtfinále s reprezentanem Kyrgyzstánu Magomedem Musajevem vážně poranil koleno. Zápas s adrenalinem v těle vyhrál, ale semifinále s Ukrajincem Valerijem Andrijcevem již nedokončil. V souboji o třetí místo nenastoupil proti reprezentantu Ázerbájdžánu Chetagu Gozjumovi a obsadil dělené 5. místo.\n\nV roce 2016 se vrátil po dalším zranění do íránské reprezentace a uspěl v íránské olympijské nominaci na olympijské hry v Riu proti Abbásu Táhanovi. V Riu prohrál ve druhém kole s Chetagem Gozjumovem z Ázerbájdžánu těsně 1:2 na technické body.\n\n"}
{"id": "1185555", "url": "https://cs.wikipedia.org/wiki?curid=1185555", "title": "Piráti wo-kchou v éře Ťia-ťing", "text": "Piráti wo-kchou v éře Ťia-ťing\n\nPiráti \"wo-kchou\" v éře Ťia-ťing (1522–1567) byli závažným problémem, jejich útoky několik desetiletí pustošily pobřeží jihovýchodních provincií čínské říše Ming, zejména Če-ťiangu, Fu-ťienu a Kuang-tungu. Čínské označení \"wo-kchou\", doslova „japonští bandité“, se původně vztahovalo na piráty japonského původu, za vlády císaře Ťia-ťinga bylo používáno pro piráty obecně, ačkoliv velká většina jich byla Číňané. \n\nPirátské útoky a násilnosti s nimi spojené začaly růst ve 20. letech 16. století, na což mingské úřady reagovaly zpřísněním zákonů bránících soukromému obchodu se zámořím. Staly se vážným problémem ve 40. letech, vrcholu dosáhly v 50. letech a postupně byly potlačeny během 60. let, zejména po roce 1567, kdy nový mingský císař Lung-čching svolil k uvolnění zákonů namířených proti námořnímu obchodu se zahraničím.\n\nZákladem politiky „zakázaného moře“ vyhlášené roku 1371 vládou čínské říše Ming byl zákaz nelicencovaného soukromého námořního obchodu se zahraničím, cílem byla stabilizace společnosti v duchu konfuciánských ideálů.\n\nIniciátorem zavedení zákazu byl první mingský císař Chung-wu (1368–1398). Po desetiletích ničivých válek (povstání rudých turbanů) se snažil obnovit řád a stabilitu ve společnosti, kterou se snažil založit na konfuciánských ctnostech. Jeho ideálem byla jednoduchá společnost založená na zemědělství, s nepočetným státním aparátem vybírajícím daně v naturáliích. Obchodníky, s jejich touhou po zisku, vnímal jako rozkladný element. Zahraniční obchod byl extrémně výnosný, a pro jeho vidění společnosti tedy i vysoce nebezpečný. Proto jej omezil systémem licencí; úplný zákaz vývozu platil pro koně, zbraně, výrobky ze železa a mědi (zejména mince). Státem kontrolovanou tributární výměnu se zámořím soustředil do tří přístavů – Ning-po, Čchüan-čou a Kantonu. Na 60 % objemu tributu tvořilo státní zboží, zbytek zaplnili soukromníci, kteří získali licence. Úřady určovaly druhy zboží, jeho množství i ceny. Svým poddaným císař zakazoval bez povolení vyplouvat na moře a stýkat se z cizinci. Zákazy byly zopakovány po deseti letech, roku 1381, a znovu v letech 1384, 1390, 1394 a 1397. Opakování zákazů svědčí o nízké míře jejich účinnosti. \n\nVýměna zboží ze zahraničím se poté děla třemi způsoby:\n\nPo dočasném vzestupu tributárního obchodu za vlády císařů Jung-le (1402–1424) a Süan-te (1425–1435) další panovníci oficiální styky se zahraničím omezili. Přitom relativní klid na moři mezi léty 1392–1521 vedl k úpadku pobřežní obrany, zchátrání opevnění a rozpadu vojsk. V důsledku rozpadu systému vojenských rolníků klesl stav vojenských jednotek v pobřežních provinciích na polovinu, ve Fu-ťienu na pětinu, a někdy i méně. V provinciích Če-ťiang a Fu-ťien bylo součástí politiky „zakázaného moře“ registrování bezzemků a lidí žijících „na lodích“ jako vojenských domácností a jejich přesídlení do vojenských posádek; přesídleni byli i obyvatelé pobřežních ostrovů. Pak zůstaly pobřežní ostrovy neobydlené, ale i nestřežené, což ještě více oslabilo pobřežní obranu a dalo pašerákům prostor k umístění základen.\n\nMingský vládní systém předpokládal u otázek přesahujících kompetence jednoho resortu konzultace mezi vysokými úředníky. Císař Ťia-ťing politické debaty ještě více podporoval a povzbuzoval úředníky k vyjádření a zdůrazňoval, že významná rozhodnutí musí být prodiskutována dvorem. Úředníci systém meziresortních konzultací a debat využívali k diskuzím, budování sítí podpory, lobbování, vytlačování odpůrců z pozic a někdy i sabotování jejich politik.\n\nOd konce 15. století jihovýchodní Čína, zejména oblast Ťiang-nan na dolním toku Jang-c’-ťiang, zažívala rozvoj, demografický růst, rozvoj komunikačních sítí, komercionalizaci, rozvoj kritického myšlení. Objevila se tak sociální základna pro alternativní přístup k politickým otázkám. S příchodem úředníků vzešlých z prostředí sympatizujícího s obchodem se rozvinuly debaty o vhodnosti a smysluplnosti dosavadní protiobchodní politiky.\n\nZa Ťia-ťinga byla proto vláda rozdělena. O povolení zahraničního obchodu se svářily dvě skupiny úředníků a generálů – proobchodní skupina varující před nákladnými boji a snažící se legalizací námořního zahraničního obchodu odstranit příčiny konfliktu; na druhé straně stáli reprezentanti konzervativních pozemkových vlastníků, podporující zákazy a považující válku za nevyhnutelnou v zájmu bezpečnosti a stability země.\n\nVe 20. a 30. letech bandy pirátů útočily na pobřeží od Če-ťiangu po Kuang-tung. Ťia-ťingův režim reagoval opakovanými zákazy soukromého námořního obchodu a dospěl až k zákazu stavby dvou (a více) stěžňových lodí. Prosazovat zákazy se nedařilo. Místní vojenské posádky pirátům vesměs nekladly vážnější odpor, vojáci měli špatný výcvik i disciplínu, (dědiční) důstojníci neměli bojové zkušenosti a naopak byli zapojeni do ilegálního obchodu. \n\nZámořský obchod, třebaže ilegální, byl součástí ekonomiky pobřežních oblastí. Do 30. let 16. století ho sponzorovala a nepřímo ovládala ťiangnanská džentry a zejména chuejčouští obchodníci, kteří do námořního obchodu s Japonskem investovali zisky z obchodu se solí. Nicméně kvůli silné přítomnosti státu v Ťiang-nanu muselo být centrum obchodu umístěno mimo něj, na relativně blízký ostrov Šuang-jü v čeťiangském souostroví Čou-šan. Účast džentry, místních majetných a vlivných rodin, na obchodu vedla k jeho toleranci úřady, které příkazy z Pekingu vesměs prostě ignorovaly a pašování přehlížely. Proto když se roku 1534 podařilo v bitvě porazit velitele více než padesáti pirátských lodí, místní úředníci navrhli pro zajaté piráty tak nízké tresty, že císař považoval za nutné nařídit revizi případu emisary vyslanými z Pekingu. V jiných případech hlášení inspektorů vysílaných z Pekingu zůstávala bez odezvy, mimo jiné i kvůli velkému sekretáři Čang Cchungovi (v úřadě mezi léty 1527 a 1535), který pocházel z Če-ťiangu a ve vládě blokoval návrhy na řešení.\n\nJedním z důvodů násilností udávaných soudobými komentátory bylo chování čínských obchodníků a vlivných rodin pobřežních provincií, občas se totiž nehlásili ke svým dluhům před japonskými obchodními partnery. Těm pak nezbylo než je vymáhat silou. K pirátům se také přidávalo obyvatelstvo pobřeží, zbavené vládními zákazy zdrojů obživy. Přes oficiální pojmenování pirátů \"wo-kchou\", „japonští bandité“, Japonců byla mezi piráty sotva desetina. Tajemník ministerstva trestů Tchang Šu (1497–1574, pocházel z čeťiangské prefektury Chu-čou) situaci popsal slovy:\n\nPřesto konzervativci ve vládě a úřadech trvali na striktním dodržování zákazů ve víře, že se tak vyřeší problémy. Obchod měli za destabilizační jev přinášející jen okrajové komodity, jako koření a vzácná dřeva, ale vyvážející hodnotné zboží, ohrožující bezpečnost nekontrolovanými a nedaněnými zisky i eventuálním exportem zbraní s hrozbou jejich použití proti Číně. A vesměs považovali zajištění bezpečnosti země za důležitější než záležitosti zisku.\n\nNavzdory snahám konzervativců však námořní obchodní výměna ve druhé třetině 16. století výrazně rostla. Mingský stát totiž během 15. a 16. století z nedostatku jiných alternativ postupně přecházel k platbám daní ve stříbře, současně však váhal s povolováním těžby ze strachu, že se soukromníkům dostane nepřiměřeně velké bohatství a nebyl schopen zajistit dovoz stříbra prostřednictvím tributního systému. Vysoce ziskový dovoz stříbra se proto stal záležitostí pašeráků.\n\nObchod mingské Číny s Japonskem v Ning-po probíhal v 15. století v rámci oficiálních tributárních vztahů klidně, dokud roku 1496 Japonci při návratu z Pekingu nezabili několik lidí. Mingská vláda poté zredukovala velikost japonských delegací ze 400 na 50 účastníků. Tři japonské rody vysílající své zástupce do Číny – Hosokawa, Óuči a Ise poté ostře soupeřily o místa v misích. \n\nRoku 1523 se na další výpravě zástupci rodů Óuči a Hosokawa v Ning-po dostali do sporu, který vyústil v ozbrojené srážky a poničení města. Císař Ťia-ťing však nereagoval, protože úředníci kritizující neschopnost místních zodpovědných osob mu současně oponovali ve sporu o obřady. Až roku 1527 byla Japoncům určena frekvence misí jednou za deset let, se třemi loděmi a stem lidí, žádnými vojáky. O dva roky později byl zrušen Námořní obchodní úřad v Ning-po, přičemž jeho povinnosti převzal eunušský vojenský velitel v Če-ťiangu.\n\nVe 30. letech 16. století, byla v Japonsku objevena nová naleziště stříbra a zavedeny nové čínské metody těžby. Japonsko bylo hladové po čínském zboží, zejména hedvábí, a nyní získalo i dostatek kupní síly. Malé a zřídkavé tributní mise byly pro náhle rostoucí objem obchodu nepostačující. Nepřijímaní čínskými úřady, pokusili se Japonci získat čínské zboží přes Koreu, do níž koncem 30. let 16. století jejich lodě se stříbrem připluly s úmyslem nakupovat čínské zboží. Korejská vláda, v obavě ze vzestupu cen, zareagovala roku 1539 zákazem jejich přijímání.\n\nObchodování se stříbrem se proto chopili pašeráci, japonské velké rody nebyly schopny udržet si kontrolu nad obchodem, a tak ve 30. – 40. letech 16. století k čínským břehům volně připlouvaly malé flotily z Japonska nelegálně obchodující s čínskými soukromníky na pobřežních ostrůvcích. Stříbro plynulo do Číny výměnou za hedvábí, porcelán a mince. Současně se tributní systém zhroutil – když roku 1539, poprvé od roku 1523, připluli z Japonska vyslanci, byli pod přísným dohledem a bez možnosti obchodu. Další mise roku 1544 byla odmítnuta jako příliš brzká (po pěti místo deseti letech). Japonci proto od roku 1545 obchodovali na Šuang-jü každoročně a v rostoucích počtech.\n\nV provincii Kuang-tung už roku 1509 vláda povolila námořní obchod mimo tributní styky, a to pod dozorem provinčních úřadů, nikoliv námořních obchodních úřadů (\"š’-po-š’\"). Tamní úřady poté přijímaly všechny cizí lodě, jak přijížděly, přičemž k dohledu nad nimi zřídily nová místa výběru daní. Roku 1514 byl z bezpečnostních důvodů obchod opět omezen. Nicméně mizerný stav provinčních financí a nedostatek koření přiměl vládu (na žádost Wu Tching-ťüa, komisaře zprava kuangtungského provinčního úřadu) roku 1517 obchod opět připustit. Po konfliktu s Portugalci roku 1521, a uzavření \"š’-po-š’\" roku 1523, opět nastoupila omezení. Roku 1530 Lin Fu, velký koordinátor pro Kuang-tung a Kuang-si, požádal vládu o obnovení netributního zdaněného obchodu. Vláda souhlasila. V Kuang-tungu byly proto nájezdy pirátů \"wo-kchou\" mnohem méně časté a bez problémů potlačené armádou a domobranou, přičemž útočníci zpravidla přicházeli ze severu, z Fu-ťienu. \n\nUvolnění úředních omezení využili Portugalci, kteří se usadili na ostrůvcích v deltě Perlové řeky; ovšem kromě legálního obchodu v kantonské oblasti se účastnili i nelegálního obchodování v Jüe-kangu (v provincii Fu-ťien) a Šuang-jü ( provincii Če-ťiang). Boje v Če-ťiangu koncem 40. let a chaos v Če-ťiangu a Fu-ťienu v 50. letech 16. století přiměl Portugalce stáhnout se do Kuang-tungu, přičemž zaujali výhodnou roli zprostředkovatele dovozu japonského stříbra. Přitom byl portugalský obchod zdaněn stejnými 20 % jako dovoz kupců z jihovýchodní Asie.\n\nVe 40. letech se skupiny pašeráků a pirátů spojovaly a sílily, budovaly si základny na ostrovech u pobřeží. Jejich centrem byl od poloviny 20. let přístav Šuang-jü na ostrovech Čou-šan u Ning-po, kam od roku 1539 připlouvali i Portugalci a od roku 1545 Japonci.\n\nRoku 1547 v prefektuře Šao-sing pašeráci vypálili statek bratra velkého sekretáře Sie Čchiena (1450–1531) zapojeného do obchodu, protože odmítl uznat své dluhy. Zneklidněná džentry žádala o zásah státu, na což vláda reagovala přeložením dosavadního pověřence \"sün-fu\" pro potlačení banditů v jižním Ťiang-si Ču Wana (1494–1550) do Če-ťiangu a Fu-ťienu s úkolem zorganizovat tamní pobřežní obranu. Ču Wan převzal pověření v listopadu 1547 a usadil se v Čchüan-čou. Místní úřady však odmítly spolupráci a v únoru 1548 navíc ztratil oporu ve vládě, když byl odvolán a popraven jeho ochránce, velký sekretář Sia Jen. Současně na jaře 1548 proběhl dosud největší nájezd pirátů bez odporu ničících pobřeží Če-ťiangu. \n\nČu Wan v dubnu 1548 reagoval útokem na Šuang-jü a všechny zajatce popravil. Ohromení místní úředníci proti jeho chování protestovali (neváhal ani před popravami jejich provinivších se příbuzných). Ču Wan zatím postupoval se svou flotilou podél pobřeží a nekompromisně vynucoval protiobchodní zákony. V březnu 1549 zaútočil na velkou obchodní flotilu v jižním Fu-ťienu a pak popravil 96 zajatců. Jeho kampaň začala nést výsledky, zdvihla se však i vlna odporu ze strany místních vlivných rodin, které zaranžovaly jeho pád. Byl odvolán, obviněn z nezákonných poprav, a nakonec v lednu 1550, před zahájením soudu, spáchal sebevraždu. Jeho flotila byla rozpuštěna a místní úředníci žádali vládu o omezení zákazů obchodu.\n\nPo Ču Wanově nájezdu na Šuang-jü z dubna 1548 se vůdcem tamních pirátů/obchodníků stal Wang Č’, který od let 1544/45 organizoval obchod s Japonci. V letech 1549–1552 pak Wang Č’ v čele svého (ozbrojeného) sdružení obchodníků spolupracoval s čeťiangskými úřady na chytání pirátů, očekávaje přitom, že jeho (nenásilný) obchod nebude rušen. Pekingská vláda naopak zaujala tvrdý kurs, roku 1551 veškerý zámořský obchod postavila mimo zákon a dokonce zakázala vyplouvat na moře i rybářským lodím. Wang Č’ se rozhodl vynutit si volný obchod silou, po roce 1551 proto začaly velké a dobře organizované útoky na úřady, státní sýpky a sklady a ojediněle i přilehlý venkov.\n\nKromě velkých nájezdů prováděných v letech 1552–1556 ničily region i přírodní kalamity: hladomory v Če-ťiangu roku 1543 a 1544, sucha v povodí Jang-c’-ťiang v letech 1545 a 1546. Tisíce z nich vzniklých bezdomovců byly ideálním materiálem pro verbíře banditů, pirátů a pašeráků. Banditismus se šířil do té míry, že se v 50. letech městečka a vesnice na pobřeží Če-ťiangu opevňovala. Wang Č’ovi a další nájezdníci si naopak od roku 1554 podél pobřeží budovali opevněné základny a roku 1555 už útočili i na největší města regionu, Chang-čou, Su-čou a Nanking.\n\nRoku 1552 byl dosavadní velký koordinátor \"sün-fu\" Šan-tungu Wang Jü (1507–1560) pověřen obranou Če-ťiangu a Fu-ťienu (místo bylo volné od odvolání Ču Wana). Začal tím, že propustil z vězení Ču Wanovy důstojníky a sestavil armádu – v letech 1553 a 1554 opakovaně poraženou. Nájezdníci zatím útočili na desítky měst a posádek.\n\nV listopadu 1554 byl velením nad všemi vojsky na jihovýchodě pověřen Čang Ťing († 1555), ministr vojenství v Nankingu. V té době měli nájezdníci v pobřežních a ostrovních základnách a pevnostech na 20 tisíc mužů. Místo neefektivních dědičných vojáků \"wej-suo\" Čang Ťing k boji proti pirátům najal domorodé horaly z Ťiang-si, pašeráky soli z Nan č’-li a buddhistické mnichy ze Šan-tungu. Také povolal 11 tisíc domorodých vojáků z provincií Kuang-si a Chu-kuang. Do jejich příchodu se vládní oddíly držely v pevnostech a městech, zatímco venkov nechaly napospas plenění, které zasáhlo dokonce i předměstí Chang-čou a Ťia-singu.\n\nZatímco Čang Ťing čekal na zmíněné domorodce, na jaře 1555 dosáhl, pod dojmem zpráv o rozsáhlém ničení, velký sekretář Jen Sung u císaře souhlasu s jeho uvězněním. Čang Ťing sice po příchodu posil v květnu 1555 rozdrtil velkou skupinu nájezdníků, ale Jen Sung dokázal zásluhu na úspěchu připsat svým spojencům, cenzorům Čao Wen-chuaovi a Chu Cung-sienovi, a Čang Ťing byl v listopadu 1555 popraven.\n\nPo popravě Čang Ťinga zůstal nejvyšším úředníkem na jihovýchodě Chu Cung-sien (1511–1565, od dubna 1556 velitel vojsk v Nan č’-li, Če-ťiangu a Fu-ťienu) spolupracující s Čao Wen-chuou, který hodlal situaci vyřešit dohodou s Wang Č’em o jeho podrobení se. Chu Cung-sien a Čao Wen-chua navázali kontakt s Wang Č’em, který nabídl, že se postaví proti násilníkům výměnou za uvolnění obchodu a varoval je před připravovaným velkým nájezdem vedeným Sü Chajem s cílem vyloupení Chang-čou, Su-čou a Nankingu, který začal v dubnu 1556. Současně se dříve přivedení domorodní válečníci vymkli kontrole a loupili také. Chu Cung-sien se necítil dost silný na bitvu se Sü Chajem a dal přednost jednání. Sü Chaj souhlasil, že nechá válčení výměnou za omilostnění a jako znak dobré vůle se, po měsíčním obléhání Tchung-siangu ležícímu 60 mil od Chang-čou, v červnu 1556 stáhl. Jiní náčelníci však dali přednost drancování venkova. Sü Chaj se svými lidmi poté společně s vládními silami bojoval proti nim.\n\nCísař zatím zaujal tvrdý postoj a nařídil rozhodné akce proti pirátům. V srpnu 1556 se na jih vrátil Čao Wen-chua (který byl od ledna 1556 v Pekingu) s politikou nekompromisního zničení všech pirátů a odmítl jakékoli jednání. Sü Chaj se sice oficiálně vzdal, když však viděl Čaovu nepřístupnost, utekl, a padl v týdenní bitvě s vládním vojskem.\n\nČao Wen-chua stále chtěl dohodu s Wang Č’em (v čemž se shodoval s Jen Sungem), avšak v září 1557 byl, nedlouho před příjezdem Wang Č’a z Japonska, odvolán. Totiž současně vykonával úřad ministra prací a proto (i když pobýval na jihu) zodpovídal za rekonstrukci brány Zakázaného města shořelé v květnu 1557; když ani po čtyřech měsících nebyla práce hotova, císař ho ponížil do stavu prostých poddaných a poslal do vyhnanství, v němž zemřel. V říjnu 1557 Wang Č’ přijel do Če-ťiangu s velkou flotilou, a v listopadu se vzdal Chu Cung-sienovi. Císař však přikázal Wang Č’ovu popravu. Wang Č’ův adoptivní syn a následovníci se usadili na ostrovech Čou-šan, pochopili, že jednání s úřady k ničemu nevedou, a od dubna 1558 ve spojení s příchozími s Japonska útočili na města Če-ťiangu a severního Fu-ťienu.\n\nCísař tlačil na okamžité rozdrcení pirátů, ale přestože Chu Cung-sien dělal co mohl, úkol nesplnil. Nicméně podařilo se mu ospravedlnit a dosáhl významným úspěchů, když během roku 1558 vládní vojska vytlačila piráty z Če-ťiangu a dolního toku Jang-c’-ťiang, kde zůstaly jen malé skupiny zlikvidované roku 1559.\nPoté neklid v regionu způsobovali vesměs již jen demobilizovaní vojáci. Po povodních roku 1559 a následném nedostatku se v oblasti rozšířilo lupičství, a v prosinci 1559 musel dokonce velký koordinátor Nan č’-li uprchnout ze Su-čou před několikasetčlennou bandou bývalých vojáků. Začátkem roku 1560 podobné skupiny útočily i na města severně od Jang-c’-ťiang. Přesto se během roku 1560 území od Jang-c’-ťiang až k Chang-čou podařilo uklidnit.\n\nJižněji však trval neklid, když se bývalí Wang Č’ovi stoupenci přesunuli k pobřeží Fu-ťienu a ve spojení s místními piráty útočili na pobřeží až ke Kuang-tungu. Až roku 1563 se s pomocí vládních vojsk z Če-ťiangu podařilo vyčistit Fu-ťien, a v letech 1564-66 i Kuang-tung a Kuang-si. Během těchto tažení se pod kontrolu vlády dostalo na 80 tisíc lidí v oblasti na pomezí Kuang-tungu, Fu-ťienu a Ťiang-si ovládané bandity od počátku 16. století. Pak pirátství nebylo závažnějším problémem.\n\nV Če-ťiangu se po likvidaci vůdců \"wo-kchou\" podařilo úřadům od roku 1565 získat kontrolu nad situací. Ve Fu-ťienu menší skupiny ozbrojenců – zbytky čeťiangských – působily i ve druhé polovině 60. a počátku 70. let. Kuang-tung byl zasažen mnohem méně, i díky místní administrativě, která dokázala do stávajících obchodních sítí zapojit i Portugalce.\n\nZahraniční obchod zůstal zakázaný do smrti císaře Ťia-ťinga, jeho nástupce však souhlasil s návrhem velkého koordinátora Fu-ťienu na obnovení námořních kontrolních úřadů a legalizaci obchodu. Současně roku 1565 Španělé zabrali Filipíny a o několik let později zahájili obchod s Číňany – roku 1573 se do Acapulka vrátily první španělské galeony s čínským zbožím.\nCísař Ťia-ťing odmítal uvolnění zákazů; až po jeho smrti, roku 1567, uspěla žádost Tchu Ce-mina, \"sün-fu\" ve Fu-ťienu, o zrušení politiky zakázaného moře a umožnění „obchodu se západními i východními moři“. Obchod byl povolen zprvu v Mej-lingu v Nan-čao ve Fu-ťienu, ale záhy byl z bezpečnostních důvodů přeložen do Chaj-čchengu (též Jüe-kang, Měsíční přístav). Výslovně zůstal zakázán obchod s Japonci.\n\nSituace na pobřeží se pak uklidnila, stát zreformoval a posílil pobřežní obranu a plynul mu zisk z daní z kvetoucího obchodu. S uvolněním souvisel i předchozí úspěch reformy jediného prutu v Kuang-tungu před rokem 1559, která přinesla provinční administrativě fondy pro mimořádné výdaje typu najímání vojáků v obdobích krizí. Reforma uspěla i v Če-ťiangu úsilím Pchang Šang-pchenga (1524-81), tamního regionálního inspektora. Podmínkou úspěchu reformy ovšem byl dostatek stříbra, které přicházelo ze zahraničí, legálně až od roku 1567.\n\n"}
{"id": "1185556", "url": "https://cs.wikipedia.org/wiki?curid=1185556", "title": "Mychajlo Hankevyč", "text": "Mychajlo Hankevyč\n\nMychajlo Hankevyč, cyrilicí Михайло Ганкевич, též polsky Michał Hankiewicz, byl rakouský řeckokatolický duchovní a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Michael Hankiewicz, řeckokatolický farář a děkan v obci Dobrotvir (\"Dobrowor\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Radechiv. Tehdy se uváděl coby farář. Náležel ke sněmovní pravici. Patřil mezi poslance ukrajinské národnosti.\n"}
{"id": "1185559", "url": "https://cs.wikipedia.org/wiki?curid=1185559", "title": "Palác hlavní pošty (Bělehrad)", "text": "Palác hlavní pošty (Bělehrad)\n\nPalác hlavní pošty (srbsky Палата главне поште/Palata glavne pošte) se nachází v centru srbské metropole Bělehradu. Monumentální stavba má adresu \"Takovska 2\". Rohová budova se na jedné straně nachází naproti českému velvyslanectví.\n\nPětipatrová stavba byla postavena v akademickém stylu. Její dvě průčelí jsou rozčleněna dórskými sloupy. Na hlavním průčelí, které směřuje do Takovské ulice, je poté umístěna věž s hodinami. Symbolicky má hlavní fasáda tvar orla s roztaženými křídly. Obě dvě průčelí měla mít ve své horní části umístěn státní znak, nicméně umístěn byl nakonec pouze jeden, směrem do ulice Bulvár krále Alexandra.\n\nArchitektonická soutěž na budovu, která dnes tvoří dva celky (průčelí orientované do Takovské ulice slouží srbské poště, průčelí orientované k bulváru krále Alexandra Ústavnímu soudu), byla vypsána v červnu 1930. Původně měla budova sloužit pro potřeby poštovní spořitelny. Soutěž na stavbu byla vyhlášena v celé Jugoslávii a informovala o ní tehdejší média v celé zemi. Proto bylo přihlášeno velké množství návrhů z celé země, jeden z nich byl i od známého architekta Jože Plečnika. Vyhrál nakonec projekt podle dvojice záhřebských architektů, Josipa Pičmana a Andriji Baranije. Ten se nesl v duchu tehdy aktuálního funkcionalismu.\n\nRealizaci výstavby nicméně zpozdila světová hospodářská krize. Samotnému králi Alexandrovi se nicméně chorvatský návrh nelíbil, a proto prosadil, aby jugoslávské ministerstvo výstavby nakonec realizovalo návrh ruského architekta Vasilije Androsova. Důvodem byla nezbytná reprezentativnost; ruský návrh v akademickém stylu byl natolik monumentální, že vhodným způsobem dotvořil centrum Bělehradu vedle budovy skupštiny a královského paláce. Změna výsledného návrhu sice vyvolala polemiku v tisku, nicméně neodvedla jugoslávské ministerstvo výstavby jako investora od plánu stavbu realizovat.\n\nSlavnostní položení základního kamene se uskutečnilo až v srpnu 1935, pět let po vyhlášení soutěže. Výstavba trvala tři roky; objekt byl dokončen 10. října 1938. Ve své době se jednalo o největší vládní budovu v tehdejší Jugoslávii, která sloužila nejen pro poštovní spořitelnu, ale také i pro ministerstvo pošt, státní telegraf a poštovní školu.\n"}
{"id": "1185560", "url": "https://cs.wikipedia.org/wiki?curid=1185560", "title": "Nejvyšší zemský sudí", "text": "Nejvyšší zemský sudí\n\nNejvyšší zemský sudí (německy \"Oberstlandrichter\", latinsky \"iudex terrae\", případně \"supremus iudex terrae\" nebo \"iudex Bohemiae\") byl v dvanáctičlenném kolegiu pátým nejvyšším zemským stavovským úředníkem Českého království. Obdobně na Moravě patřil mezi sedm nejvyšších zemských úředníků. Připravoval a vedl jednání zemského soudu (\"Böhmisches / Mährisches Landrecht\", \"iudicium terrae\"), do jehož kompetencí spadaly majetkové a trestní záležitosti šlechtické obce. \n\nPůvodně dvorský sudí se postupně proměnil v úředníka čistě stavovského. Termín zemský sudí (iudex terrae) se poprvé objevil v za vlády Václava I. (králem 1230–1253) v roce 1244. Postupně se kompetence dvorského sudího zmenšovaly, zatímco agenda nejvyššího zemského sudího narůstala. Stal se nejvyšším soudcem nad šlechtou a předsedal zemskému soudu. Zpočátku předsedal soudu panovník, v jeho nepřítomnosti nejvyšší zemský komorník, teprve od 14. století skutečně vedl jednání zemského soudu nejvyšší zemský sudí (tak v \"Ordo iudicii terrae\"). Po husitských válkách zaujal páté místo v hierarchii nejvyšších zemských úřadů (\"beneficiarii supremi\") a byl obsazován pány (dohody z let 1437 a 1497). To potvrdilo Obnovené zřízení zemské (1627). V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. V rámci tereziánských reforem bylo v roce 1748 zrušeno místodržitelské kolegium, jehož byl řádným členem, a byly omezeny pravomoci zemského soudu. Zemský soud byl značně zbyrokratizován, nejvyšší zemský sudí zůstal v jeho čele, nakonec byl však název úřadu změněn na prezidenta zemského soudu, čímž hodnost nejvyššího zemského sudího zanikla.\n\n\n\nMoravský zemský soud byl zřízen Karlem IV. (markrabětem 1333–1349) v roce 1348. Navázal na dosavadní nejdůležitější soudy (cúdy) v Olomouci a Brně. Soud zasedal střídavě v Olomouci a Brně, proto byli dva sudí. Podle sněmovního usnesení potvrzeného listinou Vladislava II. Jagellonského (markrabětem 1490–1516) ze 14. září 1493 byl úřad sudího sloučen, od konce 15. století tak byl nejvyšší zemský sudí jen jeden. (Obdobně byl sloučen i úřad komorníka). V roce 1523 za Ludvíka Jagellonského (markrabětem 1516–1526) bylo potvrzeno, že úřad bude v rukou pánů.\n\n\n\n\n\n\n\n"}
{"id": "1185561", "url": "https://cs.wikipedia.org/wiki?curid=1185561", "title": "Velká kotlina", "text": "Velká kotlina\n\nNa východním úbočí Vysoké hole, v pramenné oblasti řeky Moravice, se nachází jedna z nejcennějších částí CHKO Jeseníky, Velká kotlina nebo též Velký kotel. Vznikla jako ledovcový kotel (kar) působením horského ledovce v průběhu poslední doby ledové. Jsou zde lavinové dráhy a sníh se drží průměrně do června, nejdéle na Moravě. Pády lavin zde udržují přirozené bezlesí.\n\nVelká kotlina byla dne 4. června 1955 vyhlášena tehdejším Ministerstvem školství a osvěty státní přírodní rezervací. Ministerstvo životního prostředí České republiky tuto ochranu k 14. prosinci 1990 zrušilo. Ochrana však nezanikla, protože se Velká kotlina stala součástí nově vzniklé NPR Praděd.\n\nAgentura ochrany přírody a krajiny ČR - Správa CHKO Jeseníky se stará o naučnou stezku NS Velká kotlina, jejíž začátek je umístěn v Karlově pod Pradědem, vede po modré značce a končí na Ovčárně. Naučná stezka byla vybudována v roce 1971 a má 6 zastavení v podobě informačních tabulí s informacemi o fauně a flóře. Informační materiál Správy CHKO Jeseníky udává, že mimo naučnou stezku není vstup do Velké kotliny možný.\nNa webu Správy CHKO Jeseníky je průvodce naučnou stezkou ke stažení.\n\nVelká kotlina je známá jako botanicky nejbohatší lokalita v Česku a jedna z nejbohatších lokalit ve střední Evropě – roste zde asi 350 druhů vyšších rostlin (arkto-alpínských, ale i teplomilných). Některé zdroje uvádí 400, 480, nebo \"téměř 500\" druhů (z nichž je 117 ohrožených). K nejvýznamnějším a nejvzácnějším druhům patří místní endemity: jitrocel černavý sudetský (\"Plantago atrata\" subsp. \"sudetica\") a hvozdík kartouzek sudetský (\"Dianthus carthusianorum\" subsp. \"sudeticus\"). Dále se zde vyskytuje např. kopyšník tmavý, hvězdnice alpská, jestřábník huňatý, mázdřinec rakouský, rybíz skalní, hladýš andělikový a další. V keřové formě zde dosahuje svého výškového maxima v ČR lípa. \n\nVzácné rostliny však spásáním ohrožuje kamzík horský, nepůvodní skalní býložravec, který sem byl roku 1913 přivezen z rakouských Alp. V roce 2011 myslivci uvádí 201 kusů těchto zvířat. Správa CHKO v plánu péče od roku 2003 do roku 2013 uváděla jako dlouhodobý cíl \"úplné vyloučení\" kamzičí zvěře z oblasti. Proti tomu se však zdvihl odpor a tak od roku 2009 o.s. „Jesenický kamzík“ bojuje za jejich záchranu. V následujícím plánu péče (do roku 2023) je uváděno, že došlo k dohodě o zachování kamzíka v počtu do 200 kusů. V oblasti Velké kotliny žije zhruba 40 kusů. \n\nNa balvanitých sutích můžete spatřit vyhřívající se zmiji obecnou. Vyskytuje se zde i ještěrka živorodá.\nZe vzácnějších druhů ptáků zde můžete spatřit pěvušku podhorní a lindušku horskou. Informační materiál Správy CHKO Jeseníky udává, že tyto dva druhy hnízdí v České republice početněji a pravidelně pouze v Krkonoších a v Hrubém Jeseníku. Potravu ve Velké kotlině vyhledává sokol stěhovavý. Také se zde nachází pták z řádu pěvců bělořit šedý. K cenným druhům patří linduška luční. Před třiceti lety se zde vyskytoval tetřev hlušec, který však v Jeseníkách již vyhynul.\nZe savců uvádí informační materiál Správy CHKO Jeseník jako nejvzácnější myšivku horskou. Jedná se o drobnou myš s ocáskem dvakrát delším, než je její tělo. Na skalách lze pozorovat kamzíka horského.\n\n\n\n"}
{"id": "1185570", "url": "https://cs.wikipedia.org/wiki?curid=1185570", "title": "Zavolžsk", "text": "Zavolžsk\n\nZavolžsk () je město v Ivanovské oblasti Ruské federace. Při sčítání lidu v roce 2010 měl přes dvanáct tisíc obyvatel.\n\nZavolžsk leží na levém břehu Volhy naproti Kiněšmě. Od Ivanova, správního střediska oblasti, je vzdálen přibližně 110 kilometrů na severovýchod.\n\nZavolžsk původně vznikl jako součást Kiněšmy položená „za Volhou“. Osamostatnil se v roce 1934 a městem se stal v roce 1954.\n"}
{"id": "1185571", "url": "https://cs.wikipedia.org/wiki?curid=1185571", "title": "Alexej Šemarov", "text": "Alexej Šemarov\n\nAlexej Nikolajevič Šemarov (: ) nebo (: ), (* 16. září 1982 v Kaliningradu, Sovětský svaz) je ruský zápasník volnostylař, který od roku 2009 reprezentuje Bělorusko. Volnému stylu se začal věnovat ve svých 17 letech v rodném Kaliningradu. V ruské reprezentaci se nedokázal prosadit, proto přijal v roce 2009 možnost reprezentovat sousední Bělorusko. V roce 2011 získal pro svou novou zemi nečekaný titul mistra světa. V roce 2012 však své vydobené pozice na olympijských hrách v Londýně nepotvrdil výpadkem ve druhém kole. Připravuje se individuálně pod vedením svého bratra Alexandra.\n\n"}
{"id": "1185579", "url": "https://cs.wikipedia.org/wiki?curid=1185579", "title": "Marcel Beyer", "text": "Marcel Beyer\n\nMarcel Beyer (* 23. listopadu 1965, Tailfingen, Bádensko-Württembersko) je německý spisovatel. V roce 2016 získal Cenu Georga Büchnera. \n\nNarodil se v německém Albstadtu, městské části Tailfingen. Posléze vyrůstal v Kielu a Neussu. Na univerzitě v Siegenu vystudoval germanistiku, anglistiku a literární vědu. Magisterskou práci psal o rakouské spisovatelce Friederike Mayröcker.\n\nDo roku 1996 žil v Kolíně nad Rýnem, od té doby žije v Drážďanech.\n\nNa podzim roku 2016 vystoupil Marcel Beyer v pražském Goethe-Institutu, kde v rámci pořadu o současné české a německé poezii předčítal ze svých básní a diskutoval s básníkem Petrem Hruškou.\n\n\n\n\n\n\n"}
{"id": "1185580", "url": "https://cs.wikipedia.org/wiki?curid=1185580", "title": "Jan Chládek", "text": "Jan Chládek\n\nJan Chládek (1742 Slaný – 25. leden 1788 Turnov) byl český barokní sochař a medailér. Jako autor církevních soch a plastik, oltářů, miniatur ze dřeva a slonové kosti působil v Turnově, Podkrkonoší a Českém ráji.\n\nPocházel ze Slaného a do oblasti Podkrkonoší se dostal jako tovaryš, který vyrazil na vandr. Zakotvil v řezbářské a truhlářské dílně rodiny Černovického mistra. Zde se zamiloval do Kateřiny, která byla dcerou mistra. Dívku přivedl do jiného stavu a než mu vrchností byla vydána patřičná povolení, narodil se mu jako dvacetilému syn Jan, pozdější sochař Jan Chládek mladší. Oženil se až za půl roku poté, což bylo v 18. století poněkud mimořádnou událostí, když si jeho nastávající tchán spočítal, že se jedná o talentovaného sochaře, který je schopný jeho dceru ekonomicky zabezpečit. Chládek pracoval v místním regionu pro Desfourse i hraběte Valdštejna.\n\nPoblíž Vysokého nad Jizerou vytvořil sochu sv. Josefa, která je však nedokončená. Zadal ji u Chládka vysocký měšťan Jakub Nečásek, který prý rušil v kostele při kázání jako úkon na odčinění tohoto chování.\n\nChládek zemřel ve věku 46 pravděpodobně na silikózu plic.\n\n"}
{"id": "1185582", "url": "https://cs.wikipedia.org/wiki?curid=1185582", "title": "Michail Ganev", "text": "Michail Ganev\n\nMichail Petrov Ganev (* 5. ledna 1985 Veliko Tarnovo) je bývalý bulharský zápasník–volnostylař.\n\nPřipravoval se v Sofii v klubu Levski pod vedením Simeona Štereva. V bulharské mužské reprezentaci se pohyboval od roku 2006 ve váze do 74 kg a v témže roce na sebe upoutal pozornost na mistrovství světa v Kanton, když jako teprvé druhý neruský zápasník dokázal porazit fenomenálního Buvajsara Sajtijeva. V roce 2008 však prohrál nominaci na olympijské hry v Pekingu s Kirilem Terzievem.\n\nV roce 2010 korunoval výbornou sezonou titulem mistra v Moskvě. Paradoxně bulharská média věnoval více pozornosti události, která se mu stala ve stejném roce v prosinci přes vánoční svátky. V Gabrovu byl v místním baru několikrát bodnut nožem do břicha. Nový rok strávil v nemocnici, ze které byl propuštěn bez vážnějších následků. Každopadně tato událost měla dopad na jeho výsledky v roce 2011. Na zářiovém mistrovství světa v Baku vypadl již třetím kole a nevybojoval s předstihem olympijskou kvótu. V roce 2012 nevyladil formu na jarní olympijské kvalifikační turnaji a přišel o účast na olympijských hrách v Londýně. Své váhové kategorii zůstal věrný i v dalším olympijském období, i když s přibývajícími roky pod 86 kg obtížně shazoval. V roce 2015 se pátým místem na mistrovství světa v Las Vegas dočkal vytoužené olympijské účasti. Na olympijských hrách v Riu prohrál ve druhém kole s Íráncem Alírezou Karímím 2:7 na technické body. Sportovní kariéru ukončil v roce 2018. Věnuje se trenérské práci.\n\n"}
{"id": "1185584", "url": "https://cs.wikipedia.org/wiki?curid=1185584", "title": "Expozice Telčské podzemí", "text": "Expozice Telčské podzemí\n\nExpozice Telčské podzemí je muzejní expozice v Telči, která se nachází v podzemním prostorách pod Náměstím Zachariáše z Hradce. Vstup do expozice je ze dvora Základní umělecké skoly v budově čp. 71 na Náměstí Zachariáše z Hradce. Expozice byla otevřena 6. září 2014. Projekt expozice byl financován z evropských dotačních fondů.\n\nTelčské podzemí se nachází pod téměř všemi domy na náměstí Zachariáše z Hradce a také pod částí zámeckého areálu telčského zámku. Sklepy jsou někdy vícepatrové, propojené mezi sebou a expozice se nachází v celkem 150 metrech sklepení. V minulosti sloužilo sklepení primárně jako skladovací prostory pro domy a také jako obranné prostory pro telčské občany v době ohrožení. Legendy říkají, že chodby ze sklepení vedou za město a jedna z legend říká, že jedna z chodeb vede až na hrad Roštejn.\n\nV expozici se nachází v několika místnostech naučné informační multimediální prezentace z historie i současnosti města. V rekonstruovaných prostorách jsou prezentována data o městě a okolí. V expozici jsou prezentována data na vyspělých technologiích, na tzv. mistscreenech (virtuálních příčkách) je promítána trojrozměrná animace telčského podzemí a domů na náměstí, výpovědi pamětníků a průlet nad městem. V akustické chodbě jsou spouštěny hudební ukázky spojené s Telčí. Připravena je i interaktivní podlaha s promítáním proměn města a okolí a také je prezentován vícedotekový interaktivní stůl, který slouží jako databanka informací z celé expozice a z města Telče. V půlkruhové projekční chodbě je promítán časosběrný dokument z Telče od režiséra Daniela Svátka.\n\n"}
{"id": "1185587", "url": "https://cs.wikipedia.org/wiki?curid=1185587", "title": "Kostel svaté Kateřiny (Vysoké nad Jizerou)", "text": "Kostel svaté Kateřiny (Vysoké nad Jizerou)\n\nFarní kostel svaté Kateřiny Alexandrijské je barokní sakrální stavbou ležící ve středu obce Vysoké nad Jizerou. Od roku 1964 je kostel chráněn jako kulturní památka.\n\nVe Vysokém nad Jizerou, které bylo již před 4. srpnem 1354 městem, vznikl nejpozději v první polovině 14. století původní dřevěný kostel určený pro vysockou farnost. Podle kroniky 4. srpna 1354 nahradil kněz Petr svého zesnulého předchůdce kněze Franca v místě tedy ve městě Vysoká. Patronátní právo nad kostelem měli postupně majitelé zboží nístějského, panství návarovského a panství semilského. Dřevěný kostelík byl před svým stržením nahrazen v letech 1725–1734 za faráře Pavla Petra Kramáře novým kamenným kostelem. V roce 1817 k němu byla přistavěna předsíň.\n\nVečer 29. července 1834 došlo k zhoubnému požáru města. Při něm chytla kostelní věž a oheň roztavil zvony z let 1586 a 1673, zničil hodiny z roku 1764 a šířil se dále na postranní kruchty, na čtyři postranní oltáře a hlavní oltář s obrazem sv. Kateřiny z roku 1817. Z období před požárem se zachovala křtitelnice, spodní část kazatelny z roku 1758, oltář sv. Barbory, gotická madona a sochy z oltářů sv. Jana a sv. Anny. Kostel byl po požáru postupně obnoven a později vícekrát opravován a upravován do dnešní podoby. V roce 1862 byla předsíň doplněna sochou sv. Václava z šedesátých let 18. století a na přelomu 19. a 20. století litinovým erbem knížat Rohanů. Poslední oprava vnějšího pláště kostela proběhla v roce 2002 zásluhou Nadace Českému ráji Ing. Bohuslava Jana Horáčka.\n\nKostel je jednolodní, s pravoúhle zakončeným presbytářem, se zkosenými nárožími. Po severní straně se nachází sakristie. Nad západním průčelím je hranolová věž. Průčelí je představená čtvercová předsíň. V patře nad sakristií se nachází oratoř. Předsíň je členěna tesanými kamennými pilastry, které jsou postavené na koso a zalomené na nárožích. Završena je reliéfně zdobenou atikou s vázami. Uprostřed se nachází socha sv. Kateřiny. Boční fasády jsou členěny pilastry.\n\nPresbytář, podvěží a předsíň kostela mají v klenbě placku. Loď je sklenuta valenou klenbou s výsečemi. Po stranách jsou mělké boční kaple. Nad nimi jsou empory. V západní části lodi se nachází kruchta. Sakristie je sklenuta plackou se štukovým zrcadlem. Oratoř má plochý strop.\n\nZařízení kostela je slohově jednotné. Jedná se o zařízení umělecky hodnotné, rokokové s klasicistními rysy. Na hlavním oltáři je obraz sv. Kateřiny od Viléma Kandlera z roku 1841. Dva protějškové boční oltáře sv. Barbory a s Pietou pocházejí ze sochařské dílny \"Jílemnického mistra\". Na bočním oltáři Panny Marie při triumfálním oblouku je socha Madony pocházející z 3. čtvrtiny 14. století. V lodi jsou další dva boční oltáře. Jsou zasvěcené sv. Anně a sv. Janu Nepomuckého. Obrazy na nich jsou průměrnými dobovými díly. Kazatelna nese figurální reliéfy a sošky andílků. Křtitelnice je mramorová z roku 1701. Vybavená je pozoruhodnou skupinou postav zobrazujících Kristův křest pocházející od \"Jílemnického mistra\". Reliéf sv. Kateřiny nacházející se v presbytáři pochází od Emanuela Maxe z roku 1841. V předsíni je socha Panny Marie z roku 1759, která byla původně umístěna na mariánském sloupu.\n\nDo první světové války se ve věži vysockého kostela nacházely tři zvony.\n\n\nTyto zvony byly na podzim roku 1916 sňaty a zabaveny vojskem rakouské monarchie. Mohly však být zachovány, byly totiž historicky cenné a nepodléhaly tak odvodu. Stalo se tak snad nevědomostí tehdejšího duchovního správce.\n\nNové zvony byly do věže kostela zavěšeny v roce 1925. Ty byly zabaveny v době druhé světové války v roce 1942. Tragické na osudech těchto zvonů je, že také mohly být zachovány. Byly skladovány v Hamburku v americké zóně a po válce se bez potíží mohly odvézt zpět domů. Město Vysoké nad Jizerou této možnosti z nepochopitelné lhostejnosti nevyužilo.\n\nSoučasné zvony, které visí ve věži kostela, pocházejí z roku 1971. Jsou ocelové a byly odlity v Třineckých železárnách ing. Františkem Walarusem zdarma, jen za náhradu materiálu.\n\nPřed kostelem je socha sv. Barbory, která pochází ze druhé poloviny 18. století. Při cestě do Tříče stojí, na podstavci zdobeném reliéfy, socha Panny Marie z roku 1757. Při cestě k Tříči stojí, na podstavci zdobeném reliéfy, sv. Jan Nepomucký z roku 1762. Při ceště do Sklenařic stojí socha sv. Josefa z roku 1764 od \"Jílemnického mistra\", jímž byl zřejmě Jan Chládek. Socha stojí na podstavci zdobeném reliéfy. Při cestě do Staré Vsi se nachází mariánský sloup z roku 1777. Při silnici k Tříči je socha sv. Barbory ze 2. poloviny 18. století. Na Šibeničním vrchu je socha sv. Magdalény ze druhé poloviny 18. století. U Vysoké boudy je socha sv. Antonína pocházející z konce 18. století. V aleji před hřbitovem se nachází sv. Antonín a sv. Florián, kteří pocházejí z konce 18. století. Boží muka nacházející se při silnici do Sklenařic pocházejí z roku 1822. Náhrobek z roku 1909 rodiny Kramářovy na hřbitově je vybaven bronzovou plastikou znázorňující \"Smutek\" od V. E. Šaffa.\n\n"}
{"id": "1185588", "url": "https://cs.wikipedia.org/wiki?curid=1185588", "title": "Bedřiška Synková", "text": "Bedřiška Synková\n\nBedřiška Synková, provdaná Hoffmannová, skautskou přezdívkou Bejbina, (* 7. března 1935) je česká skautka, odsouzená v roce 1954 pro velezradu, protože ilegálně vedla skautský oddíl v Praze-Radlicích. Její portrét se díky sochařce Marii Uchytilové dostal na rubovou stranu československé jednokorunové mince, která platila od 2. září 1957 do 31. prosince 1992. V roce 1968 emigrovala tehdy již vdaná Bedřiška Hoffmannová se svým manželem a jednoročním synem do Švýcarska, kde žije dosud.\n\nV Praze v Divadle pod Palmovkou se uskutečnila dne 12. února 2016 světová premiéra divadelní hry Tomáše Dianišky \"Mlčení bobříků\". Jednalo se o pokus zpracovat příběh politické vězeňkyně z 50. let dvacátého století – skautky Bedřišky Synkové – formou béčkového hororu (ve stylu South Parku). Proces se Synkovu a geniální lest sochařky Marie Uchytilové posloužil autoru Tomáši Dianiškovi jako hrubá dějová osnova celé divadelní hry.\n\n"}
{"id": "1185589", "url": "https://cs.wikipedia.org/wiki?curid=1185589", "title": "Josef Polák", "text": "Josef Polák\n\nJosef Polák (3. února 1886, Praha – 18. ledna 1945, Osvětim ?) byl významným odborníkem v oblasti muzejnictví a památkové péče. Jeho dráha je spojena především s Východoslovenským muzeem v Košicích a válečným pražským Židovským ústředním muzeem.\n\nJosef Polák se narodil 3. února 1886 v pražské židovské rodině, která však byla sekularizovaná a rovněž mluvila česky. Josefův otec Jakub Polák byl drobným podnikatelem, vlastnil malou továrnu na kartonáž (papírové zboží). Matce Terezii se rok po Josefovi narodil ještě jeden chlapec, Ferdinand.\n\nPoté, co získal základní vzdělání na české obecné škole a maturitu na českém gymnáziu v Truhlářské ulici, uvažoval Josef Polák o studiu dějin umění, které ho dlouhodobě přitahovaly, na doporučení rodičů se však přiklonil k oboru s všestrannějšími možnostmi uplatnění – právům. I přesto si však posléze našel čas na kunsthistorické přednášky, zejména Karla Chytila.\n\nNezanedbával ani spolkovou činnost – byl členem Svazu českých pokrokových židů a Spolku českých akademiků – židů, kde byl dokonce místopředsedou. Kupodivu mu zbýval čas ještě na ochotnické divadlo, psaní populárně naučných článků a organizaci vycházek po židovských památkách. Nadto ještě stačil absolvovat dobrovolnickou vojenskou službu u C. K. zeměbraneckého pluku č. 8. Po promoci, která proběhla 23. října 1909, získával sice právní zkušenosti v advokátní kanceláři a na různých soudních institucích, především se však věnoval svým umělecko-historickým zájmům, pracoval v muzeích a publikoval.\n\nJosef Polák narukoval ke 12. střeleckému pluku a s ním byl vyslán na východní frontu. Záhy však utržil zranění a po rekonvalescenci se již do bojové jednotky nevrátil. V zázemí mu byla svěřena práce cenzora korespondence, kvůli jeho samorostlému přístupu k ní a předválečné politické angažovanosti byl ohodnocen jako nespolehlivý a pro zdravotní stav roku vyřazen 1915 z činné vojenské služby (superarbitrován). Vrátil se ke svému předválečnému zaměstnání v advokátní kanceláři, válečná mašinerie na něj však nezapomněla – v červenci roku 1916 byl povolán k pomocnému nemocničnímu personálu do tehdejších Horních Uher, tedy na Slovensko. \n\nMezitím se v dubnu ještě stačil oženit. O jeho nevěstě Pessel (Josefině) není kromě toho, že pocházela z Haliče a za svobodna se jmenovala Eisen, mnoho známo. I její osud je nejasný, zřejmě zemřela, než se Josef Polák v červenci 1918 oženil znovu s Margaretou, rozenou Blau, jež pocházela z Vídně, z rodiny záhřebského obchodníka s vínem.\nJosef Polák sloužil na Slovensku i po skončení války, tentokrát však nově vzniklému československému státu, jako propagační důstojník. Přitom se zajímal i osud muzeí, která byla v neuspořádané poválečné době zranitelná. V březnu 1919 s jedním z nich, košickým, spojil svou profesní dráhu. Ujal se ho jako prozatímní správce. Muzeum bylo v tristním stavu, jelikož nebylo nijak zabezpečeno před rozkrádáním a jeho bývalý ředitel uprchl s cennými sbírkovými předměty i inventárními knihami do Maďarska. Situaci Polákovi jistě příliš neusnadnila ani okolnost, že většina pozůstalého personálu ovládala pouze maďarštinu.\n\nMnožství úkolů, které před Polákem vyvstalo, bylo nesmírné. Změnil se především smysl muzea. Hlavní důraz již nespočíval na dokumentaci života maďarské šlechty, pozornost se nyní stočila spíše na širší, slovenské vrstvy. Tomu odpovídal i nový název: Z Rákocziho muzea se stalo Východoslovenské muzeum v Košicích.\n\nJosef Polák působil v muzeu v letech 1921-1926 jako správce, 1926-1939 jako ředitel. Od roku 1937 byl státním inspektorem pro muzea na území Slovenska a Podkarpatské Rusi, v letech 1938-1939 úředníkem Ministerstva školství a národní osvěty. Polák rozvíjel rozmanité aktivity, jejichž cílem bylo rozšíření muzejních sbírek. Některé předměty získal darem na svých túrách po Slovensku, společnou řeč dokázal najít i s církví i s umělci, pro které usilovně hledal podporu. V oblasti aukcí získal takové zkušenosti, že v zahraničí na nich zastupoval i jiná muzea. Nově nabyté i stávající součásti sbírek taktéž pečlivě evidoval. Jako základ mu přitom posloužily fragmenty staršího maďarského systému, který však sám ještě zdokonalil.\n\nStranou nezůstávala ani zásadní úloha muzea, výstavní činnost. Polák byl důvěrně obeznámen se všemi jejími aspekty, od vyjednávání s umělci až po instalaci a propagaci. Některé výstavy prohlubovaly povědomí návštěvníků o jejich nové vlasti (např. Legionárská výstava z roku 1933), jiné byly zaměřeny lokálněji (Slovenské ľudové výšivky a keramika, 1919 či Cirkevné pamiatky východného Slovenska, 1921). Zvláštní pozornost věnoval Polák výtvarnému umění, a proto například průběžně pořádal výstavy zaměřené na soudobou grafiku z různých evropských zemí. \n\nMuzeum také reprezentovalo nový stát, a mohlo mu tudíž získávat sympatie, pochopitelně pouze za předpokladu, že bude nabízet zajímavé příležitosti ke kulturnímu vyžití. Z těchto důvodů vznikla v prostorách muzea knihovna s čítárnou a výtvarná škola. Dále Polák pořádal také přednášky, vlastivědné vycházky a divadelní představení.\n\nPolákova osvětová činnost, jakkoli mohutná, však dlouhou dobu postrádala institucionální zakotvení. Řádným ředitelem muzea se Polák stal teprve roku 1926. Důvody pro to byly jednak byrokratické, jednak nacionalistické: Český ředitel slovenského muzea, ke všemu ještě Žid (i když nábožensky zcela vlažný), nebyl všem po chuti. Praktickým důsledkem těchto těžkostí bylo, že Polák po několik let nepobíral plat. S byrokratickými problémy musel zápolit rovněž kvůli muzejnímu rozpočtu.\n\nNic z toho ho ovšem nepřinutilo, aby veškeré síly věnoval výhradně svému muzeu. Vypomáhal při zakládání a uvádění do provozu muzea v Banské Štiavnici i židovského muzea v Prešově. Od roku 1937 působil jako státní inspektor muzeí na Slovensku i na Podkarpatské Rusi. Byl také zaměstnán ve státním referátu na ochranu památek na Slovensku (bránil například vývozu cenných uměleckých děl, radil s konzervací památek i při archeologických vykopávkách). \n\nPolákovy aktivity se nicméně neomezovaly pouze na Slovensko. Vzhledem ke svým zkušenostem s inventarizací byl požádán, aby zpracoval vybavení zámků, které po roce 1918 nově připadly Československu (např. Zákupy, Ploskovice, Bouzov, Topoľčianky). Také se podílel na výstavách, které měly Slovensko představit Čechům.\n\nPokud jde o rodinné poměry, roku 1921 se Polákovi konečně narodil syn, který dostal jméno Tomáš. Naneštěstí osiřel ještě jako chlapec, jeho matka totiž podlehla v březnu roku 1929 střevní nemoci. Josef Polák pro něj opatřil chůvu, Jiřinu Ševčíkovou, kterou si posléze, v roce 1934, vzal.\nSlovensko musel Polák spěšně opustit, když se jeho východní část připojila na podzim 1938 k Maďarsku. V Čechách byl znovu zaměstnán ve Státním ústavu fotoměřičském, avšak pouze jeden rok mezi únorem 1939 a březnem 1940, poté byl jeho židovský původ opět pokládán za překážku. Jelikož nechtěl odejít sám, byl předčasně penzionován.\n\nOd počátku srpna 1942 spojil své síly s pražským Židovským ústředním muzeem, které vzniklo proto, aby soustředilo a zároveň ochránilo židovské památky z území Čech a Moravy. Polák pomáhal zvládnout množství předmětů, které do Prahy přicházely z oslovených židovských obcí, a tak znovu přišly vhod jeho bohaté zkušenosti s inventarizací. Vypracoval koncepci Židovského ústředního muzea, jehož činnost se podle Poláka neměla omezovat pouze na shromažďování, ale zahrnout i další vědeckou práci, a tak vytvořit přehled o nejrůznějších aspektech židovského života.\n\nSám Josef Polák pro muzeum ve spolupráci s Františkem Zelenkou vytvořil expozice v Klausové synagoze (tato se obsahově velmi podobala té současné), Staronové synagoze a Obřadní síni pohřebního bratrstva (historie pražského ghetta). Přitom se musel potýkat s nejrůznějšími těžkostmi: od požadavků nadřízeného nacistického orgánu na obsah výstav, přes omezené možnosti upravit výstavní prostory tak, aby v nich mohly být vystaveny i choulostivější předměty, až po deportaci Františka Zelenky do Terezína v létě 1943.\n\nVálka však poznamenala i jeho život osobní. Manželství s ženou árijského původu jej sice do jisté míry chránilo, i tak však byl v ohrožení, jednak kvůli svému původu, jednak kvůli tomu, že podporoval odboj. Jeho syn Tomáš byl deportován do Terezína v srpnu 1942. Paradoxně v září 1942 se Polákovi narodila dcera Milada. \n\n18. srpna 1944 byl Josef Polák i s manželkou zatčen, jelikož jeho spolupráce s odbojem byla odhalena. Jeho manželka byla záhy propuštěna, přesto však potratila jejich druhé dítě. Josef Polák byl v Pečkově paláci držen několik týdnů, poté byl převezen do Malé pevnosti Terezín. V listopadu 1944 byl odsud deportován do Osvětimi. Tím končí určité zprávy o něm. Jiřina Poláková se později dověděla od jeho spoluvězňů, že byl naživu ještě v lednu 1945, domů se však, na rozdíl od syna Tomáše, nevrátil. Datum jeho úmrtí bylo dodatečně úředně stanoveno na 18. ledna 1945.\n\n\n"}
{"id": "1185590", "url": "https://cs.wikipedia.org/wiki?curid=1185590", "title": "Hloubka půdy", "text": "Hloubka půdy\n\nHloubka půdy je fyzikální vlastnost půdy. Měří se jako vzdálenost od povrchu po jednu ze tří hranic.\n\nV pedologii se tak rozlišují:\n"}
{"id": "1185605", "url": "https://cs.wikipedia.org/wiki?curid=1185605", "title": "Labyrint (hudební skupina)", "text": "Labyrint (hudební skupina)\n\nLabyrint je švédská hip hopová taneční skupina, která vznikla v roce 2007 ve Švédsku.\n\nV roce 2007 písnička \"VAR Betong\" se dostala do povědomí lidí a kapela prorazila. V roce 2009 spolupracovala s Masse z The Salazar Brothers, vytvořili společně mixtape, které se stalo populární přes stažení na webových stránkách Whoa.se.\n\nNa základě těchto úspěchů se Universal Records začal zajímat o Labyrint a přihlásil je na Label v roce 2011. Nicméně jejich start byl poznamenán zrušením od Växjö po poradě bezpečnostních orgánů ohledně užívání konopí během koncertů. To se obrátilo do veřejné debaty v médiích o drogách v hip hop kultuře.\nKapela je známá hitem Broder del 2, vydaným v roce 2012. Rap hymna, která zahrnuje Labyrint s díly jako je Briz, Ras Daniel, Rootbound Williams, Kapten Röd, Essa Cham, Syster Sol, Slag Från Hjärtat, Donny Dread, Amsie Brown, General Knas, Dani M & Chords.\nLabyrint v roce 2014 vydala své druhé studiové album Universal, s názvem Garalaowit, které se stalo jejich nejprodávanějším albem.\n\n"}
{"id": "1185607", "url": "https://cs.wikipedia.org/wiki?curid=1185607", "title": "Česká florbalová extraliga žen 2015/16", "text": "Česká florbalová extraliga žen 2015/16\n\nČeská florbalová extraliga žen 2015/16 byla 22. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se potřetí stal tým 1. SC Vítkovice Oxdog, po porážce vítěze předešlého ročníku, týmu FAT PIPE FLORBAL CHODOV ve finále. Vítkovice naposledy zvítězily o dva roky dříve v sezóně 2013/14.\n\nSestava týmů se od minulého ročníku nezměnila, protože jeho systém play-down nevyžadoval žádný sestup a extraligové týmy Tatran Omlux Střešovice a TJ Sokol Královské Vinohrady, které hrály baráž, ligu obhájily.\n\nV tomto ročníku Tatran již Extraligu neudržel a po prohře v play-down sestoupil po šesti sezónách do 1. ligy. Tým byl v následující sezóně nahrazen vítězem 1. ligy, týmem Panthers Praha.\n\nPrvní tři týmy si postupně zvolily soupeře pro čtvrtfinále z druhé čtveřice.\n\n1. SC Vítkovice Oxdog – FBC ČPP BONUSIA Ostrava 4 : 0 na zápasy\n\nFAT PIPE FLORBAL CHODOV – Sokol Židenice Florbal.com 4 : 0 na zápasy\n\nHerbadent SJM Praha 11 – Elite Praha 4 : 0 na zápasy\n\nFbŠ \"pipni.cz\" Bohemians – FBC Liberec Crazy Girls 4 : 0 na zápasy\n\nNejlépe umístěný tým v základní části z postupujících do semifinále (1. SC Vítkovice Oxdog) si zvolil soupeře (FbŠ \"pipni.cz\" Bohemians) ze dvou nejhůře umístěných postupující týmů.\n\n1. SC Vítkovice Oxdog – FbŠ \"pipni.cz\" Bohemians 4 : 0 na zápasy\n\nFAT PIPE FLORBAL CHODOV – Herbadent SJM Praha 11 4 : 0 na zápasy\n\nO mistru extraligy rozhodl jeden zápas tzv. \"superfinále\" 17. dubna 2016 v O areně v Praze. Zápas sledovalo 8 711 diváků.\n\n\nHrály 9. s 12. a 10. s 11. po základní části. Vítězové z 1. kola zůstali v extralize, poražení hráli 2. kolo.\n\nTatran Omlux Střešovice – FBK Jičín 3 : 4 na zápasy\n\nTEMPISH FBS Olomouc – TJ Sokol Královské Vinohrady 3 : 4 na zápasy\n\nHráli poražení z prvního kola. Vítěz hrál baráž a poražený sestoupil do 1. ligy.\n\nTatran Omlux Střešovice – TEMPISH FBS Olomouc 0 : 4 na zápasy\n\nVítěz hrál extraligu a poražený 1. ligu.\n\nTEMPISH FBS Olomouc – IBK Hradec Králové 3 : 0 na zápasy\n\n\n"}
{"id": "1185612", "url": "https://cs.wikipedia.org/wiki?curid=1185612", "title": "Seznam hor a kopců v okrese Rokycany", "text": "Seznam hor a kopců v okrese Rokycany\n\nAbecední seznam pojmenovaných vrcholů (hor a kopců) v okrese Rokycany.\n\nNa území okresu zasahují geomorfologické celky:\n"}
{"id": "1185613", "url": "https://cs.wikipedia.org/wiki?curid=1185613", "title": "Ostrý štít", "text": "Ostrý štít\n\nOstrý štít se nachází v hlavním hřebeni Vysokých Tater a přestože nepatří k nejvyšším, dlouho byl považován za nedobytný. Chrání ho plátovité stěny a hřebeny s kolmými výšvihy. Vrcholu bylo dosaženo až po dlouholetém „obléhání“ jako jednoho z posledních tatranských štítů. I Häberleinův první výstup jižní stěnou byl přelomovým úspěchem.\n\nNižší vrchol - \"Malý Ostrý štít\" je od hlavního oddělen štěrbinou \"Prielom v Ostrom\".\nŠtít v hlavním hřebeni mezi Velkou Studenou a Javorovou dolinou. Od Zbojnických věží a Široké věže ho odděluje Biela lávka, Malý Ostrý štít od Javorového štítu zase Javorové sedlo.\n\n\n\n"}
{"id": "1185618", "url": "https://cs.wikipedia.org/wiki?curid=1185618", "title": "Ošarpance", "text": "Ošarpance\n\nOšarpance jsou populární skupina tří věží v závěru jihovýchodního hřebene, vybíhajícího z Dračího štítu. Jejich oblíbenost mezi horolezci je dána pevnou skálou a opačně vrstvenými deskami, které nabízejí mnoho cest vysoké obtížnosti.\n\nZa \"Dračí štrbinou\" následuje \"Velký ošarpanec\" (2348 m n. m.), \"Vyšná ošarpaná štrbina\", \"Prostredný ošarpanec\", \"Nižná ošarpaná štrbina\" a \"Malý ošarpanec\" (2327 m n. m.) Východní stěna spadá do \"Rumanovy dolinky\", západní do \"kotlinky pod Dračím sedlem\".\n\n\nK nejtěžším cestám patří „Cesta invalidů“ 8– v západní stěně a „R.U.R.F.“ ve východní stěně, 9–.\n\n\n"}
{"id": "1185623", "url": "https://cs.wikipedia.org/wiki?curid=1185623", "title": "Jānis Endzelīns", "text": "Jānis Endzelīns\n\nJānis Endzelīns (22. února 1873, dvorec „Mičkēni“ u obce Mūrmuiža, Livonsko – 1. července 1961 Koknese Lotyšsko) byl lotyšský lingvista.\n\nJānis Endzelīns studoval filologii na univerzitě v Tartu a působil zde jako profesor. \n\nV roce 1907 vydal společně s Kārlisem Mīlenbahsem první skutečně vědeckou práci o gramatice lotyštiny. V letech 1909 až 1920 pracoval na univerzitě v Charkově a poté, až do roku 1961, na Latvijas Universitāte v Rize. \n\n\nJānis Endzelīns byl otcem lotyšského šachisty Lūcijse Endzelīnse, jehož ženou byla šachistka Milda Laubertová.\n\n\n\n"}
{"id": "1185626", "url": "https://cs.wikipedia.org/wiki?curid=1185626", "title": "Dračí štít", "text": "Dračí štít\n\nDračí štít je součástí skupiny tatranských štítů, označované „Koruna Vysoké“: Těžký štít, dvouvrcholový Vysoká a Dračí štít. Nachází se v jihovýchodním bočním hřebeni, který vybíhá z Vysoké. Je mezi horolezci oblíben pro pevnou skálu a krásné výhledy.\n\nMá dva vrcholy - severozáp. \"Malý Dračí štít\" (2518 m n. m.) a jihovýchodní \"Velký Dračí štít\" (2523 m n. m.). Od Vysoké ho odděluje \"Vyšné Dračie sedlo\". Boční jihovýchodní hřeben pokračuje na \"Velký\" a \"Malý Dračí zub\", \"Vyšnú štrbinu pod ihlou\", \"Ihlu v Dračom\", \"Nižnú štrbinu pod ihlou\" a tři \"Ošarpance\". Tento hřeben odděluje \"Rumanovu dolinku\" od \"kotlinky pod Dračím sedlem\".\n\n\nTři cesty v jižní stěně má Arno Puškáš.\n\nV Dračí dolinke žil drak, který lidem žral dobytek, ovce a nakonec i dívky. Ani mládenci ho nepřemohli. Teprve když přišla na řadu Betka Havrančíková, šla do hor její matka a vykřikla: \"Ve jménu lásky tě zaklínám, bestie pekelná, proměň se na skálu!\" Stalo se, a tak máme Dračí Hlavu i Záda, Zuby, Drápy a nejvyšší je ocas - Dračí štít. V prohlubni jeho pelíšku vzniklo Dračí pleso.\n\n\n"}
{"id": "1185628", "url": "https://cs.wikipedia.org/wiki?curid=1185628", "title": "Derby (sport)", "text": "Derby (sport)\n\nDerby je označení pro utkání v kolektivním sportu, ve kterém proti sobě nastupují týmy, mezi nimiž vládne tradiční rivalita. Zpravidla jde o kluby z jednoho města nebo regionu. Zápasy bývají ostře sledovány sdělovacími prostředky a fanoušky (rekordní fotbalová návštěva pochází z derby Flamenga a Fluminense FC na Estádio do Maracanã 12. prosince 1963, kam přišlo 194 603 diváků), kterým může prohra v derby zkazit i jinak vydařenou sezónu. V pohotovosti bývají také bezpečnostní složky, protože mezi oběma tábory příznivců často dochází k násilnostem. \n\nNázev pochází buď z prestižního dostihového závodu derby, který založil roku 1780 Edward Smith-Stanley, 12. hrabě z Derby, nebo z fotbalového utkání Royal Shrovetide Football, které se od středověku konalo každý rok v době masopustu v Ashbourne nedaleko Derby a nastupovaly v něm proti sobě výběry levobřežní a pravobřežní části města. Použití výrazu \"derby\" v současném smyslu je poprvé doloženo roku 1914 před zápasem Evertonu a Liverpool FC. V Severní Americe se derby označuje výrazem \"crosstown rivalry\", ve španělsky mluvících zemích se používá termín \"clásico\". Pod vlivem nejslavnějšího El Clásico mezi Realem Madrid a FC Barcelona se pojem rozšířil do dalších zemí, např. Běloruské klasiko mezi FK BATE a FK Dinamo Minsk.\n\nAtraktivnost derby spočívá v tom, že se utkávají sousedé z jedné čtvrti (severolondýnské derby mezi Arsenal FC a Tottenham Hotspur FC), jednoho města (např. „věčné derby“ PFK Levski Sofia versus PFK CSKA Sofia, kde se úřady dokonce pokusily zmírnit konflikty přejmenováním obou klubů v roce 1985) nebo oblasti (podještědské derby mezi FC Slovan Liberec a FK Jablonec). Ta nejznámější derby mívají také zvláštní název, např. Derby della Lanterna mezi janovskými kluby UC Sampdoria a Janov CFC, pojmenované podle majáku, který je symbolem města. Obzvlášť vyhrocená derby mají také politické pozadí, jako glasgowské Old Firm mezi katolickým Celtic FC a protestantským Rangers FC, budapešťské derby mezi maďarským Ferencvárosem a židovským MTK Budapešť nebo curyšské derby, ve kterém se utkávají měšťanský Grasshopper Club Zürich a dělnický FC Zürich.\n\nVe městech, která mají více prvoligových mužstev, se rozlišuje „velké derby“ mezi hlavními soupeři (Pražské derby, jehož vítěz získává Klíč primátora hlavního města Prahy) a ostatní derby se označují jako malá. V některých zemích se název derby používá také pro zápas mezi mužstvy, která nejsou geograficky blízká, rivalita mezi nimi pochází z dlouholetého soupeření o prvenství v zemi — příkladem je nizozemské De Klassieker mezi amsterdamským AFC Ajax a rotterdamským Feyenoordem. Jako derby bývá označováno také soupeření mezi týmy, které mají stejný název (Choc des Olympiques, v němž hrají Olympique Lyon a Olympique de Marseille) nebo společného zřizovatele (někdejší československé hokejové armádní derby mezi HC Dukla Jihlava a HC Dukla Trenčín).\n\nVýraz derby se používá také pro střetnutí národních reprezentací dvou sousedních zemí, zejména pokud jsou soupeři kvalitativně zhruba vyrovnaní: anglická fotbalová reprezentace a skotská fotbalová reprezentace, švédská hokejová reprezentace a finská hokejová reprezentace. \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nSlovensko\n\nSlovan Bratislava - Spartak Trnava\n\n\n\n\n\n\n\n\n\n\n\n\n"}
{"id": "1185629", "url": "https://cs.wikipedia.org/wiki?curid=1185629", "title": "Stadión SKA ve Lvově", "text": "Stadión SKA ve Lvově\n\nStadión SKA ( je víceúčelový stadion ve Lvově na Ukrajině. Nyní je využíván především pro fotbalové zápasy a je domovským stadionem FC Karpaty-2 Lviv a FC Lviv. Stadión pojme 23 040 diváků.\n\n"}
{"id": "1185630", "url": "https://cs.wikipedia.org/wiki?curid=1185630", "title": "Divá veža", "text": "Divá veža\n\nDivá veža je štít nezaměnitelného tvaru zahnutého zubu. Leží v hlavním hřebeni Vysokých Tater, poblíž turisticky přístupných sedel a Východní Vysoké, takže je obdivována z více stran.\n\nOd Divého hrbu ji odděluje Jižní Divé sedlo, od Východní Vysoké zase sedlo Prielom, při ještě jemnějším dělení je mezi nimi ještě \"Sedlo nad Prielomem\" a \"Veža nad Prielomem\". Na severovýchod spadá stěnou do \"Zmrznutého kotle\", na jihozápad do \"Divoké kotliny\".\n\n\n\n"}
{"id": "1185632", "url": "https://cs.wikipedia.org/wiki?curid=1185632", "title": "Kupola (Vysoké Tatry)", "text": "Kupola (Vysoké Tatry)\n\nKupola je první vrchol v hřebeni, který se odpojuje z Východní Vysoké na jihovýchod. Je poměrně často navštěvovaná, nachází se nedaleko turistické značky z Polského hřebene na Východní Vysokou. Nabízí krásný výhled.\nNa jihovýchod klesají svahy do Velické doliny, na sever a severovýchod spadá stěnami do Velké Studené doliny. Od Východní Vysoké ji odděluje \"Studené sedlo\", od Vesterovho štítu \"Sedlo pod kupolí\". Obě sedla jsou dostupná také přímo z Velické doliny, I, pouze s horským vůdcem.\n\n\nK nejtěžším výstupem patří: \"Orolínová cesta,\" 7+ a \"Nebeští jezdci,\" 8-.\n\n\n"}
{"id": "1185638", "url": "https://cs.wikipedia.org/wiki?curid=1185638", "title": "NGC 2261", "text": "NGC 2261\n\nNGC 2261 (také známá jako Hubbleova proměnná mlhovina nebo Caldwell 46) je proměnná reflexní mlhovina v souhvězdí Jednorožce vzdálená přibližně 2 500 světelných let. Objevil ji britský astronom William Herschel v roce 1783. Je osvětlována hvězdou R Monocerotis, která je skryta za mlhovinou, takže není přímo vidět.\n\nNa obloze se nachází v severní části souhvězdí u hranice se souhvězdím Blíženců, 7,5° jižně od hvězdy Alhena (γ Gem) s magnitudou 1,9. 1° severovýchodně se nachází hvězdokupa NGC 2264 (hvězdokupa Vánoční stromeček a Kuželová mlhovina).\n\nMlhovina má tvar trojúhelníku, na jehož vrcholu je proměnná hvězda R Monocerotis s magnitudou 10. K pozorování mlhoviny je zapotřebí alespoň malý hvězdářský dalekohled, protože má opravdu malý rozměr. Nejznámější vlastností této mlhoviny je její proměnná jasnost, která kolísá v průběhu několika měsíců. \n\nPro amatérské astronomy je mlhovina zajímavá zejména díky své proměnnosti. Jedním z vysvětlení její proměnnosti je, že hustá mračna prachu blízko \"R Mon\" pravidelně stíní světlo této hvězdy.\nTuto proměnnost objevil v polovině 20. století americký astronom Carl Otto Lampland na základě fotografických snímků pořízených v průběhu několika let. Toto kolísání se neshoduje s periodou proměnnosti centrální hvězdy R Monocerotis, navíc mlhovina mění svou jasnost jen v určité části. Z toho Lampland usoudil, že existuje jiná otáčející se temná mlhovina, která mlhovinu zakrývá, když se dostane před mlhovinu z našeho úhlu pohledu. V roce 1959 George Howard Herbig zjistil, že centrální hvězda je ve skutečnosti malou a jasnou mlhovinou trojúhelníkového tvaru, která uvnitř skrývá právě vzniklou hvězdu. Byl to první z mnoha podobných později objevených objektů. Předpokládá se, že takový útvar mohl před čtyřmi miliardami let obklopovat i Slunce během tvorby planet.\n\nCentrální hvězda mlhoviny je ve skutečnosti dvojhvězdou, jejíž jasnější složka je přibližně 10x větší než Slunce. Kvůli husté mlhovině ovšem není viditelná v oblasti viditelného světla, nýbrž pouze v infračerveném spektru. Systém je pravděpodobně tvořen dvěma hvězdami typu T Tauri, které se vytvořily před 300 tisíci let.\n\nProměnnost mlhoviny může být také způsobena vlákny plynu, která jsou z protoplanetárního disku vyháněna a tvoří dvojitý kužel, který sleduje siločáry magnetického pole hvězdy, a tím způsobují pozorované změny. \n\nNGC 2261 použil Edwin Hubble jako první světlo pro Haleův dalekohled na palomarské observatoři dne 26. 1. 1949,\n21 let po začátku příprav na výstabu observatoře (1928). Edwin Hubble tuto mlhovinu studoval již dříve na observatořích Yerkes a Mount Wilson.\n\n"}
{"id": "1185639", "url": "https://cs.wikipedia.org/wiki?curid=1185639", "title": "Kuks (hospital)", "text": "Kuks (hospital)\n\nHospital Kuks je bývalý zaopatřovací ústav pro vojenské veterány v Kuksu v okrese Trutnov, provozovaný v letech 1744–1938 řádem milosrdných bratří. Vznikl z podnětu hraběte Františka Antonína Šporka naproti jeho letní rezidenci s lázněmi a byl určen pro vysloužilce především z panství Choustníkovo Hradiště. Jednalo se o nejvelkorysejší institut svého druhu v pozdně barokních Čechách. Mimořádného významu dodala celému komplexu sochařská výzdoba z dílny Matyáše Bernarda Brauna. V současné době je hospital ve vlastnictví státu (jeho správu vykonává Národní památkový ústav) a je zpřístupněný veřejnosti. Expozice představují zakladatele Kuksu, zdejší barokní umění a historii lékárenství. Od roku 1995 je areál chráněn jako národní kulturní památka České republiky.\n\nHospital s kostelem Nejsvětější Trojice vznikal postupně v letech 1707–1748, v prvotní fázi podle projektu italského architekta Giovanniho Battisty Alliprandiho. Na terase před kostelem jsou umístěny kopie soch Ctností a Neřestí od Matyáše Bernarda Brauna (originály jsou přístupné v místním lapidáriu). Při rozsáhlé obnově památky v letech 2013 až 2015 byly v hlavní chodbě odkryty a restaurovány nástěnné malby s motivem monumentálního cyklu \"Tanec smrti\".\n\nHospitál Kuks je oficiálním sídlem Šporkova loveckého Řádu svatého Huberta, který zde každoročně pořádá největší mysliveckou slavnost v ČR - Svatohubertské slavnosti.\n\nPřed založením hospitalu nejprve vznikly lázně, zámek a hostinská zařízení na protějším břehu Labe, kde vyvěral pramen, jemuž byly přisuzovány léčivé účinky. Na Šporkovo přání je již roku 1694 potvrdili profesoři lékařské fakulty pražské univerzity. Expertizu vtělil roku 1696 do svého díla \"Uralter Kuckus - Brunn, anjetzto erneuerte uralter Quelle, dessen Ursprung etc. beschrieben\" Karl Valentin Kirchmayer.\n\nOd roku 1707 byl budován kostel, na který záhy navázala průčelní křídla, rozšířená později (1715) okolo nádvoří, které roku 1748 uzavřela jižní křídla s nemocnicí a stájemi. Současně byla zakládána zahrada, za kterou dodnes a hřbitov. Stavební práce podle projektu G. B. Alliprandiho prováděli italský stavitel Pietro Antonio Netolla a kameník Giovanni Pietro della Torre. Pozdější přístavby jsou díly neznámých stavitelů. Rokoková úprava západního průčelního rizalitu z 2. poloviny 18. století je dílem trutnovského stavitele Leopolda Niederöckera.\n\nV letech 1712-1731 vznikla bohatá sochařská výzdoba z dílny M. B. Brauna, k níž se kromě zmíněných 24 alegorií Ctností a Neřestí řadí, osmi Blahoslavenství, Náboženství a dvojice Andělů smrti řadí sochy Křesťanských rytířů (nyní v zahradě a na nádvoří) či dřevěný krucifix v rodové hrobce.\n\nAž po Šporkově smrti (1738) přicházejí roku 1743 na základě jeho odkazu do Kuksu milosrdní bratři, pověření péčí o válečné vysloužilce. Zprovoznili zde nemocnici a lékárnu U Granátového jablka, která sloužila i obyvatelstvu okolních vsí.\n\nV roce 1938 byl řád milosrdných bratří z Kuksu vyhnán německými okupanty a činnost hospitalu byla ukončena. Lékárna zde fungovala až do roku 1945. Po druhé světové válce přechází hospital do správy státu, v jedné části byla do roku 1969 léčebna dlouhodobě nemocných, ve druhé do roku 1998 pobočka krajského archivu. Od 50. let 20. století let začínají záchranné práce na chátrajícím objektu: např. originály pískovcových soch Ctností, Neřestí a Andělů smrti byly v 80. a 90. letech přesunuty do lapidária, zřízeného z bývalého nemocničního sálu. Na terase je nahradily repliky.\n\nV letech 2010–2015 prošel hospital generální obnovou za téměř půl miliardy korun. Projekt zvaný Kuks - Granátové jablko financovaly z velké části fondy Evropské unie. Vedle dosavadních expozic zde vzniklo vzdělávací centrum s učebnami, přednáškovým sálem a divadlem, obnovena byla bylinná zahrada a návštěvnické zázemí. Kvalitu opravy a rekonstrukce ocenila Europa Nostra udělením Grand Prix.\n\nHospital se zvedá na hraně návrší nad pravým břehem Labe. Je koncipován kolmo k severojižní ose, směřující k někdejšímu zámku s lázněmi, který zaujal dominantní polohu nad protilehlým břehem řeky. Mírně stoupající svah mezi řekou a hospitalem poskytl prostor dnes zaniklému umělecky hodnotnému a symbolicky pojatému areálu, jehož hlavní část představovalo závodiště zdobené sochami braunovských trpaslíků.\n\nPřed severním průčelím hospitalu probíhá terasa zčásti na kvádrové podezdívce. Na ohradní zdi před průčelím hospitalu jsou rozestavěny za Andělem blažené smrti alegorie Ctností (Víra, Naděje, Láska, Trpělivost, Moudrost, Statečnost, Cudnost, Píle, Štědrost, Upřímnost, Spravedlnost), za Andělem žalostné smrti pak Neřestí (Pýcha, Lakomství, Smilstvo, Závist, Obžerství, Hněv, Lenost, Zoufalství, Lehkomyslnost, Pomluva, Lstivost). Na předstupující střední části terasy před kostelem našla místo socha Náboženství, zeď s balustrádou osm alegorických soch Blahoslavenství.\n\nDominantou stavby je kostel Nejsvětější Trojice, komponovaný na půdorysu protáhlého osmiúhelníku.\n\nZákladem dispozice hospitalu jsou dvě symetricky založená křídla vybíhající v jedné přímce západním a východním směrem od kostela. Další křídla pak na jih od této dominující části uzavírají rozsáhlé nádvoří.\n\nDále na jih na nádvoří navazuje rozsáhlá bylinková zahrada a za ní pak hřbitov se základy kaple.\n\nInteriéry hospitalu poskytují prostor několika památkovým a muzejním expozicím. Významnou součástí prohlídek jsou malby Tance smrti na stěnách hlavní chodby, odkryté a restaurované v průběhu revitalizace hospitalu v letech 2014 a 2015.\n\nNávštěvníci se poučí o historii a stavebním vývoji hospitalu, o osobnosti hraběte Františka Antonína Šporka, genealogii jeho rodu a o původním účelu celého komplexu – hospitální činnosti milosrdných bratří. Na modelu kukského údolí poznají historii a topografii tohoto unikátního barokního areálu včetně neexistujících staveb Domu filozofů, zámku či areálu závodiště.\n\nV lapidáriu jsou zpřístupněny originály alegorií Ctností a Neřestí a Andělů smrti od Matyáše Bernarda Brauna a jeho dílny, sochy trpaslíků a dosud nezrestaurované fragmenty. Hlavní hospitální chodba nabízí nově restaurovaný cyklus nástěnných maleb \"Tanec Smrti\" podle předlohy Hanse Holbeina ml.. Prohlídka pokračuje návštěvou kostela Nejsvětější Trojice, s hlavním oltářem stejnojmenného zasvěcení a postranními oltáři Zvěstování Panně Marii a svatého Jana z Boha.\n\nKlenutém prostoru krypty kostela Nejsvětější Trojice vévodí dřevěným krucifix od M. B. Brauna umístěný nad oltářem zdobeným a plastikami dvou truchlících andílků. Ve téměř dvou desítkách rakví jsou pochováni členové rodu Šporků a Sweerts-Šporků. Nejstarším je zakladatel rodu generál Jan Špork (asi 1595–1679), otec F. A. Šporka, který je zde pochován se svou manželku Františku Apolónii ze Sweerts-Reistu. Řada jejich potomků začíná starší dcerou zakladatele, Eleonorou Františkou, představenou kláštera celestinek v nedalekém Choustníkově Hradišti, a končí rodinou předposledního mužského potomka zakladatele, Gustava Sweerts-Šporka. Ten se v roce 1893 oženil s Ilonou Scherenbergovou-Dahnertovou, operní zpěvačkou, jež působila v Altenburgu, v Lipsku a kolem roku 1888 v Brně. V letech 1931-1933 se přátelil s jejich dcerou, tehdy již rozvedenou Kateřinou Sweerts-Šporkovou (*1895), básník Jakub Deml. Tento vztah jej inspiroval k napsání románu \"Zapomenuté světlo\". Kateřina v květnu 1938 vstoupila do Sudetoněmecké strany, 30. dubna 1945 spáchala sebevraždu skokem pod vlak. Do hrobky byla uložena se svou matkou teprve v roce 1993.\n\nExpozice Českého farmaceutického muzea zvaná \"Kouzlo apatyky\" představuje ve čtyřech sálech vývoj lékáren od baroka do 20. století a další oblasti farmacie jako výzkum, školství nebo vojenskou farmacii. První sál je věnován historii Řádu milosrdných bratří. Jsou zde vystaveny dva barokní portréty sv. Jana z Boha, jeho \"Vera effigies\" zpodobuje neporušené tělo mrtvého světce, jak bylo údajně nalezeno po letech od pohřbu. Portréty tří provinciálů řádu zpodobují Františka Fismana, Ferdinanda Schestera a Norberta Boccia. Dále jsou prezentovány staré fotografie pečovatelů kukského hospitalu s jejich klienty. V druhém sále jsou instalována zařízení dvou původních barokních lékáren: Lékárny milosrdných bratří U Granátového jablka a Dittrichovy lékárny, která sem byla přenesená po restituci nemovitosti z Nerudovy ulice v Praze na Malé Straně (instalace je ze sbírek Národního muzea v Praze. Pokračuje vybavení z 19. století a socialistické lékárny po roce 1960.\n\nVystaveny jsou soubory léčiv rostlinných, minerálních a chemických i živočišných, jako jsou švábi, stonožky, račí oči, prášek z mumie a jiné. Svou výtvarnou krásou se uplatňují hmoždíře, reliéfy, obrazy a lékárenské nádoby. Návštěvník si může vyzkoušet roli lékárníka a rozmělňovat léčiva v třence, vyrábět tablety či vylisovat čípky, anebo ve výdejním boxu číst recepty, vydávat léky a podávat rady o jejich užívání.\n\nNově vytvořená instalace Českého farmaceutického muzea zvaná \"Z apatyky do fabriky\" v přízemí konventu ukazuje výrobu léčivých přípravků od lékárny až po průmyslovou výrobu v továrnách. Množství nástrojů, obalů, receptur či reklamních lístků a kromě ručních tabletovaček, vah, pilulkovnic, plniček tub nebo lisů na čípky je doplněno též o opravené a restaurované destilační přístroje, plničku ampulí, míchačku pro hromadnou výrobu mastí, dražovací buben, perkolátor, míchadla a spoustu dalších strojů, zařízení a mašinek.\n\nByla uvedena do provozu na sklonku roku 1743 s příchodem prvního lékárníka milosrdných bratří Theodosia Hüdera. Pojmenována byla podle znaku řádu milosrdných bratří granátového jablka, symbolu znovuzrození. Dodnes se zachoval původní barokní ráz místnosti i jejího vybavení, pouze s náznaky přicházejícího rokoka. Lékárenská oficína je druhou nejstarší dochovanou barokní lékárnou ve střední Evropě (nejstarší je v Klatovech a nese jméno U Bílého jednorožce). Místnost je obklopena tzv. repositorii, do kterých se ukládaly stojatky. V nich se skladovaly léky i suroviny na jejich výrobu. Původní barokní je i lékárenský stůl zvaný tára. Kromě historických stojatek je zde k vidění i sbírka zvonovinových a litinových hmoždířů různých velikostí. Strop zdobí originální malba znázorňující Ježíše Krista jakožto lékárníka v pomyslné nebeské oficíně. Prostor nad vchodem zdobí hlava bájného jednorožce, roh je ovšem zubem mořského kytovce narvala. V minulosti se věřilo, že prášek z tohoto „rohu“ pomáhá proti hadímu uštknutí a mužské impotenci.\n\nDnes jsou v budově hospitalu spojena torza tří knihoven: zakladatele Františka Antonína Šporka ze zbořeného zámku, v níž bývala rovněž heretická díla jansenismu, zabavená jezuitskou inspekcí, pozoruhodné knihovny Sweerts-Šporků a klášterní knihovny milosrdných bratří.\n\nGustav Sweerts-Špork se v roce 1893 oženil s Ilonou Scherenbergovou-Dahnertovou, operní zpěvačkou činnou v Altenburgu, Lipsku a kolem roku 1888 také v Městském divadle v Brně. Z její rodiny pocházeli básníci Christian Friedrich Scherenberg (1798-1881) a Ernst Scherenberg (1839-1905). Ilona přivezla několik knih o hudbě a poezii, celá pozůstalost manželů Sweerts-Šporkových čítá kolem 120 svazků. Patnáct knižních titulů se váže k básníkovi Jakubu Demlovi, který v letech 1931-1933 navázal vztah s rozvedenou Kateřinou Sweerts-Šporkovou. Z dědictví po Kateřině pocházejí například školní učebnice a několik titulů moderní německé poezie, jako Christian Morgenstern. Kateřina, členka Sudetoněmecké strany, 30. dubna 1945 spáchala sebevraždu a rodina ztratila československé občanství i majetek.\n\n\n\n"}
{"id": "1185640", "url": "https://cs.wikipedia.org/wiki?curid=1185640", "title": "Josyf Hryhoruk", "text": "Josyf Hryhoruk\n\nJosyf Hryhoruk, cyrilicí Йосиф Григорук, též Осип Григорук, Osyp Hryhoruk (\"cca 1790\" – ???) byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Joseph Hrehoruk, hospodář v obci Staupków, uváděno též Strupkov (Струпков)\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Deljatyn. Tehdy se uváděl coby hospodář. Náležel ke sněmovní pravici.\n\nV roce 1850 uvádí tisk, že bývalý poslanec Hryhoruk byl prý spatřen v Terezíně jako vojín rakouské armády. Byl přitom v té době šedesátiletým mužem. Byl prý jako politicky nespolehlivá osoba odveden do amrády. Tisk to ale považoval za zprávu, kterou bude nutné ještě ověřit, protože Hryhoruk na Říšském sněmu hlasoval s pravicí a ministrem vnitra Franzem Seraphem von Stadionem.\n"}
{"id": "1185644", "url": "https://cs.wikipedia.org/wiki?curid=1185644", "title": "Jozef Schelling", "text": "Jozef Schelling\n\nJozef Schelling (* 1970) je bývalý slovenský fotbalista.\n\nV československé lize hrál za Dukla Banská Bystrica. Nastoupil ve 20 ligových utkáních a dal 2 góly. Dále hrál i za SK Spolana Neratovice a Artmedii Petržalka.\n\n\n"}
{"id": "1185645", "url": "https://cs.wikipedia.org/wiki?curid=1185645", "title": "Baasistický Irák", "text": "Baasistický Irák\n\nBaasistický Irák, oficiálně Irácká republika je název pro Irák mezi lety 1968 až 2003 za vlády arabské socialistické strany Baas. Toto období začalo vysokým hospodářským růstem a stoupající prosperitou, ale skončilo politickou, ekonomickou a sociální stagnací. Průměrný roční příjem se snížil z důvodu několika vnějších faktorů a několika vnitřních politik režimu.\n\nIrácký prezident Abdul Rahman Arif a irácký premiér Tahir Jahíja byl sesazen během státního převratu 17. července 1968, který vedl Ahmed Hassan al-Bakr ze strany Baas, jejíž byl vůdcem spolu se Saddámem Husajnem. Husajn se přes svůj post šéfa zpravodajské služby strany stal \"de facto\" vůdcem země v polovině 70. let a \"de iure\" až v roce 1979, kdy nahradil Al-Bakra. Během de iure vlády Al-Bakra ekonomika rostla a Irák získal významné postavení mezi arabskými zeměmi. Ale vnitřní faktory stabilitu země ohrožovaly, mezi nimi konflikt země s Íránem a frakcemi šíitské muslimské komunity. Externím problémem byl pohraniční konflikt s Íránem, který vedl k íránsko-irácké válce.\n\n"}
{"id": "1185648", "url": "https://cs.wikipedia.org/wiki?curid=1185648", "title": "Wojciech Hyciek", "text": "Wojciech Hyciek\n\nWojciech Hyciek byl rakouský lékař a politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Adalbert Hyciek, doktor medicíny ve městě Żywiec.\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Żywiec. Tehdy se uváděl coby doktor medicíny. Náležel ke sněmovní levici.\n\nV roce 1867 je zmiňován jako radní ve městě Osvětim. Uspěl i v komunálních volbách roku 1870.\n"}
{"id": "1185649", "url": "https://cs.wikipedia.org/wiki?curid=1185649", "title": "Radoslav Zachar", "text": "Radoslav Zachar\n\nRadoslav Zachar (* 15. února 1972) je bývalý slovenský fotbalový obránce.\n\nV československé lize hrál za Dukla Banská Bystrica. Nastoupil v 5 ligových utkáních. Gól v lize nedal. Hrál také za Železiarne Podbrezová, OFK 1950 Priechod a švýcarský FC Cressier.\n\n\n"}
{"id": "1185652", "url": "https://cs.wikipedia.org/wiki?curid=1185652", "title": "Častuška", "text": "Častuška\n\nČastuška je krátká ruská lidová báseň, potažmo píseň. Častušky se rozšířily hlavně ve 2. polovině 19. století. Původně měly obsah zejména milostný, později hojně humoristický a satirický, v sovětské éře často propagandistický. V různých variacích si žánr oblibu uchovává dodnes.\n\nČastuška se obvykle se skládá ze čtyř vět. Většinou má rýmovou strukturu a-b-a-b, a-b-c-b méně často a-a-b-b, čímž má velmi blízko k limeriku, poetickému útvaru oblíbenému zejména v Anglii (ten má rýmovou strukturu a-a-b-b-a). Slovo častuška je odvozeno od ruského slova \"častyj\", tedy častý, což pravděpodobně upozorňovalo na časté opakování refrénu. Je ovšem také možné, že to souvisí s druhým významem slova, tedy „rychlý“, což by odkazovalo k rychlému zpěvu častušky. V písňové formě byla častuška povětšinou doprovázena balalajkou nebo tahací harmonikou.\n"}
{"id": "1185654", "url": "https://cs.wikipedia.org/wiki?curid=1185654", "title": "Norbert Dikácz", "text": "Norbert Dikácz\n\nNorbert Dikácz (* 29. ledna 1971) je bývalý slovenský fotbalista.\n\nV československé lize hrál za Dukla Banská Bystrica. Nastoupil ve 20 ligových utkáních a dal 1 gól. Dále hrál i za FJ VTJ Koba Senec, FO ŽP ŠPORT Podbrezová a FKM Nové Zámky.\n\n\n"}
{"id": "1185656", "url": "https://cs.wikipedia.org/wiki?curid=1185656", "title": "Tomáš Školoudík", "text": "Tomáš Školoudík\n\nTomáš Školoudík (* 24. října 1985 Dobřany) je český top model, v roce 2011 v časopise \"Týden\" označený za jednoho z nejznámějších českých modelů, v roce 2012 hodnocený serverem Models.com jako jedním z 50 nejvíc sexy mužů světa.\n\nPochází z Dobřan u Plzně. V mládí hrál devět let fotbal a sportovní zaměření mělo i jeho středoškolské studium. Později se přestěhoval do Los Angeles, zkoušel se prosadit v hudebním průmyslu, jeden semestr studoval na vysoké škole, ale kvůli cestování a modelingu studia zanechal.\n\nModelingu se začal věnovat ve svých 19 letech. Objevil se mimo jiné na titulních stranách magazínů, jako jsou \"Men's Health\", \"Men's Folio\", \"Style: Men\". V roce 2009 působil pro značku spodního prádla International Jock. V roce 2011 již fotil pro značku Dolce & Gabbana. Téhož roku pro Kennetha Colea účinkoval ve spotu kampaně na podporu stejnopohlavního manželství. V roce 2012 (a opět 2013 i 2014) účinkoval v kampaních pro Armani Jeans a Emporio Armani, mimoto také pro Buffalo, Gas Jeans, Calvin Klein, Free Soul, Guess Underwear či Gap. Byl zastupován českou agenturou Jaro Management, newyorskou agenturou DNA models, Nous Model Management, Premier and Success, agenturou Two Management a dalšími.\n\nJeště na počátku své modelingové kariéry zkusil své štěstí také v pornografickém průmyslu, když nafotil několik sérií fotek, natočil sólové video a pod přezdívkou Caleb Tucker účinkoval nejméně v jednom gay pornografickém filmu, a to ve scéně s Robbiem Mastersem ve snímku \"Alluring Cumback\" (2005) režiséra Jana Nováka.\n\n"}
{"id": "1185657", "url": "https://cs.wikipedia.org/wiki?curid=1185657", "title": "Mistrovství Evropy ve sportovním lezení 2013", "text": "Mistrovství Evropy ve sportovním lezení 2013\n\nMistrovství Evropy ve sportovním lezení 2013 (: \"IFSC European Climbing Championship\", : \"Championnats d'Europe d'escalade\") se uskutečnilo již po desáté, ve dvou termínech pod hlavičkou Mezinárodní federace sportovního lezení (IFSC). 12.-13. července ve francouzském Chamonix ME v lezení na obtížnost a rychlost a 31. srpna – 1. září v Nizozemském Eindhovenu ME v boulderingu.\n\nVe stejném roce proběhl v Grindelwaldu a Imstu také druhý ročník Mistrovství Evropy juniorů ve sportovním lezení mimo Evropský pohár juniorů ve sportovním lezení. Mistrovství Evropy v ledolezení se v roce 2013 nekonalo (lichý rok).\n\nZávodů se zúčastnili lezci a lezkyně z dvaceti šesti zemí. Slovinka Mina Markovič se zde stala vicemistryní ve dvou disciplínách.\n\nTitul Mistra Evropy získal Libor Hroza v lezení na rychlost (a obhájil v roce 2015). Z dalších lezců si nejlépe vedli Jan Kříž v lezení na rychlost a Martin Stráník v boulderingu. Českou republiku reprezentovalo celkem dvanáct závodníků.\n\n\n"}
{"id": "1185663", "url": "https://cs.wikipedia.org/wiki?curid=1185663", "title": "Józef Jakubowski", "text": "Józef Jakubowski\n\nJózef Jakub Jakubowski (25. listopadu 1796 Pińczów – 16. března 1866 Krakov) byl rakouský lékař, vysokoškolský pedagog a politik polské národnosti z Haliče, během revolučního roku 1848 poslanec Říšského sněmu.\n\nPůsobil jako profesor medicíny. Byl profesorem na Jagellonské univerzitě. Měl též titul místodržitelského rady. Uvádí se jako doktor medicíny a chirurgie. Roku 1849 se uvádí jako Joseph Jakubowsky, doktor medicíny a protomedikus v Krakově.\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Krakov-město II. Tehdy se uváděl coby doktor medicíny a protomedikus. Rezignoval v prosinci 1848.\n\nV říjnu 1865 se uvádí, že bývalý poslanec z roku 1848 Jakubowski smrtelně onemocněl. Zemřel v březnu 1866 ve věku 70 let.\n"}
{"id": "1185678", "url": "https://cs.wikipedia.org/wiki?curid=1185678", "title": "FK Český Těšín", "text": "FK Český Těšín\n\nFotbalový klub Český Těšín je slezský fotbalový klub z města Český Těšín. Klub byl založen roku 1929 jako SK Český Těšín. Od sezony 2007/08 hraje Přebor Moravskoslezského kraje (5. nejvyšší soutěž).\n\nSvé domácí zápasy odehrává ve sportovním areálu na ulici Dr. Slámy.\n\nPředchozí název klubu zněl FC IRP Český Těšín.\n\nZdroj: \n\n\"Aktuální k datu: 5. května 2018\"\n\nZdroj: \n\n\n"}
{"id": "1185684", "url": "https://cs.wikipedia.org/wiki?curid=1185684", "title": "NGC 2775", "text": "NGC 2775\n\nNGC 2775 (také známá jako Caldwell 48) je spirální galaxie v souhvězdí Raka vzdálená přibližně 50 milionů světelných let. Objevil ji britský astronom William Herschel v roce 1783.\n\nNa obloze se nachází v jihovýchodním cípu souhvězdí u hranice se souhvězdím Hydry, 4 stupně východně od hvězdy Zéta Hydrae s magnitudou 3,1 a je viditelná již malým amatérským astronomickým dalekohledem, ve kterém vypadá jako zhuštěná jasná světlá skvrna bez náznaků spirální struktury. Větší dalekohled o průměru 200 mm může umožnit zahlédnout slabá spirální ramena velmi těsně navinutá kolem jádra, zvláště v jižní části. Velký jas jádra však ztěžuje jejich pozorování. Poloha galaxie poměrně blízko nebeského rovníku usnadňuje její pozorování z obou zemských polokoulí.\n\nDo konce 19. století byla považována za součást souhvězdí Hydry, ovšem když Mezinárodní astronomická unie v roce 1930 upravila hranice souhvězdí, stala se tato galaxie součástí souhvězdí Raka (i když se zdá být mnohem blíže hvězdám Hydry, zejména ke hvězdě Zéta Hydrae).\n\nGalaxii objevil William Herschel v roce 1783 pomocí zrcadlového dalekohledu o průměru 18,7 palce (475 mm). Popsal ji takto: \"velmi velká a jasná kulatá mlhovina s jasným jádrem.\"\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 1771.\n\nTato galaxie má galaktickou výduť a mnoho spirálních ramen, ve kterých se nalézá několik HII oblastí, což naznačuje nedávný vznik hvězd. Galaxie patří do třídy Sa, je tedy velmi podobná známé Galaxii Sombrero, ale od našeho úhlu pohledu je odkloněná pouze o 39°. Odhady její vzdálenosti od Země jsou různé, ale nejvěrohodnější hodnotou je 55 až 60 milionů světelných let. Pokud je tato hodnota správná, pak má galaxie průměr 73 tisíc světelných let a svítivost jako 17 miliard Sluncí.\n\nVýzkumy zaměřené na vyzařování na větších vlnových délkách ukázaly, že galaktická výduť neobsahuje chladný plyn, ale vyzařování rentgenového záření má rozložení podobné jako hvězdy, a tedy ukazuje na probíhající tvorbu hvězd. Předpokládá se, že výduť již téměř neobsahuje plyny, protože byly pravděpodobně vyhnány silnými hvězdnými větry hvězdami této oblasti.\n\nNGC 2775 je nejvýznamnější člen malé skupiny galaxií NGC 2775, kam patří i NGC 2777, UGC 4781 a UGC 4797, a která je součástí Místní nadkupy galaxií.\nPodle pozorování radioteleskopem na observatoři Arecibo se NGC 2775 a NGC 2777 zdají být spojené vodíkovým mostem. Pozorování NGC 2775 na vlnové délce neutrálního vodíku ukázalo běžný stav a žádné stopy vzájemného ovlivňování nebyly nalezeny.\n\n23. září 1993 zde byla nalezena supernova typu Ia s názvem SN 1993Z, která v maximu dosáhla magnitudy 13,9. \nO dva dny později se pomocí měření spektra zjistilo, že maxima dosáhla již před 4 týdny. \n\n"}
{"id": "1185685", "url": "https://cs.wikipedia.org/wiki?curid=1185685", "title": "Panait Istrati", "text": "Panait Istrati\n\nPanait Istrati (10. srpna 1884, Brăila – 16. dubna 1935, Bukurešť) byl rumunsko-francouzský spisovatel a novinář. Své texty psal rumunsky i francouzsky. Byl pravděpodobně prvním spisovatelem, který učinil svým literárním hrdinou homosexuála. Hrdinou jeho románů je Adrien Zograffi, autorovo alter ego. V jeho literární kariéře mu zpočátku pomáhal Romain Rolland.\n\nJeho otec byl Řek, který se živil jako pašerák. Zemřel, když bylo Panaitovi pouhých devět měsíců. Matka byla pradlena. Panait se již ve dvanácti letech začal toulat. Asi ve 23 letech, kolem roku 1907, začal přispívat do rumunských socialistických periodik (\"România Muncitoare\", \"Dimineața\", \"Adevărul\", \"Viața Socială\") jako novinář. Zde posléze otiskl i své první povídky. Podílel se i na organizování stávky v Braile roku 1910. Roku 1913 začal cestovat po Evropě, posléze se znovu toulal po Rumunsku. V té době také onemocněl tuberkulózou. Z té se pokoušel vyléčit ve Švýcarsku. V sanatoriu se spřátelil s ruským sionistou Josué Jéhoudou, který ho začal učit francouzsky. To ho přimělo se vydat do Francie. Zde ho však postihly deprese a roku 1921 se v Nice pokusil o sebevraždu. Byl ovšem zachráněn. \n\nPomoci z bídy a depresí se mu pokoušel poté zejména Romain Rolland, který byl okouzlen bohémským způsobem Istratiho života. Napsal předmluvu k první Istratiho knize ve francouzštině, která vyšla roku 1923 (\"Kyra Kyralina\") a zajistil mu možnost publikovat v časopise \"Clarté\", který vydával Henri Barbusse. Rolland také Istratiho vedl k sympatiím vůči Sovětskému svazu. Ty zpočátku také sdílel, ovšem po několika cestách do Stalinovy říše vystřízlivěl. Napsal pak knihu \"Zpověď odpadlíka\", kde vylíčil své zklamání, popsal Stalinovu perzekuci starých bolševiků i pronásledování celých skupin obyvatelstva. Šlo o jeden z prvních demaskujících textů z řad levice, až později byly vydány známé texty Arthura Koestlera či André Gida. Reakce Istratiho komunistických přátel byla hysterická, byl označován za trockistu či fašistu, nejbrutálnější v útocích byl Henri Barbusse. Také Rolland se od Istratiho odvrátil. Ten se zlomený vrátil do Rumunska. Zde spolupracoval s levicovým křídlem nacionalistické Železné gardy, které vedl Mihai Stelescu. Křídlo se časem zcela odštěpilo a stalo se terčem gardistů. Stelescu byl zavražděn a i Istrati byl několikrát napaden. Brzy ale zemřel, zcela opuštěn, v bukurešťském sanatoriu na tuberkulózu.\n\n"}
{"id": "1185686", "url": "https://cs.wikipedia.org/wiki?curid=1185686", "title": "De'Longhi", "text": "De'Longhi\n\nDe'Longhi S.p.A je italský výrobce domácích spotřebičů a zařízení se sídlem v italském Trevisu.\n\nZ historického hlediska je společnost významným producentem přenosných topných a klimatizačních jednotek. Postupem času rozšířila svoji výrobu do kompletního elektrotechnického vybavení domácností, včetně kuchyňských spotřebičů, nožů, vysavačů a elektrických mopů, žehliček atd. Nejznámějšími výrobky společnosti De'Longhi jsou však kávovary, klimatizace a přístroje na výrobu zmrzliny. De'Longhi se mimo jiné nejvíce proslavila sérií kávovarů Artista a mobilními klimatizacemi Pinguino. Společnost De'Longhi je velmi známa precizním zpracováním a designem svých výrobků. V roce 2007 získala ocenění Red Dot design award za svou řadu domácích spotřebičů Esclusivo. Časopis Home Furnishing News uznal v roce 2006 Giocoma Borina, ředitele oddělení designu, jako jednoho z 50 nejvlivnějších návrhářů na světě.\n\nHistorie společnosti se začala psát roku 1902, kdy byla založena rodinou De'Longhi dílna na výrobu malých průmyslových dílů a také započala výroba kamen na dřevo. V roce 1950 byla registrována a začala výrábět pod svoji vlastní značkou De'Longhi. Jedním z prvních produktů byla řada elektrických olejových radiátorů. V 80. letech zahájila společnost diverzifikaci výroby zavedením úspěšných produktů, jako je elektrická trouba Sfornatutto a přenosná klimatizace Pinguino, zatímco výroba radiátorů se přesunula do nově založené dceřiné společnosti DLRadiators. V roce 1987 společnost vynalézá Friggimeglio, první fritovací hrnec s rotujícím košem, jehož výhodou bylo smažení jen s poloviční dávkou oleje, než byla v té době běžná.\n\nV roce 1994 pak byla akvizicí získána společnost Climaveneta SpA zabývající se výrobou průmyslových klimatizačních jednotek a v roce 1995 také společnost Simac známá výrobou žehliček, parních žehlicích stanic a kuchyňských přístrojů. V roce 2001 odkoupila za 45,9 milionu £ (asi 66,7 milionu $) britského výrobce kuchyňských spotřebičů Kenwood, a tím získala společnost přístup k čínským výrobním provozům, které Kenwood vlastnil. V důsledku toho se větší část výrobků De'Longhi nyní dováží z Číny, zatímco projektová a inženýrská činnost zůstává z velké části v Itálii.\n\nAkvizice dceřiných společností Climaveneta SpA a DLRadiators v roce 2000 umožnila společnosti De'Longhi vstup na trh s průmyslovými klimatizacemi (technologie HVACR). V roce 2012 ovšem došlo k odštěpení Climaveneta SpA a byla založena nová společnost DeLclima, kde v čele stojí Giuseppe De'Longhi jako prezident společnosti a Carlo Grossi jako její CEO. Díky většinovému podílu v RC Group, která je předním hráčem v oblasti chladicích technologií a jejich řízení, posílila De'Longhi svoji pozici na trhu s HVACR technikou.\n\nCelkově De'Longhi provozuje 13 výrobních závodů a 30 zahraničních poboček, které podporují prodej do 75 zemí světa. Za téměř 75 % z celkových tržeb skupiny odpovídají mezinárodní prodeje, které vystoupaly v roce 2010 na 1,63 miliard €.\n\n16. dubna 2012 De'Longhi koupil od společnosti Procter & Gamble práva na výrobu produktů značky Braun v segmentu malých spotřebičů. 50 milionů € bylo zaplaceno okamžitě a dalších 90 milionů € bude vyplaceno v průběhu příštích 15 let. Procter & Gamble má však i nadále veškerá práva na značku Braun jako takovou. Akcie společnosti jsou obchodovány na milánské burze od roku 2001.\n\n\n\n"}
{"id": "1185691", "url": "https://cs.wikipedia.org/wiki?curid=1185691", "title": "Ohnivec", "text": "Ohnivec\n\nOhnivec je skupina hub tvořená několika rody. Druhy žijící na území České republiky rostou na na dřevním opadu nebo zbytcích dřevnatých rostlin a fruktifikují v zimním až časně jarním období. Patří k nim:\n"}
{"id": "1185694", "url": "https://cs.wikipedia.org/wiki?curid=1185694", "title": "Leiria", "text": "Leiria\n\nLeiria je město v regionu Centro v centrální oblasti Portugalska. Je hlavním městem distriktu Leiria. V roce 2011 mělo město Leiria 126 879 obyvatel a plochu 565,09 km². Samotná historická část města má zhruba 60 000 obyvatel.\n\nLeiria je sídlem římsko-katolického arcibiskupství Leiria-Fátima a fotbalového klubu UD Leiria.\n\n"}
{"id": "1185699", "url": "https://cs.wikipedia.org/wiki?curid=1185699", "title": "Independiente del Valle", "text": "Independiente del Valle\n\nIndependiente del Valle (oficiálním názvem Club Social y Deportivo Independiente) je ekvádorský fotbalový klub z města Sangolquí. Byl založen 1. března 1958. Dříve nesl název Club Social y Deportivo Independiente José Terán.\n\nSvoje domácí utkání hraje na stadionu Estadio Municipal General Rumiñahui s kapacitou 7 500 míst.\n\nK roku 2015 je největším úspěchem klubu druhé místo ze sezóny 2013 ekvádorské Serie A.\n\n"}
{"id": "1185704", "url": "https://cs.wikipedia.org/wiki?curid=1185704", "title": "Markéta Bulharská", "text": "Markéta Bulharská\n\nMarkéta Bulharská (roz. Margarita Gómez-Acebo y Cejuela;* 6. ledna 1935, Madrid) je manželka bývalého bulharského cara Simeona II., kterého si vzala, když byl v exilu. Někdy je oslovována jako princezna sasko-kobursko-gothajská.\n\nNarodila se 6. ledna 1935 v Madridu jako dcera Manuela Gómez-Acebo y Modeta, který pochází z rodu markýzů z Cortiny a Maríe de las Mercedes Cejuela y Fernández a vnučka 3. markýze z Cortiny. Její rodiče byli roku 1936 zabiti za Španělské občanské války.\n\nJe sestřenicí Luise Gómez-Acebo y Duque de Estrada, vikomta La Torre (syn 9. markýze a bratr 10. markýze z Deleitosy) manžela Infantky Pilar.\n\nDne 21. ledna 1962 se vdala Simeona II. bývalého cara. Spolu mají 5 dětí:\n\nNárodní vyznamenání\n"}
{"id": "1185705", "url": "https://cs.wikipedia.org/wiki?curid=1185705", "title": "Merašice", "text": "Merašice\n\nMerašice jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1390.\n\nObec leží v nadmořské výšce 189 m na ploše 4,938 km. Má asi 387 obyvatel.\n"}
{"id": "1185716", "url": "https://cs.wikipedia.org/wiki?curid=1185716", "title": "Pastuchov", "text": "Pastuchov\n\nPastuchov je obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1275.\n\nObec leží v nadmořské výšce 200 m na ploše 15,235 km. Má asi 975 obyvatel.\n"}
{"id": "1185720", "url": "https://cs.wikipedia.org/wiki?curid=1185720", "title": "Giuseppe De'Longhi", "text": "Giuseppe De'Longhi\n\nGiuseppe De'Longhi (* 24. dubna 1939 Treviso, Itálie) je italský miliardář a podnikatel, prezident společnosti De'Longhi. Narodil se v italském Trevisu dne 24. dubna 1939.\n\nV roce 1962 vystudoval ekonomii na Univerzitě Ca' Foscari v Benátkách a následujícího roku nastoupil vojenskou službu. V roce 1964 koupil se svým otcem od jeho strýce akcie rodinné společnosti a v roce 1965 začal pracovat v tomto rodinném podniku, který vyráběl komponenty pro olejové radiátory, kamna na dřevo a také nastřikovací čerpadla síranu měďnatého pro poměďování šroubů. V roce 1974 založil společnost Radel S.p.A., která vyráběla první výrobky pod svou značkou, olejové radiátory.\n\nV srpnu 2015, měl dle odhadu magazínu Forbes čisté jmění 3,6 miliard $. \nJe ženatý, má dvě děti a žije v italském Trevisu. Jeho syn, Fabio De'Longhi, je CEO společnosti De'Longhi.\n"}
{"id": "1185723", "url": "https://cs.wikipedia.org/wiki?curid=1185723", "title": "László Paál", "text": "László Paál\n\nLászló Paál (30. července 1846, Zam – 4. března 1879, Charenton-le-Pont, Francie) byl maďarský malíř a impresionista.\n\nStudoval od roku 1864 na Vídeňské akademii výtvarných umění a byl tam od roku 1866 žákem německého malíře Alberta Zimmermanna. V roce 1869 představil poprvé některá svá díla na výstavě v Mnichově a seznámil se s malíři francouzské barbizonské školy. Společně s Eugenem Jettelem jel v roce 1870 na studijní cestu do Nizozemí a ve stejném roce nastupil na doporučení Munkácsyho na Akademii výtvarných umění v Düsseldorfu. Následující rok cestoval na pozvání obchodníka s uměním do Londýna, kde se setkal, mimo jiné, s obrazy Johna Constabla.\n\nV roce 1873 sám žil v Barbizonu a byl následně pravidelným účastníkem pařížského Salonu. Roku 1873 získal ocenění za \"Západ slunce\" na Světové výstavě ve Vídni a roku 1878 za \"Cestu v lese Fontainebleau\" na Světové výstavě v Paříži. Zemřel v roce 1879 a zanechal 65 obrazů; jeho majetek byl vydražen v roce 1880 v Paříži.\n\nByl nejlépe známý pro své realistické krajinomalby; silně ho ovlivnili Mihály Munkácsy, Max Liebermann a Carl Fredrik Hill. Dnes Paál platí za jednoho z nejdůležitějších a nejvlivnějších krajinářů v Maďarsku.\n"}
{"id": "1185729", "url": "https://cs.wikipedia.org/wiki?curid=1185729", "title": "TJ Háj ve Slezsku", "text": "TJ Háj ve Slezsku\n\nTělovýchovná jednota Háj ve Slezsku je slezský fotbalový klub z obce Háj ve Slezsku, hrající od sezóny 2004/05 Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Háj ve Slezsku.\n\nZdroj: \n\n"}
{"id": "1185732", "url": "https://cs.wikipedia.org/wiki?curid=1185732", "title": "Jaroslav Gallat", "text": "Jaroslav Gallat\n\nJaroslav Gallat (25. března 1855, Chrudim – 8. srpna 1932, Chrudim) byl český spisovatel a humorista, který působil v Chrudimi.\n\nJaroslav Gallat se narodil 25. března 1855 v Chrudimi v domě U Modestinů ve Filištínské ulici, kde jeho otec Jakub Gallat, bývalý voják napoleonských válek, působil jako hostinský. Rodina Gallatových se do Chrudimi přestěhovala z Nového Bydžova krátce po narození syna Aloise. Vlastenecké cítění Jakuba Gallata dokazuje nejen skutečnost, že jako jeden z prvních opatřil svůj podnik českým názvem, ale i to, že v prostorách hostince, který byl střediskem chrudimské společnosti, působila v letech 1847-1860 Měšťanská beseda. Jaroslav Gallat byl od narození invalidní a po celý život musel při chůzi používat berle. Vyučil se hodinářem a tímto povoláním se v Chrudimi živil. Mimo to se věnoval literární činnosti a v souboru J. L. Laštovky působil jako amatérský loutkář (viz níže). Byl aktivním členem stolní společnosti Kosů chrudimských, kterou roku 1867 spoluzaložil jeho nevlastní bratr Alois Gallat. Jaroslav Gallat cestoval a účastnil se humoristických večírků pořádaných v českých i rakouských městech. Pravidelně byl zván spolkem Komenský do Vídně, kde představoval nejen svoji tvorbu, ale i činnosti Kosů chrudimských. Zemřel 8. srpna 1932 a je pochován na chrudimském hřbitově Sv. Václava.\n\nNevlastní bratr František Gallat (30. 11. 1818 Nový Bydžov – 6. 5. 1893 Chrudim) byl fotografem, jehož zásluhou je známa například podoba Chrudimi z roku 1875. Vyučil se sedlářství, řemenářství a čalounictví.\nNevlastní bratr Alois Gallat (8. 6. 1827 Nový Bydžov – 7. 9. 1901 Chrudim) byl rovněž chrudimský humorista, zaměřený ale zejména na divadlo.\n\nV literární tvorbě Jaroslava Gallata se objevuje velmi blízký vztah k Chrudimi, silné vlastenecké cítění a specifický druh humoru, který byl ovlivněn dobově i regionálně. Díla, která navenek působila pouze jako recesistická a parodická, sledovala i jiné cíle než bylo pobavení čtenářů a publika. Jejich hlavním záměrem bylo šíření vlastenectví a reflektování soudobého politického a společenského dění nejen z hlediska regionálního ale i celonárodního. Jaroslav Gallat psal básně, kuplety, texty pro společenské večírky i libreta k operám. Upozornil na sebe rovněž jako autor dramatických parodií a veseloher a zejména jako tvůrce loutkových her, pro něž byl označován jako průkopník loutkářství v Chrudimi. Při jejich tvorbě vycházel z parodie a burlesky, většina jeho her byla určena dětem, dominoval v nich dobrosrdečný humor a výchovná tendence. Před první světovou válkou se pokusil vytvořit v Chrudimi loutkovou scénu. Tuto myšlenku se podařilo v podobě dětské loutkové scény realizovat roku 1915. Po smrti Aloise Gallata se zasloužil o obnovení vydávání silvestrovského listu Sůva-Klapačka, v němž představoval své humoristické a satirické příspěvky. Publikoval v novinách a časopisech Paleček, Humoristické listy, Zlatý domov aj. Osobnost Jaroslava Gallata literárně zobrazila Helena Šmahelová v třetím díle románové trilogie Hlasy mých otců.\n\nBásně, výstupy, kuplety:\nLoutkové hry:\nDramata:\nPísňové texty a libreta k operám:\n\n"}
{"id": "1185736", "url": "https://cs.wikipedia.org/wiki?curid=1185736", "title": "Ratkovce", "text": "Ratkovce\n\nRatkovce jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1113.\n\nObec leží v nadmořské výšce 165 m na ploše 5,799 km. Má asi 304 obyvatel.\n"}
{"id": "1185751", "url": "https://cs.wikipedia.org/wiki?curid=1185751", "title": "Szymon Kossakiewicz", "text": "Szymon Kossakiewicz\n\nSzymon Stanisław Kossakiewicz, též Szymon Kosakiewicz (12. května 1811 Białka Tatrzańska – 11. března 1878 Białka Tatrzańska), byl rakouský římskokatolický duchovní a politik polské národnosti z Haliče, během revolučního roku 1848 poslanec Říšského sněmu.\n\nPocházel z rodiny Walentyho Krzakiewicze a Katarzyny rozené Dudové. V roce 1833 byl jako diakon vikářem v Ciężkowicích. Čekal na dosažení věku pro kněžské vysvěcení, které získal roku 1834 v Tarnówě od biskupa Františka Pištěka. Roku 1834 převzal vikariát v Suché, 30. září 1837 v Dębně, později v Odporyszówě, 6. července 1838 ve městě Dąbrowa Tarnowska a 24. února 1840 v Zasówě. Roku 1843 byl vikářem v Bieńkówce. Roku 1849 se uvádí jako Simon Koszakiewicz, farní vikář latinského ritu v obci Bieńkówka.\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Myślenice. Tehdy se uváděl coby farní vikář. Náležel ke sněmovní pravici.\n\nRoku 1850 po kratší dobu působil coby vikář v Zaborówě, téhož roku v Poronině. Roku 1859 se uvádí bez úřadu. 29. září 1861 převzal vikariát v Ździarci a 30. května 1862 v obci Łososina Górna. Od 30. června 1863 byl vikářem v Ludźmierzi, od roku 1865 v Lubańi, od 25. června 1874 v Słopnicích Królewských. Zde měl konflikt s proboštem Wańkiem, který vikáře Kossakiewicze obvinil ze zanedbávání své práce. Posudek děkana J. Szczurka z Tymbarku ovšem následně ukázal, že Kossakiewicz plní své povinnosti řádně. V roce 1875 byl navržen jako vikář v obci Pogórska Wola. Koncem roku 1877 ze zdravotních důvodů odjel do rodné Białky, kde v březnu 1878 zemřel.\n"}
{"id": "1185752", "url": "https://cs.wikipedia.org/wiki?curid=1185752", "title": "Aleksandrs Čaks", "text": "Aleksandrs Čaks\n\nAleksandrs Čaks, vlastním jménem Aleksandrs Čadarainis (27. října 1901 Riga – 8. února 1950 Riga) byl lotyšský básník a prozaik. V době, kdy většina lotyšských básníků stále ještě čerpala z lidové poezie a folklóru, Čaks přišel s novým typem básně, inspiroval se městem, konkrétně rodnou Rigou a jejími periferiemi. Navíc zvolil volný verš. Tím založil v Lotyšsku tradici avantgardní literatury.\n\nByl příslušníkem lotyšských střelců (\"Latviešu strēlnieki\"). Studoval medicínu na Moskevské univerzitě a posléze na Lotyšské univerzitě, avšak studium nedokončil. Pracoval poté jako učitel a úředník, od roku 1927 se živil literaturou. Roku 1928 založil časopis \"Jauno Lira\", kde se prezentovala mladá lotyšská literární generace. Přispíval také do levicového časopisu \"Trauksme\" \"(Poplach)\", vedl rovněž časopis \"Domas\". Roku 1934, po převratu Kārlise Ulmanise, byly levicové časopisy ovšem zakázány a Čaks pracoval jako bankovní úředník. K novinařině se vrátil roku 1940, kdy psal do časopisu \"Atpūta\". Po německé okupaci roku 1941 nesměl publikovat. Poté, co do Rigy vstoupili Sověti, začal pracovat v sovětském časopise \"Cīņa\", kde vedl kulturní rubriku. Roku 1946 však začala proti Čaksovi v Sovětském svazu kampaň, v důsledku níž byl z časopisu roku 1947 propuštěn. Vrátil se poté do Lotyšska a pracoval v Ústavu jazyka a literatury Lotyšské akademie věd. Poté, co se Lotyšsko roku 1949 stalo součástí SSSR, kampaň proti Čaksovi vypukla nanovo, s ještě větší silou. Byl obviňován, že jeho literatura je protisovětská a nemarxistická. Útoky podlomily jeho zdraví a Čaks roku 1950 zemřel.\n\n\n\nDo češtiny byly přeloženy ukázky z jeho poezie v antologii Les duší (2001).\n\nPAROLEK, Radegast; JESTŘÁB, Vojtěch; SMETÁČEK, Vladimír; JANOUŠKOVÁ, Anděla. \"Les duší.\" Praha: Bohemika, 2001. 133 s. ISBN 80-901739-9-3.\n\nSLABIHOUDOVÁ, Naděžda; ŠTOLL, Pavel; VLČKOVÁ, Alena. \"Slovník pobaltských spisovatelů.\" Libri, 2003. ISBN 978-80-7277-374-9.\n"}
{"id": "1185760", "url": "https://cs.wikipedia.org/wiki?curid=1185760", "title": "Centro Deportivo Olmedo", "text": "Centro Deportivo Olmedo\n\nCentro Deportivo Olmedo je ekvádorský fotbalový klub z města Riobamba. Byl založen v roce 1919. K roku 2016 působí v ekvádorské druhé lize Serie B.\n\nSvá domácí utkání hraje na stadionu Estadio Olímpico de Riobamba s kapacitou cca 19 000 míst.\n\n\n"}
{"id": "1185768", "url": "https://cs.wikipedia.org/wiki?curid=1185768", "title": "Mistrovství Evropy ve sportovním lezení 2010", "text": "Mistrovství Evropy ve sportovním lezení 2010\n\nMistrovství Evropy ve sportovním lezení 2010 (: \"IFSC European Climbing Championship\", : \"Kletter-Europameisterschaft\") se uskutečnilo již po deváté, současně 14.–18. září ve dvou rakouských městech Innsbruck a Imst..\n\nČeští reprezentanti získali medaile ve všech disciplínách – Adam Ondra stříbrnou v obtížnosti a boulderingu, Libor Hroza bronzovou za rychlost. Z dalších závodníků si nejlépe vedla Silvie Rajfová, která v semifinále v boulderingu skončila devátá a Martin Stráník, který se těsně nedostal do semifinále v boulderingu a skončil za první třetinou závodního pole.\n\n\n"}
{"id": "1185771", "url": "https://cs.wikipedia.org/wiki?curid=1185771", "title": "FC Heřmanice Slezská", "text": "FC Heřmanice Slezská\n\nFootball Club Heřmanice Slezská je slezský fotbalový klub z ostravského městského obvodu Slezská Ostrava, který byl založen v roce 1932. Od sezóny 2012/13 hrál Přebor Moravskoslezského kraje, v sezoně 2017/18 postoupil ze třetího místa do Divize E.\n\nSvé domácí zápasy odehrává na stadionu Heřmanice.\n\n\"Aktuální k datu: 23. března 2016\"\n\nZdroj: \n\n\n"}
{"id": "1185773", "url": "https://cs.wikipedia.org/wiki?curid=1185773", "title": "Cyklopenten", "text": "Cyklopenten\n\nCyklopenten je uhlovodík patřící mezi cykloalkeny. Je to bezbarvá kapalina se zápachem podobným zápachu ropy.\n\nVyrábí se průmyslově ve velkém množství a používá se jako monomer pro výrobu některých plastů a v mnoha chemických syntézách.\n\nCyklopenten lze vyrobit molekulovým přesmykem z vinylcyklopropanu.\n"}
{"id": "1185774", "url": "https://cs.wikipedia.org/wiki?curid=1185774", "title": "Čapajevsk", "text": "Čapajevsk\n\nČapajevsk () je město v Samarské oblasti Ruské federace. Při sčítání lidu v roce 2010 měl přes dvaasedmdesát tisíc obyvatel. Žije zde obyvatel.\n\nČapajevsk leží na Čapajevce, přítoku Volhy. Od Samary, správního střediska oblasti, je vzdálen přibližně 43 kilometrů na jihozápad.\n\nPůvodní jméno je \"Ivaščenkovo\", v roce 1927 bylo přejmenováno k poctě Lva Davidoviče Trockého na \"Trock\" a stalo se městem. V 1929 bylo přejmenováno k poctě velitele Vasilije Ivanoviče Čapajeva.\n\n"}
{"id": "1185775", "url": "https://cs.wikipedia.org/wiki?curid=1185775", "title": "Wasted", "text": "Wasted\n\n„Wasted“ je singl polské zpěvačky Margaret, vydaný 15. ledna 2014, z jejího debutového studiového alba \"Add the Blonde\". Autory písně jsou Thomas Karlsson, Emily Philips, Robert Uhlmann, Ant Whiting a Boris Potemkin.\n\nKompozice se umístila na 6. místě v žebříčku \"AirPlay – Top\", který sleduje nejčastěji hrané skladby polských rozhlasových stanic. V žebříčku hitů roku se umístila na 4. místě mezi nejčastěji hranými skladbami polských umělců v roce 2014.\n\nPíseň získala cenu \"Hit roku\" v plebiscitu rádia Zet. Videoklip, který kompozici doprovázel, získal nominaci do Eska Music Awards 2014 v kategorii \"TV Award – Nejlepší videoklip\".\n\nPíseň byla napsána a složena Thomasem Karlssonem, Emily Philips, Robertem Uhlmannem, Antem Whitingem a Borisem Potemkinem. V kompozici je využit charakteristický motiv, který již dříve ve svých písních využili také Edyta Piecha („Nasz sosjed”), Irena Santor („Piosenka o sąsiedzie”), WTF! („Da Bop”), Shazza („Historia pewnej miłości”) nebo In-Grid („La Trompette”).\n\nSingl byl vydán 15. ledna 2014 jako první promo singl z debutového studiového alba s názvem Add the Blonde. Dne 14. února byly uvedeny do prodeje dva oficiální remixy písně. Dne 28. dubna singl vyšel ve Skandinávii.\n\nHit byl zařazen do několika kompilačních alb rádia RMF MAXXX \"Hop Bęc 18\" (vydáno 25. února 2014), rádia Eska \"Hity Na Czasie - Wiosna 2014\" (vydáno 1. dubna 2014), rádia RMF FM \"Polskie Przeboje 2014\" (vydáno 29. července 2014) a také \"Party Time 2014\" (vydáno 28. ledna 2014), \"Fresh Hits Wiosna 2014\" (vydáno 4. března 2014) nebo \"Bravo Hits Wiosna 2014\" (vydáno 18. března 2014).\n\nSingl byl premiérově prezentován zpěvačkou 31. prosince 2013 během \"Sylwestrowa Moc Przebojów\" na Kościuszkově náměstí v Gdyni. Zpěvačka se singlem vystoupila také 31. května 2014 u příležitosti festivalu TOPtrendy 2014 v rámci koncertu \"Największe Przeboje Roku\" (Největší hity roku) spolu se skladbami, které byly v polských rozhlasových stanicích v předchozím roku nejhranější. Dne 30. května 2015 na festivalu \"Polsat SuperHit Festiwal 2015\" byly kompozice oceněna 4. místem v žebříčku nejhranějších skladeb polských rozhlasových stanic v roce 2014, který byl sestaven pro potřeby festivalu Polskou společností fonografického průmyslu (ZPAV).\n\nPíseň byla také opakovaně prezentována zpěvačkou během velkých akcí, které přenášela televize, například 7. června 2014 na jevišti 51. Národního festivalu polské písně v Opole nebo také při koncertním turné \"Lato Zet i Dwójki 2014\", které organizovaly TVP2 a Radio Zet.\n\nKompozice se objevila v mnoha rádiových žebříčcích hitů a zaujala mimo jiné 1. místo v žebříčku rádia RMF FM a také 2. místo v žebříčku rádiových stanic ESKA, RMF MAXXX nebo Radio Szczecin. Singl se vyšplhal na 6. místo v žebříčku \"AirPlay – Top\" nejhranějších skladeb polských rozhlasových stanic, ve které se udržela po dobu 10 týdnů. Píseň byla 4. nejhranější písní původem polského umělce v rozhlasových stanicích v roce 2014.\n\nV plebiscitu Radia Zet shrnujícím rok 2014 se díky hlasům posluchačů rozhlasové stanice „Wasted” zvítězil v kategorii \"Hit roku\".\n\nDne 14. ledna 2014 se na webových stránkách orange.pl uskutečnila premiéra videoklip k písni, který byl inspirován prací Andyho Warhola a filmem Amélie z Montmartru. Videoklip byl natočen ve Varšavě, režie se ujala Julia Bui Ngoc.\n\nVideoklip písně byl nominován na ceny Eska Music Awards 2014 v kategorii \"Eska TV Award – Nejlepší videoklip\".\n\nV červnu 2014 byl fragment kompozice použit v jednom ze spotů v rámci kampaně na mobilní síť kampaň \"Play\", které se Margaret zúčastnila.\n\nDigital download\n\nRemixes\n"}
{"id": "1185778", "url": "https://cs.wikipedia.org/wiki?curid=1185778", "title": "Římskokatolická farnost Třeboň", "text": "Římskokatolická farnost Třeboň\n\nŘímskokatolická farnost Třeboň je územním společenstvím římských katolíků v rámci jindřichohradeckého vikariátu českobudějovické diecéze.\n\nDuchovní správu původně v Třeboni vykonávali augustiniánští kanovníci, usazení v konventu při kostele Panny Marie Královny a sv. Jiljí. Augustiniánská kanonie byla zrušena v roce 1785 a duchovní správu převzal diecézní klérus. Roku 1788 byla farnost povýšena na děkanství. Za první republiky ve městě vedli duchovní správu členové dominikánského řádu. Protože ale dominikáni nejsou řádem, který by se běžně věnoval farní pastoraci, byl jejich konvent v roce 1936 zrušen. Místní řeholníci vystoupili z řádu a zůstali v Třeboni jako diecézní duchovenstvo.\n\nFarnost v Třeboni je obsazena sídelním knězem, který je rovněž administrátorem ex currendo ve farnostech České Velenice, Dvory nad Lužnicí, Chlum u Třeboně, Krabonoš, Lutová, Majdalena, Rapšach a Suchdol nad Lužnicí.\n\n"}
{"id": "1185779", "url": "https://cs.wikipedia.org/wiki?curid=1185779", "title": "13. revír", "text": "13. revír\n\n13. revír je české detektivní drama, natáčené v letech 1945 až 1946 a dokončené v režii Martina Friče podle románové předlohy „Zinková cesta“ Eduarda Fikera.\n\nPůvodně měl být režisérem filmu Ladislav Brom a scenáristou Karel Baroch. Od listopadu 1944 probíhaly práce na povídce a scénáři. Ten dal Baroch zpracovat Karlu Steklému. Začátkem prosince 1944 se však Brom a Steklý projektu vzdali. Nabídnut byl J. A. Holmanovi a ten spolu s Milošem V. Kratochvílem zpracoval filmovou povídku a s E. Fikerem a K. Steklým scénář. Námět byl zaregistrován Českomoravským filmovým ústředím v lednu 1945.\n\nProjekt vystřídal v průběhu realizace několik názvů: \"Zinková cesta\" (dle původní románové předlohy), \"Znamení kočky\" až k titulu \"13. revír\".\n\nDle původní registrace námětu měl vystoupit v roli inspektora Čadka Jaroslav Průcha, v roli Fróny Vlasta Matulová, v roli Chrudimského Karel Höger. V březnu 1945 bylo navrženo do role Čadka obsadit Zdeňka Štěpánka, do role detektiva Drabocha Jaroslava Marvana.\n\nNatáčet se začalo v režii J. A. Holmana 15. března 1945. Již po dvou natáčecích dnech projekt režisér J. A. Holman opustil a nahradil jej Martin Frič. Tradovaná oficiální verze uváděla, že Holman utekl na Slovensko, když gestapo odhalilo ilegální skupinu, kde byl zapojen. Jaroslav Marvan ve vzpomínkách však uvádí, že Holman odešel pro neshody s herci.\n\nPo příchodu Friče byl Štěpánek vystřídán Marvanem a jeho roli převzal zase Vladimír Řepa.\nDo role Fróny byla zapůčena Pragfilmem herečka Lída Baarová. Marvan ve svých vzpomínkách uvádí, že si ji vybral Frič, aby mohl před německými úřady v natáčení filmu vůbec pokračovat.\n\nKvětnové osvobození republiky natáčení přerušilo. To pak pokračovalo na Barrandově a v exteriérech v Podbabě a Dejvicích od 10. srpna až do 21. září 1945. Baarová byla vyměněna za Danu Medřickou. Sestřih filmu proběhl na podzim 1945. Premiéra filmu se konala 8. března 1946.\n\n\n\nZ vězení na Pankráci je propuštěn o tři dny dříve kasař Kočka. Policie jej chce sledovat, neboť stále nebyl objeven jeho poslední lup, přes 250 tis. Kč. Také hrozí, že se bude mstít mladému Kartovi, který jej prásknul policii.\n\nKočka jde hned do své oblíbené krčmy, kterou vede matka Klouzanda. Zde narazí na Kartu. Na půllitr s pivem pro Kartu umístí zespodu v nehlídaném okamžiku svoji značku – kresbu kočky. Inspektor Čadek přichází do krčmy hledat Kočku, ten však utíká oknem.\n\nKočkova bývalá milá, barová tanečnice Fróny je v nemocnici se zápalem plic. Léčí ji dr. Chrudimský. Ona se do něj zamiluje a sdělí mu, že by se chtěla polepšit, že by ráda dělala ošetřovatelku místo tanečnice. Čadek v nemocnici požádá Chrudimského, aby nad ní držel ochrannou ruku, aby se již nevrátila k minulosti.\nFróny jde za matkou Klouzandou domů, že ji posílá Jirka (Kočka) a bere si od ní tři vkladní knížky. Čadek jde za Fróny a najde u ní knížky, o kterých předpokládá, že jsou Kočky. Policie čeká, že Kočka Frónu vyhledá.\n\nMezitím někdo prohledává místnost matky Klouzandy v krčmě. Přijde tam Klouzanda s Čadkem a nastane přestřelka. Osoba utíká oknem.\n\nKarta zmizel. Na policii přichází dopisnice, podepsaná Kočkou, zda již našli Kartu a jak dlouho bude ještě Karta čekat na pořádný funus.\n\nKdyž pes vyhrabe na periferii mrtvolu, všichni myslí, že jde o zabitého Kartu, ale je to Číňan Wang-Li.\n\nPolicie prošetřuje, proč se Číňan nenechal poslat do Číny k pochování, což je zvykem. Zjistí, že jakási zinková rakev odešla do Janova a pak má být naložena na loď do Kantonu v Číně. Policie předpokládá, že kdosi zakopal Číňana a na jeho místo dal do rakve Kartu.\n\nZmizel také starý Karta, nemocný otec mladého Karty, o kterého pečovala sousedka Wangová. Taxikář říká, že jej vezl v noci k Fróny. Pak také zmizela Wangová.\n\nFróny volá dr. Chrudimského k sobě do bytu. Policie zjistí, že tam šel ošetřit Kartu. Ale ne starého, ale mladého, který se za něj vydával. Postřelený Karta byl Chrudimským odborně ošetřen. Čadek jej nechá odvézt do nemocnice. Dr.Chrudimský řekne Čadkovi, že mu Fróny prozradila, že mladý Karta je její otec a také, že prý Kočka zastřelil omylem starého Kartu. Při odchodu z bytu je dr. Chrudimský postřelen osobou v koženém kabátě, jaký nosíval Kočka. Čadek to řekne Fróny. Ta jde za Chrudimským domů a řekne mu, že zajistí, aby byl již v bezpečí. Setká se zde při odchodu také s Chrudimského snoubenkou.\n\nPolicie sleduje Fróny, která jde do krčmy u Klouzandy. Tam najdou při hledání Fróny v tajné místnosti za skříní živého starého Kartu a u něho vkladní knížky, které mu Fróny právě přinesla. Starý Karta řekne policii, že mladého Kartu nepostřelil Kočka, ale sám Čadek, když chtěl mladý Karta u Klouzandy najít Kočkovy knížky.\n\nČadek se dozví, že mladý Karta v nemocnici zemřel a řekne to Fróny. Ta se rozhodne mluvit. Zavede policii do krčmy do sklepa, kde je v podzemním úkrytu kdosi schován. Policie čeká, že to je Kočka. Když osobu Fróny vyzve k vylezení, ta se lekne hlomozu způsobeném detektivy a vystřelí na Fróny. Hledanou osobou není Kočka, ale Wangova manželka, dlouholetá milenka Karty.\n\nWangová řekne, že v rakvi odeslali Kočku, kterého mladý Karta zastřelil, neboť se obával jeho pomsty. Wanga, který zemřel na srdeční mrtvici pak zakopali kousek od domu.\nRevírní Čadek je u umírající Fróny, ta mu řekne, že je ráda, že je s ní právě on, neboť byl tím jediným, který to s ní myslel dobře.\n\n\n\n"}
{"id": "1185783", "url": "https://cs.wikipedia.org/wiki?curid=1185783", "title": "Stanisław Koszowski", "text": "Stanisław Koszowski\n\nStanisław Koszowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Stanisl. Koszkowski, hospodář v obci Lanovyči (Lanowiec).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sambir. Tehdy se uváděl coby hospodář. Náležel ke sněmovní levici.\n"}
{"id": "1185784", "url": "https://cs.wikipedia.org/wiki?curid=1185784", "title": "TJ Sokol Kobeřice", "text": "TJ Sokol Kobeřice\n\nTělovýchovná jednota Sokol Kobeřice je slezský fotbalový klub z obce Kobeřice, hrající od sezóny 2019/2020 v Přeboru Moravskoslezského kraje (5. nejvyšší soutěž).\n\nSvé domácí zápasy odehrává na stadionu Kobeřice.\n\nZdroj: \n\n"}
{"id": "1185786", "url": "https://cs.wikipedia.org/wiki?curid=1185786", "title": "Panko Kozar", "text": "Panko Kozar\n\nPanko Kozar, cyrilicí Панько Козар, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Panko Kozar, hospodář v obci Bojanec (Bojaniec).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Žovkva. Tehdy se uváděl coby hospodář. Náležel ke sněmovní pravici. Patřil mezi ukrajinské poslance.\n"}
{"id": "1185789", "url": "https://cs.wikipedia.org/wiki?curid=1185789", "title": "Sascha Paeth", "text": "Sascha Paeth\n\nSascha Paeth (* 9. září 1970, Wolfsburg, Západní Německo) je německý kytarista, baskytarista, hudební producent a zvukový inženýr spolupracující s heavy metalovými skupinami Avantasia, Edguy, Rhapsody of Fire, Kamelot či Epica. V roce 2007 spolu s Michaelem Rodenbergem pomohl Tobiasovi Sammetovi znovu obnovit rockovou operu Avantasia, ve které hraje na kytaru.\nKromě toho je vlastníkem \"Gate Studia\" ve Wolfsburgu.\n\nV roce 2018 založil sólový projekt Masters of Ceremony, pod jehož hlavičkou plánuje vydat své první sólové album.\n"}
{"id": "1185790", "url": "https://cs.wikipedia.org/wiki?curid=1185790", "title": "Czesław Kobuczowski", "text": "Czesław Kobuczowski\n\nCzesław Kobuczowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Ceslaw von Kobuzowski, statkář v obci Sulistrowa. Byl vlastníkem statků v okolí Strzyżówa.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Żmigród. Tehdy se uváděl coby statkář. Náležel ke sněmovní levici.\n"}
{"id": "1185792", "url": "https://cs.wikipedia.org/wiki?curid=1185792", "title": "Šmukýřka", "text": "Šmukýřka\n\nŠmukýřka je rozsáhlá usedlost nalézající se (2016) v těsné blízkosti konečné stejnojmenné zastávky košířského autobusu číslo 123 v místech, které bylo místními označováno jako Mezihoří a kde kdysi stávala kartuziánská vinice Stárka. Šmukýřka se nachází na samém vrcholu kopce odkud je výhled do jinonického údolí a jihovýchodním směrem na nejbližší sousední usedlost - košířskou Bulovku. \n\nRozsáhlá kartuziánská vinice čítala 50 strychů (což odpovídalo něco málo přes 14 hektarů) a je zmiňována již v 15. století. Po zboření kartuziánského kláštera na Smíchově byla vinice zabavena pražskou obcí. Ta vinici prodala roku 1442 staroměstskému měšťanovi Václavu z Hrobky. Za šest let (1448) ji odkoupil Kliment Krček a vršek byl podle něj nazýván \"Krčkova hora\". \nNázev Šmukýřka se objevil poprvé ve viničních knihách kolem roku 1695. Součástí vinice byl viniční lis a další budovy související s vinařstvím. Pojmenování usedlosti vzniklo na začátku 17. století a jako \"Šmukýřka\" odkazuje na jednoho z prvních bohatých majitelů, který byl povoláním ozdobník – zastarale „šmukýř“ (odvozeno z německého slova der Schmuck = šperk, ozdoba). \n\nVlastní usedlost je na Šmukýřce doložena až později – od roku 1713. Během 18. století (ale především na jeho konci) získala usedlost svou současnou podobu (i když byla klasicistně upravována ještě v roce 1820).\n\nUsedlost Šmukýřka patřila od poloviny 19. století až do roku 1921 rodině Linhartů. Ti vlastnili také ještě další košířskou usedlost - Turbovou a dnes již zaniklou smíchovskou usedlost Vojanku (ta byla zbořena někdy po roce 1910 při asanaci). Josef Linhart byl stavitelem a starostou Smíchova. Na zahradě usedlosti Šmukýřka nechal opravit hexagonální (na protáhlém šestiúhelníkovém půdoryse zbudovanou) barokní kapličku svatého Prokopa do té míry, že se v ní v letech 1904 až 1909 mohly konat i mše. Kaplička je umístěna u ohradní zdi, která lemuje zahradu Šmukýřky. Její jehlancová střecha s lucernou je dobře vidět i z přilehlé ulice \"Na Šmukýřce\". V kapličce se nacházejí fragmenty (pozůstatky) nástěnných maleb. Kaplička i hlavní obytná budova byly ještě na počátku 20. století ozdobeny obrazy. \n\nPočátkem 20. století jezdíval k rodině Linhartů na návštěvy malíř Mikoláš Aleš. Ten tu (roku 1908) vytvořil na stěně uhlovou skicu erbu krále Jiřího z Poděbrad, která je v útrobách usedlosti dodnes dochována. Je to patrně jediná dochovaná vlastnoruční malba Mikoláše Alše na zdi.\n\nNa konci 50. let 20. století měla být Šmukýřka využita jako objekt pro velkou mateřskou školu, ale tento projekt se neuskutečnil. (Ve stodolách měla být tělocvična, zahrada měla sloužit jako dětské hřiště a bývalá kaplička měla být využita jako skladiště pro dětské hračky.) V 60. a 70. letech 20. století používala základní devítiletá škola (ZDŠ) Turbová zahradu Šmukýřky k výuce předmětu \"dílny a pozemky\" a v té době kaplička sloužila jako sklad zahradnického nářadí. \n\nRoku 1964 byla Šmukýřka zapsána do seznamu kulturních památek (viz níže) a prošla rozsáhlou rekonstrukcí (některé prameny datují rekonstrukci do roku 1970) za účelem využít Šmukýřku jako sklad Pražského velkoobchodu a divadelní sklad Městských divadel pražských. Dnes (2016) slouží objekt Šmukýřky k podnikání.\n\nUsedlost je příkladem letního sídla spojeného se zemědělským provozem. Obytná budova je patrová s půdním polopatrem a valbovou střechou. Její základy pocházejí z konce 18. století, budova nese prvky klasicistní úpravy datované do první čtvrtiny 19. století.\n\nKolem velkého obdélníkového dvora se dvěma vjezdy jsou seskupeny historicky mladší hospodářské budovy (stáje, ovčín, kůlny, stodola, sýpka). Suterén sýpky skrývá zbytky původní barokní usedlosti. V nepřístupné části zahrady je sala terrena a kaplička (viz výše). Východní část zahrady je údajně volně přístupná s pozůstatky dětského hřiště, které je zarostlé v náletové vegetaci. U usedlosti býval také rybníček. Ve zpustlé zahradě lze najít i pozůstatky někdejší fontánky. Kruhový bazének je zasazen v zemi, v jedné části je přerušen dvěma schůdky.\n\nV současnosti (2016) je objekt ve špatném stavebně-technickém stavu, zdi objektu jsou pomalované a poškozené, což se týká zejména hospodářských budov. O ledasčem svědčí i zarostlá zahrada. Budovy usedlosti Šmukýřka nejsou veřejnosti volně přístupné. \n\nUsedlost je od 3. května 1958 zapsanou kulturní památkou . Památkově chráněna je od roku 1964.\n"}
{"id": "1185793", "url": "https://cs.wikipedia.org/wiki?curid=1185793", "title": "SK Markvartovice", "text": "SK Markvartovice\n\nSportovní klub Markvartovice je slezský fotbalový klub z obce Markvartovice, jehož A-mužstvo naposled hrálo v Přebor Moravskoslezského kraje (5. nejvyšší soutěž) v sezoně 2015/16. V sezoně 2016/17 měl přihlášena pouze dvě mládežnická mužstva (mladší žáky a přípravku).\n\nSvé domácí zápasy odehrává na stadionu Markvartovice.\n\n\nZdroj: \n\n"}
{"id": "1185794", "url": "https://cs.wikipedia.org/wiki?curid=1185794", "title": "Jana Mračková Vildumetzová", "text": "Jana Mračková Vildumetzová\n\nJana Mračková Vildumetzová (* 8. května 1973 Karlovy Vary) je česká politička a pedagožka, v letech 2014 až 2016 náměstkyně ministra vnitra ČR, od října 2017 poslankyně Poslanecké sněmovny PČR, v letech 2016 až 2019 hejtmanka Karlovarského kraje a předsedkyně Asociace krajů ČR, předtím v letech 2012 až 2014 řadová krajská zastupitelka, v letech 2006 až 2013 starostka města Horní Slavkov na Sokolovsku, v letech 2008 až 2014 členka ODS, od roku 2015 členka hnutí ANO 2011.\n\nV letech 1991 až 1995 vystudovala Pedagogickou fakultu Univerzity Jana Evangelisty Purkyně v Ústí nad Labem (získala titul Mgr.).\n\nNásledně pět let učila na základní škole v Horním Slavkově občanskou nauku a tělocvik. Mezi lety 2000 a 2006 vykonávala manažerské a projektové činnosti ve veřejné správě, byla postupně ředitelkou domu dětí a mládeže a městského kulturního střediska.\n\nV srpnu 2018 se po dlouholeté známosti provdala za Jana Mračka, politika ODS. V říjnu 2019 oznámila, že je těhotná a že se rozhodla do konce roku 2019 vzdát funkce hejtmanky Karlovarského kraje.\n\nDo komunální politiky vstoupila, když byla v komunálních volbách v roce 2002 zvolena jako nestraník za Stranu zelených zastupitelkou města Horní Slavkov na Sokolovsku. Mandát zastupitelky města pak jako nestraník za SZ obhájila ve volbách v roce 2006 a v témže roce se stala i starostkou města. V roce 2008 se rozhodla vstoupit do ODS a ve volbách v roce 2010 úspěšně vedla tamní kandidátku strany. V listopadu 2010 byla opět zvolena starostkou.\n\nZhruba v roce 2010 ji začal pronásledovat nechtěný ctitel Ladislav Janoušek, který jí posílal řadu textových zpráv, v nichž tvrdil, že Vildumetzovou miluje. Když Vildumetzová podnikatele Janouška odmítla, začal ji všemožně stíhat, až byl obviněn ze stalkingu. Soud ho ale obžaloby zprostil. Janoušek pak začal slavkovskou radnici bombardovat desítkami žádostí o informace a před krajskými volbami v roce 2012 napsal na stěnu viaduktu u hlavní silnice devět metrů dlouhý nápis \"Vildumetzová = mafie\", za což byl odsouzen k podmíněnému trestu. Nakonec vyhrála v polovině roku 2013 konkurz na výkonnou místopředsedkyni Svazu měst a obcí a od října 2013 se přesunula do Prahy. Ke konci roku 2013 na funkci starostky města rezignovala. V červenci 2014 pak změnila trvalé bydliště, čímž jí zanikl i mandát zastupitelky města.\n\nV komunálních volbách v roce 2014 kandidovala za ODS do Zastupitelstva města Karlovy Vary, ale neuspěla (stala se první náhradnicí). V polovině října 2014 z ODS vystoupila, protože se strana dle jejího názoru dostatečně nevypořádala s minulostí, otevřeně nepřiznala chyby, vzdálila se od potřeb řešení problémů občanů a neviděla v ní dostatečnou vůli po změně. Od 1. prosince 2014 se navíc stala náměstkyní ministra vnitra ČR pro veřejnou správu a legislativu (nahradila Adrianu Krnáčovou, která se stala pražskou primátorkou). V průběhu roku 2015 se pak stala členkou hnutí ANO 2011. Na funkci náměstkyně ministra rezignovala v listopadu 2016 po zvolení hejtmankou.\n\nV rámci krajské politiky kandidovala ve volbách v roce 2000 jako nestraník za SZ do Zastupitelstva Karlovarského kraje, ale neuspěla. Nepodařilo se jí to ani ve volbách v roce 2004 jako nestraníkovi za SZ na kandidátce \"\"Koalice pro Karlovarský kraj\"\" (tj. KDU-ČSL a SZ). Uspěla až jako členka ODS ve volbách v roce 2012. V prosinci 2014 jí ale mandát zanikl.\n\nV krajských volbách v roce 2016 byla lídryní kandidátky hnutí ANO 2011 v Karlovarském kraji a byla zvolena zastupitelkou. Vítězné hnutí ANO 2011 uzavřelo koalici s pátou ODS, šestým HNHRM, osmými Piráty a zastupitelem za SPO. Následně byla dne 22. listopadu 2016 zvolena hejtmankou Karlovarského kraje (obdržela 31 hlasů od 45 přítomných zastupitelů). V prosinci 2016 se navíc stala předsedkyní Asociace krajů ČR.\n\nNa konci února 2017 byla na IV. sněmu hnutí ANO 2011 zvolena členkou předsednictva hnutí. Ve volbách do Poslanecké sněmovny PČR v roce 2017 kandidovala za hnutí ANO 2011 v Karlovarském kraji. Získala 7 000 preferenčních hlasů a stala se tak poslankyní, z původního 4. místa kandidátky se přesunula na místo první. V únoru 2019 obhájila na V. sněmu hnutí ANO 2011 funkci členky předsednictva hnutí.\n\nVzhledem ke svému těhotenství rezignovala k 31. prosinci 2019 na funkce hejtmanky Karlovarského kraje a předsedkyně Asociace krajů ČR. Jejím nástupcem v hejtmanském křesle byl již v listopadu 2019 zvolen dosavadní náměstek hejtmanky Petr Kubis, vedením Asociace krajů ČR byl pověřen hejtman Kraje Vysočina Jiří Běhounek. Oba se svých funkcí ujali dne 1. ledna 2020. Mračková Vildumetzová se naopak stala neuvolněnou radní kraje, na starosti má finance a jednání s centrálními orgány veřejné správy.\n"}
{"id": "1185796", "url": "https://cs.wikipedia.org/wiki?curid=1185796", "title": "Edmund Kraiński", "text": "Edmund Kraiński\n\nEdmund Kraiński, uváděn též jako Edward Kraiński (10. nebo 13. listopadu 1804 Leszczowate – 13. září 1887 Leszczowate), byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl šlechtického původu. Působil jako politický a hospodářský činitel. Byl synem Romana Cyriaka Kraińského. Vystudoval v letech 1816–1823 vojenskou inženýrskou akademii. V období let 1823–1828 působil jako poručík jednotky vojenských inženýrů. Potom hospodařil na svém statku. Byl veteránem polského listopadového povstání z roku 1830. Bylo mu uděleno vyznamenání Virtuti Militari. Během povstání se podílel na ženijních pracích. Zasloužil se o budování barikád ve Varšavě a mostů přes Vislu. Byl autorem národohospodářských studií. Spoluzakládal Towarzystwo Kredytowe Ziemskie w Galicji. Roku 1849 se uvádí jako Edmund Krainsky, statkář v obci Leszczowate.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dobromyl. Tehdy se uváděl coby statkář. Náležel ke sněmovní pravici.\n\nZemřel v září 1887.\n"}
{"id": "1185799", "url": "https://cs.wikipedia.org/wiki?curid=1185799", "title": "Chortaja borzaja", "text": "Chortaja borzaja\n\nChortaja borzaja je původní plemeno chrtů vyšlechtěné v Rusku, které není uznávané FCI.Chortaja borzaja jako historicky lovecky využívaný pes nikdy nebyl šlechtěn na poslušnost. Při své práci nespoléhá na svého pána a neřídí se podle jeho pokynů, naopak musí být samostatný, sebejistý a musí mít bystrý mozek. Navzdory své neposlušnosti chortaja borzaja není agresivní a málokdy kousne. Chortaja borzaja má nejraději lov a přírodu, proto byla a je využívána na lov zajíců, lišek a drobných kopytníků. Chortaja se dožívá v průměru 11 až 14 let.\n\nPlemeno chortaja borzaja bylo vyšlechtěno v Rusku a zde byl také uznán standard v roce 1951. Chrt je velice staré plemeno. Již ve 4. století našeho letopočtu psal Hérodot o Skytech ze stepí východní Evropy a o jejich loveckých psech pronásledujících a chytajících zvěř pro své pány. Z hrobek Skytů na území současné Ukrajiny známe šperky s figurkami chrtů a chrtí kosti z různých archeologických vykopávek.\nV západní Evropě byl lov s chrty díky odlišnému systému hospodářství pouze zábavou šlechty a byl provozován pouze v dosti krátkém historickém období. V afrických a arabských státech je však lov s chrty dodnes součástí života tamních obyvatel. Mnozí majitelé loveckých chrtů jsou často chudí lidé a chrt je důležitý živitel jejich rodiny i v současnosti.\n\nJedná se o středně velkého loveckého psa s velice štíhlím osvaleným tělem a končetinami. Ocas je dlouhý, ve tvaru šavle, konec může být zatočený ve tvaru do kolečka. Tlapky jsou oválné, přední lehce okrouhlé. Má dlouhou úzkou hlavu s tenkýma, neširokýma ušima zataženýma dozadu podél šíje a s velkýma oválnýma očima. Srst je krátká a nejčastěji bílá, černá, červená a plavá různých odstínů.\n\nNelze jednoznačně určit, jaké povahové vlastnosti bude mít váš pes. Chortaja borzaja však není snadno cvičitelné plemeno a raději se spoléhá samo na sebe. To ovšem neznamená že chortaja borzaja není inteligentní. Chortaja borzaja má vysoké nároky na pohyb. Raději však sprinuje než monotónně kluše například vedle kola. Nejoblíbenější zábavou bývá lov.\n\nNejlépší využití pro toto plemeno je lov. S Chortajou se nemusíte nutně věnovat lovu živé zvěře, můžete například vyzkoušet coursing. Toto plemeno se nehodí pro většinu psích sportů kvůli své svéhlavosti a neochotě spolupracovat.\n"}
{"id": "1185802", "url": "https://cs.wikipedia.org/wiki?curid=1185802", "title": "SC Pustá Polom", "text": "SC Pustá Polom\n\nSport-Club Pustá Polom je slezský fotbalový klub z obce Pustá Polom, který byl založen v roce 1965. Od sezony 2017/18 hraje Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Pustá Polom.\n\nZdroj: \n\nSC Pustá Polom „B“ je rezervním týmem Pusté Polomi, který se pohybuje v okresních soutěžích.\n\n"}
{"id": "1185803", "url": "https://cs.wikipedia.org/wiki?curid=1185803", "title": "Patti Palladin", "text": "Patti Palladin\n\nPatti Palladin je americká zpěvačka.\n\nKoncem sedmdesátých let byla členkou dua Snatch, v němž s ní vystupovala zpěvačka Judy Nylon. Duo vydalo několik singl a v roce 1980 pak EP nazvané \"Shopping for Clothes\", jehož producentem byl velšský hudebník John Cale. Roku 1983 zpěvačky vydaly eponymní dlouhohrající album. Spolu s Judy Nylon rovněž zpívala doprovodné vokáy na albu \"Hurt\" kytaristy Chrise Speddinga. Roku 1982 vydala Palladin svůj první sólový singl obsahující písně „“ / „“ (na nahrávce se podílel například baskytarista Barry Adamson a spoluautorkou první z písní je Judy Nylon; značná část nahrávky pochází z roku 1979). Roku 1979 zpívala doprovodné vokály na albu \"Things Your Mother Never Told You\" kapely Wayne County and the Electric Chairs. Roku 1981 zpívala na albu \"Fourth Wall\" od skupiny The Flying Lizards.\n\nV roce 1978 zpívala ve dvou písních z alba \"So Alone\" hudebníka Johnnyho Thunderse. Dále s ním spolupracovala v roce 1985, kdy se podílela na albu \"Que Sera Sera\". Kromě zpěvu také jednu píseň produkovala, byla spoluautorkou dvou písní a desku také mixovala. Duo spolupracovalo znovu o tři roky později, kdy natočilo společné album \"Copy Cats\" (Patti Palladin byla kromě zpěvu také producentkou nahrávky). Roku 1986 zpívala doprovoné vokály na albu \"Trouble Traveller\" hudebníka Jimmyho K. V roce 1994 vydala v limitované edici sólové pětipísňové EP nazvané \"Rituals\". Během své kariéry spolupracovala s mnoha dalšími hudebníky, mezi něž patří například Glen Matlock a Brian Eno.\n\n"}
{"id": "1185804", "url": "https://cs.wikipedia.org/wiki?curid=1185804", "title": "Johann Krause", "text": "Johann Krause\n\nJohann Krause, též Jan Krause, byl rakouský učitel a politik německé národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Krause, soukromý učitel ve městě Jarosław.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Jarosław. Tehdy se uváděl coby soukromý učitel. Náležel ke sněmovní levici. Byl jedním z pěti poslanců německé národnosti zvolených v Haliči.\n\nV prosinci 1849 tisk uváděl, že bývalý poslanec Johann Krause pobývá v zahraničí. Krajský uřad v Přemyšli ho vyzval, aby se vrátil, protože porušil zákony o vycestování.\n"}
{"id": "1185808", "url": "https://cs.wikipedia.org/wiki?curid=1185808", "title": "Hákarl", "text": "Hákarl\n\nHákarl (celým názvem \"kæstur hákarl\", nakládaný žralok) je islandský pokrm připravovaný ze žraločího masa. Podává se jako součást obložené mísy zvané Þorramatur a zapíjí kmínovou pálenkou brennivín.\n\nSpecialita se vyrábí ze žraloka malohlavého nebo žraloka velikého. Krev těchto paryb obsahuje velké množství močoviny, která jim umožňuje udržovat osmotický tlak. Proto je jejich maso pro člověka jedovaté a vyžaduje před konzumací zvláštní úpravu. Je podrobeno kvašení pod velkým tlakem, při kterém z něj škodlivá tekutina vyteče. Původně se maso zahrabávalo do písku a zatížilo velkými kameny, v moderní době se používají zvláštní plastové kontejnery. Fermentace probíhá minimálně šest týdnů, pak se maso nařeže na pruhy a zavěsí do průvanu, kde se čtyři až pět týdnů suší. Poté se odstraní tmavý povlak a maso se nakrájí na kostičky (prodávané v obchodech zatavené v igelitu), které konzumenti napichují párátkem. Podle toho, z které části paryby je vyroben, se rozlišuje bílý (\"skyrhákarl\") a tmavý (\"glerhákarl\") hákarl. Jídlo se vyznačuje silným specifickým zápachem po amoniaku a pikantní chutí připomínající uleželý sýr. \n\n"}
{"id": "1185810", "url": "https://cs.wikipedia.org/wiki?curid=1185810", "title": "Johann Martini", "text": "Johann Martini\n\nJohann Martini, též Jan Martini, byl rakouský politik německé národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Martini, rychtář v obci Beckersdorf (německá vesnice v Haliči, ukrajinsky Бекерсдорф, dnes součást obce Novosilka).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Pidhajci. Tehdy se uváděl coby zemědělec a vesnický rychtář. Náležel ke sněmovní pravici. Byl jedním z pěti poslanců německé národnosti zvolených v Haliči.\n"}
{"id": "1185811", "url": "https://cs.wikipedia.org/wiki?curid=1185811", "title": "Georg Meyer", "text": "Georg Meyer\n\nGeorg Meyer, též Jerzy Maier, byl rakouský politik německé národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Georg Meyer, měsťan v Horodoku.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Horodok. Tehdy se uváděl coby měšťan. Náležel ke sněmovní levici. Byl jedním z pěti poslanců německé národnosti zvolených v Haliči. Jeho volba do parlamentu byla zpočátku provázena kontroverzí okolo platnosti volby Josyfa Savky, který původně měl být zvoleným poslancem, ale jeho mandát nebyl nakonec potvrzen.\n"}
{"id": "1185813", "url": "https://cs.wikipedia.org/wiki?curid=1185813", "title": "SK Šenov", "text": "SK Šenov\n\nSportovní klub Šenov je slezský fotbalový klub z města Šenov, hrající od sezóny 2014/15 Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Šenov.\n\nZdroj: \n\nSK Šenov „B“ je rezervním týmem Šenova, který od sezony 2017/18 hraje Ostravskou městskou soutěž (9. nejvyšší soutěž).\n\n"}
{"id": "1185814", "url": "https://cs.wikipedia.org/wiki?curid=1185814", "title": "Saken Sejfullin", "text": "Saken Sejfullin\n\nSaken Sejfullin () (15. října 1894 – 25. dubna 1938 Alma-Ata) byl průkopník moderní kazašské literatury, básník, spisovatel a národní buditel. Založil a jako první vedl Svaz spisovatelů Kazachstánu. Byl autorem literatury volající po větší nezávislosti Kazachů na ruské a sovětské správě. Byl také jedním z prvních předsedů Rady lidových komisařů Kyrgyzské autonomní sovětské socialistické republiky\n\nStal se obětí stalinských represí a v roce 1939 byl popraven. Sovětská vláda jej posmrtně v rámci destalinizace rehabilitovala.\n\nSaken Sejfullin se narodil 15. října 1894 v kočovné osadě v Akmolském ujezdu na území dnešní Karagandská oblasti.\n\nV letech 1905 až 1908 Sejfullin navštěvoval rusko-kazašskou školu při továrně na zpracování mosazi ve Spassku. Odešel do Akmoly (dnešní Astana), kde pokračoval ve vzdělání na tříletém městském učilišti. Kromě toho vyučoval ruštinu v muslimské madrase. 21. srpna 1913 nastoupil Sejfullin do učitelského semináře v Omsku.\nV listopadovém čísle časopisu \"Айкап\" (\"Aikap\", zrcadlo) publikoval svůj první článek. Od té doby se dostal do hledáčku omské tajné policie Ochranka.\n\nV roce 1914 se Sejfullin stal jednou z vedoucích osobností první kulturní a vzdělávací společnosti kazašské mládeže, \"Бірлік\" (\"Birlik\", česky \"Jednota\") v Omsku. V tomto roce vydal svou první sbírku poezie. V roce 1916 pracoval v komisi pro soupis majetku 12 volostí ujezdu Akmola. V tomto roce napsal báseň \"Волнение\" (\"Volnenie\", vlnění, ve smyslu \"neklid\"), věnovanou nepokojům ve střední Asii a kazašskému povstání v roce 1916. Od 1. září 1916 vyučoval ve škole v Bugule, kterou pomáhal spoluzakládat.\n\n9. března 1917 odjel do Akmoly, kde napsal oslavnou báseň na Únorovou revoluci „\"Спешно собрались мы в поход\"“. V dubnu tohoto roku založil Sejfullin sociálně-politickou a kulturní společnost \"Жас қазақ\" (\"Mladý Kazach\"). V červenci se účastnil vydávání novin \"Тіршілік\" (\"tiršilik\", život). V září začal Sejfullin vyučovat tříměsíční pedagogické kurzy v nové akmolinské rusko-kazašské škole.\n\nVzápětí po říjnové revoluci, napsal báseň „\"А ну-ка, джигиты!\"“, považovanou za první kazašskou sovětskou literaturu. 27. prosince 1917, kdy byl v Akmolské oblasti ustanoven sovětský režim, byl Sejfullin zvolen členem městské rady a ustanoven národním komisařem pro školství. V únoru vstoupil do komunistické strany.\n\n1. května 1918 měla premiéru jeho divadelní hra „\"Бақыт жолына\"“ (\"Na cestě ke štěstí\").\n\nKdyž 4. června 1918 vypuklo Bílé hnutí spějící k revoluci, byl Sejfullin uvězněn a 5. ledna 1919 poslán do petropavlovského vězení. Byl umístěn do „vagonu smrti“ atamana Borise Annenkova, kde strávil 47 dní. Z Kolčakova vězení uprchl do rodného aulu, kam se dostal v červenci. Po dvou měsících byl přinucen uprchnout do města Taraz.\n\n7. května 1920 se vrátil do Akmoly osvobozené Rudou armádou. Od té doby až do 30. let se věnoval politice ale i literární tvorbě. Působil ve vysokých stranických i státních funkcích, účastnil se několika sjezdů VKS(b). Po smrti V. I. Lenina odjel Sejfullin do Moskvy, kde vedl kazašskou delegaci na Leninově pohřbu. V prosinci 1926 se oženil, jeho ženou se stala Gulbaram Batyrbeková.\n\nV roce 1936 získal jako první kazašský spisovatel Řád Rudého praporu práce.\n\nSejfullin byl zatčen agenty NKVD 24. září 1937, při výsleších mu byly kleštěmi vyrvány nehty a zuby, přišel i o svůj typický knír. Odsouzen byl 25. února 1938 na základě paragrafů 58-2, 58-7, 58-8, 58-11 trestního zákoníku RSFSR. Zastřelen byl 25. dubna 1938 v 16 hodin a 40 minut jako „nepřítel lidu“ a nacionalista v jedné z věznic NKVD v Alma-Atě.\n\nSejfullinův otec i bratr byli zatčeni a zastřeleni v roce 1937. Jeho žena byla 9. dubna 1938 zatčena NKVD, odsouzena podle paragrafu 58-12 trestního zákoníku RSFSR a strávila 7 let v táboře pro manželky zrádců vlasti (\"А. Л. Ж. И. Р.\")\n\n"}
{"id": "1185815", "url": "https://cs.wikipedia.org/wiki?curid=1185815", "title": "Ritchie Fliegler", "text": "Ritchie Fliegler\n\nRitchie Fliegler je americký kytarista, který spolupracoval s mnoha hudebníky (John Cale, Peter Baumann, John Waite), a je rovněž autorem dvou knih zaměřených na kytarové zesilovače.\n\nNarodil se a vyrůstal v New Yorku. Koncem sedmdesátých let byl členem doprovodné skupiny velšského hudebníka Johna Calea. V roce 1977 hrál na jeho EP nazvaném \"Animal Justice\". Z jejich společných koncertů vzešel záznam \"Even Cowgirls Get the Blues\", který však vyšel až koncem osmdesátých let. V roce 1978 hrál na albu \"Urban Desire\" zpěvačky, která vystupovala pod jménem Genya Ravan. O tři roky později přispěl na desku \"Dreamtime\" hudebníka Toma Verlaina. Roku 1980 hrál na desce \"Going Up\" zpěváka Joeyho Wilsona. Dále spolupracoval například s německým elektronickým hudebníkem Peterem Baumannem (alba ' a '), stejně jako s americkým bluesovým kytaristou Johnnym Copelandem ('). Roku 1985 hrál na desce ' zpěváka Johna Waita a o dva roky později na \"Bambo\" hudebníka Davida Rotera. Vystupoval také s Lou Reedem. V roce 1993 vydal knihu ', v níž se zabývá kytarovými zesilovači (jejich historií, funkčností a výrobci). Jeho další knihou je '.\n\n\n"}
{"id": "1185816", "url": "https://cs.wikipedia.org/wiki?curid=1185816", "title": "Johann Zeiser", "text": "Johann Zeiser\n\nJohann Zeiser, též Jan Zeiser, byl rakouský politik německé národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Zeiser, hospodář v obci Laski.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Majdan. Tehdy se uváděl coby hospodář. Náležel ke sněmovní pravici. Byl jedním z pěti poslanců německé národnosti zvolených v Haliči.\n"}
{"id": "1185819", "url": "https://cs.wikipedia.org/wiki?curid=1185819", "title": "Brendan Smith", "text": "Brendan Smith\n\nBrendan Smith (* 8. února 1989 Toronto) je kanadský profesionální hokejista. V současné době hraje za New York Rangers v NHL. V roce 2007 byl draftován Detroitem z celkového 27. místa. Před draftem se stal finalistou Ceny Hobeyho Bakera (Hobey Baker Memorial Award).\n\n"}
{"id": "1185821", "url": "https://cs.wikipedia.org/wiki?curid=1185821", "title": "Davit Safarjan", "text": "Davit Safarjan\n\nDavit Ovanesovič Safarjan (* 1. srpna 1989 Čerkesk) je ruský a arménský zápasník–volnostylař. Arménii reprezentuje od roku 2011.\n\nZápasení se věnoval od 10 let v rodném Čerkesku pod vedením Chizira Čerkesova. Jeho otec Ovanes je původem z Jerevanu a v Čerkessku se usadil jako reprezentant místního zápasnického klubu Spartak. Ve 14 letech se přesunul na střední sportovní školu do Krasnodaru, kde se pod vedením Abdully Magomedova specializoval na volný styl. V roce 2009 ho po turnaji v arménské Vanadzoru oslovil reprezentační trenér Arménie Araik Babdadjan. Nabídku na reprezentovaní přijal, musel však projít dvouletou sportovní karanténou a zemi svého otce reprezentoval od roku 2011. V roce 2012 se druhým místem na evropské olympijské kvalifikaci v Sofii kvalifikoval ve váze do 66 kg na olympijské hry v Londýně. V Londýně prohrál v úvodním kole po vyrovnaném souboji s Kazachem Akdžurekem Tanatarovem 1:2 na sety.\n\nV roce 2013 se dostal do mimořádné sportovní formy, kterou korunoval titulem mistra světa a Evropy. V závěru roku byl vyhlášen arménským sportovcem roku. V únoru 2014 si však na bulharském mezinárodním turnaji vážně poranil záda. Na žíněnce se objevil po několikaměsíční rehabilitaci v Německu, ale do své formy z roku 2013 se již nedostal. V roce 2016 neuspěl v třífázové olympijské kvalifikaci na olympijské hry v Riu. Vzápětí se však do meldoniové dopingové kauzy chytil polský reprezentant Magomedmurad Gadžijev, po jehož diskvalifikaci dostal zelenou pro start na olympijských hrách v Riu. V Riu prohrál v úvodním kole s reprezentantem Itálie Frankem Chamizem 1:3 na technické body.\n\nOd roku 2017 startuje v neolympijské váze do 70 kg.\n\n"}
{"id": "1185824", "url": "https://cs.wikipedia.org/wiki?curid=1185824", "title": "Skřípinka smáčknutá", "text": "Skřípinka smáčknutá\n\nSkřípinka smáčknutá (\"Blysmus compressus\") je vytrvalá rostlina vlhkých až zamokřených míst, je jediný druh rodu skřípinka, který v české přírodě roste. Tato původní rostlina české květeny je v současnosti velmi vzácná a je ohrožená vyhynutím.\n\nDruh má hlavní areál rozšíření v Evropě (vyjma nejsevernějších a nejjižnějších částí) a okrajově zasahuje do Malé Asie a nevelkých oblastí v Íránu a Indii; řídce roste i na severu Afriky.\n\nVyskytuje se na mokrých pastvinách, bahnitých loukách, na prameništích i slatinách, na bažinatých březích rybníků a řek i ve vyjetých kolejích rozježděných polních či lesních cest. Není moc konkurenceschopnou rostlinou a proto většinou roste v rozvolněné vegetaci na místech, která jiných druhům příliš nevyhovují. Nevadí ji občasné sešlapání ani částečně zasolení půdy, roste i v pobřežních dunách s prosakující mořskou vodou.\n\nVytrvalá rostlina, rostoucí v rozvolněném trsu, s přímou lodyhou vysokou 15 až 40 cm vyrůstající z nažloutlého, trsnatého oddenku. Šedozelená, slabě tříhranná lodyha, až 2 mm tlustá, je ve spodní části porostlá plochými, čárkovitými, mírně kýlnatými listy s hnědými pochvami s malými jazýčky; listy lodyhu obvykle nepřerůstají.\n\nNa vrcholu stébla vyrůstá až 4 cm dlouhý, přetrhávaný lichoklas podepřený vztyčeným listenem delším než květenství. Lichoklas je tvořen tmavohnědými, asi 6 mm dlouhými, staženými, úzce vejčitými, 5 až 8květými klásky sestavenými do dvou řad. Oboupohlavné kvítky vyrůstající z paždí kopinatých, červenavě hnědých plev mají zredukované okvětí vytvořené pouze šesti drsnými štětinami. Kvítek obsahuje tři tyčinky s podlouhlými prašníky, svrchní semeník a čnělku s dvouramennou bliznou.\n\nVětrem opylující se kvítky kvetou v červnu a červenci. Po opylení se vytvoří vejčité nažky s dlouhým zobánkem z vytrvalé čnělky. Mimo nažek se může do blízkého okolí rozmnožovat i pomalým rozrůstáním oddenků.\n\nZamokřená stanoviště na kterých skřípinka smáčknutá roste postupně mizí z české přírody, jsou odvodňována a přeměňována na louky nebo ornou půdu. Za poslední desetiletí se postupně snižují početní stavy této nenápadné rostliny a proto byla v „Červeném seznamu cévnatých rostlin České republiky“ z roku 2012 zařazena mezi silně ohrožené druhy (C2t).\n\n"}
{"id": "1185829", "url": "https://cs.wikipedia.org/wiki?curid=1185829", "title": "Michael Rodenberg", "text": "Michael Rodenberg\n\nMichael 'Miro' Rodenberg (* 4. dubna 1970, Wolfsburg, Západní Německo) je německý klávesista a hudební producent spolupracující s heavy metalovými kapelami jako například Avantasia, Rhapsody of Fire, Kamelot a Heavens Gate. Je jedním ze zakladatelů powermetalové superskupiny Aina.\n\nV roce 2007, spolu se Saschou Paethem pomohl Tobiasovi Sammetovi znovu obnovit rockovou operu Avantasia, ve které hraje na klaviaturu a stará se o většinu orchestrálních prvků.\n\n\n\n\n\n\n\n\n\n"}
{"id": "1185831", "url": "https://cs.wikipedia.org/wiki?curid=1185831", "title": "TJ Vendryně", "text": "TJ Vendryně\n\nTělovýchovná jednota Vendryně je slezský fotbalový klub z města Vendryně, který byl založen v roce 1936. Od sezóny 2018/19 hraje I. B třídu Moravskoslezského kraje (7. nejvyšší soutěž).\n\nSvé domácí zápasy odehrává na stadionu Vendryně.\n\nZdroj: \n\n\nZdroj: \n\n"}
{"id": "1185834", "url": "https://cs.wikipedia.org/wiki?curid=1185834", "title": "Bílé hnutí", "text": "Bílé hnutí\n\nBílé hnutí (; bílá věc, bílá idea) bylo vojensko-politické hnutí různorodých sil, které se zformovalo v průběhu ruské občanské války v letech 1917–1923 s cílem zastavení a svržení sovětské moci bolševiků. Zahrnovalo stoupenců umírněných socialistů, republikánů, monarchistů, pravoslavné církve i pravicových nacionalistů, kteří se pokoušeli jednat na základě principu Velkého, jednotného a nedělitelného Ruska. Bílé hnutí bylo během občanské války největším protibolševickým hnutím v Rusku a fungovalo společně s dalšími demokratickými a protibolševickými vládami, jak nacionalistickými separatisty v různých částech rozpadající se Ruské říše např. na Ukrajině, Severním Kavkazu či basmači ve Střední Asii.\n\nSamotný termín bílé hnutí vznikl v Sovětském Rusku ve 20. letech 20. století a byl používán i později bývalými příslušníky hnutí v zahraniční emigraci (tzv. Bílá emigrace). Bílé hnutí se opíralo o vojenské síly, které byly označovány jako bílá armáda, resp. bílá garda či bělogvardějci. Název byl v kontrastu s označením bolševických sil, jejichž vojenské síly se označovaly jako Rudá armáda. Znakem bílého hnutí byla trojbarevná ruská bílo-modro-červená vlajka.\n\nBílé hnutí bylo charakterizováno několika znaky, které jej odlišovaly od ostatních protibolševických hnutí. Především bylo organizovaným vojensko-politickým hnutím, jehož cílem bylo zničení bolševické vlády a jejích politických struktur, přičemž stálo na principu tzv. „neprimirimosti“, tedy vylučovalo jakékoliv kompromisní politické řešení. Celkem bylo bílé hnutí výrazně nacionalisticky orientované a odmítalo etnické dělení a separatismus jednotlivých národů. Předpokládalo vytvoření mnohonárodního jednotného ruského státu resp. obnovení Ruského impéria. Navzdory značným rozdílům v ideologických cílech bílého hnutí, jakož i jeho výrazně autokratické povaze, směřovalo k obnovení demokratického parlamentního politického systému, soukromého vlastnictví a tržní ekonomiky, které v zemi existovaly před první světovou válkou. Podobně jako carský režim, i bílé hnutí bylo výrazně antisemitsky naladěno. Někteří z vůdců tohoto hnutí byli konzervativci se sklony k autokracii a potírání jakýchkoliv demokratických politických aktivit. Celkově však hnutí kromě protibolševických a patriotických sklonů nemělo žádnou jednotící ideologii ani ústřední osobnost, protože proti bolševikům nejednalo organizovaně, ale vznikalo živelně v různých částech země, které spolu nemohly efektivně komunikovat. Pouze nakrátko se na přelomu let 1918 a 1919 do vedení hnutí dostal admirál Alexandr Vasiljevič Kolčak jako tzv. nejvyšší Všeruský vládce.\n\nExistenci bílého hnutí lze dokumentovat od 7. ledna 1918, kdy vznikla v jižním Rusku tzv. Dobrovolnická armáda pod vedením generálů Alexejeva, Kornilova a nakonec Děnikina. Šlo o různorodé síly. Generálové Alexejev a Děnikin pocházeli z původně rolnického prostředí. Generál Kornilov byl kozák. Základ této armády tvořily síly bývalé carské armády. Podpora bílého hnutí se významně zvýšila s narůstající brutalitou bolševické moci, ale i s odporem obyvatel venkova, především nejpočetnějších rolníků. Dobrovolnou armádu začalo ve velké míře na Donu a Kubáni podporovat kozácké obyvatelstvo. Na Sibiři se rozhořely v létě 1918 boje v důsledku povstání Československých legií.\n\nVětšina bílých sil (na severu, severozápadě i jihu) se podřídila v listopadu 1918 velení admirála Kolčaka. Kolčak na Sibiři a Děnikin na jihu Ruska vytvořili na území, které kontrolovali, v podstatě vojenské diktatury. Směřovali však v různé míře k obnovení předrevolučního parlamentarismu. Získali pomoc ze zahraničí a pokusili se zaútočit na bolševické síly v evropské části Ruska. Útok Děnikinových vojsk na Moskvu z jihu v roce 1919 selhal. Bílí byli na tomto úseku nuceni ustoupit a nakonec zcela odejít z Donu a Kubáně na Krym, kde se spojili s vojskem generála Wrangela. Ten byl nakonec bolševiky poražen v průběhu roku 1920.\n\nKolčak, útočící na bolševiky s pomocí Československých legii z východu, nejprve dosáhl na Sibiři významných úspěchů. Nakonec však byly jeho síly na začátku roku 1919 zastaveny u Samary a Kazaně a postupně zatlačeny a zničeny. Poslední bílá vojska kladla odpor na Dálném východě až do roku 1922.\n\nMnožství poražených protibolševických bojovníků a jejich sympatizantů opustilo Rusko a společně se svými rodinami odešli do exilu. Největší komunity těchto exulantů žily v Bělehradě, Berlíně, Paříži, Charbinu, Istanbulu a Šanghaji. Jejich aktivity byly částečně obnoveny na popud nacistů a Japonců během druhé světové války. Tyto tendence však nesdíleli zdaleka všichni přívrženci bílého hnutí.\n"}
{"id": "1185835", "url": "https://cs.wikipedia.org/wiki?curid=1185835", "title": "Felix Bohnke", "text": "Felix Bohnke\n\nFelix Bohnke (* 2. září 1974, Königstein im Taunus, Německo) je německý bubeník heavy metalové kapely Edguy. Ke kapele se připojil v roce 1998. Vystupuje také s rockovou operou Avantasia, pro kterou hrál na bicích v několika písniček z alba \"The Wicked Symphony\" a \"Angel of Babylon\". V albu \"Ghostlights\", vydaném na konci ledna 2016 hrál na bicích ve všech písničkách z alba.\n"}
{"id": "1185843", "url": "https://cs.wikipedia.org/wiki?curid=1185843", "title": "Kalná Roztoka", "text": "Kalná Roztoka\n\nKalná Roztoka je obec na Slovensku v okrese Snina.\n\nV obci stojí dřevěný chrám z roku 1839. V blízkosti obce se nachází unikátní zachovalý původní karpatský prales Havešová, který je od roku 2007 zapsán v seznamu světového dědictví UNESCO.\n\nPrvní písemná zmínka o obci pochází z roku 1554, kdy patřila k panství Humenné Drugethovců a později Szirmayovců. Obyvatelstvo se v té době věnovalo zejména práci v lesích, pálení uhlí a pastevectví. Obec vznikla v roce 1877 sloučením dvou samostatných obcí Kalná a Roztoka.\n\nChrám sv. Jana Křtitele v Kalné Roztoce byl postaven koncem 18. století a obnoven v roce 1839. Srubová tříprostorová stavba omítnutá hlínou vytváří dominantu obce Kalná Roztoka. Vnější omítku, tzv. kožich, „dostaly“ kostelíky, jejichž srub byl postaven z méně hodnotného dřeva (bříza). Nad babincem je postavena poměrně mohutná věž s jehlancovou střechou přecházející do široké klenby. Prostory jsou plochostropé a, s výjimkou odeskovaného babince, omítnuté. Polygonální ukončení svatyně a vnitřní omítka stěn zvětšuje opticky celý interiér. Chrám má téměř kompletní ikonostas s překrásnou ikonou Bohorodičky (Hodegetrie). Velmi pěkné jsou carské dveře s bočními ikonami patriarchů. Ikona oltářního stolu (prestolu) a ikonostas jsou z konce 18. století.\n"}
{"id": "1185845", "url": "https://cs.wikipedia.org/wiki?curid=1185845", "title": "Nikolaus Drauss", "text": "Nikolaus Drauss\n\nNikolaus Drauss, polsky též Mikołaj Draus, byl rakouský politik německé národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Nikolaus Drauß, zemědělec v obci Trzciana.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Głogów. Tehdy se uváděl coby hospodář. Náležel ke sněmovní pravici. Byl jedním z pěti poslanců německé národnosti zvolených v Haliči. Jiný zdroj ho ovšem řadí mezi polské poslance.\n"}
{"id": "1185846", "url": "https://cs.wikipedia.org/wiki?curid=1185846", "title": "Ivan Kruchovskyj", "text": "Ivan Kruchovskyj\n\nIvan Kruchovskyj, cyrilicí Іван Круховський, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Kruchowski, hospodář v obci Chotymyr (Chocimiery).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Horodenka. Tehdy se uváděl coby hospodář. Náležel ke sněmovní pravici. Patřil mezi ukrajinské poslance.\n"}
{"id": "1185847", "url": "https://cs.wikipedia.org/wiki?curid=1185847", "title": "Wilhelm Rupp", "text": "Wilhelm Rupp\n\nWilhelm Rupp, též Wilhelm Johann Adam Rupp (1821 Augsburg – 9. srpna 1893 Mnichov) byl německý fotograf a editor, jeden z průkopníků fotografie, činný v Praze, Vídni, Mnichově a Hamburku.\n\nNarodil se v bavorském Augsburgu. Praxi údajně získával u Carla Reutlingera, jednoho z prvních portrétních fotografů v Paříži. Dne 30. července 1857 napsal pražský týdeník Lumír, že \"\"V tuty dny otevřel si fyzikus Ruppe s malířem miniatur Josefem Bekelem v Schönbergově domě v Praze na (dnešním Smetanově) nábřeží čp. 334/II fotografický ateliér\"\". Firma se v adresářích z následujících let jmenovala \"Rupp Wilhelm & Bekel\". Josef Bekel roku 1859 z firmy odstoupil a odjel z Prahy. Rupp se zde usadil a založil rodinu, 28. března 1860 získal městské právo a jeho firma portrétních vizitek získala věhlas nejlepšího portrétního ateliéru v Praze. V roce 1960 si otevřel nový ateliér v Panské ulici v domě knížete Auersperka (budova byla na konci 19. století zbořena a na jejím místě stojí hotel Palace). Kromě toho fotografoval scenérie z Prahy, jako první například zdokumentoval Radeckého pomník na Malostranském náměstí. Naučil se rovněž techniku fototisku na porcelán a keramiku, také vedl vlastní tiskárnu a vydavatelství. Roku 1865 vydal knihu \"Die kleinen Leiden eines Photographen - Aus Humphrey's Journal of Photography\".\n\nZískal titul C. k. rakouského dvorního fotografa a fotografa vévody Sachsen-Coburggotského. V roce 1858 pořídil velké panorama Pražského hradu z oken ateliéru na nábřeží. V roce 1965 fotografoval Malou Stranu.\n\nMezi léty 1866–1875 jako císařský a dvorní fotograf hodně a rád cestoval, pobýval především ve Vídni, ale také v Mnichově či Hamburku, kde mu počátkem roku 1871 zemřela první manželka Marta, rozená Hiecke. Podruhé se oženil s Amálií Karlou Emilií Trede (*1842), Němkou z Holštýnska. Jejich čtyři synové se narodili v letech 1857–1865 a v Praze začali svou kariéru. Odešli teprve kolem roku 1881 do Hamburku: Prvorozený Wilhelm Herrmann (*1857) se vyučil v Praze sladovníkem, později z monarchie utekl před vojnou, prohlásil se \"chemigrafem\" a dělal fotografa v Hesensku; Karel Justin (*1863) se v Hamburku nalodil jako námořník, Arnold Kristián (*1870) se narodil v Hamburku a po cestování Evropou se stal strojníkem, nejmladší Max Matyáš (*1872) se narodil ve Vídni, ale v Praze se usadil a oženil. Ze dvou dcer jedna zůstala v Praze a druhá se odstěhovala do Mnichova.\n\nOd roku 1881 Rupp žil a dožil v Mnichově.\n\nJeho archiv negativů pravděpodobně převzal a dále využíval František Fridrich.\n\n\n"}
{"id": "1185848", "url": "https://cs.wikipedia.org/wiki?curid=1185848", "title": "Jang Kjong-il", "text": "Jang Kjong-il\n\nJang Kjong-il ( , v anglické transkripci ; * 7. srpna 1989 Pchjongjang) je severokorejský zápasník – volnostylař. Zápasení se věnuje od 9 let. Připravuje se v univerzitním sportovním klubu v Pchjongjangu. Je dvojnásobným mistrem světa v nejlehčí bantamové váze. V roce 2012 vybojoval bronzovou olympijskou medaili na olympijských hrách v Londýně.\n\n"}
{"id": "1185849", "url": "https://cs.wikipedia.org/wiki?curid=1185849", "title": "Hasan Rahímí", "text": "Hasan Rahímí\n\nHasan Sábz'alí Rahímí (: ) a (: ), (* 15. června 1989 v Teheránu, Írán) je íránský zápasník volnostylař. Volnému stylu se věnuje od 14 let. Připravuje se v Teheránu v klubu Naft pod vedením Rasúla Deqáního. V roce 2012 se účastnil olympijských her v Londýně a vypadl ve druhém kole. Obsadil 8. místo. V roce 2013 získal titul mistra světa v maďarské Budapešti.\n\n"}
{"id": "1185850", "url": "https://cs.wikipedia.org/wiki?curid=1185850", "title": "Soslan Ramonov", "text": "Soslan Ramonov\n\nSoslan Ramonov (Ramonty) (* 1. ledna 1991 Cchinvali) je osetský zápasník–volnostylař, který mezinárodní sportovní scéně reprezentuje Rusko.\n\nJe rodákem z gruzínského separatistického území Jižní Osetie z Cchinvali. Pochází ze zápasnické rodiny. Otec Ljudvik a strýc Stanislav patřili do širšího výběru volnostylařské reprezentace Gruzínské SSR. Vyrůstal v severoosetském Vladikavkazu, kam se jeho rodina přestěhovala koncem devadesátých let dvacátého století. Zápasení se věnoval od útlého dětství pod vedením svého otce a strýce. Od svých 17 let se vrcholově připravoval na předměstí Moskvy v Ramenskoje v armádním sportovním středisku CSKA pod vedením Anatolije Margijeva. V ruské volnostylařské reprezentaci se prosazoval ve váze do 65 kg od roku 2013. V roce 2016 uspěl v ruské olympijské nominaci na olympijské hry v Riu. V Riu potvrzoval od úvodního kola výbornou připravenost. V semifinále vrátil porážku z minulého mistrovství světa Uzbeku Ixtiyoru Navroʻzovi divokým výsledkem 18:7 na technickou převahu. Ve finále nastoupil proti obhájci prvenství Ázerbájdžánci Togrulem Asgarovem. Začátkem druhé minuty rychlým výpadem na nohy porazil Asgarova na žíněnku za 4 technické body. Soupeř se navíc při tomto chvatu bouchnul do hlavy. Jeho snížených reakcí využil a počátkem třetí minuty zápas ukončil na tecnickou převahu 11:0. Získal zlatou olympijskou medaili.\n\nOd roku 2017 startuje v neolympijské váze do 70 kg.\n\n"}
{"id": "1185857", "url": "https://cs.wikipedia.org/wiki?curid=1185857", "title": "Hasičské muzeum Heraltice", "text": "Hasičské muzeum Heraltice\n\nHasičské muzeum Heraltice je muzeum v Heralticích, v okrese Třebíč. Muzeum bylo otevřeno v roce 2004 a je zřizováno sborem dobrovolných hasičů Heraltice. Muzeum je umístěno v domě čp. 1 ve středu obce, dům byl dříve školní jídelnou s kuchyní.\n\nMuzeum bylo tvořeno od roku 2002, kdy začalo vznikat v domě čp. 1 v místech, kde dříve byla školní jídelna a školní kuchyně, budova byla mezi lety 2002 a 2004 rekonstruována, byly opraveny podlahy, stropy, omítky, bylo vybudováno sociální zařízení, vyměněna okna a provedeny další úpravy v domě či jeho okolí. Muzeum pak bylo v roce 2004 otevřeno při oslavách 110 let od založení místního sboru dobrovolných hasičů. V roce 2014 došlo k rozšíření muzea o přístavbu a rozšíření sbírek.\n\nSoučástí sbírek muzea je primárně hasičská historická technika. Hlavní část sbírky je založena kolem historické ruční stříkačky z roku 1920, která patřila místním hasičům, od počátku také byly vystaveny bílé hasičské uniformy, historické požární vozidlo zakoupené před 25 lety od dobrovolných hasičů z Kostníků, přenosné stříkačky či malá vodní souprava.\n\n"}
{"id": "1185858", "url": "https://cs.wikipedia.org/wiki?curid=1185858", "title": "Maxima (právo)", "text": "Maxima (právo)\n\nMaxima (z lat. \"maxima\" = \"největší\"; římskému právu byl však tento termín neznámý) označuje právní zásadu nebo právní příkaz.\n\nMaximy mají největší význam v angloamerickém právu, kde soustava (původně latinsky vyjádřených) maxim tvoří celou jeho větev nazývanou equity. V kontinentálním právu, které je založeno na systému psaných právních předpisů, se maximy uplatňují méně, avšak zejména v posledních desetiletích se s nimi setkáváme ve formě ústavních imperativů.\n\nNěkteré maximy jsou včleněny do ustanovení platného práva, jehož se tak staly součástí, např. maxima \"nemo turpitudinem suam allegans audiatur\", zákaz dovolávat se vlastní nepoctivosti, je pro zvláštní případ relativní neplatnosti právních úkonů obsažena v ustanovení § 40a věta 2 občanského zákoníku: „Neplatnosti se nemůže dovolávat ten, kdo ji sám způsobil.“ Jiné maximy tuto podobu nemají, avšak jejich závaznost je obecně uznávána, např. procesní zásada, že poslední slovo musí mít v řízení žalovaný.\n"}
{"id": "1185860", "url": "https://cs.wikipedia.org/wiki?curid=1185860", "title": "Andrij Hryščenko", "text": "Andrij Hryščenko\n\nAndrij Valentynovyč Hryščenko (ukrajinsky Андрій Валентинович Грищенко; rusky Андрей Валентинович Грищенко (Andrej Valentinovič Griščenko); * 3. října 1974 Korosteň) je bývalý ukrajinský fotbalový záložník či útočník.\n\nKorosteňský rodák a odchovanec si zahrál nejvyšší soutěž na Ukrajině, v ČR, v Polsku a v Chorvatsku. Byl prvním cizincem v historii záhřebského klubu Hrvatski dragovoljac.\n\nNa podzim 1996 odehrál za Zlín také 12 druholigových utkání, aniž by skóroval.\n\n\n"}
{"id": "1185867", "url": "https://cs.wikipedia.org/wiki?curid=1185867", "title": "Elektrárna Piešťany", "text": "Elektrárna Piešťany\n\nElektrárna Piešťany (slovensky Elektráreň Piešťany, původně \"Elektrárňa Piešťany\") je bývalá obecní dieselová elektrárna na Staniční ulici č. 51 v Piešťanech. Budova postavená podle anonymního projektu, byla dána do užívání v roce 1906. Skládá se ze dvou částí: výrobní haly a později přistavěné transformátorovny. Převládající sloh je historismus. Její charakteristickým exteriérovým znakem je cihlové, režné zdivo. Pozoruhodným vnitřním prostorem byla velká hala s galerií, vybavená důmyslným strojním a přístrojovým inventářem. Když přestala elektrárna plnit své původní poslání, byla prohlášena za technickou památku. V Ústředním seznamu památek je vedena pod popisným číslem 2334. Prostor budovy elektrárny a přilehlého pozemku o rozloze 4 412 m² jsou majetkem Západoslovenské energetiky, které jej v budoucnu plánují využít pro kulturně-vzdělávací účely.\n\nV roce 1946 po znárodnění elektrárny bylo její vybavení rozprodáno a elektrárna ponechána svému osudu. Po více než půlstoletí zapomnění se v roce 2008 rozhodl vlastník budovy Západoslovenská energetika vypsat architektonickou soutěž pro studenty Slovenské technické univerzity, aby navrhli novou koncepci opravy budovy pro její nový účel. Budova slouží jako polyfunkční prostor pro semináře, výstavy, koncerty.\n\nBolerázsky, Andrej. \"Obecná elektráreň v Piešťanoch – príspevok k 100. výročiu vzniku piešťanskej elektrárne 1906 – 2006.\" In: Balneologický spravodajca – vlastivedný zborník Balneologického múzea 2003 – 2007. Red. M. Pekárová – A. Bolerázsky – V. Krupa. Piešťany : TTSK, BM, PMS, 2008, s. 103 – 116. ISBN 978-80-89155-10-1\n"}
{"id": "1185870", "url": "https://cs.wikipedia.org/wiki?curid=1185870", "title": "Jozef Rybnikár", "text": "Jozef Rybnikár\n\nJozef Rybnikár (* 13. června 1975) je bývalý slovenský fotbalový útočník. Žije v Šalgovcích.\n\nV československé lize hrál za Spartak Trnava. Nastoupil v 6 ligových utkáních. Gól v lize nedal. Dále hrál i za FC Slovan Hlohovec, MŠK Hurbanovo, FK AS Trenčín, FC Nitra, FK Mesto Prievidza a FO ŽP ŠPORT Podbrezová.\n\n\n"}
{"id": "1185873", "url": "https://cs.wikipedia.org/wiki?curid=1185873", "title": "Georg Jellinek", "text": "Georg Jellinek\n\nGeorg Jellinek (16. červen 1851, Lipsko – 12. leden 1911, Heidelberg) byl rakouský právník a právní teoretik narozený v Německu. Byl klíčovým představitelem právního pozitivismu. Jeho nejvýznamnějšími pracemi jsou \"Všeobecná státověda\" a \"Systém subjektivních veřejných práv\". Proslul výrokem, že \"právo je minimem morálky\".\n\nNarodil se v židovské rodině, jeho otec byl významný rabín Adolf Jellinek, který se narodil na Moravě. Jeho bratrem byl Emil Jellinek, automobilový nadšenec, který sehrál velkou roli ve vývoji firmy Mercedes-Benz.\n\nGeorg v letech 1867-1872 vystudoval právo, dějiny umění a filozofii na univerzitách ve Vídni, v Heidelbergu a Lipsku. V roce 1872 v Lipsku obhájil dizertační práci, roce 1874 ve Vídni získal doktorát. V roce 1879 absolvoval habilitačního řízení a byl jmenován profesorem filozofie práva na Vídeňské univerzitě. Roku 1882 vydal své první stěžejní dílo \"Die Lehre von den Staatenverbindungen\", díky němuž byl ve Vídni jmenován též profesorem ústavního práva. V roce 1889 byl jmenován profesorem na univerzitě ve švýcarské Basileji. Roku 1891 se přestěhoval do Německa, kde se stal profesorem ústavního a mezinárodního práva na univerzitě v Heidelbergu. V roce 1900 vydal další klíčové dílo \"Allgemeine Staatslehre\" (\"Všeobecná státověda\").\n\nJeho ženou se stala Camilla Wertheimová (1860-1940), kterou Marianne Weberová přesvědčila k angažování se v boji za ženská práva. Měli šest dětí, narozených v letech 1884 až 1896. Syna Waltera a dceru Doru nacisté uvěznili v koncentračním táboře Terezín, nejmladší syn Otto byl umučen gestapem v roce 1943.\n\nJellinek se domníval, že jeden stát může mít pouze jednu státní suverenitu, neboli, že existuje-li federace, státní suverenita může být vyhrazena pouze této federaci, nikoli jednotlivým jejím prvkům a územím. Tato území si mohou udržet jistou míru autonomie, ale vždy zcela ztrácejí svou suverenitu, tvrdil Jellinek. To mělo velký dopad na právní prostředí a diskuse v Rakousko-Uhersku, kde téma \"státoprávnosti\" jednotlivých území v říši bylo velice politicky diskutovaným (mj. i v českých zemích).\n\nV práci \"Systém subjektivních veřejných práv\" rozdělil práva člověka do čtyř skupin:\nPrávní pozitivismus Jellinekův a jeho školy (dalšími představiteli byli např. Hans Kelsen) spočíval v tom, že pojem základních lidských práv omezovali, až na výjimky, na \"status negativus\". Ústava má dle Jellineka především vymezit prostor (občanská společnost), do něhož stát nezasahuje. To velmi ovlivnilo pojetí práva v Rakousko-Uhersku a zejména jeho Ústavu z roku 1867, ale i v následnické Rakouské republice, kde je toto pojetí nesmírně silné dodnes. Bylo také ideovým zázemím, z něhož vycházeli představy neoliberální Rakouské ekonomické školy.\n\nJellinek také nevěřil v koncept základních práv, s nimiž by se lidská bytost rodila (tradice pocházející z francouzské a anglické revoluce), ale trval na definici základních lidských práv státem (tedy, jak uvedeno výše, lidským právem je to, co stát umožňuje, nebo poskytuje). Toto pojetí základních práv ovlivnilo také německou, ruskou a japonskou právní tradici.\n\n"}
{"id": "1185881", "url": "https://cs.wikipedia.org/wiki?curid=1185881", "title": "Případ Olšanské hřbitovy", "text": "Případ Olšanské hřbitovy\n\nJustiční případ Olšanské hřbitovy má být jedním z posledních zpolitizovaných soudních procesů v Československu. Veden byl proti tzv. záškodníkům z Olšanských hřbitovů, který proběhl s velkým mediálním zájmem v době od 13. června do 7. července roku 1988 u Městského soudu v Praze.\n\nRozsudky, které v něm padly, jsou podle názoru některých publicistů příkladem z dějin československé justice, kdy za silné mediální prezence a účasti široké socialistické veřejnosti rozhodovali komunističtí soudci ve zpolitizovaných procesech pod vlivem Státní bezpečnosti a v souladu se zájmy tehdejší Komunistické strany Československa, tedy za účelem zastrašení opozičních proudů v československé společnosti na konci 80. let 20. století. Faktem je, že trestní senát prvostupňového soudu pod předsednictvím JUDr. Fremra rozhodl proti „nepřátelům socialistického státního a společenského zřízení“.\n\nHlavnímu líčení předcházelo vyšetřování Státní bezpečnosti trojice obviněných ve věku 17 až 18 let, přičemž k vynucení doznání údajné protistátní motivace trestné činnosti mělo být podle vyjádření jednoho z nich použito masivního fyzického i psychického nátlaku ve vazební věznici Praze-Ruzyně. K vyšetřování došlo na základě vandalského činu na čestném pohřebišti sovětských a bulharských vojáků na Olšanských hřbitovech, při kterém neznámí pachatelé v noci z 30. na 31. května 1987 povalili na tři desítky pomníků a sochu ženy a zničili kalich věčného ohně u společného hrobu. Po několikadenním pátrání byli zatčeni Petr Havelka, Antonín Mundok a také Alexandr Eret, z nich nejstarší, který činu neměl být přítomen, ale vůči zbylým dvou měl vystupovat jako „duchovní vůdce“. Na základě provedeného vyšetřování pak bylo zjištěno, že se všichni měli už dříve dopouštět rozsáhlé trestné činnosti, zejména se měli opakovaně pokusit o vykolejení vlaku, zakládat požáry, ničit veřejný majetek a v neposlední řadě propagovat fašismus. Už po zjištění vandalského aktu byly v denním tisku zveřejňovány rozhořčené reakce veřejnosti, mediální zájem nepolevil ani v průběhu soudního procesu.\n\nObžalováni byli z trestného činu záškodnictví, nedovoleného ozbrojování, hanobení republiky a jejího představitele, podpory a propagace fašismu, rozkrádání a poškozování majetku v socialistickém vlastnictví, poškozování a ohrožování provozu obecně prospěšného zařízení, poškozování cizí věci a šíření poplašné zprávy. Mundok a Eret navíc také z pohlavního zneužívání. Mediálně sledovaný soudní proces trval u Městského soudu v Praze celkem čtyři týdny, předsedou pětičlenného trestního senátu byl JUDr. Robert Fremr, a 7. července 1988 padl rozsudek. Antonín Mundok byl odsouzen na 8 let odnětí svobody a jeden rok ochranného dohledu, mladistvý Petr Havelka na 5 let odnětí svobody a Alexandr Eret na 6,5 roku odnětí svobody, jeden rok ochranného dohledu a kvůli prokázanému pokusu o znásilnění navíc k ústavnímu ochrannému sexuologickému léčení.\n\nJak vyplynulo z odsuzujícího rozsudku, vandalství na Olšanských hřbitovech se účastnili jen Mundok s Havelkou. Toho večera popíjeli v Kladně, poté se vrátili do Prahy a cestou městem náhodně ničili vše, co jim přišlo do cesty, zapalovali popelnice apod. Ve své destruktivní činnosti pokračovali také na čestném pohřebišti, kam se náhodou dostali, a rovněž poté, co jej opustili. Potrestáni však byli i za své předchozí aktivity, kdy se dlouhodobě měli pokoušet vykolejit několik vlaků, ničit vlakové soupravy či dopravní značky, vloupávat se telefonních automatů i šatních skříněk u bazénu, zapálit např. klubovnu turistického oddílu, drážní domek nebo stánek s občerstvením atd. Role Alexandra Ereta byla popsána jen jako návodná a povzbuzující, zároveň ale měl jako potomek Němce, který se v roce 1979 vystěhoval do Rakouska, oba indoktrinovat myšlenkami Třetí říše o nadřazenosti nordické rasy a kultu násilí. Všichni tak údajně měli ideologickou motivaci působit ničivě proti celé tehdejší československé společnosti.\n\nOdvolací senát Nejvyššího soudu České socialistické republiky, jemuž předsedal soudce JUDr. Pavel Janda, rozsudek městského soudu 31. ledna 1989 zrušil a sám ve věci rozhodl. Ovšem jen proto, aby zpřísnil uložené tresty, u Havelky sice trest ponechal na maximální sazbě 5 let odnětí svobody pro mladistvého, ale u Mundoka jej zvýšil na 10 let a u Ereta na 7 let. Odsouzený Alexandr Eret svou vinu i nadále popíral, jeho přiznání měla být vynucena psychickým i fyzickým nátlakem osob, se kterými sdílel vazební celu, ale žádosti o milost v roce 1990 prezident republiky nevyhověl.\n"}
{"id": "1185886", "url": "https://cs.wikipedia.org/wiki?curid=1185886", "title": "Arrondissement municipal", "text": "Arrondissement municipal\n\nArrondissement municipal (tj. \"městský obvod\") je ve Francii označení pro městský samosprávný obvod tří největších měst – Paříže, Marseille a Lyonu. Tyto administrativní jednotky mají ve správní organizaci jiné postavení než zbývajících 335 francouzských arrondissementů. Paříž se dělí na 20 městských obvodů, v Marseille je 16 městských obvodů a Lyon se rozděluje na 9 městských obvodů.\n\nV Paříži vzniklo 12 obvodů již v roce 1795. Jejich počet byl zvýšen na 20 při rozšíření města v roce 1860. V Lyonu byly obvody zřízeny v roce 1852. Jejich původní počet byl pět, ale vzhledem k nárůstu počtu obyvatel byl jejich počet zvyšován v letech 1867–1964 na devět. V Marseille existuje 16 městských obvodů od roku 1946.\n\nV roce 1975 byly v těchto městech definovány volební okrsky (\"secteurs électoraux\") pro komunální volby. V Paříži vzniklo 18 sektorů (dva sektory jsou tvořeny dvěma obvody), devět v Lyonu (každému obvodu odpovídá jeden sektor) a osm v Marseille (dva obvody na sektor).\n\nV roce 1982 zákon PLM (Paříž-Lyon-Marseille) upravil počty sektorů, aby odpovídaly počtu radnic a městských rad, tj. každý obvod odpovídal jednomu sektoru v Paříži a Lyonu, čtyři obvody zahrnovaly jeden sektor v Marseille. V Marseille došlo k úpravě v roce 1987, takže dva obvody odpovídají jednomu sektoru.\n\nV minulosti byla i jiná města rozdělena do obvodů. V roce 1790 bylo město Nantes rozděleno na šest obvodů. Jejich počet byl navýšen v roce 1908 na osm po připojení obcí Chantenay-sur-Loire a Doulon. Obvody byly zrušeny v roce 1958. Alžír byl v době Francouzského Alžírska rovněž rozdělen na 10 obvodů.\n\nObvody jsou základem pro okrsky pro komunální volby. V každém obvodu (nebo sektoru v Marseille) je volena obvodní rada podle volebního systému určeného pro obce s více než 1000 obyvateli: jedna třetina je zároveň členem městské rady, zbývající dvě třetiny jsou jen členy rady daného obvodu. Rada ze svých členů volí starostu daného obvodu. Funkce rady a starosty jsou následující:\n"}
{"id": "1185887", "url": "https://cs.wikipedia.org/wiki?curid=1185887", "title": "Jawa 250/623 Bizon", "text": "Jawa 250/623 Bizon\n\nJawa 250/623 Bizon je motocykl, vyvinutý firmou Jawa, vyráběný v letech 1970–1972. Předchůdcem byl model Jawa 250/623 UŘ.\n\nJedná se o designově upravený motocykl unifikované řady. Autorem úprav je akademický architekt Jan Tatoušek. Podle masky předního světlometu a vysoké nádrže získal vzhledem k charakteristickému vzhledu přezdívku Bizon. Poprvé u motocyklu Jawa je ve větším rozsahu použito plastu (přední maska a podsedlový prostor). Přední světlomet má konkávní tvar skla, který má vířit vzduch před světlometem a bránit usazování hmyzu na skle. Řídítka jsou uchycena za svislé nosníky a je možno je výškově nastavit. U části výrobků je použito oddělené olejové mazání Oilmaster.\n\nRám je kolébkový s podvěšeným motorem. Jeho neobvyklý tvar umožnil zdvih zadní vidlice jen 90 mm. Trubky přední vidlice jsou uchyceny letmo v okách pod úrovní nádrže, se zdvihem kluzáků 125 mm. Široké rámové bočnice znesnadňují přístup ke karburátoru, tím je jeho přeplavování a seřizování obtížné. Z důvodu snížení výrobních nákladů se model vyráběl sériově jen v červené nebo žluté barvě.\n\n\n\n"}
{"id": "1185890", "url": "https://cs.wikipedia.org/wiki?curid=1185890", "title": "Kauza Čapí hnízdo", "text": "Kauza Čapí hnízdo\n\nKauza Čapí hnízdo je dotační aféra týkající se Andreje Babiše a dalších osob. Kauza se týká oprávněnosti dotace ve výši 50 mil. Kč na výstavbu areálu Čapí hnízdo, který v roce 2008 čerpala společnost společnost Farma Čapí hnízdo, a.s. (dříve ZZN AGRO Pelhřimov), která byla do konce roku 2007 součástí holdingu Agrofert. Dotace byla určena pouze pro malé a střední podniky. Dotaci nakonec firma Imoba, nástupce společnosti Farma Čapí hnízdo, vrátila Regionálnímu operačnímu programu Střední Čechy v roce 2018, poté co byla vyňata z evropského financování.\n\nPolicie ve věci obvinila 11 fyzických osob, mezi které patřili mj. Andrej Babiš, Jaroslav Faltýnek a Andrej Babiš mladší. Osoby byly obviněny ze spáchání trestných činů dotačního podvodu (§ 212 trestního zákoníku) a poškození finančních zájmů Evropské unie (§ 260 trestního zákoníku) ve „zločinném spolčení“ (§ 89 odst. 17 dřívějšího trestního zákona). Podle obvinění dotaci určenou malým a středně velkým firmám čerpal koncern Agrofert skrze nastrčenou malou firmu, čímž měla vzniknout škoda téměř 50 mil. Kč. Stíhání některých osob bylo již zastaveno, v prosinci 2019 však i nadále probíhá stíhání Andreje Babiše a Jany Mayerové (manažerky společnosti Farma Čapí hnízdo), dále samostatně projednávané stíhání Andreje Babiše mladšího.\n\nV březnu 2016 oslabilo důvěryhodnost Andreje Babiše (tehdy ministra financí) několik protichůdných vyjádření kolem využití evropské dotace na výstavbu areálu Čapí hnízdo. Podstatou „kauzy Čapí hnízdo“ je podezření na účelové čerpání dotace Evropské unie určené pouze pro malé nebo středně velké firmy, když podle kritiků koncern Agrofert formálně převedl v roce 2008 společnost Čapí hnízdo na jiného majitele krytého listinnými akciemi na majitele, protože Agrofert by dotaci ve výši 50 mil. korun nezískal.\n\nV roce 2006 se majitelem původního areálu lihovaru stala společnost Imoba z holdingu Agrofert. V roce 2007 se společnost s ručením omezeným ZZN AGRO Pelhřimov z holdingu Agrofert transformovala na stejnojmennou akciovou společnost s anonymními akciemi na majitele a v roce 2008 se přejmenovala na Farmu Čapí hnízdo a získala dotaci od ROP Střední Čechy. V roce 2014 byly zákonem zakázány anonymní akcie a Čapí hnízdo se stalo součástí společnosti Imoba.\n\nJiž v září roku 2010 o sporném udělení evropské dotace informoval týdeník Ekonom. Na základě článků o této kauze zveřejněných ve Svobodném fóru a týdeníku Euro bylo v listopadu 2015 podané trestní oznámení ve věci. V roce 2015 při natáčení dokumentu Matrix AB Babiš nevědomky na kameru prohlásil, že „\"Je to ten nejlepší projekt, jaký jsem kdy vymyslel.\"“ Na dotazy ohledně vyšetřování reagoval Babiš v březnu 2016 prohlášením, že je vše v pořádku, neboť „Dotace pro farmu Čapí hnízdo byla v minulosti opakovaně kontrolována úřady bez jakéhokoli nálezu.“ Server Neovlivni.cz však obratem reagoval zjištěním, že auditoři ROP Střední Čechy již v roce 2011 označili poskytnutí dotace za nezpůsobilý výdaj. Audit KPMG pro Ministerstvo financí dospěl ke stejnému závěru. Byla vyměřena pokuta 3,6 milionu korun, která včetně penále činila částku přes 6 miliónů korun. Ta byla Regionální radou regionu soudržnosti Střední Čechy (orgán ROP Střední Čechy) v únoru 2012 z 99 % částky odpuštěna a firma tak musela zaplatit pokutu jen 37 tisíc korun plus penále.\n\nOhledně nejasnostío vlastnictví Babiš ještě 9. března 2016 tvrdil, že o tom nic neví a řekl: „Není to moje. Je to nějaký firmy, která patří do holdingu.“\n\nNa mimořádné schůzi Poslanecké sněmovny svolané za účelem vysvětlení pochybností o vlastnických poměrech ohledně Čapího hnízda, konané 23. března 2016, Andrej Babiš uvedl, že majiteli akcií byli jeho dospělé děti Adriana a Andrej a bratr jeho partnerky Moniky Martin Herodes.\n\n10. srpna 2017 obdržela Poslanecká sněmovna žádost Policie ČR o vydání Andreje Babiše (a Jaroslava Faltýnka) k trestnímu stíhání na základě výše zmíněného trestního oznámení v souvislosti s podezřením z trestných činů dotačního podvodu (§ 212 trestního zákoníku) a poškození finančních zájmů Evropské unie (§ 260 trestního zákoníku) ve „zločinném spolčení“ (§ 89 odst. 17 dřívějšího trestního zákona), kdy podle obvinění dotaci určenou malým a středně velkým firmám, čerpal koncern Agrofert skrze nastrčenou malou firmu, čímž měla vzniknout škoda 49 997 443,36 Kč. Mandátový a imunitní výbor vydání obou poslanců doporučil 30. srpna 2017 a Poslanecká sněmovna hlasovala 6. září 2017 pro jejich vydání k trestnímu stíhání, které Policie ČR zahájila oznámením státnímu zástupci na konci září 2017. Babiš i Faltýnek si obvinění dle svých slov převzali na začátku října 2017 a podali proti obvinění stížnost.\n\nTrestní stíhání Babiše a Faltýnka bylo po volbách do Poslanecké sněmovny v roce 2017 přerušeno, neboť oba opět získali poslaneckou imunitu. Policie znovu požádala o jejich vydání den po složení poslaneckého slibu 21. listopadu 2017.\n\nOhledně využití areálu Čapího hnízda Andrej Babiš ve sněmovně tvrdil, že vzniklo jako projekt s cílem „\"vybudovat multifunkční kongresový areál sloužící veřejnosti v rámci cestovního ruchu\"“ a i nadále je provozován pro veřejnost. V říjnu 2017 to zpochybnily dokumenty z března 2010 zveřejněné skupinou Šuman ohledně půjček banky HSBC firmě Farma Čapí hnízdo a.s. ve výši 350 miliónů korun s povoleným přečerpáním 25 miliónů korun s obdobím čerpání na konci roku 2014. Z dokumentů mimo jiné vyplývá, že banka považuje farmu Čapí hnízdo za majetek Andreje Babiše s účelem konferenčního centra Agrofertu, které nemá být závislé na turismu.\n\nV lednu 2018 začala Poslanecká sněmovna opět projednávat otázku poslanecké imunity a vydání Andreje Babiše a Jaroslava Faltýnka k trestnímu stíhání v této kauze. Při svém projevu ve sněmovně dne 10. ledna prohlásil prezident Miloš Zeman, že by parlament měl umožnit toto stíhání, ale zároveň ctít presumpci neviny. V této kauze se objevil nový svědek, a sice bývalý detektiv Jiří Komárek, kterého si mandátový a imunitní výbor sněmovny pozval na své jednání v úterý 16. ledna. Podle poslankyně za ANO 2011 Taťány Malé mluvil Komárek o vztahu policejního vyšetřovatele Čapího hnízda s mafií. Výbor považuje za důležité se s takovou informací seznámit, proto se jeho členové za ANO připojili k hnutí Svoboda a přímá demokracie s žádostí, aby se Komárek zúčastnil úterního jednání. Poslankyně Malá potvrdila prohlášení představitelů KDU-ČSL, že výbor by měl podle příslibu hnutí ANO do úterý 16. ledna 2018, 14:00 hod., přijmout usnesení, zda doporučuje vydání předsedy ANO a premiéra Babiše a jeho místopředsedy Faltýnka k trestnímu stíhání v kauze Čapí hnízdo. Poslanecká sněmovna nakonec oba poslance vydala i napodruhé.\n\nPolicie v souvislosti s kauzou vyšetřovala původně 11 lidí včetně Andreje Babiše, jeho manželky a dětí, 3. května 2018 vyhověl dozorující státní zástupce Jaroslav Šaroch stížnosti Jaroslava Faltýnka a dalších tří obviněných a zastavil jejich stíhání, stížnosti ostatních obviněných včetně Andreje Babiše a jeho rodiny zamítl.\n\nServer iRozhlas v říjnu 2018 zveřejnil přehled 10 nejzávažnějších důkazů které vyplynuly z policejního usnesení a usnesení státního zástupce:\n\n\nVyšetřování kauzy by se mělo podle serveru iRozhlas uzavřít do konce roku 2018. Původně mělo skončit již v září 2018, ale kvůli zdržovací taktice premiérových dětí Adriany Bobekové a Andreje Babiše mladšího došlo ke zpoždění a původně hrozilo i rozdělení na dva případy.\n\nVe stejný den jako oznámení serveru iRozhlas uveřejnil Marek Přibyl, známý svým spojením s Babišem z odposlechů zveřejněných skupinou Šuman, informaci o výpovědi 4 policistů (Mariana Janouška, Pavla Fialy, Martina Procházky a Petra Čupy) proti vyšetřovateli Čapího hnízda, Pavlu Nevtípilovi a jeho nadřízeným. Podle Jiřího Sezemského z Forum24 ale nepředložili žádné důkazy a tak jde pouze o pokus potopit vyšetřovatele Čapího hnízda, aby se kauza nedostala před soud.\n\nPolicie ukončila vyšetřování v březnu 2019 a 17. dubna 2019 předala spis dozorujícímu státnímu zástupci Jaroslavu Šarochovi. Na začátku září 2019 rozhodl dozorující státní zástupce a své rozhodnutí předal vedoucímu státnímu zástupci Martinu Erazímovi, deník N tehdy informoval, že státní zástupce Šaroch navrhuje zastavit stíhání všech obviněných, což následně městské státní zastupitelství potvrdilo a stíhání všech obviněných bylo pravomocně zastaveno s odůvodněním, že důkazy neprokazují, že skutek byl trestný, neboť Farma Čapí hnízdo splňovala podmínky definice malého a středního podniku. Rozhodnutí bylo následně předloženo nejvyššímu státnímu zástupci Pavlu Zemanovi k přezkoumání zákonnosti.\n\nNejvyšší státní zástupce ohledně Čapího hnízda rozhodl 4. prosince 2019, přičemž zrušil zastavení trestního stíhání Andreje Babiše a Jany Mayerové jako „nezákonné a předčasné,\" trestní stíhání ostatních obviněných zůstalo zastaveno. Případ se tímto vrátil k dozorujícímu státnímu zástupci, pro nějž je rozhodnutí nejvyššího státního zástupce závazné.\n\nV polovině listopadu 2018 bylo na Televizi Seznam v rámci pořadu „Zvláštní vyšetřování“ Sabiny Slonkové a Jiřího Kubíka publikováno tvrzení, že Andrej Babiš mladší podepsal dokumenty k Čapímu hnízdu, aniž by věděl, co podepisuje. V době zdržování vyšetřování byl údajně proti své vůli držen na Krymu, aby nebyl policií nalezen a aby nemohl vypovídat. Podle Babiše mladšího byl do Ruska a na Ukrajinu odvezen poté, co mu jeho tehdejší lékařka, psychiatrička Dita Protopopová dala na výběr, zda chce být zavřen v Národním ústavu duševního zdraví, kde Protopopová pracovala jako vedoucí lékařka oddělení psychotických poruch, nebo odjet na „prázdniny“. Petr Protopopov, manžel dr. Protopopové, který je ruského původu a pracoval v Agrofertu jako řidič, mu dělal asistenta a bodyguarda. Společně s Protopopovem pak Babiš mladší odjel do Kaliningradu, do Bratislavy, do Moskvy a na Krym, v té době už anektovaný Ruskem. Podle jeho asistenta u něj již v roce 2015 propukla naplno schizofrenie a do Krivého Rogu na Ukrajině chtěl jet z Krymu za svojí přítelkyní. Odtud ovšem napsal e-mail policii, že byl unesen. Věc tehdy prošetřovala policie a došla k závěru, že se žádný únos nestal.\n\nProtopopova rodina žije v Česku už od 90. let. Dr. Protopopová je autorka zprávy o zdravotní nezpůsobilosti Babiše mladšího, díky které neměl být stíhán policií v kauze Čapí hnízdo. V regionálních volbách v roce 2018 kandidovala za hnutí ANO v Praze 8 a stala se členkou zastupitelstva. Po zveřejnění souvislostí Seznamem TV se svého mandátu vzdala. Petr Protopopov je bývalý cyklistický závodník, který vlastnil obchod s cyklistickými potřebami. Jeho angažmá jako asistent a bodyguard Babiše mladšího a „hlídání, aby (junior) bral všechny léky“ bylo podle Protopopova bývalého obchodního partnera Josefa Komárka hlavní důvod, proč cykloobchod prodal.\n\nAndrej Babiš mladší žije po svém návratu z pobytu na Ukrajině společně se svou matkou ve Švýcarsku. Poté, co byla kauza Čapí hnízdo rozšířena o problém jeho údajného únosu, prohlásil Andrej Babiš starší, že jeho syn je duševně nemocný. Podle něj trpí Andrej mladší schizofrenií a mediální kampaň kolem syna je „odporný útok na moje děti s cílem destabilizovat Česko“. Problém zdravotního stavu Andreje Babiše mladšího jako aktéra kauzy Čapí hnízdo je mj. otázkou zásahu\ndo jeho zdravotní dokumentace a osobnostních práv pacienta. Lidé z okolí premiéra mají za to, že stav jeho syna znemožňuje výslech. Význam bude mít očekávaná zpráva ze švýcarského zdravotnického zařízení, která je údajně součástí trestního spisu v dané kauze. „Nemůžu vám nic říci. Ke zdravotním zprávám se nebudeme vyjadřovat,“ upozornil mluvčí městských žalobců Cimbala novináře \"Lidových novin\". Dozorující žalobce Jaroslav Šaroch rozhodl, že stíhání Babiše juniora pokračuje. Požádal ale policii o znalecký posudek k tomu, zda je Babiš junior skutečně schopný účastnit se trestního řízení. Kvůli švýcarskému občanství Babiše mladšího by však česká policie musela mít souhlas justičních orgánů alpské země. Šaroch naznačil, že přemýšlí, že by stávající kauzu Čapí hnízdo rozdělil na dvě kauzy.\n\nCelkem asi jedenáct tisíc lidí se přes Facebook svolávalo na demonstrace za rezignaci Babiše. První demonstraci svolala skupina AUVA na čtvrtek 15. listopadu 2018 na Václavské náměstí v Praze, zúčastnilo se jí až 5 000 lidí. Na shromáždění promluvilo několik osobností politického a veřejného života, mezi nimi poslanec za TOP 09 a bývalý ministr financí Miroslav Kalousek. Další dvě demonstrace byly ohlášeny na sobotu při výročí 17. listopadu. Na tento pochod potvrdilo na Facebooku účast asi 6 tisíc lidí a na klidný protest asi jeden tisíc lidí. Protestů se účastnilo několik tisíc lidí.\n\nV reakci na zveřejněné informace o Andreji Babišovi mladším vyzvala opozice premiéra Babiše dne 13. listopadu 2018 k demisi a současně jednala o možnosti vyvolat hlasování o vyslovení nedůvěry druhé vládě Andreje Babiše. Předseda ODS Petr Fiala prohlásil, že opozice má dostatek hlasů pro svolání schůze Poslanecké sněmovny o nedůvěře vládě. Dne 15. listopadu 2018 Senát Parlamentu většinou hlasů schválil usnesení, v němž označil za nepřijatelnou účast Andreje Babiše ve vládě až do konce vyšetřování kauzy Čapí hnízdo.\n\nK úmyslu opozice vyvolat hlasování o nedůvěře vládě Andreje Babiše prohlásil prezident Miloš Zeman na TV Barrandov, že kdyby poslanci nynější vládě vyslovili nedůvěru, tak on opět pověří sestavením kabinetu Babiše. Ten může podle Zemana po vyslovení nedůvěry vládnout měsíce v demisi, a za tu dobu se situace uklidní. Že by poslanci ale skutečně vládě vyslovili nedůvěru, prezident neočekává.\n\nPremiér Andrej Babiš sám prohlásil dne 16. listopadu 2018 před odletem do Bruselu na jednání s Evropskou komisí, že navzdory výzvám neodstoupí. „Nikdy neodstoupím. Nikdy! Ať si to všichni zapamatují,“ řekl. Zároveň poděkoval prezidentovi Miloši Zemanovi a senátorovi Jiřímu Čunkovi za podporu. „Pokud budu odvolaný, fajn,“ dodal Babiš. Celou záležitost vnímá „jako puč“ a „akci hodnou rozvědky“.\n\nUdělení dotace bylo od roku 2016 také vyšetřováno Evropským úřadem pro boj proti podvodům (OLAF), přestože to Babiš novinářům v květnu 2017 popíral, jelikož prý žádná jeho firma kontaktována nebyla. Po ukončení vyšetřování vyšlo najevo, že firma Agrofert již během vyšetřování podala na postup OLAFu stížnost k evropskému ombudsmanovi a stížnost k Soudnímu dvoru Evropské unie. Podle serveru Lidovky.cz zástupci Agrofertu očekávali, že OLAF se závěrečnou zprávou vyčká na rozhodnutí těchto institucí. Úřad OLAF sám očekával, že vyšetřování této kauzy uzavře do konce roku 2017. Tak se i stalo, když OLAF v prosinci 2017 vyšetřování ukončil a nálezy zaslal českým úřadům a Evropské komisi. Zprávu obdrželo ještě před koncem roku 2017 ministerstvo financí, výsledky veřejnosti utajilo a zprávu předalo dalším orgánům (ministerstvu pro místní rozvoj, řídícímu orgánu operačního programu ROP Střední Čechy a Nejvyššímu státnímu zastupitelství). Dle nejvyššího státního zástupce Pavla Zemana je takovéto utajení odůvodněné, vzhledem k tomu, že tato zpráva má být použita jako důkaz v trestním řízení (na přímý dotaz obecně připustil možnost zveřejnění v případě veřejného zájmu, který však není přesně definován a který také rozhodně neopravňuje k plnému zveřejnění včetně citlivých údajů). Současně Česká republika požádala Evropskou komisi o vynětí Čapího hnízda z certifikace, což by po schválení znamenalo vynětí projektu také z dotačního programu ROP Střední Čechy a vrácení dotace ze státního rozpočtu. Tím by orgány EU ztratily veškerou pravomoc k řešení celého případu. Podle serveru Lidovky.cz údajně o vynětí z dotačního programu požádaly orgány EU. Žalobci doporučili ministerstvu financí zprávu OLAFu nezveřejňovat z důvodu jejího zařazení do vyšetřovacího spisu.\n\nDetaily zprávy však již 3. ledna 2018 uveřejnila Sabina Slonková na serveru Neovlivni.cz. Podle ní zpráva OLAFu obsahuje tvrzení o tom, že v žádosti o dotaci byly nepravdivé údaje, že v kauze byly porušeny právní předpisy a že dotace neměla být farmě Čapí hnízdo vůbec udělena. Podle Slonkové tak zpráva potvrzuje, že šlo o podvod. Český rozhlas uvedl, že se ve zprávě píše o nesrovnalostech v dotační žádosti a o možném podvodu. Nesrovnalosti měly být v žádosti o dotaci, kdy prý žadatel podal nepravdivé informace a důležité informace zatajil.\n\nMinisterstvo financí zveřejnilo 4. ledna 2018 část zprávy, která doporučuje „vynětí financování v souvislosti s nesrovnalostmi zjištěnými v rámci projektu“ Čapího hnízda z dotačního programu.\n\nOLAF napsal ve zprávě o Čapím hnízdě například: „Vyšetřování dále zjistilo, že představitelé příjemce dotace v době, kdy předložili žádost o podpoření svého projektu a podepsali dohodu o poskytnutí financování v roce 2008, řídícímu orgánu operačního projektu poskytli nepravdivé informace a důležité informace zatajili. Zatajená informace dokazuje, že společnost, která získala dotaci, netrpěla handicapy typickými pro malé a střední podniky. Na základě příslušné legislativy je tedy Evropská komise oprávněná odmítnout finanční pomoc takovémuto žadateli o dotaci.“, dále: „Vyšetřování OLAF dospělo k závěru, že rodinné vazby mezi osobami vlastnícími Farmu Čapí hnízdo, a. s., a Agrofert Holding, a. s., se zdají být takové, že těmto osobám dávají příležitost pracovat společně za účelem vykonávání vlivu nad obchodními rozhodnutími těchto firem, což znemožňuje, aby bylo na obě firmy nahlíženo jako na sobě navzájem nezávislé. Tyto dvě firmy mohou být pro účely příslušné legislativy považovány za \"propojené\", a to proto, že skrze skupinu fyzických osob jednajících společně představují jednu ekonomickou jednotku.“ a „Za těchto okolností je OLAF názoru, že příprava a implementace tohoto projektu byla postižena četnými porušeními národních a evropských zákonů. (…) Tato porušení mohou představovat podklad pro soudní řízení na základě příslušných ustanovení českého trestního zákoníku o dotačním podvodu a poškození finančních zájmů EU.“\n\nPlný text zprávy OLAF o Čapím hnízdě zveřejnila 11. ledna 2018 v redakčním překladu periodika \"Respekt\" a \"iHNed.cz\" (obě spadající pod mediální dům Economia). Žádost o poskytnutí kopie zprávy OLAF podala na Ministerstvo financí i organizace Kverulant.org, žádost i rozklad však byly zamítnuty. Organizace tedy podala na ministerstvo financí soudní žalobu a soud jí dal za pravdu. Po prohraném soudu zprávu zveřejnilo i Ministerstvo financí.\n\nV únoru 2018 vyšlo najevo, že farma Čapí hnízdo do té doby stále ještě dostávala ze státního rozpočtu drobné dotace určené malým a středním firmám, a to i v situaci, kdy byla vlastníkem farmy společnost Imoba, součást koncernu SynBiol. Ten však dotačním podmínkám nevyhovuje. Za situaci dle ministerstva zemědělství odpovídá žadatel, když vyplňuje čestné prohlášení, které tak podle zjištění Hospodářských novin mohlo obsahovat nepravdivé informace. Farma tak na dalších dotacích dostala 107 tisíc korun. Zástupci společnosti Imoba se k situaci odmítli vyjádřit, později oznámili, že dotace na chov zvířat ve výši 90 tisíc korun vrátili. Jediným akcionářem SynBiolu byl do února 2017 právě Andrej Babiš.\n\nV roce 2018 v souvislosti s kauzou úřad Evropského ombudsmana rozhodoval o stížnosti na eurokomisařku Věru Jourovou, která se měla svým vyjádřením k oprávněnosti udělení dotace zpronevěřit kodexu eurokomisaře. Ten předpisuje, že se komisař nesmí vyjadřovat k případům, které unijní struktury dosud neuzavřely. Věra Jourová v roce 2016 pro Radiožurnál pronesla, že podle ní bylo s dotací podle tehdejších pravidel vše v pořádku. Podle ombudsmanky Emily O’Reilly byla vyjádření Jourové nemoudrá a nepřípustná vzhledem k jejímu postavení komisařky.\n\nPo upozornění Nadačního fondu proti korupci a reportáži Reportérů ČT „Malá dotace pro velký Agrofert“ rozhodl výbor pro rozpočtovou kontrolu Evropského parlamentu (CONT) o postoupení případu dalších dvou firem spadajících pod Agrofert k prošetření OLAFu. Konkrétně jde o společnosti Agroparkl a ZOD Zálabí, které jsou podezřelé z neoprávněného čerpání dotace na pojištění plodin.\n\nV roce 2018 Český Rozhlas zveřejnil posudky zpracované v roce 2008 v době udělení dotace, které si tehdy objednal ROP Střední Čechy. Posudky se shodují v nejednoznačné identifikaci žadatele, nadhodnocením částí projektu, pochybnostmi zda firma splatí úvěr a neprokázaným přínosem pro region. Podle předsedy tehdejšího výboru regionální rady, Petra Bendla, výbor neměl posudky k dispozici, jelikož měly jen doporučující charakter.\n\nMinisterstvo financí na doporučení Evropské komise v lednu 2018 sporný projekt vyňalo z evropského financování. Úřad ROP Střední Čechy vyzval 10. května 2018 firmu Imoba k dobrovolnému vrácení dotace do 30 kalendářních dnů. Mluvčí Agrofertu potvrdil obdržení výzvy a oznámil, že koncern dál trvá na tom, že dotace byla čerpána v souladu se zákonem. V případě, že firma částku nevrátí, začne správní řízení. Firma Imoba v červnu 2018 souhlasila s dobrovolným vrácením dotace a uvedla, že vrácení peněz neznamená, že by porušila podmínky dotace.\n\nV únoru 2018 vyšlo najevo, že farma Čapí hnízdo i nadále pobírá ze státního rozpočtu drobné dotace určené malým a středním firmám a to i v situaci, kdy je vlastníkem farmy společnost Imoba, součást koncernu SynBiol. Ten však dotačním podmínkám nevyhovuje. Za situaci dle ministerstva zemědělství odpovídá žadatel, když vyplňuje čestné prohlášení, které tak podle zjištění Hospodářských novin mohlo obsahovat nepravdivé informace. Farma tak na dalších dotacích dostala 107 tisíc korun. Zástupci společnosti Imoba se k situaci odmítli vyjádřit, později pak oznámili, že dotaci ve výši 90 tisíc korun vrátili. Jediným akcionářem SynBiolu byl do února 2017 právě Andrej Babiš.\n\nGenerální finanční ředitelství obdrželo v prosinci 2014, kdy již byl Andrej Babiš ministrem financí, na základě směrnice 2011/16/EU o výměně informací podnět německého Finančního úřadu v Saské Kamenici ohledně podezření, že firma Agrofert Deutschland GmbH se pomocí smlouvy o reklamě s Farmou Čapí hnízdo dopustila daňového úniku. Mělo jít o platby Čapímu hnízdu za reklamu ve výši 280 milionů korun v letech 2009–2013. Firmy Imoba ani Agrofert nechtěly zveřejnit, za jaké služby bylo zaplaceno. Např. podle jedné ze smluv mezi oběma firmami z konce roku 2011 si německá pobočka Agrofertu u rekreačního areálu v Olbramovicích objednala zajištění reklamy a podporu marketingu během celého roku 2012. Smlouva byla uzavřena na částku 350 tisíc eur, v přepočtu asi na 8,75 milionu korun.\n\n\n"}
{"id": "1185895", "url": "https://cs.wikipedia.org/wiki?curid=1185895", "title": "Neopentan", "text": "Neopentan\n\nNeopentan, systematický název 2,2-dimethylpropan, je uhlovodík z řady alkanů, jeden z izomerů pentanu (společně s pentanem („\"n\"-pentanem“) a isopentanem). Je to extrémně hořlavá látka, která je za standardních podmínek v plynném skupenství, jako jediný uhlovodík s více než 4 atomy uhlíku. Při teplotách pod 10 °C kondenzuje na velmi těkavou kapalinu.\n\nNeopentan je také nejjednodušší alkan s kvartérním atomem uhlíku, tedy takovým, na který není přímo navázán žádný atom vodíku, ale ve všech čtyřech pozicích je substituován alkyly, v tomto případě methylovými skupinami.\n\nTeplota varu neopentanu je kolem 9,5 °C, což je mnohem méně než u isopentanu (27,7 °C) nebo n-pentanu (36,0 °C). Teplota tání (−16,6 °C) je více než 140 °C vyšší oproti isopentanu (−159,9 °C) a o více než 110 °C vyšší oproti n-pentanu (−129,8 °C).\n"}
{"id": "1185900", "url": "https://cs.wikipedia.org/wiki?curid=1185900", "title": "Deerfrance", "text": "Deerfrance\n\nDeerfrance je americká zpěvačka.\n\nVyrůstala na Manhattanu a v roce 1969 se přestěhovala do Haight Asbury. Později se vrátila do New Yorku. Zde pracovala například v klubech CBGB a Max's Kansas City, kde byla v kontaktu s různými newyorskými punkovými a rockovými hudebníky sedmdesátých let. Rovněž přispívala do časopisu \"Punk\". Jejím přítelem byl v té době baskytarista Fred Smith, člen skupiny Television. Na přelomu sedmdesátých a osmdesátých let byla členkou doprovodné skupiny velšského hudebníka Johna Calea; z jejich spolupráce vzešlo koncertní album \"Sabotage/Live\" (1979). Rovněž napsala text k jeho písni „Rape“, kterou hrál při koncertech v letech 1978 a 1979. Rovněž zpívala ve studiové verzi písně „Mercenaries (Ready for War)“ vydané v roce 1980 jako singl. Roku 1979 rovněž zpívala na albu \"Tom Verlaine\" hudebníka Toma Verlaina.\n\nV osmdesátých letech působila ve skupině Floor Kiss, v níž dále působili baskytarista Kevin Fullen, kytarista Michael Paumgardhen a bubeník Dee Pop, což byl její manžel. Kapela vydala roku 1985 šestipísňové album '. Později se usadila v Paříži, kde spolupracovala například hudebníkem Ramuntchem Mattou (zpívala v písni „Dis Ouh“, která vyšla až v roce 2006 na kompilaci \"Mes Plus Grands Succès\"). V roce 2004 vydala své první sólové album \"Blest\", na němž ji doprovázela skupina . Na albu se nachází čtrnáct autorských skladeb doplněných o novou verzi písně „“, jejíž autorem byl John Cale (vyšla právě na albu '; i v této verzi zpívala Deerfrance). Skupinu založila v roce 2002 a hrál v ní také například Paul Chapin. Rovněž spolupracovala se zpěvačkou Felice Rosser. Mezi její vzory patřili Captain Beefheart a hudebníci z vydavatelství Motown.\n\n"}
{"id": "1185903", "url": "https://cs.wikipedia.org/wiki?curid=1185903", "title": "295 (číslo)", "text": "295 (číslo)\n\nDvě stě devadesát pět je přirozené číslo, které následuje po čísle dvě stě devadesát čtyři a předchází číslu dvě stě devadesát šest. Římskými číslicemi se zapisuje CCXCV.\n\n\nSilnice II/295 je česká silnice II. třídy vedoucí na trase Studenec – Vrchlabí – Špindlerův Mlýn\n\n\n"}
{"id": "1185910", "url": "https://cs.wikipedia.org/wiki?curid=1185910", "title": "Křesťanský existencialismus", "text": "Křesťanský existencialismus\n\nKřesťanský existencialismus je filosoficko-teologický směr, který se svým specifickým způsobem staví ke křesťanské teologii a jehož kořeny nalézáme v díle dánského filosofa Sørena Kierkegaarda (1813 – 1855). Dalšími významnými představiteli jsou například teologové Karl Barth, Rudolph Bultmann, Paul Tillich nebo John Macquarrie. Zařadit sem můžeme i francouzské filosofy Gabriela Marcela, Emmanuela Mounier a Pierra Boutanga, ale i Němce Karla Jasperse nebo ruské filosofy Nikolaje Berdjajeva a Lva Šestova. \n\nKierkegaard volá po návratu zpět k ryzejší podobě křesťanství, přičemž ideálem je rané křesťanství prvních století po Kristově smrti. Po Milánském ediktu se křesťanství zpopularizovalo, a to je právě moment, kdy – podle tohoto směru – se křesťanství začíná zvrhávat a značně se odklání od původního poselství milosti, pokory a lásky. \n\nPro Kierkegaarda je také důležité pojetí Boha a Lásky. Mezi tyto dva pojmy dává rovnítko, čili když člověk miluje, vlastně tím dosahuje na duchovní, božský aspekt. Individuum je pak sloučeninou božského (nekonečného) a pozemského (konečného) prvku, a pokud není nekonečný prvek plně realizován, pak individuum zakouší zoufalství. \n\nToto zoufalství vede ke krizi, kterou nemůže rozhodnout rozum (racionalita) a jsme tak nuceni udělat skok víry, kdy čelíme strachu ze špatného rozhodnutí, nicméně abychom mohli skutečně žít, musíme tento skok víry podstoupit. Pro některé teology skok víry znamená úplně se oprostit od sebe sama a plně se dát Bohu – důvěřovat spíše Bohu, než vlastnímu rozumu. \n\nTuto perspektivu vidíme nejzřetelněji ve spisech Karla Bartha, protestantského teologa, který patří mezi ty, jež nejvíce rozvíjeli Kierkegaardovy náboženské záměry a může na něj být pohlíženo jako na výchozího autora výslovně křesťanského existencialismu dvacátého století. Podle Bartha nám úzkost a zoufalství, které zažíváme uprostřed existenciální krize, ukazuje realitu nekonečného Boha. \n\nRacionální důvody pro teologii a snaha postihnout božské zjevení rozumově je podle Bartha marná. Racionální odůvodnění víry prostě neexistuje. Existencialistická apologetika vychází z toho, že křesťanská víra je odůvodnitelná proto, že uspokojuje určité emocionální a duchovní potřeby. Argument tak vypadá takto.\nMnoho existencialistických témat v křesťanské teologii lze nalézt i v práci Rudolfa Bultmanna, teologa, který tvrdil, že Nový zákon zprostředkovává skutečně existencialistickou zprávu, která byla ztracena nebo přikryta v průběhu staletí. Co se musíme naučit z textu je myšlenka, že máme na výběr mezi tím žít „autenticky“ (kdy čelíme vlastním limitům, včetně naší smrtelnosti) a tím, žít „nepravě“ (kdy jsme zaleknuti zoufalstvím a smrtelností). \n\nBultmann, spíše než na Kierkegaarda, spoléhal na Martina Heideggera a to takovým způsobem, že někteří kritici tvrdili, že Bultmann líčí Ježíše Krista jako předzvěst Heideggera.\n\nMožná nejznámějším z křesťanských existencialistů byl Gabriel Marcel. Marcel své myšlení váže na konkrétní existenciální akty, jako je důvěra, víra a láska. Při jejich vykonávání se otevírá skutečnost člověka. Nad tuto skutečnost ještě člověk zakouší sebe sama jako toho, kdo má účast na tajemství univerzálního bytí. Pohrouží-li se člověk do tohoto tajemství (za předpokladu, že jde cestou osobní lásky), otevře se před ním zkušenost smyslu u Boha. \nExistence je tak mým vlastním tajemstvím, jež mě beze zbytku pohlcuje. Akty vnitřního sebepoznání vedou člověka k pravdě. \"„Člověk je poutníkem zahleděným do stále se měnících obrazů svého nitra. Tento dynamický proud vnitřního života rozhoduje o tom, že existence není stavem, nýbrž procesem věčné obnovy, stálým rozením.“\"\n\nDalším významným křesťansky orientovaným existencialistou byl Karl Jaspers. Jaspers ve své filozofii používá pojem šifra. Šifrou se stává Bůh a můžeme ji spatřit v mezních situacích a ve smrti, která je posledním ztroskotáním. Tuto šifru máme za úkol odhalit. Podle Ivana Blechy se Jaspers zaměřoval na zjištění hranic dosavadního poznání a rozkrytí tzv. „mezních situací“, ve kterých lze nalézt šifry pro „obemykajícího“. Obemykající je vlastně univerzálním polem bytí (ne „nad“ či „za“ světem, ale v něm) a zahrnuje všechny „složky“ našeho poznání a všechny stavy, v nichž se nalézáme my i věci kolem nás. O platnost transcendentna se opírá Dasein, které znamená naše tělesné a časové jsoucno. Dasein lze vyjádřit zkušeností já jsem zde. Šifry pak podávají o obemykajícím zprávu. \n\nKřesťanský existencialismus se setkal se značným ohlasem, který zapříčinila obecná kulturní atmosféra před válkami, mezi nimi i po nich. Heinrich Schmidinger vysvětluje, že jako celá existenciální filozofie se i ten křesťanský díky neostrému vymezení pojmu existence rozštěpil do několika proudů. Nejdůležitějším se stal ten, který chápal lidskou existenci jako jedincovo přesahování směrem k tajemství bytí, resp. Boha, ale zároveň existencí rozuměl nezaměnitelně jedinečný a konkrétní život jednotlivého člověka. \n\nZákladními charakteristikami křesťanského existencialismu tak je: důležitost osobní krize vedoucí k hlubší víře, osobní chápání Boha, ocenění iracionální víry nad pokusy pochopit Boha skrze intelekt a důrazu na střetnutí s Biblí.\n\nKřesťanský existencialismus klade důraz na osobní střetávání s Biblí, která spíše než že je Božím slovem, se Božím slovem stává vždy při každém novém setkání se čtenářem či posluchačem. Nejde tady tudíž o střetávání člověka a textu, ale spíše o střetávání dvou osob – člověka a Boha. Text je jen nástrojem, prostředníkem tohoto střetnutí. \n\nDalším aspektem, který je Písmem nesen, je také to, jak se může – prostřednictvím Písma – člověk nově pochopit. Písmo nejen, že poskytuje prostor pro setkání s Bohem, ale také přímo působí na sebepochopení člověka, které se může při zmiňovaném setkání měnit. \n\nKřesťanský existencialismus se také často odkazuje na to, co nazývá nepřímým stylem Kristova učení, které považuje za výrazný a důležitý aspekt. Pointa toho, co Kristus říká, je často nevyřčená. Kristus podle křesťanského existencialismu mluví v podobenstvích, aby umožňoval každému jednotlivci čelit pravdě sám. \n\nKristovi jsou často kladeny otázky, na které on odpovídá podobenstvím, ale na konci tohoto podobenství otázku vrátí tazateli. Dobře patrné je to na příkladu příběhu o milosrdném Samaritánovi. Ježíš má odpovědět na otázku „kdo je můj bližní“. Místo toho rozvijí příběh o muži napadeném a zbitém zloději, kterému nepomůže ani kněz, ani lévita jdoucí okolo. Soucit pohne jen Samařana, který jej ošetří a postará se i o to, aby se zotavil v hostinci, kde za něj zaplatí. Po tomto příběhu Kristus položí otázku zpět. „Kdo z těch tří, myslíš, byl bližní tomu, který upadl mezi lupiče?“ Ježíš tak dává tazateli šanci, aby problém sám pochopil a vyrovnal se s ním.\n"}
{"id": "1185911", "url": "https://cs.wikipedia.org/wiki?curid=1185911", "title": "Leopold Dukes", "text": "Leopold Dukes\n\nLeopold Dukes (1810, Bratislava – 3. srpna 1891, Vídeň) byl rakouský literární historik.\nPocházel z židovské rodiny. Strávil mnoho let na cestách po Evropě a studoval hebrejské rukopisy. Napsal mimo jiné, hebrejskou literární historii středověku. Přispíval do řady židovských periodik, zvláště do \"Literaturblatt des Orients\".\n\n"}
{"id": "1185914", "url": "https://cs.wikipedia.org/wiki?curid=1185914", "title": "Miami Open 2016", "text": "Miami Open 2016\n\nMiami Open 2016, oficiálně se jménem sponzora Miami Open presented by Itaú 2016, byl společný tenisový turnaj mužského okruhu ATP World Tour a ženského okruhu WTA Tour, hraný v areálu Tennis Center at Crandon Park na otevřených dvorcích s tvrdým povrchem Laykold. Konal se mezi 21. březnem až 3. dubnem 2016 ve floridském Key Biscayne jako třicátý druhý ročník turnaje.\n\nMužská polovina se řadila po grandslamu do druhé nejvyšší kategorie okruhu ATP World Tour Masters 1000 a její dotace činila 7 037 595 amerických dolarů. Ženská část s rozpočtem 6 844 139 dolarů patřila také do druhé nejvyšší úrovně okruhu WTA Premier Mandatory. Miamská událost tradičně navázala na kalifornský Indian Wells Masters. Podruhé se generálním sponzorem stal bankovní dům Itaú.\n\nNejvýše nasazenými hráči v soutěžích dvouher byli světové jedničky a obhájci titulů Srb Novak Djoković a Američanka Serena Williamsová. Jako poslední přímí účastnici do dvouher nastoupili 89. argentinský hráč pořadí Diego Schwartzman a 77. žena klasifikace Bethanie Matteková-Sandsová ze Spojených států.\n\nTurnajový rekord Andreho Agassiho vyrovnal šestým titulem Novak Djoković, který dvojici březnových událostí Indian Wells Masters a Miami Masters vyhrál potřetí za sebou a počtvrté celkově. Navíc se 28. trofejí ze série ATP Masters posunul do čela statistik. Také Běloruska Viktoria Azarenková ovládla oba březnové Mastersy v jediném roce a po Steffi Grafové a Kim Clijstersové se stala třetí tenistkou, které se tento výkon ve dvouhře podařil. Třetí vítězkou na turnaji, která zaznamenala double z Miami i Indian Wells byla Američanka Bethanie Matteková-Sandsová, jež triumfovala v ženské čtyřhře při obnovené spolupráci s Lucií Šafářovou. I ona ve čtyřhře navázala na Hingisovou a Zverevovou jako třetí hráčka, která dosáhla kalifornského i floridského titulu v jedné sezóně. Mužskou čtyřhru opanovala francouzská dvojice Pierre-Hugues Herbert a Nicolas Mahut, která tak vyhrála oba březnové Mastersy 2016 také.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráči postoupili jako tzv. šťastní poražení:\n\n\n\n\nNásledující páry obdržely divokou kartu do hlavní soutěže:\n\nNásledující páry nastoupily z pozice náhradníka:\n\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil z pozice náhradníka:\n\n\n\n\n\n"}
{"id": "1185915", "url": "https://cs.wikipedia.org/wiki?curid=1185915", "title": "Fabiana Bytyqi", "text": "Fabiana Bytyqi\n\nFabiana Bytyqi, známá i pod přezdívkou Andělská pěst (* 30. prosince 1995) je česká profesionální boxerka, mistryně světa organizace WBC v lehké minimuší váze. Jejím trenérem je Lukáš Konečný. V březnu roku 2016 se po vítězství nad Bulharkou Teodorou Bačevovou stala juniorskou mistryní světa v mini muší váhové kategorii. Je i mistryní světa v amatérském kickboxu. Jako host vystupovala v \"Show Jana Krause\" a v pořadu \"Víkend\" jí byla věnována jedna reportáž.\n\nFabiana Bytyqi se narodila 30. prosince 1995 v České republice, avšak kořeny má v Kosovu, odkud pochází její otec. Má bratra Sebastiana, který se taktéž zajímá o box. Ve čtyřech letech se začala věnovat karate, později přešla na kickbox. V současné době se krom klasického boxu věnuje i thajskému boxu. V roce 2015 úspěšně odmaturovala na gymnáziu v Ústí nad Labem a poté začala studovat ergoterapii na fakultě zdravotnických studií na UJEPu.\n\nV září 2018 se po výhře nad Britkou Denise Castle stala mistryní světa organizace WBC v mini muší váhové kategorii.\n"}
{"id": "1185917", "url": "https://cs.wikipedia.org/wiki?curid=1185917", "title": "Chetag Cabolov", "text": "Chetag Cabolov\n\nChetag Cabolov (Cabolty) (* 17. listopadu 1991) je ruský zápasník–volnostylař osetské národnosti.\n\nZápasení se věnoval od 10 let v Beslanu pod vedením Čermena Marzajeva. Připravuje střídavě ve Vladikavkazu a na předměstí Moskvy v Troicku. V ruské volnostylařské reprezentaci se pohyboval od roku 2012 ve váze do 66 kg. Od roku 2014 střída olympijskou váhu do 74 kg s neolympijskou vahou do 70 kg. V roce 2016 prohrál nominaci na olympijské hry v Riu s Aniuarem Gedujevem. Od roku 2017 soupeří o post ruské reprezentační jedničky se Zaurbekem Sidakovem.\n\n"}
{"id": "1185925", "url": "https://cs.wikipedia.org/wiki?curid=1185925", "title": "Fabio De'Longhi", "text": "Fabio De'Longhi\n\nFabio De'Longhi (1967 Treviso, Itálie) je italský podnikatel, CEO společnosti De'Longhi. Narodil se v roce 1967\na je synem Giuseppe De'Longhiho.\nStudoval ekonomiku na Bocconi University, privátní univerzitě v italském Milánu.<br>\nOd 27. června 2005 vykonává funkci CEO ve společnosti De'Longhi a vlastní 67% podíl společnosti. Také je jejím viceprezidentem a úzce spolupracuje se svým otcem, který je prezidentem společnosti. Je jedním z nejbohatších lidí v Itálii.\n"}
{"id": "1185931", "url": "https://cs.wikipedia.org/wiki?curid=1185931", "title": "Józef Walenty Krzyżanowski", "text": "Józef Walenty Krzyżanowski\n\nJózef Walenty Krzyżanowski (1799 Krakov – 9. dubna 1849 Krakov) byl rakouský soudce a politik polské národnosti z Haliče, během krakovského povstání roku 1846 ministr spravedlnosti povstalecké polské vlády, během revolučního roku 1848 poslanec Říšského sněmu a starosta Krakova.\n\nPůsobil jako soudce a předseda nejvyššího tribunálu Svobodného města Krakov. Od roku 1830 byl činný v organizaci Towarzystwo Naukowe Krakowskie. Podílel se na krakovském povstání roku 1846 a v tomto roce se dokonce stal ministrem v krátce existující povstalecké polské vládě (Rząd Narodowy Rzeczypospolitej Polskiej). Byl ministrem spravedlnosti, respektive soudů III. instance. Roku 1849 se uvádí jako Joseph Kržyžanowsky, doktor práv v Krakově.\n\nBěhem revolučního roku 1848 se opět zapojil do veřejného dění. Od 17. září 1848 do své smrti v dubnu 1849 zastával post starosty města Krakov. Po smrti ho v této funkci nahradil Ignacy Paprocki. Ve volbách roku 1848 byl zvolen i na ústavodárný Říšský sněm. Zastupoval volební obvod Krakov III. Tehdy se uváděl coby doktor práv. Na mandát rezignoval v říjnu 1848. V listopadu 1848 byly v jeho obvodu vypsány doplňovací volby, v nichž uspěl Antoni Zygmunt Helcel, který ho pak v parlamentu od prosince 1848 nahradil.\n\nZemřel roku 1849. Pohřben byl na Rakowickém hřbitově v Krakově.\n"}
{"id": "1185935", "url": "https://cs.wikipedia.org/wiki?curid=1185935", "title": "Danny Frankel", "text": "Danny Frankel\n\nDanny Frankel je americký bubeník a perkusionista.\n\nJeho velkým vzorem byl jazzový hudebník Paul Motian. Ten byl rovněž jeho pedagogem. Pochází z Washingtonu, D.C. a později působil také v New Yorku. Byl například členem skupiny Urban Verbs (1977–1982) a doprovázel také zpěváka a kytaristu Lou Reeda. Roku 1983 se usadil v Los Angeles. V roce 2006 hrál v písni „Jumbo (In Tha Modern World)“ velšského hudebníka Johna Calea (uvedl, že se v tomto případě inspiroval Maureen Tuckerovou, Caleovou spolupracovnicí ze skupiny The Velvet Underground). V roce 2010 vydal album ', na němž hraje na různé perkusivní nástroje, a doprovází jej zde kytarista Nels Cline a hráč na klávesové nástroje Larry Goldings. Jeho starší album ' bylo vytvořeno za pomoci smyček a dronů. Rovněž hrál na albu \"Hotel Shampoo\" velšského hudebníka Gruffa Rhyse. Také se věnoval hře na bonga. Během své kariéry spolupracoval s mnoha dalšími hudebníky, mezi něž patří například Rickie Lee Jones, k.d. lang, Kid Congo Powers, Laurie Anderson, Fiona Apple, Everlast a Marianne Faithfull.\n\n\n"}
{"id": "1185936", "url": "https://cs.wikipedia.org/wiki?curid=1185936", "title": "TJ Vítkov", "text": "TJ Vítkov\n\nTělovýchovná jednota Vítkov je fotbalový klub z moravsko-slezského pomezí, který v sezoně 2017/18 sestoupil z I. A třídy do I. B třídy Moravskoslezského kraje (7. nejvyšší soutěž).\n\nSvé domácí zápasy odehrává ve sportovním areálu Vítkov.\n\nZdroj: \n\n"}
{"id": "1185939", "url": "https://cs.wikipedia.org/wiki?curid=1185939", "title": "Valdštejnsko (dvůr)", "text": "Valdštejnsko (dvůr)\n\nValdštejnsko je barokní komplex zemědělského hospodářského dvora z přelomu 17. a 18. století, položený v katastrálním území Mašov u Turnova a evidenční části města Turnov, jihovýchodně od Turnova u hlavní silnice na Jičín. Architektonicky cenné jsou zejména dvě vjezdové brány, které ctí barokní cítění symetrie. Komplex je památkově chráněný, do státního rejstříku byl zapsán 26. března 1964 pod číslem 6-2631.\n\nOkolí panského dvora bylo osídleno již v dobách středověku. Dokládají to hojné středověké sídlištní nálezy, které se objevují zejména po orbě na poli při Nové Vsi – Vystrkalově. Později zde vznikla vesnice Nová Ves.\nPo třicetileté válce bylo obyvatelstvo z úrodného údolí říčky Libuňky na příkaz majitelů panství Valdštejnů odsunuto do vesnic pod Kozákovem na méně úrodná pole. Uvolněné pozemky pak byly rozděleny mezi nově založené hospodářské dvory Hořensko, Kyselovsko a Valdštejnsko.\n\nV roce 1821 koupil celé Hruboskalské panství od Valdštejnů Jan Lexa z Aehrenthalu. V roce 1945 byl Aehrenthalům majetek zkonfiskován na základě Benešových dekretů.\n\nOd 60. let 20. století spadal statek pod státní podnik SEMPRA. Probíhalo zde šlechtění květin a zeleniny. V roce 1993 odkoupila polovinu areálu včetně sýpky soukromá společnost a začala s postupnými opravami. Sýpka je využívána jako sklad, přilehlé správní budovy jako kanceláře.\n\nV roce 2008 byla vyměněna střecha. V roce 2009 dostala sýpka nové vnější omítky. Byl odstraněn nevhodný novodobý nástřik hrubou betonovou maltou do úrovně 1. patra. Beton nahradily původní vápenné omítky. Rekonstrukce se dočkaly i obě brány. Objekt je v noci ze strany od silnice nasvícený.\n\nDvůr Valdštejnsko je čtyřdílný uzavřený komplex s vnitřním dvorem postavený v barokním stylu. Dominantní je třípatrový čelní objekt sýpky určené pro skladování obilí. K té na nárožích přiléhají dvě symetrické brány. K bránám jsou v pravém úhlu přistavěny přízemní objekty, které tvoří jihovýchodní a severozápadní křídla původního areálu. Dvůr uzavírá severovýchodní křídlo tvořené několika novodobými hospodářskými objekty.\n\nBrány zdobí do kamene tesaný znak Valdštejnů, dvě kamenné šišky ve vázách na krajích a kamenné krystalické těleso v nejvyšším bodě brány.\n\nZajímavostí je částečně dochovaná původní dlažba z lámaného čediče na vnitřním nádvoří.\n"}
{"id": "1185940", "url": "https://cs.wikipedia.org/wiki?curid=1185940", "title": "Charlotte Link", "text": "Charlotte Link\n\nCharlotte Link (* 5. října 1963, Frankfurt nad Mohanem) je německá spisovatelka.\n\nJe dcerou právníka a německé spisovatelky, novinářky Almuth Link. Po maturitě se rozhodla ke studiu práv, avšak studium nedokončila, neboť se rozhodla neodmítnout smlouvu s nakladatelstvím Bertelsmann-Verlag na tři svoje knihy. \n\nJejí o 16 měsíců mladší sestra Franziska zemřela v únoru roku 2012 po šesti letech nemoci na rakovinu. Svoji sestře také posléze Charlotte zasvětila knihu s názvem \"Sechs Jahre: Der Abschied von meiner Schwester\".\n\n\n"}
{"id": "1185943", "url": "https://cs.wikipedia.org/wiki?curid=1185943", "title": "Lajos Parti Nagy", "text": "Lajos Parti Nagy\n\nLajos Parti Nagy (* 12. října 1953, Szekszárd) je maďarský básník, prozaik a překladatel.\n\nDětství strávil v Tolně, Kaposváru a Székesfehérváru. V roce 1977 promoval z maďarské historie. V letech 1979–1986 působil jako redaktor Jelenkoru, nyní je na volné noze. Svou literární činnost začal jako básník, příběhy, romány, divadelní hry a dramata píše od poloviny 90. let.\n\n"}
{"id": "1185944", "url": "https://cs.wikipedia.org/wiki?curid=1185944", "title": "Miami Open 2016 – ženská dvouhra", "text": "Miami Open 2016 – ženská dvouhra\n\nDo soutěže ženské dvouhry na floridském tenisovém turnaji Miami Open 2016 nastoupilo devadesát šest hráček. Z kvalifikace postoupilo dvanáct tenistek po dvou kolech. Trojnásobnou obhájkyní titulu byla americká světová jednička Serena Williamsová, která v osmifinále nestačila na Světlanu Kuzněcovovou.\n\nVítězkou turnaje se stala třináctá nasazená Viktoria Azarenková z Běloruska, jež ve finále porazila ruskou tenistku a patnáctou nasazenou Světlanu Kuzněcovovou po dvousetovém průběhu 6–3 a 6–2. V probíhající sezóně si připsala třetí turnajové vítězství, které představovalo dvacátý singlový titul na okruhu WTA Tour.\n\nVítězka si do žebříčku WTA připsala 1 000 bodů a obdržela prémii 1 028 300 dolarů. Běloruska se stala po Steffi Grafové a Kim Clijstersové teprve třetí ženou, která ovládla za sebou oba březnové turnaje v Indian Wells a Miami. V Key Biscayne vyhrála, po ročnících 2009 a 2011, třetí titul. V šesti zápasech na Floridě neztratila ani set, svou neporazitelnost prodloužila na dvanáct utkání a poměr utkání v sezóně 2016 vylepšila na 22–1.\n\nVšech třicet dva nasazených mělo volný los do druhého kola.\n"}
{"id": "1185946", "url": "https://cs.wikipedia.org/wiki?curid=1185946", "title": "Eva Černošová", "text": "Eva Černošová\n\nMgr. Eva Černošová, rozená Kulhánková (* 13. července 1982 Pardubice) je česká spisovatelka, prozaička a básnířka. Od dubna 2014 je předsedkyně Střediska východočeských spisovatelů. Je učitelka českého jazyka a dějepisu na Gymnáziu Boženy Němcové v Hradci Králové, knihovnice ve vesnici Popovice, členka sboru Cantus feminae v Nechanicích, významná představitelka regionálních spisovatelů východních Čech.\n\nS psaním začala už od dětství. První básničky a pohádky vznikaly, hned jak se naučila psát. Díky velké podpoře učitelů byly její texty posílány do soutěží („Svět očima dětí“) už na ZŠ, kdy se vždy umístila na prvních místech. S psaním pokračovala za podpory vyučující českého jazyka Lenky Chytilové i na Gymnáziu J. K. Tyla, ale do té doby se vždy jednalo jen o texty do šuplíku. Stěžejní osobou v jejím literárním rozvoji byl doc. Jan Dvořák z Královéhradecké univerzity, díky kterému i vydala svoji prvotinu (tato I.kniha \"Nezdálo se mi nic\" nebyla prodejná). Na Univerzitě Hradec Králové ve spolupráci s ostatními studenty publikovala mj. studentský časopis \"Viselec\" a další almanachy. Jak sama říká, hlavní úlohu v jejím rozvoji hráli učitelé.\n\nSama se tak nejen v rámci Střediska spisovatelů snaží pomáhat mladým talentům, na Gymnáziu Boženy Němcové vede hodiny tvůrčího psaní, vydává ve spolupráci s Infocentrem almanach, pořádá autorská čtení či literárně-hudební večery. Hudba je jejím dalším velkým koníčkem. Kromě zpěvu ve sboru dochází autorka i na hodiny sólového zpěvu. \n\n\nAutorka má aktuálně rozepsány dvě prozaické knihy – \"Vypravěčka\" (částečně postmoderní kniha o rodinných křižovatkách s prvky autobiografie, vážnější, hloubavější) a \"Jak jsem nenapsala knihu\" (soubor humoristických próz a fejetonů). Datum jejich vydání zatím není stanoveno, protože jak sama autorka tvrdí, není disciplinovaný autor.\n\nZajímavostí je, že na své tvorbě spolupracuje s manželem Mgr. Janem Černošem, malířem a grafikem, který vytváří ilustrace a obaly jejích knih.\n\n"}
{"id": "1185947", "url": "https://cs.wikipedia.org/wiki?curid=1185947", "title": "Bekchan Gojgerejev", "text": "Bekchan Gojgerejev\n\nBekchan Gojgerejev (: ) nebo (: ) (* 22. května 1987 v Chasavjurtu, Dagestán, Sovětský svaz) je ruský zápasník volnostylař dagestáské (čečenské) národnosti. Zápasení se začal věnovat v dětství v Bammatjurtu pod vedením Olchosur Mintulajeva a později pod vedením Vachy Ibrajchanova. Řadu let patřil do širší juniorské reprezentace Ruska. Do užšího výběru mu pomohl úspěch na Univerziádě v Kazani v roce 2013, kde získal první místo. Na podzim téhož roku vybojoval titul mistra světa v maďarské Budapešti.\n\n"}
{"id": "1185950", "url": "https://cs.wikipedia.org/wiki?curid=1185950", "title": "FC Dolany", "text": "FC Dolany\n\nFootball Club Dolany je moravský fotbalový klub z obce Dolany, který byl založen v roce 1951. Od sezóny 2000/01 hraje Hanácký župní přebor/Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Dolany.\n\nZdroj: \n\nPoznámky:\n\n"}
{"id": "1185953", "url": "https://cs.wikipedia.org/wiki?curid=1185953", "title": "Andries Hoogerwerf", "text": "Andries Hoogerwerf\n\nAndries Hoogerwerf (29. srpna 1906 – 5. února 1977) byl nizozemský atlet, zoolog, ornitolog a ochránce přírody, který strávil většinu svého pracovního života v Nizozemské východní Indii a na Nové Guineji.\n\nHoogerwerf byl běžec a závodil na tratích 400, 800, 1000 a 1500 metrů. Jeho atletická kariéra trvala od začátku 20. let do roku 1930. Dočasně držel nizozemské rekordy na 800 metrů (1:56.6), 1000 metrů (2:35.2) a 1500 metrů (4:08.6). V roce 1928 byl členem nizozemské olympijské štafety na 4x400 metrů, která však neprošla kvalifikací. V letech 1927, 1929 a 1930 byl národním šampionem v běhu na 800 metrů. Se svým klubem HAV získal tři nizozemské tituly ve štafetě na 4x400 metrů.\n\nV roce 1929 absolvoval kurs preparátorství v Zoölogisch Museum Amsterdam a roku 1931 se přestěhoval na Jávu, která byla tenkrát součástí Nizozemské východní Indie. Tam začal pracovat v Bogorské botanické zahradě. V roce 1935 se stal úředníkem ve správě koloniálních přírodních rezervací. Jeho hlavním objektem zájmu, ochrany a výzkumu byl Národní park Ujung Kulon, jehož jedním z primárních cílů byla ochrana nosorožce jávského. Během japonské okupace pokračoval ve své práci. I po válce a následné dekolonizaci Indonésie zde nadále pracoval jako ochránce přírody. V roce 1957 se načas vrátil do Nizozemí, ale Indonésii stále navštěvoval. V letech 1962 a 1963 působil jako vědecký pracovník na zemědělské výzkumné stanici v Manokwari na Nizozemské Nové Guineji.\n\nNakonec se usadil ve městě Castricum v Nizozemsku, v roce 1973 získal cenu udělovanou Diergaarde Blijdorpkde (ZOO Rotterdam) za angažování v ochraně přírody. V roce 1977 zemřel na srdeční infarkt.\n\nVe své vědecké a ochranářské činnosti se zaměřoval na ptáky a savce. Vydal mnoho článků a populárně naučných knih. Je rovněž autorem jediných fotografií živého tygra jávského z volné přírody (1938). Jeho jméno je zvěčněno ve vědeckých názvech několika zvířat: \"Rattus hoogerwerfi\" a \"Lophura hoogerwerfi\".\n\n\n"}
{"id": "1185956", "url": "https://cs.wikipedia.org/wiki?curid=1185956", "title": "Miami Open 2016 – mužská dvouhra", "text": "Miami Open 2016 – mužská dvouhra\n\nDo soutěže mužské dvouhry na floridském tenisovém turnaji Miami Open 2016 nastoupilo devadesát šest hráčů. Z kvalifikace postoupilo patnáct tenistů, z toho dvanáct řádně po dvou vítězných kvalifikačních kolech a tři jako šťastní poražení. Dvojnásobným obhájcem titulu byl srbský první hráč světa Novak Djoković.\n\nVítězem dvouhry se stal nejvýše nasazený Novak Djoković, jenž ve finále za 86 minut zdolal japonskou turnajovou šestku Keie Nišikoriho po dvousetovém průběhu 6–3 a 6–3. V utkání proměnil pět z devíti brejkových příležitostí, japonský soupeř mu odebral servis dvakrát a zahrál 29 nevynucených chyb proti 22 Srba. S Nišikorim tak od konce roku 2014 otočil pasivní zápasovou bilanci z 1–2 na 7–2, když vyhrál předešlých šest utkání.\n\nV probíhající sezóně si Djoković připsal čtvrté turnajové vítězství, které představovalo šedesátý třetí singlový titul na okruhu ATP Tour. Počtem trofejí na ATP Tour se posunul na deváté místo před argentinského tenistu Guillerma Vilase. Šestým vítězstvím na Miami Masters vyrovnal turnajový rekord Andreho Agassiho. V sérii ATP Masters 1000 vytvořil nový rekordní zápis dvacátým osmým titulem a přeskočil Rafaela Nadala. Z předešlých dvaceti turnajových účastí se devatenáctkrát v řadě probojoval do finále a získal patnáct titulů. Potřetí za sebou, a počtvrté celkově, triumfoval na obou březnových amerických turnajích v Indian Wells i Miami během jedné sezóny.\n\nDjoković si do žebříčku ATP připsal 1 000 bodů a obdržel prémii 1 028 300 dolarů.\n\nK trofeji uvedl: „\"K tomuto turnaji mám velké pouto. V roce 2007 jsem tady získal svůj první velký titul a byl to odrazový můstek pro mou kariéru. Rád se sem vracím a doufám, že i v dalších letech tady budu takhle úspěšný\".“\n\nVšech třicet dva nasazených mělo volný los do druhého kola.\n\n"}
{"id": "1185958", "url": "https://cs.wikipedia.org/wiki?curid=1185958", "title": "Jim Goodwin", "text": "Jim Goodwin\n\nJim Goodwin je americký hudebník (hráč na klávesové nástroje a saxofon) a skladatel.\n\nStudoval v Portlandu ve státě Oregon () a později se věnoval studiu hudby v Paříži (studoval například hru na saxofon). Mezi jeho vzory patřili například skupiny Gentle Giant, Yes a Weather Report. Počátkem osmdesátých let byl členem doprovodné skupiny velšského hudebníka Johna Calea (v jeho kapele hrál převážně na klávesy, ale také saxofon). Z jejich spolupráce vzešlo album \"Honi Soit\". Později hrál s kapelou Sparks. V roce 1984 přišel do již čtyři roky existující kapely The Call, s níž vystupoval až do jejího rozpadu v roce 2000. V dubnu roku 2013 byla kapela jednorázově obnovena, přičemž Goodwin s ní opět hrál. V roce 2011 se podílel na albu ' kanadského zpěváka Andyho Kima (produkce, klávesy). Rovněž se věnoval skládání filmové hudby, například pro filmy ' (1998) a \"\" (2001). Je vlastníkem firmy .\n\n"}
{"id": "1185959", "url": "https://cs.wikipedia.org/wiki?curid=1185959", "title": "Korrozija Metalla", "text": "Korrozija Metalla\n\nKorrozija Metalla (v cyrilici: Коррозия Металла, česky \"koroze kovu\") je ruská heavymetalová skupina. Jediný stálý člen je Sergej Troickij, známý také pod pseudonymem \"Паук\" (transkr.: Pauk, česky \"pavouk\"). Je známá díky textům s černým humorem a provokativním vystupováním.\n\nSkupina byla založena v roce 1984 v Moskvě a první živé vystoupení skupiny proběhlo ilegálně v suterénu paneláku. Vzledem k hlasitosti sousedé zavolali policii, která poté koncert přerušila. Ve snaze se legalizovat, vstoupila skupina do \"moskevské rockové laboratoře\", ale popularita zůstala předmětem sporů, kvůli jejich make-upu a agresivním textům.\n\n\n"}
{"id": "1185962", "url": "https://cs.wikipedia.org/wiki?curid=1185962", "title": "Základní škola a Mateřská škola Bílé Podolí, okres Kutná Hora", "text": "Základní škola a Mateřská škola Bílé Podolí, okres Kutná Hora\n\nZákladní škola a Mateřská škola Bílé Podolí, okres Kutná Hora je od 1. 1. 2003 oficiální název pro příspěvkovou organizaci, jejíž zřizovatelem je obec Bílé Podolí.\n\nZákladní škola v Bílém Podolí je neúplná malotřídní škola s pěti ročníky.\n\nPravděpodobně od roku 1781 byla v Bílém Podolí jednotřídní škola. Vyučovalo se v obecním domě č. p. 72, v tehdejší radnici. Třída byla umístěna v přízemí, v zadní místnosti byl byt pro učitele. Škola v Bílém Podolí byla zrušena pravděpodobně roku 1782 po vyhlášení Tolerančního patentu. V tomtéž roce byla postavena evangelická škola v Semtěši. Do této školy začali posílat své děti evangelíci z Bílého Podolí. Katolické děti byly posílány do školy ve Zbyslavi a následkem toho zřejmě zanikla škola v Bílém Podolí. Poslední učitelem byl František Trojan.\n\nV roce 1874 vyvstala nutnost zřídit novou školu. Po mnohých přípravách podalo obecní zastupitelstvo v Bílém Podolí dne 19. 4. 1874 žádost c. k. Okresní školní radě v Čáslavi o zřízení obecné školy. Žádost byla kladně vyřízena, obec vykoupila pozemek na postavení nové školy. Začalo se se stavbou za pomoci všech občanů. Dne 28. 8. 1896 došlo svolení k otevření nové školy v Bílém Podolí, 15. 9. se začalo vyučovat. Kolaudace byla 22. 10. 1896.\n\n\nBudova základní školy je situována ve středu městyse Bílé Podolí. V přízemí se nachází šatny, tělocvična a prostory školní družiny. V prvním patře jsou učebny, jídelna a zázemí učitelského sboru. Díky \"projektu EU PENÍZE ŠKOLÁM\" jsou třídy od roku 2011 vybaveny interaktivními tabulemi a žákovskými notebooky. V roce 2015 došlo k revitalizaci budovy - škola byla zateplena a získala novou fasádu. V rámci úprav byla také vybudována podkrovní místnost k volnočasovým aktivitám. Součástí budovy je prostorná zahrada s vybudovaným hřištěm a odpočinkovým respiriem, které je v teplých dnech využíváno jako venkovní učebna.\n\nZákladní škola má kapacitu 40 žáků. Pět ročníků je dle potřeb pro daný školní rok spojováno do dvou tříd. Žáci jsou díky spojeným ročníkům vedeni k samostatnosti již od útlého věku. Od prvního ročníku je součástí jejich vzdělávání anglický jazyk. \n\nSoučástí základní školy je školní družina, která se nachází v přízemí budovy školy. Školní družina má kapacitu 30 žáků. Žáci mají možnost využívat pestré nabídky kroužků a mimoškolních aktivit.\n\nMateřská škola byla otevřena 1.9.1976, budova vznikla adaptací kanceláří JZD. Původně zde byla 2 oddělení, zapsáno bylo vždy kolem 50 dětí (nejvíce v roce 1979 - 56 dětí). Součástí MŠ je i rozlehlá zahrada. Vnitřní i venkovní prostory byly postupně dovybavovány a upravovány. o pomoci se zapojilo mnoho rodičů i firem. MŠ má i svoji kuchyň, která zajišťuje obědy i pro základní školu. V roce 1991 klesl počet dětí na 26, takže bylo zavřeno jedno oddělení a od té doby je mateřská škola jednotřídní. Z nevyužitých prostor byl vybudován obecní úřad. V roce 2003 byla provedena rekonstrukce kuchyně. Byla zrušena kotelna a v MŠ se začalo topit plynem. V roce 2008 byla nově vybavena školní zahrada.\n\nKapacita MŠ je 24+2. V MŠ pracují dvě učitelky, které jsou plně kvalifikované.\nMŠ pracuje podle vzdělávacího programu \"Hrajeme si celý rok\", který je sestaven z deseti bloků:\n\n\n"}
{"id": "1185964", "url": "https://cs.wikipedia.org/wiki?curid=1185964", "title": "TJ FC Hněvotín", "text": "TJ FC Hněvotín\n\nTělovýchovná jednota FC Hněvotín je moravský fotbalový klub z obce Hněvotín, který byl založen v roce 1951. Od sezóny 2008/09 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Hněvotín.\n\nZdroj: \n\n\nZdroj: \n\nPoznámky:\n\n"}
{"id": "1185966", "url": "https://cs.wikipedia.org/wiki?curid=1185966", "title": "Církevní husitská základní umělecká škola Harmonie", "text": "Církevní husitská základní umělecká škola Harmonie\n\nCírkevní husitská základní umělecká škola Harmonie o.p.s byla založena v roce 2001, zřizovatelem je Pražská diecéze Církve československé husitské. Od září 2001 sídlí CH ZUŠ v budově Základní školy Bílá v Praze Dejvicích. V říjnu 2003 byla škola zařazena do sítě škol a má akreditaci Ministerstva školství mládeže a tělovýchovy České republiky (MŠMT ČR). CH ZUŠ Harmonie je obecně prospěšná společnost, jejíž náplní není pouze výuka uměleckých oborů, ale i organizování koncertů a kulturních akcí. Statutárním zástupcem školy je ředitel a správní rada.\n\n CH ZUŠ Harmonii navštěvuje (v roce 2016) cca 230 žáků, dětí a v menší míře i dospělých. V CH ZUŠ Harmonii je vyučováno podle učebních osnov a plánů pro základní umělecké školy vydaných MŠMT ČR pro hudební, taneční a literárně-dramatický obor. Pro umělecké obory „zpěv romské hudby\" a „liturgický zpěv“ byly vypracovány vlastní učební osnovy a plány, které byly schváleny MŠMT ČR. Od 1. září 2012 jsou nově příchozí žáci vyučováni dle vlastního školního vzdělávacího programu.\n\nVe škole se vyučují následující umělecké obory:\nPedagogický sbor CH ZUŠ Harmonie tvoří kolektiv mladých pedagogů s potřebnou kvalifikací a dostatečnou praxí. Cílem CH ZUŠ Harmonie je stát se moderní školou se spokojenými žáky a absolventy angažujícími se jak na poli amatérských umělců, tak dále pokračujícími na hudebních, tanečních i hereckých konzervatořích. Prioritou je rozvíjet v dětech jejich přirozený talent a probudit v nich radost z vlastního výkonu.\n\nBěhem školního roku se v CH ZUŠ Harmonii konají pravidelně minimálně čtyři větší školní koncerty (vánoční koncert, rodinný koncert, koncert učitelů a závěrečný koncert).\n\nMéně zdatní žáci mají možnost vystoupit před publikem na interních koncertech, které organizují pedagogové jednotlivých oborů pro své žáky minimálně jednou za pololetí.\n\nKromě výše uvedených koncertů a besídek vystupují žáci i pedagogové CH ZUŠ Harmonie na různých benefičních koncertech (např. v kostele sv. Mikuláše na Staroměstském náměstí v Praze, v divadle Semafor v Praze, v Ruském středisku vědy a kultury v Praze, v Parlamentu České republiky, v Olivově dětské léčebně v Říčanech u Prahy apod.)\n\nCH ZUŠ Harmonie také zajišťuje kompletní servis při organizování koncertů či jiných kulturních akcí na klíč.\n\n19. a 20. prosince 2007 se uskutečnily v aule ZŠ Bílá slavnostní premiéry původního dětského muzikálu Bílý Motýl, který zkomponoval pedagog CH ZUŠ Harmonie Jakub Nygrýn. Jednalo se o ojedinělý počin, jehož cílem bylo zapojit talentované děti ve věku 7-16 let do společného uměleckého projektu, díky kterému měly možnost veřejně předvést své schopnosti a nabýt nové zkušenosti při vystupování před publikem. Tuto příležitost získalo téměř 60 dětí. 1. června 2008 byl dětský muzikál Bílý Motýl uveden také v německém Berlíně v rámci akce „Děti dětem“.\n\nDalším dětským muzikálem z produkce CH ZUŠ Harmonie je Prastarý příběh lásky, který zkomponoval pedagog CH ZUŠ Harmonie Jakub Nygrýn, a který měl premiéru 18. května 2014 v pražském divadle Metro.\n\n"}
{"id": "1185969", "url": "https://cs.wikipedia.org/wiki?curid=1185969", "title": "Jan Řezáč", "text": "Jan Řezáč\n\nJan Řezáč (17. dubna 1921, Žižkov – 7. října 2009, Praha) byl český redaktor, básník, prozaik, teoretik a překladatel.\n\nJan Řezáč se narodil na pražském předměstí Žižkově. Studoval na obecné škole v Cimburkově mezi 1927 a 1930, pak v Lupáčově ulici v letech 1930 až 1932 a dokončil své studia v roce 1940 na reálném gymnáziu na náměstí Jiřího z Poděbrad. Během války pracoval jako pomocný dělník a skladník. Po válce byl zaměstnán v nakladatelství Svoboda jako tajemník, administrátor, redaktor a zástupce šéfredaktora pro beletrii. V roce 1951 byl šéfredaktorem nakladatelství Rovnost. Mezi 1951 a 1952 byl šéfredaktorem nakladatelství Mír – Družstevní práce. Během 1953 až 1968 pracoval ve Státním nakladatelství krásné literatury, hudby a umění (od 1965 Odeon). V roce 1954 založil časopis \"Světová literatura\" a byl šéfredaktorem. Mezi 1969 a 1970 byl ředitelem nakladatelství Odeon. V té same době byl předsedou Svazu českých nakladatelských a knihkupeckých podniků. V roce 1971 musel odejít z Odeonu. Od roku 1972 byl redaktorem, poté šéfredaktorem nakladatelství ČTK–Pressfoto, kde zůstal až do 1982. V roce 1989 byl spoluzakladatelem Společnosti Karla Teiga a do roku 1993 byl tam předsedou. Mezi 1995 a 1996 spolupracoval s Uměleckoprůmyslovým muzeem v Praze. V roce 2005 získal cenu Magnesia Litera za přínos české literatuře. \n"}
{"id": "1185970", "url": "https://cs.wikipedia.org/wiki?curid=1185970", "title": "Královská hraničářka", "text": "Královská hraničářka\n\nKrálovská hraničářka (\"The Royal Ranger\") je první díl sequel knižní série Královská hraničářka k souboru Hraničářův učeň, jehož autorem je australský spisovatel John Flanagan. Hlavní postavou příběhu je opět královský hraničář Will, ke kterému se na jeho dobrodružstvích připojí i první hraničářská učenka Maddie. Knížka v Česku vyšla v roce 2014.\n\nPo tragické smrti Alyss, Willovy životní lásky, Will zahořkl a slíbil si, že pochytá bandu zločinců vedenou Jorym Ruhlem, který je za její smrt zodpovědný. Díky tomuto slibu nedbá na své hraničářské povinnosti a je veden pouze touhou po pomstě. Dokonce odmítne odjet na dvě mise, díky čemuž mu hrozí vyloučení ze sboru. Proto mu Halt s Gilanem, novým velitelem hraničářského sboru, přidělí učně. Ne ovšem ledajakého, Willovým učněm se stane patnáctiletá dcera Horáce a Kasandry a araluenská princezna Maddie, která k Willovi nastupuje na jeden rok učení. Maddie se tak stává historicky první dívkou, která vstoupila do hraničářského sboru. Během Willova tvrdého výcviku se Maddie mění z neukázněné, rozmazlené a prospěchářské dívky, která je zvyklá, že všichni skáčou jak ona píská, v hodnou dívku, která si všímá problémů ostatních a pomáhá jim. Přeměně silně pomůže také fakt, že je na dobu výcviku vyděděna jako princezna a dcera Horáce a Kasandry.\n\nPo třech měsících tvrdého výcviku přijíždí do Redmontu velitel sboru Gilan, který Willa s Maddie posílá na misi do Trellethského léna, aby vyšetřili smrt hraničáře Liama. Během vyšetřování Will s Maddie zjistí, že Liama někdo zabil. Stopa vede ke skupině otrokářů vedené Zlodějem za temné noci, kterým, jak Will zjistí, je právě Jory Ruhl. Will se svojí učenkou sleduje Ruhla až do jeho doupěte na pobřeží, ve kterém drží deset dětí, které má v plánu prodat na trhu s otroky v Sokoru. Will vypracuje plán na osvobození dětí a odláká Ruhlovu bandu, mezitím co Maddie osvobodí děti a odvede je do bezpečí. Bohužel, Ruhl Willa chytí a rozhodne se ho upálit na hranici. Maddie se vrátí, aby Willa zachránila, což se jí podaří, ale je zraněna Ruhlovým kopím, které jí trefilo do stehna. Will poté trefí Ruhla saxonským nožem a ten uhoří v plamenech na hranici, kterou sám připravil.\n\nPo devíti měsících v učení dostane Maddie slavnostně bronzový list, a přestože jí Kasandra s Horácem chtějí navrátit zpět její postavení královské princezny, rozhodne se pokračovat ve výcviku hraničáře.\n"}
{"id": "1185971", "url": "https://cs.wikipedia.org/wiki?curid=1185971", "title": "LGBT práva ve Federativních státech Mikronésie", "text": "LGBT práva ve Federativních státech Mikronésie\n\nByť je homosexuální pohlavní styk na území Federativních států Mikronésie legální, nemá zde LGBT minorita zaručenou právní ochranu před diskriminací a zločiny z nenávisti.\n\nSoulož mezi osobami stejného pohlavní je zde legální.\n\nZemě neuznává manželství osob stejného pohlaví, jejich registrované partnerství a ani jinou formu stejnopohlavního soužití. Není dosud známo, zda toto vůbec bylo někdy předmětem veřejných debat, ani jaký je vlastně postoj zdejších obyvatel. Ačkoliv není stejnopohlavní manželství uzákoněno, žádný zákon explicitně nezakazuje dvěma osobám stejného pohlaví uzavřít sňatek, což jej činí pouze \"de facto\" neuzákoněným.\n\nPřestože se veřejné projevy lásky mezi osobami stejného pohlaví na území Federativních států Mikronésie neodsuzují, dochází k nim velmi zřídka. Skupina cestovatelů z Velké Británie toto zkoumala a došla k závěru, že by místní mohli brát projevy stejnopohlavní lásky jako urážku, respektive něco co se na veřejnosti nesluší. Podle písemného vyjádření Ministerstva zahraničí Spojených států amerických zde nebyly zaznamenány žádné zprávy o sociálním násilí nebo diskriminaci mířených proti homosexuálům nebo osobám s HIV/AIDS. Jiná publikace zveřejněná společností Asia Pacific Coalition on Male Sexual Health došla k závěru, že mužská i ženská stejnopohlavní sexuální aktivita je zde legální.\n\nExistují zprávy o tom, že se homosexualita v rámci programů sexuální výchovy pro adolescenty popisuje jako abnormalita.\n\nEvangelický pastor z Armády spásy působící v FSM homofobii a terapii homosexuality odsuzuje a stojí si za svým přesvědčením, že sexuální orientace je člověku dána biologicky.\n\nFederativní státy Mikronésie nemají momentálně žádnou armádu s tím, že v případě ohrožení ručí za obranu země Spojené státy podle zvláštní mezinárodní smlouvy.\n"}
{"id": "1185977", "url": "https://cs.wikipedia.org/wiki?curid=1185977", "title": "Charlie VDE", "text": "Charlie VDE\n\nCharlie VDE, vlastním jménem Charles Van der Elst, (* 9. března 1967) je francouzský zvukový inženýr a hudební producent.\n\nNarodil se v Montpellier. V letech 1987 až 1989 studoval na Americké škole moderní hudby v Paříži a následně pracoval v nahrávacím studiu Studios Guillaume Tell ve stejném městě. Studio opustil v roce 1993, kdy začal pracovat nezávisle. Podílel se na nahrávkách mnoha interpretů, mezi něž patří například Étienne Daho, Johnny Hallyday, Serge Reggiani, Hector Zazou, Serge Gainsbourg, Jean-Jacques Goldman, Michel Sardou, Alain Souchon, Yannick Noah, ale také Cyndi Lauper a Irie Révoltés. V devadesátých letech se podílel na několika albech velšského hudebníka Johna Calea (jde o soundtracky: \"23 Solo Pieces for La Naissance de L'Amour\", \"Antártida\" a \"The Unknown\").\n\n"}
{"id": "1185980", "url": "https://cs.wikipedia.org/wiki?curid=1185980", "title": "Římskokatolická farnost České Velenice", "text": "Římskokatolická farnost České Velenice\n\nŘímskokatolická farnost České Velenice je územním společenstvím římských katolíků v rámci jindřichohradeckého vikariátu českobudějovické diecéze.\n\nPo připojení Vitorazska k Československu v roce 1919 připadla do nové republiky část města Gmünd, pojmenována nejprve Cmunt v Čechách a později České Velenice. Roku 1920 byla v městečku zřízena prozatímní duchovní správa. V letech 1921–1937 bylo území Českých Velenic samostatnou apoštolskou administraturou, podřízenou Českobudějovické diecézi. Roku 1935 byl postaven moderní kostel, zasvěcený blahoslavené (později svaté) Anežce České. V roce 1937 byla místní farnost vtělena přímo do Českobudějovické diecéze.\n\nFarnost byla administrována z Třeboně. Od 1. února 2017 má opět sídelního duchovního správce.\n\n"}
{"id": "1185981", "url": "https://cs.wikipedia.org/wiki?curid=1185981", "title": "Dračia hlava", "text": "Dračia hlava\n\nVeľká a Malá Dračia hlava jsou nejvýraznější věže v dlouhém \"Dračím hřebeni\" ve Vysokých Tatrách. Tento hřeben není přímo propojen na dominantní masiv Vysoké. Je to tzv. nunatak, který kdysi osaměle čněl z ledovce.\n\nDračí hřeben je od Vysoké oddělen plochým \"Dračím sedlem\". V hřebeni následuje od severu \"Velká Dračí hlava (2254,5 m n. m.), Štěrbina Dračí hlavy, Malá Dračí hlava (2200 m n. m.), Zlomisková branka\" a nakonec \"Zlomisková věž (2137,5 m n. m.)\". JZ stěnou spadá do \"Dračí dolinky\", SV stěnou do \"kotlinky pod Dračím sedlem,\" což jsou všechno odnože Zlomískové doliny.\n\n\n\n"}
{"id": "1185984", "url": "https://cs.wikipedia.org/wiki?curid=1185984", "title": "Druhý Mních", "text": "Druhý Mních\n\nDruhý Mnich ( ) je pohraniční skalní věž v hlavním hřebeni Vysokých Tater. Kdysi byl dost populární, dnes je navzdory svým elegantním liniím méně známý, protože ho není vidět z turistických stezek a od horolezců vyžaduje dlouhý nástup přes Temnosmrečinsků dolinu.\n\nNázev zavedl Gyula Komarnicki, připomínal mu postavu v kapuci a \"První\" Mnich je ten na polské straně.\n\nOd Čubriny jej odděluje \"štrbina pod Druhým Mníchom\", od \"Temnosmrečinské věže\" na východě \"Piargová štrbina\". Jižní stěna má 80 metrů a spadá do Piargovej dolinky v závěru Temnosmrečinskej doliny, na sever 90metrová stěna se třemi pilíři do Doliny za Mnichem.\n\n\n\n"}
{"id": "1185987", "url": "https://cs.wikipedia.org/wiki?curid=1185987", "title": "Husita (časopis)", "text": "Husita (časopis)\n\nHusita je časopis Pražské diecéze Církve československé husitské, vycházející pravidelně od října 2003, kdy vyšlo nulté číslo. Informuje o životě a změnách v Církvi československé husitské a přibližuje historii církve širší veřejnosti. Prvním šéfredaktorem periodika byla Mgr. Jana Kmentová.\n\nCílem Husity je informovat o historii husitství, o změnách a dění v Církvi československé husitské, o význačných postavách husitství i Církve československé husitské, které se podílely na důležitých historických meznících našich dějin, např. byly účastníky bojů za svobodu Československé republiky, o legionářích, o vězněných členech Církve československé husitské během nastické či komunistické nesvobody, ale také o aktivních duchovních v církevních sborech Církve československé husitské.\n\nAktuální (2016) podoba časopisu se rozšířila i směrem k většímu záběru sekulárního světa. Snahou je oslovit co nejširší okruh čtenářů nejen z řad Církve československé husitské, ale i širší veřejnosti formou aktuálních reportáží z cest, kulturních akcí, literárních příspěvků a fotoreportáží.\n\n\nčasopis Husita\n"}
{"id": "1185988", "url": "https://cs.wikipedia.org/wiki?curid=1185988", "title": "NGC 2237", "text": "NGC 2237\n\nNGC 2237 (také známá jako Rozeta nebo Caldwell 49) je velká emisní mlhovina v souhvězdí Jednorožce vzdálená přibližně 5 200 světelných let. Mlhovina má tvar koule (na pohled je kulatá) a je tvořena HII oblastí, která se nachází na okraji obřího molekulárního mračna v Mléčné dráze směrem k souhvězdí Jednorožce. Otevřená hvězdokupa NGC 2244 (Caldwell 50) je s mlhovinou úzce spojena, protože její hvězdy vznikly z hmoty mlhoviny. \n\nJednotlivé části mlhoviny mají následující označení v katalogu NGC:\n\nZáření z mladých hvězd budí atomy v mlhovině, které následně vydávají typické záření, jak můžeme vidět na snímcích mlhoviny. Hmotnost mlhoviny se odhaduje na přibližně 10 000 hmotností Slunce.\n\nPrůzkum mlhoviny pomocí rentgenové observatoře Chandra odhalil přítomnost mnoha nově vzniklých hvězd v opticky viditelné části mlhoviny a také v přilehlém molekulárním mračnu. Celkem se v tomto hvězdotvorném souboru nachází přibližně 2 500 mladých hvězd, včetně hmotných hvězd spektrální třídy O, které mají označení HD 46223 a HD 46150 a jsou hlavní příčinou nafukování ionizované bubliny.\n\nVětšina probíhající hvězdotvorné činnosti se nachází v hustém molekulárním mračnu v jihovýchodní části bubliny.\n\nMezi hvězdami v bublině bylo pozorováno i rozptýlené rentgenové záření, které se připisuje velmi horkému plazmatu s teplotami v rozsahu od 1 do 10 milionů Kelvinů.\nTo je mnohem větší teplota, než jakou má plazma v HII oblasti (10 000 K), a je asi způsobena větry ohřátými rázovou vlnou z masivních hvězd třídy O. \n\nHvězdokupa uprostřed mlhoviny je viditelná i v triedru a docela dobře viditelná v malém dalekohledu, zatímco vizuální pozorování samotné mlhoviny je mnohem obtížnější a vyžaduje dalekohled s malým zvětšením. Důležitou podmínkou k jejímu spatření je tmavá obloha bez světelného znečištění. Pozorování mlhoviny velmi usnadní UHC nebo OIII filtr. Mlhovinu lze dokonce spatřit pouze přes UHC filtr držený před okem.\nZachycení mlhoviny fotograficky je mnohem jednodušší a je to jediný způsob, jak zaznamenat její červený odstín, který není vizuálně pozorovatelný.\n\n"}
{"id": "1185989", "url": "https://cs.wikipedia.org/wiki?curid=1185989", "title": "Furkotský štít", "text": "Furkotský štít\n\nFurkotský štít (2 403,5 m n. m.) je tatranský štít nedaleko žlutě značeného přechodu Mlynická dolina - Furkotská dolina v oblasti Bystrého sedla. Kdysi byl (i nyní je) hojně navštěvovaný, nalézal se jen 35 výškových metrů sutí od značky, tj. ze sedla. Dnes je značka přeložena mezi Bystré věžičky a hrby, na Bystrou lávku (řetězy), kvůli rozlámanému terénu původní trasy. Ze štítu je krásný kruhový výhled. Název pravděpodobně pochází z goralského \"Furkota\" - žbluňkat, šumět (F. potok), ačkoli existuje i teze o keltském původu \"Furka\" - ostrý.\n\nFurkotský štít je uzlový bod v rozsoše Kriváně, od Hrubého vrchu ho odděluje blízká nevýrazná Furkotská priehyba, na jih z něj přes Bystré sedlo vybíhá Soliskový hřeben dělící Mlýnickú dolinu od Furkotskej doliny. Na jihozápad přes Furkotské sedlo pokračuje hřeben kriváňské rázsochy na Ostrou.\n\nNa snadno dostupný vrchol se sice chodilo dávno předtím, ale první zaznamenaný provedli Poláci K. Tetmajer a T. Boy - Želenského s horskými vůdci kolem r. 1889.\n\nNejlehčí cesta na vrchol je neznačenou cestou, z Bystrého sedla po bývalé značce. Využívá se i jako nejjednodušší přechod na Hrubý vrch - II, exponované, ale horští vůdci sem nezvyknou vodit. Existují lobbystické snahy prosadit vyznačkovaní štítu, nebo i obou.\n\n"}
{"id": "1185990", "url": "https://cs.wikipedia.org/wiki?curid=1185990", "title": "Římskokatolická farnost Krabonoš", "text": "Římskokatolická farnost Krabonoš\n\nŘímskokatolická farnost Krabonoš je územním společenstvím římských katolíků v rámci jindřichohradeckého vikariátu českobudějovické diecéze.\n\nPo připojení Vitorazska k Československu v roce 1919 připadla do nové republiky také obec Krabonoš, kde existovala plebánie již od 15. století. Krabonoš byl původně součástí apoštolské administratury v Českých Velenicích, roku 1937 byl spolu s Velenicemi připojen k Českobudějovické diecézi.\n\nFarnost je administrována z Českých Velenic.\n\n"}
{"id": "1185993", "url": "https://cs.wikipedia.org/wiki?curid=1185993", "title": "Tekolďany", "text": "Tekolďany\n\nTekolďany jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1310.\n\nObec leží v nadmořské výšce 210 m na ploše 2,598 km. Má asi 165 obyvatel.\n"}
{"id": "1185994", "url": "https://cs.wikipedia.org/wiki?curid=1185994", "title": "Římskokatolická farnost Rapšach", "text": "Římskokatolická farnost Rapšach\n\nŘímskokatolická farnost Rapšach je územním společenstvím římských katolíků v rámci jindřichohradeckého vikariátu českobudějovické diecéze.\n\nV Rapšachu existovala plebánie od roku 1382 a původně spadala pod diecézi Sankt-Pölten. Roku 1920 byl Rapšach připojen k Československu a stal se součástí apoštolské administratury, která podléhala Českobudějovické diecézi. V roce 1937 byl přičleněn k Českobudějovické diecézi přímo.\n\nFarnost je administrována z Českých Velenic.\n\n"}
{"id": "1185995", "url": "https://cs.wikipedia.org/wiki?curid=1185995", "title": "Mistrovství Evropy ve sportovním lezení 2008", "text": "Mistrovství Evropy ve sportovním lezení 2008\n\nMistrovství Evropy ve sportovním lezení 2008 (: \"IFSC European Championship\", : \"Championnats d'Europe d'escalade\") se uskutečnilo již po osmé, 15.–18. října v Paříži, podruhé v tomto hlavním městě a potřetí ve Francii..\n\nČeská republika měla na tomto šampionátu velmi silnou sestavu lezců – dlohodobou špičku české lezecké scény. Tomáš Mrázek získal stříbrnou medaili v lezení na obtížnost. Lucie Hrozová skončila ve finále na rychlost čtvrtá a Silvie Rajfová v semifinále v boulderingu šestnáctá. Liborovi Hrozovi se nevydařilo semifinále v lezení na rychlost, velmi slušný výkon předvedl Martin Stráník v lezení na obtížnost a v boulderingu.\n\n\n"}
{"id": "1185996", "url": "https://cs.wikipedia.org/wiki?curid=1185996", "title": "Hrubá veža", "text": "Hrubá veža\n\nHrubá věža je samostatně stojící pyramida, kterou lze vidět v závěru cesty značeným turistickým chodníkem z Bielovodské doliny na Prielom či Poľský hrebeň. Podle geologů jde o tzv. nunatak, osamocenou skálu, která kdysi trčela z ledovce a není součástí hřebene srovnatelných štítů.\n\nJe dominantou hřebenu, který odděluje \"Litvorovú kotlinu\" od Svišťovej doliny. Má dva vrcholy, hlavní je jihovýchodní, nižší severozápadní. Mezi Hrubou věží a Velickým štítem leží sedlo \"Velická priehyba\" (modře značená stezka). V prodloužení členitého severozápadního hřebene se dále nachází \"Přední Hrubá štrbina, Prostřední Hrubá věžička, Zadní Hrubá štrbina, Hrubá věžička, Hrubý roh\" a několik ještě menších věžiček. V jihozápadním žlabu je jeskyňka a skalní okno.\n\n\nVe stěnách jsou cesty do obtížnosti V.\n\n\n"}
{"id": "1186002", "url": "https://cs.wikipedia.org/wiki?curid=1186002", "title": "Huncovský štít", "text": "Huncovský štít\n\nHuncovský štít ( \"Huncowski Szczyt\") je 2359 m vysoký horský štít ve Vysokých Tatrách nad Skalnatou dolinou.\n\nNa obrázku Skalnaté doliny v infoboxu je to rozložitý štít se suťovitým svahem zcela vpravo. Od 17. stol. se jedná o jeden z prvních navštěvovaných tatranských vrcholů, nachází se v ukončení hřebene Kežmarského štítu. Jeho jižními a jihovýchodními svahy prochází Tatranská magistrála do sedla pod Svišťovkou.\n\n"}
{"id": "1186004", "url": "https://cs.wikipedia.org/wiki?curid=1186004", "title": "Matylda Francouzská", "text": "Matylda Francouzská\n\nMatylda Francouzská (943 — 27. leden 992) byla burgundskou královnou.\n\nNarodila se jako členka rodu Karlovců, dcera Ludvíka IV. Francouzského a Gerbergy Saské.\n\nMatylda se v roce 964 provdala za Konráda Burgundského. Jako věno mladá královna manželovi přinesla město Vídeň, které jí bratr Lothar postoupil.\n\nS manželem měla Matylda několik dětí:\n\n\nMatylda zemřela 27. ledna 992.\n"}
{"id": "1186007", "url": "https://cs.wikipedia.org/wiki?curid=1186007", "title": "Zbiroh (nádraží)", "text": "Zbiroh (nádraží)\n\nZbiroh byl název železniční stanice, která se v letech 1882 – 2012 nacházela na trati 170 mezi stanicemi Hořovice a Kařízek. Nádraží sloužilo pro občany převážně ze Zbiroha a z obcí na sever od města. Dopravu zajišťovaly autobusy jedoucí ze zastávky Zbiroh–náměstí nebo z obce Zvíkovec.\n\nStanice měla 5 dopravních a 3 manipulační (z toho 2 kusé) kolejí . Napětí v troleji bylo 25 kV, 50 Hz AC.\n\nV roce 2012 musela stanice ustoupit stavbě 3. tranzitního koridoru, poněvadž ležela v oblouku a jednou z priorit modernizace bylo tzv. rovnání tratě.\n\nPři otevření jednokolejné tratě Praha – Plzeň v roce 1862 nesla jméno Zbirov nynější stanice Kařízek. Roku 1882 bylo v místě budovy žst. Zbiroh vybudováno nákladiště a zastávka. Budova nebyla zřízena, čekárna byla tedy umístěna v budově hotelu Borek. V tomtéž roce byla zprovozněna vlečka do železáren Borek. Měla dvě koleje, jednu pro přistavování vozů na vlečku a druhou z vlečky. Vlivem velkého vzestupu dopravovaného zboží a velké vzdálenosti do původní stanice Zbirov, se roku 1885 ze zastávky stala stanice Zbirov. Původní stanice (dnešní Kařízek), byla přejmenována na stanici Mýto. Současně byly v tomto roce zřízeny dvě koleje (první a třetí). V roce 1912 přibyla i druhá staniční kolej a začalo se s výstavbou nové staniční budovy. Ta byla dokončena v červenci roku 1913. Změna názvu ze Zbirova na Zbiroh se uskutečnila v roce 1919. Rok 1923 znamenal pro stanici Zbiroh změny v kolejovém uspořádání. Byla položena druhá traťová kolej Hořovice – Zbiroh a proběhly i úpravy ve stanici, zejména pro účely nákladní přepravy. Přestavba byla dokončena začátkem května 1929 a provoz po 2. traťové koleji od Hořovic byl zahájen 11. května 1929 jízdou osobního vlaku 7168 v 10:35. Dne 18. prosince 1929 bylo uvedeno do činnosti nové zabezpečovací zařízení. V tuto chvíli měla stanice 5 provozních kolejí. Druhá traťová kolej ve směru na Plzeň byla přistavěna ve 30. letech.\n\nBěhem druhé světové války nebyl na nádraží uskutečněn žádný přímý nálet. Hloubkovými letci byla stanice ale napadána často. Při náletu, dne 17. dubna 1945 bylo zápalnou pumou zapáleno železniční dřevěné skladiště. Díky rychlému vzplanutí shořelo tak rychle, že nebylo možné nic zachránit. V únoru roku 1945 zastavil ve Zbiroze \"transport smrti\", jedoucí z Prahy, směrem na Plzeň. Doprovod SS vyhrožoval všem, kteří by chtěli vězňům, jedoucím v otevřených vozech, něco podat. Z vlaku se ozývalo i české volání: „Hoďte nám sníh“. Pro všechny, kdo viděli tento transport, to byl otřásající zážitek.\n\nElektrifikace trati proběhla v roce 1987 a spolu s ní výměna zabezpečovacího zařízení. Původní elektromechanické zabezpečovací zařízení ve stanici a hradlový poloautoblok byly nahrazeny reléovým zabezpečovacím zařízením (RZZ 71) s číslicovou volbou od AŽD Praha pro zabezpečení stanice a trať zabezpečoval obousměrný automatický blok.\n\nProvoz byl ukončen 27. dubna 2012 ve 23:59. Od 0:00 dne 28. dubna 2012 slouží pro cestující zastávka Kařez, umístěná přibližně 800 m od původní stanice, směrem k Plzni.\n\nPoslední osobní vlak, jenž obsloužil zbirožské nádraží, byl osobní vlak 7865 ve 23:38, obsluhovaný motorovým vozem řady 810.\n\nV současné době je Zbiroh stále dopravnou. Odbočka Zbiroh slouží pro obsluhu vlečky Borek. Je obsluhována ze žst. Kařízek, resp. Rokycany. Dne 17. května 2016 bylo zahájeno dálkové řízení tratě Beroun (mimo) – Rokycany (včetně) a tím i dálková obsluha odbočky Zbiroh z CDP Praha.\n\nBudovu nádraží vlastní australský majitel, který jí opravuje se záměrem zřízení kavárny.\n\n"}
{"id": "1186009", "url": "https://cs.wikipedia.org/wiki?curid=1186009", "title": "Karol Langie", "text": "Karol Langie\n\nKarol Langie (1814 Białobrzeżki – 28. září 1889 Krakov) byl rakouský národohospodář a politik polské národnosti z Haliče, během revolučního roku 1848 poslanec Říšského sněmu.\n\nNarodil se roku 1814 v Białobrzeżkách, v okrese Rzeszow. Vystudoval gymnázium v Přemyšli a práva na Lvovské univerzitě. Chtěl nastoupit do soudní služby, ale nebyl přijat jako \"politicky nespolehlivá\" osoba. Byl členem mnoha vlasteneckých polských spolků a nalézal se pod trvalým policejním dohledem. Během krakovského povstání roku 1846 ho krátce existující povstalecká polská vláda (Rząd Narodowy Rzeczypospolitej Polskiej) jmenovala náčelníkem okresu Rzeszów. Vydal se tam a tak unikl bojům a možné smrti. Po porážce povstání se i s rodinou uchýlil na půl roku do emigrace v Bavorsku a Švýcarsku. Po návratu z exilu se usadil v Krakově.\n\nByl městským radním a členem akademie v Krakově (Akademia Umiejętności). Publikoval mnoho národohospodářských článků v dobovém tisku. V roce 1843 vydal \"Swiętojanka, noworocznik gospodarski\", roku 1864 \"Kalendarz naukowy\", roku 1866 spis \"O sprawie głodowej w Galicji 1866 roku\", roku 1868 \"Magistrat wobec wolnej gminy\" nebo spis \"O dobroczynności\". Roku 1849 se uvádí jako Karl Langie, měšťan v Krakově.\n\nBěhem revolučního roku 1848 se opět zapojil do veřejného dění. V roce 1848 se stal tajemníkem Národní rady v Krakově. Události onoho roku vylíčil ve spisku \"Die krakauer Vorfälle 1848\". Ve volbách roku 1848 byl zvolen i na ústavodárný Říšský sněm. Zastupoval volební obvod Krakov I. Tehdy se uváděl coby měšťan. Náležel ke sněmovní levici.\n\nPo rozpuštění parlamentu roku 1849 se vrátil do Krakova a nadále se veřejně angažoval. Byl dlouholetým členem výboru spolku Towarzystwo Rolnicze Krakowskie. Po obnovení ústavního systému vlády byl roku 1861 zvolen za poslance Haličského zemského sněmu za kurii velkostatkářkou. Zemřel v září 1889.\n\nJeho synem byl politik Tadeusz Langie (1841–1919).\n"}
{"id": "1186012", "url": "https://cs.wikipedia.org/wiki?curid=1186012", "title": "Joe Bidewell", "text": "Joe Bidewell\n\nJoe Bidewell je americký hudebník–multiinstrumentalista (hráč na klávesové nástroje, kytaru a foukací harmoniku) a zpěvák.\n\nNarodil se v St. Louis. V roce 1966 založil společně s Blakem Travisem skupinu nazvanou . Dvojice spolu hrála i v sedmdesátých letech. V roce 1978 hrál Bidewell na albu ' písničkáře Jacka Hardyho. Koncem sedmdesátých let byl členem doprovodné skupiny velšského hudebníka Johna Calea. Z jejich spolupráce vzešlo koncertní album nazvané \"Sabotage/Live\". Rovněž hrál ve studiové verzi písně „Mercenaries (Ready for War)“ vydané v roce 1980 jako singl. Později se věnoval sólové kariéře; v roce 2009 vydal album '. O tři roky později následovala deska \"\". Rovněž spolupracoval se skupinou Quichenight. Hrál na jejím albu \"Quichebeat 2015\" (zpíval, hrál na kytaru a harmoniku v písni „“).\n\n\n"}
{"id": "1186013", "url": "https://cs.wikipedia.org/wiki?curid=1186013", "title": "Tepličky", "text": "Tepličky\n\nTepličky jsou obec v okrese Hlohovec v Trnavském kraji na západním Slovensku.\n\nV historických záznamech je obec poprvé zmiňována v roce 1113.\n\nObec leží v nadmořské výšce 210 m na ploše 5,675 km. Má asi 275 obyvatel.\n\n"}
{"id": "1186014", "url": "https://cs.wikipedia.org/wiki?curid=1186014", "title": "Marvel NOW!", "text": "Marvel NOW!\n\nMarvel NOW! je označení pro relaunch několika komiksových sérií vydávaných nakladatelstvím Marvel Comics, které začaly být vydávány v říjnu 2012 znovu od čísla 1. Tato rozsáhlá změna zahrnovala i vydávání několika zcela nových sérií, jako jsou \"Uncanny Avengers\" a \"All-New X-Men\". Marvel NOW! označovalo proměnu univerza komiksů Marvel Comics, která souvisela s událostmi v eventu \"Avengers vs. X-Men\", a znamenala proměnu jak pro formát komiksových příběhů, tak pro dějovou historii vydávaných komiksů. Cílem bylo přilákat nové čtenáře, kteří se těžko orientovali v i 50 let běžících sériích. Relaunch k sériím přivedl zcela nové autory, kteří rovněž přišli s novými nápady ohledně historie a designu postav. Označení Marvel NOW! bylo ukončeno v květnu 2015 eventem \"Secret Wars\", kdy se začalo používat označení \"All-New, All-Different Marvel\".\n\nKe značce \"Marvel NOW!\" se tituly vrátily na podzim 2016 po událostech eventu \"Civil War II\". Tím znovu došlo k přečíslování sérií a došlo rovněž na nové tituly jako \"Occupy Avengers\", \"U.S.Avengers\" nebo \"The Unstoppable Wasp\".\n\nŘíjnem 2012 začalo vydávání komiksových sešitů pod značkou Marvel NOW!, což se týkalo celého univerza Marvel Comics. V roce 2014 změny pokračovaly a začaly být vydávány nové série pod názvem All-New Marvel NOW!. Touto změnou z roku 2014 byla většina nových sérií znovu přečíslována a začala být vydávána znovu od čísla jedna, často s přídavkem \"All-New\" v názvu. Související změnou bylo vydávání vybraných komiksových sérií pod názvem Avengers NOW!, ta se odehrála po událost z eventu \"Original Sin\". Označení Marvel NOW! oficiálně skončilo v květnu 2015, kdy bylo po eventu \"Secret Wars\" nahrazeno dalším restartem sérií pod označením All-New, All-Different Marvel. Marvel Comics změny vysvětlil tím, že všechny fáze Marvel NOW! postupně restartovaly marvelovský vesmír, který se nově ustavil v \"All-New, All-Different Marvel\". Ke značce \"Marvel NOW!\" se tituly vrátily na podzim 2016 po událostech eventu \"Civil War II\".\n\n\n\n\n"}
{"id": "1186016", "url": "https://cs.wikipedia.org/wiki?curid=1186016", "title": "Vizio", "text": "Vizio\n\nVizio je americká firma založená v říjnu 2002 v Kalifornii, dříve jako V, Inc. Tato společnost vyrábí elektroniku, je známá především díky televizím.\n\nVizio byl velkým prodejcem LCD televizí v roce 2007. V roce 2009 se rozhodli přestat vyrábět plazmové televize a místo toho se zaměřit na LCD a LED technologie. Řada televizí nazvaná Vizio M obsahuje televize s 65\" úhlopříčkou. V roce 2011 přišla společnost s aplikací na mobilní telefony, použitelnou jako ovladač k jejich televizím. Tato aplikace mimo jiné umožňuje upravovat vlastnosti obrazu jako třeba jas či kontrast.\n\n\nV roce 2012 představila společnost 12\" ultrabook Vizio CT14 s procesorem Intel Core i7 třetí generace a 128 GB SSD diskem.\n\nVizio představila několik smartphonů s operačním systémem Android, především v Asii. Tyto telefony jsou hardwarově velmi dobře vybavené:<BR>\n\nProdukt VIZIO Co-Star - Google TV přehrávač byl představen firmou v roce 2012.\n\n"}
{"id": "1186017", "url": "https://cs.wikipedia.org/wiki?curid=1186017", "title": "Orbital ATK", "text": "Orbital ATK\n\nOrbital ATK Inc. je americká akciová společnost působící na poli aerokosmického a zbrojního průmyslu, která vznikla spojením Orbital Sciences Corporation a několika divizí Alliant Techsystems (ATK) 9. února 2015.\n\nV současnosti se na poli aerokosmonautiky společnost zabývá zejména vývojem a provozem svých nosných raket třídy Pegasus, Minotaur a prominentně pak systému Antares, který vynáší na nízkou oběžnou dráhu Země automatickou zásobovací kosmickou loď Cygnus, společné dílo firem Orbital ATK a Thales Alenia Space. Aerokosmická divize Orbitalu se taktéž chlubí třemi důležitými smlouvami s americkou NASA, a to CRS a CRS2, pod kterými Cygnus vynáší zásoby na Mezinárodní vesmírnou stanici, a kontraktem na modifikaci čtyřsegmentových pomocných motorů SRB, které využíval raketoplán Space Shuttle, na pětisegmentovou konfiguraci k budoucímu využití pro Space Launch System; s více než 16 000 motory na tuhé pohonné látky v portfoliu se jedná o jednu k tomu nejvíce vhodných společností.\n\nV roce 2018 byla koupena společností Northrop Grumman a přejmenována na Northrop Grumman Innovation Systems.\n"}
{"id": "1186022", "url": "https://cs.wikipedia.org/wiki?curid=1186022", "title": "Kozorožec iberský", "text": "Kozorožec iberský\n\nKozorožec iberský (\"Capra pyrenaica\") je druh kozorožce se čtyřmi poddruhy. Z nich dva lze stále nalézt na Pyrenejském poloostrově, ale zbývající dva jsou nyní vyhynulé. Poddruh kozorožec portugalský vyhynul kolem roku 1892 a kozorožec pyrenejský poměrně nedávno, v roce 2000. Tento poddruh byl ale znovu klonován a v lednu 2009 se narodil první živý exemplář. Ten sice zemřel několik minut po porodu na defekt plic, přesto se tím kozorožec pyrenejský stal prvním taxonem, který získal status \"un-extinct\".\n\nKozorožec iberský je silné, typické horské zvíře. Známý je svými měkkými kopýtky, která mu pomáhají pohybovat se po těžko schůdných cestách, a také krátkými nohami. Obě tyto charakteristiky pomáhají kozorožcům iberským provádět vysoké skoky na skalách a strmých svazích. To jim dává výhodu oproti velkému množství dravců a predátorů, kteří se k nim nedokážou dostat.\n\nU kozorožců iberských je výrazný pohlavní dimorfismus, přičemž samci jsou větší a těžší než samice, navíc mají i mohutné rohy. Samotné rohy se liší v závislosti na poddruhu, ale oproti jiným druhům koz se kozorožci iberští liší linií svých rohů. Samice jsou sice menší i lehčí, ale rychleji u nich probíhá proces kostnatění a tím se vývoj jejich kostí zastavuje mnohem dříve než u samců, u kterých to běžně trvá o dva roky déle.\n\nKozorožec iberský obývá Pyrenejský poloostrov a původně měl celkem čtyři uznané poddruhy. Nicméně, s vymřením dvou poddruhů se populace mírně snížila a v současné době existují pouze dva poddruhy. Tyto dva poddruhy, kozorožec granadský (\"Capra pyrenaica hispanica\") a kozorožec Cabrerův (\"Capra pyrenaica victoriae\"), obývají převážně východní pobřeží Pyrenejského poloostrova, avšak menší populace žije i ve vnitrozemí Portugalska.\n\nKozorožci iberští mají jedinečný způsob signalizace při spatření potenciálního predátora. Dospělý kozorožec se nejdříve napřímí a nasměruje uši i hlavu směrem k dravci, pak spustí poplachové volání, který způsobí, že ostatní kozorožci uprchnou do míst, kde je jednak lepší rozhled a často taktéž strmý svah, kam se predátoři nedostanou. Zvláštní na tomto způsobu signalizace je, že při útěku se stádo chová velmi koordinovaně a ve většině případů jej vede dospělá samice (v případě stáda složeného ze samic a mladých) nebo dospělý samec (v případě stád složených jen ze samců).\n\nKozorožec iberský je býložravec, který složení své stravy mění v základě na sezóně, výskytu i ročním období. Všechny druhy kozorožců mají také speciální mechanismus v ledvinách; umožňuje jim ukládat tuk, který v zimě nebo chladném počasí dodává nezbytné živiny a tím i energii.\n\nObvykle vytvářejí dva typy sociálních skupin; buďto stádo, ve kterém se nachází pouze samci, nebo stádo se samicemi a mladými jedinci. Během říje, které probíhá od listopadu do prosince, samci vyhledávají samice a tvoří s nimi velká stáda. Ta většinou přetrvávají po celou zimu, ale při narození mláďat samci opět samice opustí.\n\nPopulace kozorožců iberských se v průběhu posledních staletí výrazně snížila, důsledkem kombinace hned několika faktorů; lov a pytláctví, rozvoj zemědělství i zhoršení podmínek v přírodě. Kozorožci iberští též mohou trpět na mnoho různých chorob a často se u nich vyskytuje i svrab. V roce 1890 oficiálně vyhynul poddruh kozorožec portugalský (\"Capra pyrenaica lusitanica\"), který žil v portugalských pohořích Sierra de Geres a Galicie. Další poddruh, kozorožec pyrenejský, oficiálně vymřel v nedávné době, v roce 2000. Posledním známým exemplářem byla samice z národního parku Ordesa.\n\n"}
{"id": "1186023", "url": "https://cs.wikipedia.org/wiki?curid=1186023", "title": "Gerberga Burgundská", "text": "Gerberga Burgundská\n\nGerberga Burgundská (asi 965/6 – 7. červenec 1018/1019) byla členkou staršího rodu Welfů. Poprvé se provdala za hraběte Heřmana I. z Werl a podruhé za Heřmana II. Švábského.\n\nGerberga se narodila v Arles jako dcera Konráda Burgundského a Matyldy Francouzské, dcery Ludvíka IV. a Gerbergy Saské. Její tetou z otcovy strany byla Adéla Burgundská. Přes matku byla příbuzná s Ludvíkem IV. Francouzským, Otou I. Velikým a Karlem Velikým.\n\nGerberga se asi roku 978 poprvé provdala za Heřmana I. z Werl. Heřman zemřel mezi lety 985-988. Měli spolu několik dětí:\n\n\nV roce 988 se Gerberga provdala za Heřmana II. Švábského. Měla s ním několik dětí:\n\n\nV září 997 daroval Ota III. na intervenci Gerbergy panství Stockhausen ženskému klášteru v Meschede. Stockhausen se nachází ve středověké čtvrti Lochtrop, která byla součástí hrabství Werl. V roce 997 vládl hrabství Werl syn Gerbergy z prvního manželství, Heřman II. z Werl. Hrabství Werl mělo s tímto klášterem dlouhodobé spojení. Otec Heřmana II., Heřman I. z Werle byl zastáncem Meschede. A jeden z jeho předků, také Heřman, se v roce 913 choval podobně jako obhájce.\n\nV květnu roku 1000 vydal Ota III. patent, jímž převzal ženský klášter Oedingen pod svou ochranu. Oedingen založila se synovým svolením Gerberga Burgundská. V roce 1042 se její vnučka, také Gerberga (dcera Heřmana II. z Werl), stala abatyší z Oedingenu.\n\nGerberga zemřela v Nordgau, Bavorsku. Nekrology označují za den jejího úmrtí 7. červenec 1018 nebo 1019.\n"}
{"id": "1186028", "url": "https://cs.wikipedia.org/wiki?curid=1186028", "title": "Roma (vzducholoď)", "text": "Roma (vzducholoď)\n\nRoma (původní označení T-34 ) byla italská poloztužená vzducholoď. V roce 1921 byla od italské vlády za 200 000 dolarů zakoupena Spojenými státy. Sloužila v americké armádě až do 21. února 1922, kdy havarovala v Norfolku ve Virginii. Při katastrofě zahynulo 34 lidí. Jednalo se o poslední vodíkem plněnou vzducholoď v USA; všechny následující byly plněné héliem.\n\n\"Roma\" byla navržena Celestinem Usuellim ve spolupráci s Eugeniem Prassonem, Umbertem Nobilem a Gaetanem Arturem Croccem. Byl to první projekt vojenské továrny \"Stabilimento di Costruzioni Aeronautiche\". Jednalo se o největší poloztuženou vzducholoď na světě. \n\nKonstrukční novinkou vzducholodi byl její vnější kýl trojúhelníkového průřezu. Jeho kloubově spojené části umožňovaly vysokou pružnost. V kýlu byly kabina pro osádku a prostory pro cestující. Šest motorů Ansaldo o výkonu 400 k bylo zavěšeno na jeho bocích.\n\nV září 1920 byl proveden první zkušební let. Bylo uvažováno o nasazení vzducholodi na transatlantické poštovní lety. Po zakoupení Američany v březnu 1921 \"Roma\" provedla let z Říma do Neapole a zpět s americkým velvyslancem na palubě.\n\nPo převozu do USA byly na vzducholodi provedeny změny, např. italské motory byly nahrazeny americkými Liberty L-12. Poprvé vzlétla dne 15. listopadu 1921 s menšími problémy. V USA byla zpočátku plněna vodíkem, několik letů bylo podniknuto s héliovou náplní. Hélia byl v této době nedostatek, takže bylo přečerpáno do menších vzducholodí a nahrazeno opět vodíkem.\n\n\"Roma\" se zřítila v Norfolku ve Virginii během zkušebního letu 21. února 1922. Katastrofa byla pravděpodobně způsobena selháním kormidla. Vzducholoď narazila do vedení vysokého napětí, mezi vedením a kovovou konstrukcí vzducholodi došlo k elektrickému výboji, který zapálil vodíkovou náplň. Celkem 34 lidí bylo zabito, osm zraněno a tři unikli nezraněni. Tato událost znamenala do té doby největší katastrofu v americkém letectví. \n\n\"Zdroj:\"\n\nNĚMEČEK, Václav. Vojenská letadla 2, Mezi dvěma světovými válkami. Vyd. 3. Praha: Naše vojsko, 1978. s. 201-202\n\n"}
{"id": "1186029", "url": "https://cs.wikipedia.org/wiki?curid=1186029", "title": "Mezinárodní den žen a dívek ve vědě", "text": "Mezinárodní den žen a dívek ve vědě\n\nMezinárodní den žen a dívek ve vědě (ve zkratce MDŽD ve vědě) připadá na 11. února. Valné shromáždění Organizace spojených národů jej vyhlásila v prosinci 2015. Svátek má připomenout zásadní úlohu žen ve vědeckém světě a podpořit jejich zapojení do výzkumné činnosti.\n\nO prvním ročníku svátku píše Akademický bulletin AV ČR.\n\nNárodní kontaktní centrum – gender a věda Sociologického ústavu Akademie věd České republiky, v.v.i. v roce 2016 uspořádalo k svátku anketu, v roce 2017 kampaň pod heslem moje oblíbená vědkyně a v roce 2018 kampaň Inovace pro ženy.\n"}
{"id": "1186030", "url": "https://cs.wikipedia.org/wiki?curid=1186030", "title": "El Kazovskij", "text": "El Kazovskij\n\nEl Kazovskij, narozen jako \"Jelena Kazovskaja\", (13. července 1948, Leningrad – 21. července 2008, Budapešť) byl maďarský malíř a avantgardní umělec.\n\nJe málo známo o mládí Jeleny Kazovské. V roce 1965 se přestěhovala do Budapešti, kde 1970-1977 studovala na Akademii výtvarných umění u György Kádára a Ignáce Kokase malbu.\n\nPo změně pohlaví se Jelena Kazovskaja přejmenovala na El Kazovskij. Jeho umění nebylo rozděleno do období; všechny jeho expresivní malby odhalují stejný mytologický svět, který vytvořil. Od konce 1970 se podílel na národních a mezinárodních výstavách; a to zejména v Rakousku. V roce 2002 získal Kossuthovu cenu.\n\nZemřel ve věku 60 let po dlouhé nemoci v Budapešti.\n"}
{"id": "1186034", "url": "https://cs.wikipedia.org/wiki?curid=1186034", "title": "Marquis Dendy", "text": "Marquis Dendy\n\nMarquis Dendy (* 17. listopadu 1992 Middletown, Delaware) je americký atlet, specializující se na skok daleký, halový mistr světa z roku 2016.\n\nNa mistrovství světa v Pekingu v roce 2015 startoval v dálce i trojskoku – ani v jedné disciplíně však nepostoupil z kvalifikace. Na halovém mistrovství světa v Portlandu v březnu 2016 zvítězil ve skoku do dálky. O dva roky později v Birminghamu titul neobhájil, vybojoval však bronzovou medaili.\n"}
{"id": "1186035", "url": "https://cs.wikipedia.org/wiki?curid=1186035", "title": "Frank Witzel", "text": "Frank Witzel\n\nFrank Witzel (* 1955, Wiesbaden) je německý spisovatel. V roce 2015 se stal laureátem Německé knižní ceny za román \"Die Erfindung der Roten Armee Fraktion durch einen manisch-depressiven Teenager im Sommer 1969\".\n\nVyrostl v rodině varhaníka ve Wiesbadenu. V dětství se věnoval hraní na klavír, violoncello a kytaru. Absolvoval hudební konzervatoř ve Wiesbadenu, po maturitě se rozhodl ke studiu sociologie a filozofie na univerzitě ve Frankfurtu nad Mohanem.\n\n\n\n"}
{"id": "1186037", "url": "https://cs.wikipedia.org/wiki?curid=1186037", "title": "All-New, All-Different Marvel", "text": "All-New, All-Different Marvel\n\nAll-New, All-Different Marvel je označení komiksů vydávaných nakladatelstvím Marvel Comics, které označuje relaunch sérií vydávaných po eventu \"Secret Wars\" z května 2015. Až 65 sérií se tímto dočkalo nového přečíslování a rozsáhlých změn v obsahu. Označení přestalo být používáno mezi říjnem a prosincem 2016, kdy se tituly po eventu \"Civil War II\" postupně vracely k označení Marvel NOW!, čímž došlo k novému relaunchi sérií.\n\nJiž v únoru 2015 bylo oznámeno, že po crossoveru \"Secret Wars\" bude ustaven nový marvelovský vesmír, který zkombinuje univerza „616 Universe“ a „1610 Ultimate Universe“. Relaunch dostal název \"All-New, All-Different Avengers\" a nahradil kontinuitu Marvel NOW!.\n\nSlavné postavy touto změnou dosáhly obrovských změn. Například v nové sérii \"All-New, All-Different Avengers Vol. 1\" tvořili známý tým Avegners hrdinové Iron Man (Tony Stark), Captain America (Sam Wilson), Vision, Thor (Jane Fosterová), Ms. Marvel (Kamala Khanová), Nova (Sam Alexander) a Spider-Man (Miles Morales). V \"All-New Hawkeye Vol. 2\" nosí identitu Hawkeye kromě Clinta Bartona i Kate Bishopová. V \"All-New Inhumans\" tvoří nový tým Crystal, Gorgon, Flint, Naja a Grid. V \"All-New Wolverine Vol. 1\" nosí identitu Wolverina, místo Logana, Laura Kinneyová. V \"All-New X-Men Vol. 2\" tým X-Menů tvoří vedle stálic Beasta (Hank McCoy), Angela (Warren Worthington III) a Icemana (Bobby Drake), také Wolverine (Laura Kinneyová), Genesis (Evan Sabahnur), Oya (Idie Okonkwo) a Pickles. Zatímco v komiksu \"Amazing Spider-Man Vol. 4\" je znovu Peter Parker, v \"Spider-Man Vol. 2\" roli přebral Miles Morales. V roli Kapitána Ameriky po změnách v Marvel NOW! pokračoval Sam Wilson ve vlastní sérii \"Captain America: Sam Wilson\". V sérii \"Totally Awesome Hulk\" Vol. 1 se novým Hulkem stal Amadeus Cho. A změn bylo ještě mnohem víc.\n\nNa podzim 2016 se tituly, po údalostech v eventu \"Civil War II\", vrátily k označení Marvel NOW!.\n\n"}
{"id": "1186038", "url": "https://cs.wikipedia.org/wiki?curid=1186038", "title": "Matvij Lejčak", "text": "Matvij Lejčak\n\nMatvij Lejčak, cyrilicí Матвій Лейчак, polsky Maciej Lejczak, byl rakouský politik z Haliče, během revolučního roku 1848 poslanec Říšského sněmu.\n\nRoku 1849 se uvádí jako Maciej Lejczak, hospodář v obci Lošniv (Łoszniowce).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Terebovlja. Tehdy se uváděl coby hospodář. Náležel ke sněmovní pravici.\n\nPodle některých zdrojů patřil mezi poslance polské národnosti. V jiných zdrojích je Matvij Lejčak řazen mezi poslance rusínské (ukrajinské) národnosti.\n"}
{"id": "1186065", "url": "https://cs.wikipedia.org/wiki?curid=1186065", "title": "Norman Dolph", "text": "Norman Dolph\n\nNorman Dolph (* 1. dubna 1939) je americký autor písní a zvukový inženýr. V roce 1966 se podílel na nahrávání alba \"The Velvet Underground & Nico\" newyorské skupiny The Velvet Underground. Oficiálním producentem byl Andy Warhol, který však ve studiu většinu času netrávil, a tak byl Dolph de facto také producentem desky. Dolph údajně místo peněz za práci obdržel jeden Warholův obraz. Později se věnoval například psaní písní. Nahrály je například skupiny Reunion (šlo spíše o projekt studiových hudebníků) a The Earls, stejně jako hudebníci Toney Lee, Eddie Kendricks, Dennis Parker, Bill Medley, Steve Rodway, Toney Lee a Jane Olivor.\n\n"}
{"id": "1186069", "url": "https://cs.wikipedia.org/wiki?curid=1186069", "title": "Jozef Sentiváni", "text": "Jozef Sentiváni\n\nJozef Sentiváni, Jozef Svätojánsky (ve starší literatuře resp. ; ; 1817, Budapešť, Maďarsko – 1905, Budapešť) byl zeman žijící v Liptovském Jánu, majitel rozsáhlých pozemků a nemovitostí v Liptově, zakladatel osady Štrbské Pleso ve Vysokých Tatrách.\n\nO jeho životě se mnoho neví. Historické prameny jsou skoupé. Byl introvert a vyhýbal se publicitě. Jeho nekrolog v ročence Uherského karpatského spolku z roku 1906 je velmi stručný. Narodil se v Budapešti, vystudoval ekonomii a po vojenské službě se rozhodl věnovat správě rodinných majetků, které řídil ze svého zámečku v Liptovském Jánu, kde trvale žil. Jeho dávnými předky byli Bogomerovci (Bohumírovci), kterým Béla IV. udělil roce 1262 donace na Liptovský Ján, roku 1267 na Važec, Štrbu a Šuňavu, roku 1269 na obec Východná. Donace udělil rodině Bohumíra (Bogomela) za zásluhy získané ve válce s Rakouskem a za přenášení poselství do Polska a Ruska. Někteří historici o pravosti listiny pochybovali a označili ji za padělek. Později, v roce 1273, však Bohumírovi potvrdil držení majetku, který mu daroval Béla IV., panovník Ladislav IV. (1272–1290). Rodina Bohumíra, která mezi prvními kolonizovala Liptov, pocházela z Čech.\n\nV roce 1286 syn Bohumíra (Bogomela) \"Bodo\" založil rod \"Sentiváni\" (Svatojánský). Od té doby začala rodina Sentiván rozvíjet aktivity na širokém území, do kterého patřila i západní část Vysokých Tater. Dne 31. ledna 1554 v Spišské Kapitule Benedikt a Štefan Sentivániovi smlouvou pronajali jiným urbárníků právo kutné a povinnost odevzdávat rodině Sentiván sedmnáctinu výtěžku zlata, stříbra a jiných rud z dolů, které vlastnili v Boci. Během následujících staletí Sentivánové zvelebovali svůj majetek, založili šlechtickou školu, stavěli kostely, školy, zasloužili se o propagaci minerálních pramenů v Liptovském Jánu.\n\nRoku 1267 udělil Béla IV. Bogomelovi zalesněnou oblast mezi Važcem a hranicemi Spišě, včetně liptovské části Vysokých Tater s výjimkou Kôprové doliny a Tiché doliny. Součástí majetku byly Važecká, Furkotská a Mlynická dolina i se Štrbským plesem. Tento komplex si zachoval v majetku rodu Sentivániů celistvost do konce 19. století. V majetku rodiny byly mimo jiné i doly na Kriváni.\n\nJozef Sentiváni v roce 1872 postavil na břehu Štrbského plesa loveckou chatu. Už o rok později ji zpřístupnil turistické veřejnosti. V následujícím desetiletí zde vyrostlo několik soukromých turistických chat. Anton Döller byl iniciátorem vzniku prvních turistických staveb na Štrbském Plese. Sentiváni okolí plesa zveleboval a ze Štrbského Plesa se stala vyhledávaná lázeňská osada. \n\nRoku 1873 vstoupil, jako jeden z prvních zakládajících členů, do Uherského karpatského spolku. V letech 1878-1879 byl jeho předsedou. V roce 1884 založil liptovskou odbočku spolku se sídlem v Liptovském Mikuláši, jíž byl místopředsedou. Byl iniciátorem měření hloubky Štrbského plesa a jeho zmapování. Kolem plesa byl na jeho příkaz vybudován chodník. Přičinil se o zpřístupnění \"hřebene Solisko\", podpořil vybudování chodníku na Kriváň, výstavbu turistických stezek ze Štrbského Plesa na Podbanské a podporoval stavbu silnice mezi Štrbským Plesem a Smokovcem, která byla později přeměněna na Cestu svobody.\n\nKoncem 19. století vyvíjel na Josefa Sentivániho nátlak kníže Hohenlohe, aby mu odprodal pozemky kolem Štrbského plesa. Knížeti koupi zmařil tehdejší ministr hospodářství Uherska Ignác Darányi, protože se postavil proti expanzivnímu cizinci a zprostředkoval prodej sentivániovského majetku i se Štrbským plesem a osadou roce 1901 uherskému státu. V roce 1906, po smrti Jozefa Sentivániho, když už Štrbské Pleso jeho rodině nepatřilo, byla mu u jezera odhalena pamětní deska. K Štrbskému Plesu se do roku 1918 přidával přívlastek \"Szentiványi Csorba-tó\". Jezero se jmenovalo \"Czorba-tó\" a Capie Pleso má v maďarském názvosloví historický název \"Szentiványi-tó\".\n"}
{"id": "1186070", "url": "https://cs.wikipedia.org/wiki?curid=1186070", "title": "Liutgarda Saská (931)", "text": "Liutgarda Saská (931)\n\nLiutgarda Saská (931 - 18. listopad 953) byla členkou rodu Liudolfovců a od roku 947 do své smrti lotrinskou vévodkyní jako manželka vévody Konráda Rudého. S Konrádem se stali předky Sálské dynastie.\n\nLuitgarda byla jedinou dcerou Oty Velikého z jeho prvního manželství s Editou Anglickou, nevlastní sestrou krále Ethelstana. K vytvoření užších vazeb se sálskou dynastií, jí král Ota v roce 947 provdal za Konráda Rudého, který se o tři roky dříve stal lotrinským vévodou. Manželství nebylo nijak zvlášť šťastné. V roce 948 Luitgarda porodila syna Otu. Její manžel doprovázel krále v roce 951 na jeho italské tažení, nicméně, pohádal se s Otou ohledně dohod uzavřených s králem Berengarem II.\n\nLuitgarda zemřela v roce 953 v Mohuči, kde se Konrád Rudý zapojil do povstání jejího staršího bratra Liudolfa a arcibiskupa Fridricha. V roce 954 se Konrád Rudý konečně podrobil Otovi Velikému a zůstal jeho věrným stoupencem. Konrád zemřel roku 955 v bitvě na Lechu. Luitgardin bratr zemřel o dva roky později, během tažení do Itálie.\n\nPo smrti císaře Oty v roce 973 Říši vládl jeho syn z druhého manželství s Adélou Burgundskou, Ota II. Liudolfovu synovi Otovi bylo svěřeno švábské vévodství a Liutgardinu synovi Otovi v roce 978 Korutany. Po smrti císaře Oty III. v roce 1002, se stal Liutgardin syn Ota kandidátem na uvolněný trůn, ale vzdal se ve prospěch bavorského vévody Jindřicha IV., který byl vnukem bratra Oty I., vévody Jindřicha I. Po Jindřichově smrti byl králem zvolen Liutgardin pravnuk Konrád II. Sálský jako první římský král ze Sálské dynastie.\n"}
{"id": "1186073", "url": "https://cs.wikipedia.org/wiki?curid=1186073", "title": "Jan Racek", "text": "Jan Racek\n\nJan Racek (1. června 1905 Bučovice – 5. prosince 1979 Brno) byl český hudební vědec, pedagog a organizátor hudebního života.\n\nMaturoval na gymnáziu v Bučovicích v roce 1924. Studoval na Masarykově univerzitě v Brně hudební vědu u profesora Vladimíra Helferta a dále historii, filosofii, zeměpis a dějiny umění. Vedle toho studoval hru na klavír u M. Kuhlové a Anny Holubové a nauku o harmonii a o hudebních formách u Josefa Blatného. V roce 1929 získal titul PhDr. na základě disertační práce: \"Idea vlasti, národa a slávy v díle Bedřicha Smetany\". Stal se ředitelem hudebního archivu \"Moravského muzea v Brně\" a tuto funkci zastával až do roku 1948. \n\nVykonal řadu studijních cest do Itálie, Belgie, Francie, Německa, Rakouska, Jugoslávie, Polska a Maďarska, na nichž se zabýval studiem knihovnické a archivní techniky. Shromáždil tisíce pramenů, které pečlivě archivoval Moravském muzeu. Jeho hlavním cílem byl soupis hudebních moravik a bohemik v zahraničních knihovnách. Dalším střediskem jeho zájmu byla raná italská monodie 17. století a posléze vztah českého a světového hudebního baroka a klasicismu v 18. století.\n\nNa Masarykově Univerzitě se v roce 1937 habilitoval docentem, ale následující okupace Československa a uzavření vysokých škol mu znemožnilo další pedagogickou činnost. V roce 1948 byl na Filosofické fakultě Masarykovy univerzity jmenován profesorem hudební vědy. Stal se ředitelem hudebněvědného semináře a vedoucím katedry dějin umění. \n\nJeho činnost mimoškolní byla rozsáhlá a rozmanitá. Byl vedoucím \"Ústavu pro etnografii a folkloristiku ČSAV\" v Brně, předsedou \"Společnosti Pavla Křížkovského\", místopředsedou Matice moravské, spoluzakladatelem hudebně vědecké sekce Svazu českých skladatelů, redaktorem edice \"Musica Antiqua bohemica\" i čestným členem Pěveckého sdružení moravských učitelů. Aktivně se účastnil mnoha zahraničních kongresů. Byl členem vídeňské společnosti \"Gesellschaft zur Herausgabe von Denkmälern der Tonkunst in Östereich\" a švýcarské společnosti \"Société Internationale de Musicologie\" se sídlem v Basileji. Podílel se také na organizaci hudebního života v Brně, byl místopředsedou organizačního výboru \"Janáčkova festivalu\" v Brně. Vykonával i rozsáhlou popularizační a přednáškovou činnost.\n\nNa základě knihy \"Beethoven – Růst hrdiny bojovníka\" byl v roce 1957 jmenován Doktorem historických věd.\n\nZemřel v Brně 5. prosince 1979 a je pochován na brněnském Ústředním hřbitově.\n\nJeho vědecké a popularizační dílo je neobyčejně rozsáhlé. Zpočátku se věnoval rané italské monodii 17. století a hudbě českého a světového baroka a klasicismu 18. století. Později se specializoval na dílo Bedřicha Smetany, Leoše Janáčka, Pavla Křížkovského a Ludwiga van Beethovena, Antonína Dvořáka, Františka Antonína Míču. Je autorem cca 40 prací vydaných knižně a několika stovek drobnějších publikací a článků v našem i zahraničním tisku. Úplnou bibliografii profesora Jana Racka vydala Katedra věd o umění Univerzita Jana Evangelisty Purkyně v Brně v roce 1986 (viz Literatura).\n\n\n\n"}
{"id": "1186081", "url": "https://cs.wikipedia.org/wiki?curid=1186081", "title": "Max Dingel", "text": "Max Dingel\n\nMax Dingel je německý hudební producent a zvukový inženýr. Narodil se v Německu a v roce 1999 se přestěhoval do Londýna. Během své kariéry spolupracoval s mnoha skupinami, mezi něž patří například White Lies, The Killers, James, Stereophonics a The Hoosiers. V roce 2006 se podílel na nahrávání a mixování písně „Jumbo (In Tha Modern World)“ velšského hudebníka Johna Calea. Rovněž hraje na několik nástrojů, včetně kláves a syntezátorů.\n\n\n"}
{"id": "1186091", "url": "https://cs.wikipedia.org/wiki?curid=1186091", "title": "Vídeňská secese", "text": "Vídeňská secese\n\nVídeňská secese, německy Wiener Secession (z lat. \"secessio\", odstoupení, odtržení), oficiálně Vereinigung Bildender Künstler Österreichs (Sdružení rakouských výtvarných umělců) je rakouská skupina výtvarných umělců z období Fin de siècle. Sdružení bylo založeno 3. dubna 1897 několika umělci včele s Gustavem Klimtem, který se stal prvním prezidentem této společnosti.\n\nČleny byli malíři, sochaři a architekti. Svůj program formulovali ve vlastním časopise nazvaném \"Ver Sacrum\". Umělci Vídeňské secese se původně vzbouřili proti estetickému konzervatismu hlavní vídeňské galerie \"Künstlerhaus Wien\", který podle nich způsoboval izolaci Vídně od hlavních uměleckých proudů Evropy.\n\nKe členům patřili malíř Koloman Moser, sochař Max Klinger či architekti Josef Hoffmann, Joseph Maria Olbrich a později se připojil i Otto Wagner. Dramatik Hermann Bahr sepsal při založení skupiny jakýsi manifest, v němž se psalo: \"Chceme vyhlásit válku sterilní rutině i rigidnímu byzantismu a také všem formám nevkusu... Naše Secese není bojem moderních umělců proti starým mistrům, ale bojem za opravdový rozvoj tvorby oproti takzvanému umění podvodníků, kteří se umělci pouze nazývají a umění samotnému pranic neprospívají.\"\n\nRoku 1897 nechali členové hnutí postavit nový výstavní sál Pavilon Secese (\"Wiener Secessionsgebäude\"), budovu navrženou opavským rodákem Josephem Mariou Olbrichem. Stavbu financoval Karl Wittgenstein (otec filozofa Ludwiga Wittgensteina). Na průčelí budovy bylo heslo hnutí: \"\"Der Zeit ihre Kunst. Der Kunst ihre Freiheit\"\" (\"\"Každé době její umění, každému umění jeho svobodu\"\"). Budova je dnes vyobrazena na rakouské eurominci v hodnotě 50 centů.\n\nSkupina se de facto rozpadla 14. června 1905, když z ní vystoupil Klimt, pro neshody mezi jednotlivými umělci. Oficiálně ovšem existuje dodnes.\n\nVídeňská secese sehrála klíčovou roli v šíření secesního stylu v Evropě (styl se v Rakousku a v českých zemích nazývá právě podle této skupiny, v jiných zemích jinak: \"Art nouveau\" ve Francii, \"Modern Style\" v Anglii, \"Moderna\" v Rusku, \"Jugendstil\" v Německu atd.).\n\nČeské malířky, které získaly základy v malování soukromě, využívaly možnosti dále se zdokonalovat v evropských uměleckých centrech. Tím byla koncem 19. století i Vídeň. V roce 1897 tu vznikl spolek Vídeňská secese, v jejímž čele byl Gustav Klimt. Později \"Vídeňské dílny\" (něm. Wiener Werkstatte) v roce 1903 s Josefem Hoffmannem a obojí měly velký mezinárodní ohlas. Členové spolku se stávali profesory uměleckých škol, ve kterých reorganizovali školství –Josef Hoffmann z Brtnice u Jihlavy a Alfred Roller, Anton Hanák a Hanuš Tichý z Brna. Hanuš Tichý učil nejprve v Umělecké škole pro paní a dívky. Ta byla přípravkou pro vyšší studia nebo studia v zahraničí. V ní studovala i Marie Teinitzerová. Ve Vídni se narodily tři malířky – Pepa Mařáková, která se učila u otce, pomáhala mu při výzdobě Národního muzea a jejíž nejznámější obraz je autoportrét s otcem, jenž dokládá její inteligenci a psychologický vhled. Anna Morstadtová studovala v Paříži, zůstala tam, a byla úspěšnou členkou klubu francouzských orientalistů a sochařka Mary Durasová, studovala na Uměleckoprůmyslové škole u Štursy a byla představitelkou neoklasicismu u nás. Její terakota v nadživotní velikosti \"Dívka v okně z roku 1926\" patří k jejím nejosobitějším a poetickým sochám. Ostatní malířky – Zdenka Volová Vlčková, Valérie Myslivečková, Hella Guthová a sochařky Helena Johnová a Karla Vobišová Žáková studovaly na Uměleckoprůmyslové škole ve Vídni.\n\nV Uměleckoprůmyslové škole (německy \"Kunstgewerbeschule\", dnes Vysoká škola užitého umění) získávali žáci a žákyně všeobecné vzdělání a naučili se speciálním znalostem, potřebným v uměleckých řemeslech. Od konce 19. století tu učili členové spolku Vídeňská secese: Josef Hoffmann, Koloman Moser, Alfred Roller, Michael Powolny, Anton Hanak. Ti byli i členové spolku Vídeňské dílny (Wiener Werkstätte) a představitelé jednotlivých uměleckých oborů v secesní Vídni.\n\nJosef Hoffmann (1870–1956), architekt a designer, učil na škole od roku 1899. V roce 1903 založil s Kolomanem Moserem Vídeňské dílny podle vzoru anglických dílen. Jejich cílem byl návrh na předmět vysoké kvality, a to i řemeslné. Jedenáct žaček, které učil, spolupracovalo s těmito dílnami. Tři byly českého původu. Pro jeho nejvýznačnější stavbu, palác Stoclet v Bruselu, si přizval žačku školy Emilii Simandlovou (1880–1962), narozenou na Moravě, sochařku a keramičku, která vytvořila dekorace mezi okny. Jeho nejvěrnější žačka, Mathilde Floglová (1893–1950), narozená v Brně, všestranná návrhářka dílen, mu občas vytvářela dekoraci na jím navržené předměty, podobně i Lotte Calmová (* 1897 v Praze). Z českých žaček této školy byla nejvšestrannější Vorlová Vlčková (1872–1954). Vytvářela vitráže, keramiku, malbu na porcelán. Silně ovlivněny secesí byly její ilustrace, plakáty a příležitostné tisky. Ty byly i secesně symbolické.\n\nŠperky, nejprve secesní, potom ve stylu art deco, tvořila Valérie Hachla-Myslivečková (1878–1968), která vystavovala i s Wiener Werkstatte.\n\nKoloman Moser (1869–1918) byl představitel secesní grafiky. Ve svých originálních tiscích uplatňoval figuru i písmo. Pro Vídeňské dílny navrhoval nábytek a jiné předměty. Podobně i Hella Guttová (1900–1992) se věnovala grafice, kterou se naučila ve vídeňské škole, dokonce jako Moser začínala posíláním svých kreseb do novin a časopisů. Užívala tu spíše kubických tvarů silně zvýrazněných.\n\nAlfred Roller (1864–1935) byl novátorem ve scénickém výtvarnictví. Pro Gustava Mahlera, ředitele opery, od roku 1903 vytvářel působivé jevištní dekorace. Pro Vídeňské dílny tvořil návrhy kostýmů. Z českých malířek se divadelním výtvarnictvím zabývala Vorlová Vlčková. Pro divadlo v Prostějově vytvořila kulisy a oponu. Hella Guthová pro mladé německé divadlo v Praze „Skupina 34“ navrhovala plakáty a kulisy.\n\nMichael Powolny (1871–1954), keramik a sochař založil na Uměleckoprůmyslové škole ve Vídni keramické dílny. Jeho žačky se vyznačovaly velkou fantazií a byly úspěšné. Jednou z nich byla i Helena Johnová (1882–1962), která posílala své návrhy vídeňským dílnám.\n\nAnton Hanák (1875–1934), secesní sochař, vytvořil mnoho monumentálních soch pro secesní architekturu ve Vídni. Na jeho portrétech žen se poučila česká sochařka Karla Vobišová Žáková (1887–1961), když byla studijně ve Vídni v jeho školním ateliéru.\n\nPodle vzoru Vídeňských dílen vzniklo v Praze v roce 1908 družstvo Artěl, které založili mladí výtvarníci mezi nimi i Teinitzerová (1871–1961), která přinesla své zkušenosti ze studií ve Vídni a Helena Johnová Teinitzerová si za dva roky založila vlastní dílnu v Praze s tkaninami, tkanými na ručních stavech a s abstraktními geometrickými vzory. Johnová po studiích se dvěma spolužačkami v roce 1911 založily úspěšné Keramické družstvo ve Vídni. Roku 1926 založila Teinitzerová dílnu i v Brně. Tu potom přenesla do Jindřichova Hradce, kde vznikly pod jejím vedením významné gobelínové dílny. Johnová po vzniku republiky založila keramickou dílnu na Uměleckoprůmyslové škole v Praze.\n\n"}
{"id": "1186092", "url": "https://cs.wikipedia.org/wiki?curid=1186092", "title": "Mistrovství Československa v atletice 1988", "text": "Mistrovství Československa v atletice 1988\n\nMistrovství Československa mužů a žen v atletice 1988 v kategoriích mužů a žen se konalo v sobotu 16. července a v neděli 17. července v Praze na stadionu Evžena Rošického. \n\n\n"}
{"id": "1186096", "url": "https://cs.wikipedia.org/wiki?curid=1186096", "title": "Ofir Marciano", "text": "Ofir Marciano\n\nOfir Meir Marciano (uváděný i jako Ofir Martziano; hebrejsky אופיר מאיר מרציאנו; narozen 7. října 1989, Ašdod, Izrael) je izraelský fotbalový brankář a reprezentant, od roku 2015 hostuje v belgickém klubu Royal Mouscron-Péruwelz z izraelského klubu FC Ashdod.\n\n\nV A-mužstvu Izraele debutoval 10. 10. 2014 v kvalifikačním zápase ve Strovolosu proti reprezentaci Kypru (výhra 2:1).\n\n"}
{"id": "1186101", "url": "https://cs.wikipedia.org/wiki?curid=1186101", "title": "Cenová diskriminace", "text": "Cenová diskriminace\n\nCenová diskriminace je cenová mikroekonomická strategie, kdy výrobce nebo prodejce nabízí stejné nebo velmi podobné produkty na různých trzích za různé ceny, za účelem maximalizace zisku. Cenová diskriminace se odlišuje od diferenciace produktu většími rozdíly v produkčních nákladech pro produkty s různými cenami, které s v této strategii objevují. Cenové rozdíly spoléhají na rozdílnou výši ceny, kterou jsou zákazníci ochotni zaplatit a na elasticitu jejich poptávky. Projevem může být poskytování slev nebo naopak zvyšování cen určitým skupinám zákazníků.\n\nPojem „diferenciální tvorba cen“ se používá pro popis postupu, kdy prodávající účtují různé ceny za stejnou kvalitu a množství výrobků různým kupujícím, ale může také popisovat kombinaci cenové i produktové diferenciace. Další pojmy používané k odkazování na cenovou diskriminaci jsou například spravedlivé určování ceny, preferenční určování ceny, dvojité určování ceny, odstupňované určování ceny.\n\nVšeobecně uznávaná klasifikace cenové diferenciace vznikla ve 20. letech 20. století:\n\n\n\n\nV teoretickém fungování trhu s dokonalými informacemi, dokonalými substituty a bez jakýkoliv transakčních nákladů, nebo zákazu sekundárního prodeje, pro předejití arbitráže, se může cenová diskriminace vyskytovat pouze v monopolních a oligopolních trzích, kde může být uplatňována síla trhu. Jinak v momentě, kdy by se obchodník pokusil prodat stejné zboží za rozdílné ceny, by obchodník s nižší cenou mohl pomocí arbitráže prodat zboží zákazníkovi kupujícímu za vyšší cenu, s malou slevou. Nicméně různorodost produktu, nahodilost trhu nebo vysoké fixní náklady (které z dlouhodobého hlediska činí stanovení cen z mezních nákladů neudržitelnými) umožňují diferenciaci cen různým zákazníkům i v plně konkurenčním maloobchodním nebo průmyslovém trhu. Nejčastějším důvodem cenové diskriminace je tedy odlišná úroveň příjmů a odlišná úroveň informovanosti jednotlivých skupin zákazníků na trhu.\n\nEfekty cenové diskriminace na sociální efektivnost jsou nejasné. Může dojít k rozšíření výroby, pokud je cenová diskriminace velmi efektivní. I pokud objem výroby zůstává stejný, může díky cenové diskriminaci dojít ke snížení efektivity mylnou alokací produktů či služeb mezi spotřebiteli.\n\nCenová diskriminace vyžaduje segmentaci trhu a nějaké prostředky k odrazení zákazníků se slevou od přeprodeje zboží s nižší cenou. Je tedy nutné odlišné skupiny zákazníků držet oddělené a ztížit tak srovnávání cen, nebo omezit informace o cenách. Těmto překážkám nastaveným prodejci se říká cenové zdi. Cenová diskriminace je tak velmi obvyklá v odvětvích, kde přeprodej produktu či služby není možný. Příkladem jsou slevy pro studenty. Studenti teoreticky dostávají nižší ceny na určitý produkt nebo službu než ostatní za to, že jsou studenti, ale později to nemohou přeprodat, protože tyto slevy mohou být využívány pouze daným studentem. Dalším příkladem cenové diskriminace je duševní vlastnictví, vynucené zákonem a technologiemi. Na trhu s DVD, právo vyžaduje, aby DVD přehrávače byly navrženy s hardwarem nebo softwarem, který zabraňuje levnému kopírování.\n\nCenová diskriminace může být také spatřena u zboží, u kterého jsou mírnější nároky na to, aby bylo identické. Například takzvané prémiové produkty (obsahující poměrně obyčejné produkty jako je například cappuccino oproti normální kávě s mlékem) mají rozdílnou cenu, která není odůvodněna výrobní cenou. Někteří ekonomové tvrdí, že toto je forma cenové diskriminace, při které je zákazníkům poskytnut prostředek (nabídnutí prémiového produktu) k odhalení jejich ochoty zaplatit více za určitý produkt. \n\nZ ekonomického hlediska tato strategie umožňuje jak zvýšení zisku prodejce, tak zvýšení všeobecného ekonomického blahobytu. V konečném důsledku totiž mohou být určité statky zpřístupněny i skupinám spotřebitelů, kteří by si je za jiných okolností (v případě fixní jednotné ceny) nekoupili. Cenová diskriminace, tak může částečně odstraňovat důsledky nedokonalé konkurence, která ji umožňuje.\n\nCenová diskriminace bývá často chápána jako jednání odporující dobrým mravům a porušení rovnosti v zacházení se zákazníky. Toto porušení rovnosti ale není opodstatněné, neboť kupující se odlišují v preferencích a důchodech a vnímaná subjektivní hodnota je také odlišná. Pokud tedy cenovou diskriminaci označíme jako odporující dobrým mravům, říkáme rovněž, že dobrým mravům odporují slevy pro studenty a důchodce (doprava, kultura, atd.).\n\nTrh musí být nedokonalý\n\n- Poptávková funkce po službě nebo zboží konkrétního dodavatele musí být klesající\n\nAlespoň dvě skupiny spotřebitelů na trhu\n\n- Na trhu musí existovat alespoň dvě skupiny spotřebitelů, kteří mají odlišné poptávkové funkce (tj. ochotu platit)\n\n- Obvykle jde o skupiny lidí lišících se výší svých důchodů (cizinci x místní obyvatelé, ekonomicky aktivní x neaktivní lidé)\n\n- Prodávající musí být schopen tyto skupiny rozeznat\n\n- Mezi subjekty jednotlivých skupin nesmí probíhat žádná forma spolupráce\n\nProdávající musí být schopen účtovat dvojí cenu\n\nExistují dvě podmínky, které musí být splněny, aby systém cenové diskriminace mohl fungovat. Nejprve musí být firma schopna identifikovat tržní segmenty na základě jejich cenové elasticity v případě poptávky a zadruhé musí být podniky schopny tento systém prosadit. Například letecké společnosti běžně provozují cenovou diskriminaci tím, tím že účtují vysoké ceny zákazníkům s poměrně nepružnou poptávkou – např. obchodním cestujícím – a naopak nabízí slevy pro turisty s relativně vysokou elasticitou poptávky. Letecké společnosti prosazují tento systém prostřednictvím strategie „žádný přeprodej letenek“, která zabraňuje turistům zakoupit si letenku za zvýhodněnou cenu a následně ji prodat obchodnímu cestujícímu (jednán se o tzv. arbitráž). Letecké společnosti musí také zabránit tomu, aby si obchodní cestující přímo kupovali zlevněné letenky. Toho letecké společnosti dosahují tím, že nákup zlevněných letenek podmiňují požadavkem na nákup letenek v předstihu nebo požadavkem na minimální délku pobytu, tj. podmínkami, které jsou pro průměrného obchodního cestujícího obtížné splnit.\n\n(multi-part pricing) je specifický druh cenové diskriminace. Jde o metodu, pomocí které se prodávající snaží odčerpat veškerý přebytek spotřebitele. Tuto metodu nesmíme zaměnit s poskytováním množstevních slev, kdy jde spíše o snížení jednotkových nákladů spojených s velkých odběrem.\n\nPro uplatnění prvního stupně diskriminace je nutné, aby monopolní prodejce znal maximální cenu (také rezervní cena), kterou je každý zákazník ochoten zaplatit. Ve chvíli, kdy tuto cenu zná, může každý kus zboží či služby, prodat každému zákazníkovi zvlášť za nejvyšší cenu, kterou je ochoten zaplatit, a tím tak přeměnit přebytek spotřebitele, na svůj výdělek. Výdělek se tak rovná přebytku spotřebitele i výrobce. Mezní zákazníci jsou ti, jejichž rezervní cena se rovná mezní výrobní ceně produktu. Prodejce tak prodá více zboží, než by prodával při monopolním prodeji bez cenové diskriminace, což znamená, že nedochází k tvoření mrtvé ztráty. Příkladem mohou být trhy, kde spotřebitelé činí cenové nabídky na různé produkty. V těchto případech může docházet k podvodným nabídkám, což snižuje efektivnost trhu.\n\nJedná se o situaci spíše teoretickou, jelikož v praxi je téměř nemožné, aby prodávající znal maximální cenu, kterou je spotřebitel ochoten zaplatit. V případě, kdyby tuto informaci znal, ji nelze považovat za příliš relevantní, jelikož zájmem spotřebitele je, aby byla cena co možná nejnižší.\n\nV druhém stupni cenové diskriminace, se liší cena podle požadovaného množství statku. Při nákupu většího množství vychází cena za jeden produkt levněji. Tento typ diskriminace je rozšířen především v průmyslovém odvětví, kde velkoobchodníci dostávají větší slevy. Čím větší množství spotřebitel odebírá, tím je cena, za jednotku nakupovaného zboží nižší. Prodávající tak získává část přebytku spotřebitele\n\nProdejci nejsou schopní se navzájem odlišit při nabídkách produktů odlišným zákazníkům, a tak pobízej zákazníky, aby se odlišili podle preference, a to buď v podobě množstevních slev nebo nelineárního stanovování cen. Toto umožňuje prodejcům nastavit rozdílné ceny různým druhům zákazníků a zachytit tak větší množství spotřebitelů.\n\nVe skutečnosti rozdíl cen může kromě kvantity ovlivňovat i rozdílná kvalita produktů. Například letecké společnosti nabízí letenky do různých tříd, přičemž v první třídě dostanou zákazníci v ceně letenky víno, pivo a likéry a v ekonomické dostanou jen vodu nebo džus. Tímto způsobem letecké společnosti rozdělují zákazníky do skupin podle jejich preference a mohou tak zaujmout větší lidí na trhu.\n\nTřetí stupeň cenové diskriminace rozděluje zákazníky do různých spotřebitelských skupin. Spotřebitelé bývají rozděleni podle jejich poptávkové křivky. Cena je pak stanovována každé skupině zvlášť. Například vlak a metro rozděluje své zákazníky na pravidelné a občasné cestující, v kině jsou rozdělováni na děti a dospělé, přičemž některá kina nabízejí slevy i studentům a seniorům. Rozdělení trhu na „peak“ a „off peak“ použití je velmi časté a dochází k tomu například u elektřiny, plynu a u telefonních služeb, ale také například v posilovnách nebo na parkovištích. Některá parkoviště účtují podstatně nižší cenu za parkovné těm, kteří přijedou o hodně dřív než většina ostatních.\n\nPříkladem jsou zvláštní ceny pro seniory, studenty, rodiny s dětmi atd. Např. student má jistě jinou maximální cenovou hladinu, než běžně pracující člověk, který je bezdětný.\n\nNěkteré zdroje uvádí ještě čtvrtý stupeň cenové diskriminace. Tento stupeň se vyznačuje, stanovením stejných cen pro různé spotřebitele, avšak vzniká zde rozdíl v nákladech, které se ke spotřebitelům vztahují.\n\nV případě čtvrtého stupně cenové diskriminace, nenese náklady spotřebitel, ale prodejce, proto jí též označujeme jako reverzní cenovou diskriminaci.\n\nTyto typy se navzájem nevylučují. Firma tedy může měnit ceny podle lokality a zároveň nabízet slevy velkoobchodům. Letecké společnosti používají několik různých druhů cenové diskriminace, mezi které patří:\n\nPrvní/druhý/třetí stupeň taxonomie cenové diskriminace je podle Pigoua (\"Economics of Welfare,\" čtvrté vydání, 1932). Více informací najdete na modern taxonomy of price discrimination. Nicméně se tyto kategorie navzájem nevylučují. Ivan Prig (\"Managerial Economics\", druhé vydání, 2002) navrhuje alternativní taxonomii:\n\n\nToto seřazení – celková/přímá/nepřímá – je v sestupném pořadí výnosnosti a náročnosti na informace. Celková diskriminace je nejvíce výnosná a prodejce musí mít nejvíce informací o nakupujících. Nepřímá segmentace je nejméně výnosná a prodejce potřebuje nejméně informací o kupujících.\nDvoudílný tarif je další druh cenové diskriminace, při které výrobce naúčtuje poplatek za koupi produktu, a pak naúčtuje další poplatek za jeho použití. Příkladem jsou žiletky, kdy zaplatíme za koupi žiletky a poté platíme další peníze za náhradní nástavce. Tato strategie funguje, protože posouvá křivku poptávky doprava: jelikož už jsme zaplatili za žiletku, náhradní nástavce jsou pro nás levnější než kupovat znovu novou žiletku.\n\nÚčel cenové diskriminace je většinou zachytit spotřebitelský přebytek. Spotřebitelský přebytek vzniká z toho důvodu, že pokud je jedna univerzální cena, někteří zákazníci (ti s nízkou elasticitou poptávky) by byli připravení zaplatit cenu vyšší, než je. Cenová diskriminace převádí část spotřebitelského přebytku na stranu prodejců/výrobců. Spotřebitelský přebytek nemusí existovat, například tam, kde je prodej pod cenou výhodný kvůli fixním nákladům nebo úsporám z rozsahu. Příkladem je vysokorychlostní připojení k internetu sdílené dvěma zákazníky v jedné budově. Jestli jeden je ochotný zaplatit méně než polovinu ceny a ten druhý je ochotný doplatit zbytek, ale není ochotný zaplatit celou cenu, pak je cenová diskriminace nezbytná k tomu, aby došlo ke koupi produktu.\n\nJde matematicky dokázat, že pokud firma čelí klesající poptávkové křivce, tak vždy dosáhne vyšších zisků, pokud uplatňuje cenovou diskriminaci než když uplatňuje strategii jedné ceny. Tento vztah se dá zobrazit i geometricky.\n\nNa vyšším grafu, je jednotná cena (P) pro všechny zákazníky. Výše zisku je zobrazena v ploše P, A, Q, O. Spotřebitelský přebytek je v ploše nad úsečkou P, A, ale pod poptávkovou křivkou (D).\n\nS cenovou diskriminací (spodní graf), je poptávková křivka rozdělená na dvě části (D1 a D2). Vyšší cena (P1) je naúčtovaná části s nízkou elasticitou poptávky a nižší cena (P2) je naúčtovaná části s vyšší elasticitou poptávky. Celkový zisk první části se rovná ploše P1, B, Q1, O. Celkový zisk druhé části se rovná ploše E, C, Q2, Q1. Součet těchto částí bude vždycky vyšší než plocha bez cenové diskriminace za předpokladu, že křivka poptávky se podobá hyperbole s jednotnou elasticitou. Čím více cen na jeden produkt, tím vyšší celkový zisk a tím více je zachycen spotřebitelský přebytek výrobcem/prodejcem.\n\nVýše zobrazený graf vyžaduje první a druhý stupeň diskriminace: pravá část odpovídá částečně jiným lidem než levá část, ale částečně stejným lidem, kteří jsou ochotní koupit produktu více, pokud je levnější.\n\nPro prodejce, který chce uplatnit cenovou diskriminaci, je velmi užitečné určit si optimální cenu v každé části trhu zvlášť. To je zobrazeno v dalším grafu, kde každá část je považována za samostatný trh s vlastní poptávkovou křivkou. Jako obvykle optimální objem produkce (Qt) je určen průnikem křivky mezních nákladů (MC) s křivkou mezních příjmů pro celkový trh (MRt)\nFirma se rozhodne, jaký objem produktů prodávat na každém trhu tak, že se podívá na průnik mezních nákladů s mezními zisky (maximalizovaný zisk). Tento objem je pak rozdělen mezi výše zobrazenými dvěma trhy tak, aby byl výše mezního zisku v rovnováze. Optimální objemy výroby jsou tedy Qa a Qb. Z poptávkové křivky každého trhu můžeme určit cenu pro maximalizovaný zisk Pa a Pb.\n\nJe důležité si uvědomit, že mezní zisk v obou trzích při optimálním objemu výroby se musí rovnat, jinak by firma mohla převést všechny produkty na ten trh, který nabízí vyšší mezní zisk.\n\nVzhledem k tomu, že trh 1 má cenovou elasticitu poptávky E1 a trhu 2, E2, optimální cena na trhu 1 versus na trhu 2 je:\n\nP1/P2 = [1+1/E2]/[1+1/E2]\n\nVýrobci mohou prodávat své výrobky podobně situovaným maloobchodníkům za rozdílné ceny, které jsou nastaveny výhradně podle množství zakoupených výrobků.\n\nDomácí trh\n\nV rámci jedné země občané platí nižší ceny než cizinci. Tento případ je nazýván dvojí ceny. Toto se zejména týká zboží, které je dotováno státem, popřípadě státem přímo nabízené (dá se říci placené z občanských daní).\n\nV zemích jako např. Švýcarsko, Finsko, Thajsko a Indie, si mohou občané koupit levnější lístky na městskou dopravu, které jsou dostupné jen jim. Často se můžeme setkat s tím, že mnoho zemí užívá rozdílné ceny vstupného do národních parků, muzeí parků a podobných institucí. Důvod, který se uvádí, je nutnost a potřeba vzdělávání vlastních občanů, plus jejich \"národní\" právo a mohou tedy využívat podobné instituce levněji, na rozdíl od cizinců, kteří platí vyšší vstupné.\n\nNěkterá místa v Thajsku využívají též rozdílných podmínek vstupu pro rodilé Thajce a zahraniční turisty (např. Královský palác v Bangkoku mohou Thajci navštívit zdarma, cizinci ovšem platí). Podobný systém je zaveden i na Havajských ostrovech, kde místní mohou vyžívat speciální slevy. Další kategorií v USA jsou univerzity, kde domácí občané mají slevy na školné a konzultace, zatímco „přespolní“ musí platit plnou výši školného.\n\nCestovní ruch\n\nLetecké a jiné cestovní společnosti pravidelně používají rozdílné nastavení cen, když současně prodávají cestovní produkty a služby různým segmentům na trhu. V tomto případě je nejběžnějším příkladem rozdělení lístků do různých cenových hladin, které s sebou nesou další omezení. Tato omezení zajišťují, že zákazníci koupí letenku/jízdenku za takovou cenu, jakou jim společnost předkládá. Například cestující obchodníci, kteří potřebují let přesně na určité datum a hodinu, často velmi narychlo a s flexibilním rychlým návratem, jsou ochotni zaplatit 300 USD za místenku z města A do města B, nemohou zakoupit lístek za 150 USD, protože tato rezervační třída vyžaduje určitou prodlevu mezi příjezdem a návratem, např.  přenocování ze soboty na neděli nebo předpokládá nákup lístku např. v předstihu 15 dnů.\n\nVšimněme si však, že v tomto příkladu \"sedadlo\" není ve skutečnosti vždy stejný produkt. To znamená, že podnikatel, který si zakoupí jízdenku za 300 USD, je ochoten tak učinit výměnou za sedadlo v ranním vysoko poptávaném letu, za plnou návratnost nepoužité letenky, a za možnost přejít do kategorie první třídy, pokud je sedadlo k dispozici za minimální poplatek. Ve stejném letu jsou ale i cenově-citliví cestující, kteří nejsou ochotni zaplatit 300 USD, ale jsou ochotni létat s lety s nižší poptávkou (letenky zrušené hodinu před letem) nebo přes přestupní město (nikoliv nepřetržitý let), a kteří jsou ochotni se vzdát náhrady.\n\nNa druhou stranu může letecká společnost nastavovat rozdílné ceny za \"stejné sedadlo\" v průběhu času, např. snižováním ceny za předčasnou nebo pozdní rezervaci (bez změny jakýchkoli jiných podmínek jízdného). To by mohlo představovat možnost arbitráže, pokud nebude existovat žádné omezení pro další prodej. Nicméně, změnám jmen cestujících je zpravidla zabráněno nebo jsou finančně potrestány na základě smlouvy.\n\nPodobně cestovní kanceláře nabízejí programy jako \"last-minute\" pro zákazníky, kteří jsou ochotni se sami přizpůsobit produktu pro získání výhodnější ceny. Zákazníci méně citliví na cenu si zájezd koupí dopředu za plnou cenu, přesně podle svých priorit.\n\nOd doby, kdy letecké společnosti často nabízejí lety s přestupy a zákazníkům předloží až celkovou cenu letenky bez rozepsání jednotlivých částí, soupeření o sedadla v letadlech náhle nabylo nových rozměrů. Lidé letící z města A do města B soupeří s lidmi, kteří letí z města A do města C, ale skrze město B. Je to z důvodu, že ceny letenek se mohou lišit a například pokud se člověk chce dostat do města B, nakonec ho vyjde výhodněji, pokud pojede teoreticky delší let do města C, ale vystoupí v bodě B a nepojede dál. To je jeden z důvodů, proč letecké společnosti používají technologii správy výnosů, která určuje počet míst, která mají být přidělena cestujícím letícím z města A do B, pasažérům cestujícím z místa B do C a cestujícím letící z místa A skrz místo B až do města C. Letenky jsou pak prodávány za různé ceny a s různými požadavky.\n\nS nárůstem používání internetu a nízkonákladových aerolinií se průhlednost stanovování ceny letenek stala mnohem více výraznou. Cestující totiž zjistili, že v dnešní době není obtížné porovnávat ceny letenek mezi různými lety nebo různými leteckými společnostmi. Tento proces následně napomohl vyvíjet tlak na letecké společnosti, aby ceny letenek snížily. Mezitím, hospodářský pokles následující po teroristickém útoku z 11. září 2001 v USA, obchodní cestující a firemní kupci dali leteckým společnostem jasně najevo, že nebudou kupovat letenky v takových sazbách, které jsou dostatečně vysoké na to, aby dotovaly nižší jízdné pro nepodnikatele. Tato snaha se nakonec uskutečnila, neboť obrovské množství obchodních cestujících nakupuje letenky pouze v ekonomické třídě pro pracovní cesty.\n\nPodobně cestovní kanceláře nabízejí programy jako \"last-minute\" pro zákazníky, kteří jsou ochotni se sami přizpůsobit produktu pro získání výhodnější ceny. Zákazníci méně citliví na cenu si zájezd koupí dopředu za plnou cenu, přesně podle svých priorit.\n\nSamozřejmě se v průběhu roku také objeví slevy na jízdenky na vlak, na což můžeme nahlížet jako na společnou jízdu autem, kdy si cenu za jízdu rozdělíme a díky tomu budeme cestovat stejně výhodně.  \n\nSlevové programy, bonusové karty\n\nRůzné \"výhodné\" programy, které nabízejí hypermarkety a řetězce obchodů mají za úkol hlavně sledovat zákazníka. Zákazník, který se takového programu dobrovolně zúčastní je pravděpodobně náchylnější na prodejní cenu – motivace ušetřit. Při používání slevové karty je obchod schopen sledovat jaké zboží zákazník nejvíce kupuje, případně jaká je limitní cena, kdy si dané zboží koupil. Po získání informací pak řetězce přistupují k individuálnímu poskytování slevových kuponů, které často kopírují vysledovanou hranici, kdy zákazník daný produkt kupuje. Bonusem pak je to, že zákazníka dostanou do obchodu, kde jistě koupí i něco navíc.\n\nKupony\n\nVyužívání kupónů v maloobchodě je pokus odlišit zákazníky na základě jejich rezervních cen. Předpokládá se, že lidé, kteří mají problémy se sbíráním kupónů, jsou cenově citlivější než ti, kteří problémy nemají. Tudíž poskytování kupónů umožňuje například výrobcům cereálií účtovat vyšší ceny zákazníkům, kteří nejsou cenově citliví, a přitom mít stále nějaký zisk od zákazníků, kteří jsou cenově více citliví.\n\nPrémiové ceny\n\nU určitých produktů mají prémiové produkty stanoveny cenu na úrovni (ve srovnání s \"běžnými\" nebo \"ekonomickými\" produkty), která výrazně překračuje mezní výrobní náklady. Například kávový řetězec, jako např. Starbucks, může nastavit cenu běžné kávu na 1 dolar, naopak prémiovou kávu na 2,50 dolarů (kde příslušné výrobní náklady mohou činit 0,90 dolaru a 1,25 dolaru). Ekonomové, jako například Tim Harford ve své knize „The Undercover Economist,“ tvrdí, že jde o druh cenové diskriminace: poskytováním možnosti volby mezi běžným a prémiovým produktem, jsou spotřebitelé požadováni, aby se pokusili odhadnout svůj stupeň ochoty platit, za srovnatelné produkty. Podobné metody se používají například při stanovování cen letenek business třídy a prémiových alkoholických nápojů.\n\nTento efekt může vést (zdánlivě) k podnětům, které mají nezamýšlené a nežádoucí výsledky pro výrobce. Pokud např. potenciální zákazníci „business“ třídy zaplatí velký cenový rozdíl pouze tehdy, jsou-li sedadla ekonomické třídy nepohodlná, ačkoli jsou zákazníci ekonomické třídy citlivější na cenu než na pohodlí, mohou mít letecké společnosti značné podněty, aby záměrně proměnili sezení v ekonomické třídě v nepříjemné. V případě kávy, restaurace může získat větší hospodářský zisk tím, že zřídí nekvalitní běžnou kávu. Zisky jsou totiž z rozprodávání kávy pro prémiové zákazníky vyšší, než jsou ztráty od zákazníků, kteří odmítají kupovat levnou, ale nekvalitní kávu. V takových případech by míra sociálního užitku měla rovněž představovat \"ztracený\" užitek pro spotřebitele běžného produktu, ačkoli určení velikosti této ušlé výhody nemusí být proveditelné.\n\nSegmentace podle věkové skupiny, statusu studenta, etnického původu a občanství\n\nMnoho kin, zábavních parků, turistických atrakcí a dalších míst má různé vstupní ceny na segment trhu: typické seskupení je mládež/děti, studenti, dospělí, senioři, místní a cizinci. Každá z těchto skupin má obvykle velmi odlišnou poptávkovou křivku. Děti, studenti a důchodci mají obvykle nižší disponibilní příjem. Cizinci jsou oproti místním vnímáni jako bohatší, a proto jsou schopni za zboží a služby zaplatit mnohem více – někdy to může být dokonce i 35krát tolik. Stánkaři a poskytovatelé veřejné dopravy z tohoto důvodu často trvají na vyšších cenách za své zboží a služby při jednání s cizinci (někdy nazývané \"White Man Tax\"). Některé zboží – například bydlení – může být nabízeno za nižší ceny pro určité etnické skupiny.\n\nSlevy pro členy určitých povolání\n\nNěkteré podniky mohou nabízet snížené ceny lidem určitých povolání, jako například učitelům, policii nebo vojenskému personálu. Kromě zvýšeného prodeje směřovaného na danou cílovou skupinu profitují firmy z výsledné pozitivní propagace vedoucí ke zvýšení prodeje u široké veřejnosti.\n\nMaloobchodní pobídky\n\nZvýšení podílu na trhu nebo zvýšení výnosů na maloobchodní úrovni může být dosaženo různými metodami jako např. slevovými kupóny, množstevními slevami, sezónními slevami anebo slevami pro časté pro kupující.\n\nMotivace pro odběratele v průmyslovém odvětví\n\nExistuje mnoho způsobů, jak motivovat velkoobchodníky nebo průmyslové odběratele. Tyto metody mohou být poměrně zacílené, neboť jsou navrhovány za účelem vyvolání určitých aktivit, jako například jsou častější a pravidelnější nákup, nákup většího množství výrobku nebo na nákup nových výrobků spolu s již zavedenými výrobky atd. Mohou být také navrženy tak, aby snížily administrativní a finanční náklady na zpracování každé transakce. Existují tak hromadné slevy, zvláštní ceny pro dlouhodobé zákazníky nebo slevy na zboží s vysokou poptávkou, které motivují k nákupu zboží s nižší poptávkou, množstevní rabaty a mnoho dalších metod. To pak může pomoci k vytvoření vztahů mezi zúčastněnými firmami.\n\nGendrová diskriminace – příklady\n\nGenderová cenová diskriminace spočívá v nabídce stejných nebo podobných služeb a produktů, mužům a ženám, za rozdílné ceny, přestože náklady na výrobu těchto výrobků a služeb jsou stejné. Ve Spojených státech byla cenová diskriminace založená na pohlaví jedním z hlavních témat diskusí. V roce 1992 provedlo „The New York City Department of Consumer Affairs“ (\"DCA\") výzkum na téma \"\"cenová předpojatost vůči ženám na trhu\".\" Šetření DCA dospělo k závěru, že ženy zaplatily více peněz než muži u prodejců ojetých automobilů, v čistírnách oděvů a v kadeřnických salonech. Díky tomuto výzkumu DCA zaměřeném na rozdílné stanovování cen z hlediska pohlaví  se národní pozornost v New Yorku zaměřila na téma cenové diskriminace založené na pohlaví a jaký finanční dopad má tato diskriminace pro ženy.  \n\nU spotřebního zboží nejsou rozdílné ceny stanovované explicitně na základě pohlaví kupujícího, nýbrž implicitně používáním odlišných obalů, názvů nebo barevným laděním výrobků, které mají přilákat pozornost spotřebitelů ženského nebo mužského pohlaví. V mnoha případech, kdy je výrobek uváděn na trh za účelem, aby se stal atraktivním dárkem ke koupi, může být pohlaví kupujícího odlišné od pohlaví toho, který dar nakonec dostane.\n\nV roce 1995 „California Assembly’s Office of Research“ zkoumal problematiku genderové cenové diskriminace v oblasti služeb a odhadl, že ženy skutečně ročně zaplatí \"daň z pohlaví\" ve výši přibližně 1 351 dolarů za stejné služby jako muži. Bylo rovněž odhadováno, že ženy během svého života utratí o tisíce dolarů více než muži za nákup podobných výrobků. Například před přijetím zákona o ochraně pacientů a cenově dostupné péči (“Affordable Care Act”), zdravotní pojišťovny účtovaly ženám vyšší pojistné za jednotlivá zdravotní pojištění než mužům. Podle zákona „o cenově dostupné péči“ jsou zdravotní pojišťovny nyní povinny nabízet stejnou prémiovou cenu všem žadatelům stejného věku a geografického prostředí bez ohledu na pohlaví. Nicméně neexistuje žádný federální zákon zakazující genderově založenou cenovou diskriminaci při prodeji výrobků. Několik měst a států však přijalo právní předpisy zakazující cenovou diskriminaci na základě pohlaví vztahující se k prodeji produktů a služeb.\n\nV Evropě je pojištění motorových vozidlech historicky vyšší u mužů než u žen, což je přístup, který se pojišťovny snaží ospravedlnit rozdílnou úrovní rizika. Evropská Unie tento přístup již zakázala; nicméně existují důkazy, že je nahrazován \"proxy diskriminací,\" tj. diskriminací na základě faktorů, které silně souvisí s pohlavím: např. vyšší pojistné pro stavebníky než pro porodní asistentky.\n\nMezinárodní cenová diskriminace\n\nStává se, že farmaceutické společnosti nabízí identické léky zákazníkům žijícím v bohatších zemích za mnohem vyšší cenu než zákazníkům ze zemí chudších, jako je tomu v případě prodeje antiretrovirových léků v Africe. Protože kupní síla afrických spotřebitelů je mnohem nižší, prodeje by bez cenové diskriminace byly velmi limitované.  Schopnost farmaceutických společností udržet cenové rozdíly mezi zeměmi je často buď posilována nebo omezována vnitrostátními zákony a nařízeními o lécích nebo jejich nedostatkem.  \n\nDokonce i on-line prodej nehmotného zboží, které nemusí být dopravně převáženo, se může měnit podle zeměpisné polohy kupujícího.\n\nStanovení cen pro studenty a školy\n\nFirmy často nabízí zlevněné zboží a software studentům a fakultám v rámci škol a univerzit. Ty pak mohou být označeny jako verze pro studenty a školy, ale fungují stejně jako software prodávaný v maloobchodě za plnou cenu. Studentské verze nejdražších softwarových sad mohou být nabízeny zdarma nebo za ceny výrazně nižší, než jsou maloobchodní ceny standardních verzí. Některé studentské verze softwarů mohou mít odlišná pravidla k používání než maloobchodní verze; studentské verze obvykle neumožňují jejich využití pro výdělečnou činnost nebo po uplynutí doby platnosti licence dané počtem měsíců. Nabídka studentských verzí má znaky \"prvotní nabídky\", což znamená, že zisky od zákazníka studenta mohou částečně pocházet z podoby budoucího „neakademického“ prodeje v důsledku znalosti prodejce.\n\nKlouzavá stupnice polatků\n\nKlouzavé poplatky jsou takové poplatky, kdy se různým zákazníkům účtují různé ceny na základě jejich příjmu, ten je používán jako náhrada za jejich ochotu nebo schopnost platit. Například některé neziskové právnické firmy účtují zákazníkům poplatky na klouzavé stupnici na základě jejich příjmů a velikosti rodiny. Klienti, kteří platí vyšší cenu v horní části stupnice poplatků, tak subvencují klienty ze spodní části poplatkové stupnice. Toto rozdílné stanovování cen umožňuje neziskovým organizacím obsloužit více zákaznických segmentů trhu, než by mohly v případě, že by měly stanovenu pouze jednu cenu.\n\nSvatby\n\nZboží a služby pro svatby jsou někdy nabízeny za vyšší ceny než stejné zboží pro běžné zákazníky.\n\nZatímco tradiční teorie cenové diskriminace obecně předpokládá, že ceny jsou stanoveny prodávajícím, existuje i jiná varianta, ve které jsou ceny stanoveny kupujícím, například v podobě „zaplať, kolik chceš,“ což je strategie, kdy kupující zaplatí požadovanou částku za dané zboží, ale v některých případech může být uvedena pouze minimální nebo doporučená cena. Takováto uživatelsky řízená cenová diskriminace využívá podobnou schopnost přizpůsobit se různým křivkám poptávky nebo individuálním cenovým citlivostem a může se tak vyhnout negativnímu vnímání cenové diskriminace jako když je ze strany prodávajícího.\n"}
{"id": "1186102", "url": "https://cs.wikipedia.org/wiki?curid=1186102", "title": "Josef Mráz (statistik)", "text": "Josef Mráz (statistik)\n\nJosef Mráz, (14. dubna 1882 Josefov – 10. dubna 1934 Praha) byl český právník, kartograf a statistik.\n\nNarodil se v Josefově. Pocházel z rodiny c. k. soudního oficiála vrchního zemského soudu v Praze Čeňka Mráze (*1852) a jeho manželky Anny, rozené Novákové. Rodina byla v Praze hlášena od roku 1898, Josef Mráz byl starší ze dvou synů.\n\nJiž před ukončením vysokoškolských studií pracoval jako právní praktikant u c. k. zemského soudu v Praze.Doktorem práv na české Karlo-Ferdinandově univerzitě se stal v lednu 1908.\n\nV únoru 1914 se oženil s Josefou Růžičkovou (*1892), se kterou žil v pražské Křemencově ulici.\n\nZemřel v Praze, na zápal plic. V roce 1939 informovaly Národní listy, že urna JUDr. Josefa Mráze, \"statistikáře ČOS\" byla uložena v kolumbáriu v Tyršově domě v Praze. Dnešní uložení urny není známo.\n\nPo krátké soudní praxi se v roce 1908 se stal koncipistou Statistické kanceláře země české. Po vzniku Československa přešel do Státního úřadu statistického (SÚS). V SÚS vedl odbor III., jehož úkoly byly:\n\nV roce 1921 byl povýšen do funkce vládního rady. V roce 1929 byl jmenován vicepresidentem Státního úřadu statistického.\n\nDocentem Vysoké školy zemědělského a lesního inženýrství pro obor zemědělská statistika se stal v roce 1923, od r. 1925 byl docentem pro obor statistika Vysoké školy obchodní. Stal se též docentem statistiky na Českém vysokém učení technickém v Praze.\n\nZískal členství v řadě československých i mezinárodních vědeckých společností, jako Československá statistická společnost, Zemědělská rada při Mezinárodním zemědělském úřadu v Římě a Ekonometrická společnost v Colorado Springs, USA. Byl též aktivním funkcionářem Československé obce sokolské, dlouholetým členem předsednictva jejího vzdělávacího sboru.\n\nJosef Mráz byl autorem odborných děl z oboru statistiky:\n\nPro Československou obec sokolskou, jejímž byl dlouholetým funkcionářem, přípravoval statistické materiály (přehled činnosti žup a jejich vzdělávacích škol)\n\nPřekládal z angličtiny, některé jeho práce byly vydány ve francouzštině. Ve dvacátých letech přeložil spolu s Vladimírem Novákem do češtiny učebnici Georga Udny Yule: \"Úvod do teorie statistiky\", která se stala průlomovou publikací v tuzemské statistice.\n\n\n"}
{"id": "1186103", "url": "https://cs.wikipedia.org/wiki?curid=1186103", "title": "Samtökin '78", "text": "Samtökin '78\n\nSamtökin '78 je islandská organizace, jejímž hlavním předmětem činnosti je boj za práva gayů, leseb, bisexuálů a translidí (LGBT). Svojí činnost zahájila v roce 1978.\n\nOrganizace se zabývá poskytováním psychologické, lékařské a právní pomoci osobám identifikujícím se jako LGBT v rámci Islandu. Zároveň působí jako člen spolku Reykjavik Pride, který v zemi od roku 1999 pořádá každoroční festival hrdosti sexuálních menšin v hlavním městě Reykjavíku.\n\n"}
{"id": "1186111", "url": "https://cs.wikipedia.org/wiki?curid=1186111", "title": "Nella Mlsová", "text": "Nella Mlsová\n\nNella Mlsová (* 24. února 1963 Hradec Králové) je česká literární historička. Zabývá se českou literaturou 1. poloviny 20. století, psychologickou prózou, obrazem Itálie v textech českých spisovatelů a italskou kulturou. V současnosti působí jako odborná asistentka na Univerzitě Hradec Králové.\n\nV roce 1986 vystudovala obor Učitelství všeobecně vzdělávacích předmětů (český jazyk - dějepis) na Filozofické fakultě Univerzity Karlovy v Praze. Ve stejném roce se stala odbornou pracovnicí oddělení pro vědeckovýzkumnou činnost a zahraničních styků na Pedagogické fakultě v Hradci Králové, tuto funkci zastávala do roku 1988. V roce 1987 získala titul PhDr. na Filozofické fakultě Univerzity Karlovy v Praze. Od roku 1989 působila jako asistentka na Katedře Českého jazyka a literatury Pedagogické fakulty Vysoké školy pedagogické v Hradci Králové. Později byla jmenována odbornou asistentkou. Funkci odborné asistentky zastává na Univerzitě Hradec Králové dodnes. V roce 2004 získala titul Ph.D. Ve spolupráci s Českým rozhlasem Vltava spolu se svým otcem doc. PhDr. Janem Dvořákem zdramatizovala hned několik literárních textů kupříkladu díla Ignáta Herrmanna, Josefa Šíra, Jaroslava Havlíčka, Josefa Matějky, Františka Xavera Svobody, Karla Kamínka, Jaromíra Johna a dalších. Je členkou Literárněvědné společnosti a celonárodního výboru Společnosti přátel Itálie. Podílí se na projektu Literární dílny, který organizuje Studijní a vědecká knihovna Hradce Králové. \n\n\n\n\n"}
{"id": "1186115", "url": "https://cs.wikipedia.org/wiki?curid=1186115", "title": "FK Slavoj Kojetín-Kovalovice", "text": "FK Slavoj Kojetín-Kovalovice\n\nFotbalový klub Slavoj Kojetín-Kovalovice je moravský fotbalový klub z města Kojetín, který v sezoně 2016/17 sestoupil z Přeboru Olomouckého kraje do I. A třídy Olomouckého kraje (6. nejvyšší soutěž).\n\nKlub byl založen v roce 1908 pod názvem SK Kojetín. V roce 2012 bylo dohodnuto sloučení kojetínského celku s klubem TJ Sokol Kovalovice (založen v roce 1942). Od sezóny 2012/13 tak klub vystupuje pod názvem FK Slavoj Kojetín-Kovalovice.\n\nSvé domácí zápasy odehrává na stadionu Kojetín.\n\nZdroj: \n\n\nZdroj: \n\nPoznámky:\n\nFK Slavoj Kojetín-Kovalovice „B“ byl rezervním týmem Kojetína-Kovalovic, který odehrál poslední pět sezon v I. B třídě Olomouckého kraje (7. nejvyšší soutěž). Rezervní tým vznikl v roce 2012 z bývalého týmu Sokola Kovalovice.\n\nNejvětšího úspěchu dosáhl v sezóně 2015/16, kdy se v I. B třídě Olomouckého kraje (7. nejvyšší soutěž) umístil na 1. místě.\n\nZdroj: \n\n"}
{"id": "1186119", "url": "https://cs.wikipedia.org/wiki?curid=1186119", "title": "Ota I. Korutanský", "text": "Ota I. Korutanský\n\nOta I. Korutanský zvaný \"Ota z Wormsu\" ( \"Otto von Worms\", 948 — 4. listopadu 1004) byl korutanský vévoda a veronský markrabě, člen Sálské dynastie.\n\nOta se narodil roku 948 jako jediný syn Konráda Rudého, lotrinského vévody a Liutgardy Saské, dcery císaře Oty I. Jeho matka zemřela, když mu bylo pět let, ve 21 letech, a Ota žil u dědečkova dvora až do roku 973, kdy císař ve věku 61 let zemřel. Otovi bylo 25 let. Jeho strýc z matčiny strany, Ota II. vstoupil na císařský trůn.\n\nOta z Wormsu je poprvé dokumentován jako hrabě v Nehegau okolo roku 956, držel také Speyergau a Wormsgau, stejně jako několik dalších hrabství v této oblasti. V roce 978 jej strýc Ota II. jmenoval korutanským vévodou a veronským markrabětem. Jeho liutpoldovským předchůdcem byl Jindřich Mladší , který během Války Tří Jindřichů neúspěšně povstal proti císaři a byl sesazen. V roce 985 však vdova po císaři Otovi II., Theofano, s cílem získat následnictví pro svého nezletilého syna Otu III., vrátila Korutany Liutpoldovcům, a Ota z Wormsu tak vévodství ztratil. Mohl si alespoň ponechat vévodský titul jako \"vévoda z Wormsu\". Jako kompenzaci obdržel falc v Kaiserslauternu a zmocnil se velkých majetků Wissembourského opatství.\n\nPo smrti vévody Jindřicha II. Bavorského v roce 995, získal Ota zpět nejprve Veronu, zatímco Korutany zdědil Jindřichův syn Jindřich IV. Bavorský. Když císař Ota III. v roce 1002 zemřel, byli Ota z Wormsu a Jindřich IV. Bavorský kandidáty na římský trůn. Ota ustoupil a na oplátku od Jindřicha IV. Bavorského, který se stal králem Jindřichem II. obdržel korutanské vévodství. Přesto byl nucen postoupit své rýnské majetky svému dávnému soupeři biskupovi Burchardovi z Wormsu.\n\nOta zemřel o dva roky později a korutanským vévodou se stal jeho syn Konrád.\n"}
{"id": "1186120", "url": "https://cs.wikipedia.org/wiki?curid=1186120", "title": "Campora San Giovanni", "text": "Campora San Giovanni\n\nCampora San Giovanni (Campura San Giuvanni nebo Campura Santu Janni, ve starém rukopise Camporase dialektu) je město v Itálii, v provincii Cosenza na hranicích s provincií Catanzaro.\nCampora San Giovanni vyhlíží na pobřeží Tyrhénského moře. Od roku 1950, se obec rozrostla a rozšířila na malé plošině, která se tyčí v blízkosti pláže. Tento region je obklopen kopci, které jsou pokryté vinicemi a olivovými háji. Kopec se jemně svažuje a nabízí příjemný pohled. Na levé straně, se nachází záliv Lamezia Terme a naproti vystupuje sopka Stromboli, která může být viděna za jasných dnů.\nZ přístavu Campora se také snadno dostanete na Liparské ostrovy.\nEkonomika je založena na zemědělství a cestovním ruchu . Od roku 1950 se výrazně rozvíjí pěstování červené cibule Tropea a to je v dnešní době ceněno jak na domácích tak i na zahraničních trzích. Během posledních 20 let vývoz tohoto produktu, spolu s dalšími obchodními činnostmi, byl hlavním zdrojem pro místního hospodářství.\n\nV obci je také přímořské letovisko. Jeho přístav byl postaven v roce 2003 a poskytuje snadný přístup k Liparským ostrovům , které jsou klíčovým prvkem v infrastruktuře cestovního ruchu.\n\nPo období historického zapomnění, dochází v 17. století k přecenění půd a to díky velkostatkářům ve velké části Amantea , kteří měli původ v oblastech ovládaných korunou v Neapoli. Většina současných sousedství stále nesou jména těchto starých velkostatkářů. V roce 1730, šlechtic sicilského původu, markýz Francesco Maria Cozza - příbuzný malíře stejného jména - měl továrnu na hedvábí, která byla postavena v sousedství a ta stále nese jeho jméno. Tím se v oblasti rozvíjí i chov bource morušového. Také objednal stavbu kaple zasvěcené sv. Janu Křtiteli (ve starém nářečí Santu Janni). V sousedním Augurato zůstaly stopy architektury z 18. století a to díky místnímu sochaři Vincenzo Torchia z Nocera Terinese . V roce 1756 ukončila továrna na hedvábí svoji činnost bez jakéhokoliv známého vysvětlení a upadla na 130 let do zapomnění.\n\nJádro dnešní Campora bylo rozděleno roku 1876 mezi současné městské rady Amantea , Aiello Calabro a Nocera Terinese . V roce 1877 začala první migrace ze sousedních krajů: Cleto , Nocera Terinese , Aiello Calabro , Belmonte Calabro , Lago , Longobardi , San Mango d'Aquino . Přistěhovalci z Bavorska a také z Rakouska-Uherska - mezi nimi několik obchodníků nebo šlechticů, kteří padli do neštěstí. Jedním z nich byl Baron Johann von-Paschalis Tief, aristokrat tyrolského původu, který se snažil získat zpět ztracené bohatství svých předků. Prací ve vinařství v oblasti Savuto postupně zbohatl. Po té byl, i díky pomoci dvou, v té době hlavních vlastníků půdy, Cavallo a Mauri, schopný vytvořit první jádro Campora San Giovanni.\n\nBěhem následujících dvaceti letech, přišly nové migrační vlny z vnitřku území na pobřeží. V roce 1898 získala Amantea území Campora San Giovanni od svých sousedů. Populace se aktivně účastnila první světové války a v letech fašistického režimu , mělo území nové reparace.\n\nStejně jako ve všech italských lokalitách v letech 1950 až 1980, mnoho obyvatel emigrovalo za prací do severní Itálie , Venezuely a na Nový Zéland. Předpokládá se, že přibližně 7000 lidí odešlo v době kratší 30 let.\n\nV roce 1980 začal v Campora San Giovanni ekonomický rozmach , který trval po dobu téměř pěti let, s rozvojem hotelnictví, námořních staveb a pěstováním červené cibule v několika zemědělských družstvech. Po pádu zdi v Berlíně nastal příchod nových migračních vln z východní Evropy.\n\nVěž pozoruhodných rozměrů, datována do 14. století, je jedinou stavbou historické hodnoty. Horní část věže je zdobena korunní římsou. Věž je v místním dialektu nazývána \"\"U Turriune\"\". Nachází se zde také kostel \"Santa Filomena\" v Augurato, s tím spojené \"\"Funtana du Peshcaru\"\".\nMístní dialekt je jednou z odnoží Calabrian dialektů. Tento dialekt ztratil svou originalitu v průběhu času, s jinými slovy přidanými novějšími přistěhovalci.\nÚzemí Campora San Giovanni je rozdělo do následujících vesniček:\n\nMístním patronem je Svatý František z Pauly a jeho svátek se slaví od 1. do 3. září. Během oslav, které lákají četné poutníky z okolních vesnic, ulicemi prochází průvod, který nese ulicemi na ramenou sochu světce.\nMédia v souvislosti s Campora San Giovanni na Wikimedia Commons\n"}
{"id": "1186122", "url": "https://cs.wikipedia.org/wiki?curid=1186122", "title": "Jindřich Špýrský", "text": "Jindřich Špýrský\n\nJindřich Špýrský, hrabě z Wormsgau (asi 965/970 — 989/992) byl otcem císaře Konráda II. Sálského.\n\nByl nejstarším synem Oty I. Korutanského. Oženil se s Adélou Alsaskou, sestrou alsaského hraběte. Přežila ho o mnoho let a zemřela v roce 1046. Jeho život nám je jen málo známý, zemřel ve věku pravděpodobně okolo 20 let.\n\nByl pochován ve Wormské katedrále spolu se svou dcerou Juditou.\n\nJeho synem byl Konrád II. Sálský.\n"}
{"id": "1186123", "url": "https://cs.wikipedia.org/wiki?curid=1186123", "title": "Batman v Superman: Úsvit spravedlnosti", "text": "Batman v Superman: Úsvit spravedlnosti\n\nBatman v Superman: Úsvit spravedlnosti (též vydáno jako Batman vs. Superman: Úsvit spravedlnosti, v anglickém originále Batman v Superman: Dawn of Justice) je americký akční film z roku 2016 režiséra Zacka Snydera, natočený na motivy komiksů z vydavatelství DC Comics. Scénář filmu napsali Chris Terrio a David S. Goyer. Snímek sleduje osudy dvou superhrdinů, Batmana a Supermana, kteří se střetnou ve vzájemném souboji. V hlavních rolích se představili Ben Affleck, Henry Cavill, Amy Adams, Jesse Eisenberg, Diane Lane, Laurence Fishburne, Jeremy Irons, Holly Hunter a Gal Gadot. Jedná se o druhý snímek filmové série DC Extended Universe, dějově navazuje na předchozího \"Muže z oceli\". Rozpočet filmu činil 250 milionů dolarů.\n\nSnímek je filmovým rebootem pro postavu Batmana. Jde o první hraný celovečerní film, ve kterém jsou zároveň postavy Batmana i Supermana, a také o první celovečerní snímek, ve kterém se objevily komiksové postavy Wonder Woman, Aquamana, Cyborga a Flashe. Námětem film čerpá z komiksů \"Návrat Temného rytíře\" (1986) Franka Millera a příběhové linie \"The Death of Superman\" z komiksů o Supermanovi vydávaných v letech 1992 až 1993.\n\nFilm měl slavnostní premiéru v Ciudad de México 19. března 2016, do amerických kin byl uveden 25. března toho roku. V České republice byl promítán od 24. března 2016.\n\nRok a půl po ničivém souboji Supermana a generála Zoda v Metropolis (události filmu \"Muž z oceli\") se Superman (v civilním životě Clark Kent) stal kontroverzní postavou. Má své obdivovatele, kteří ho považují za hrdinu, i své odpůrce, kteří ho chápou jako nekontrolovatelnou hrozbu. Jedním z druhé skupiny je i miliardář Bruce Wayne, který v Gothamu již po téměř 20 let bojuje se zločinem jako samozvaný ochránce Batman.\n\nWayne se dozví, že pašerák zbraní Anatolij Kňazev navázal kontakt s byznysmanem Lexem Luthorem, šéfem korporace LexCorp. Luthor, který se tím dostane ke kryptonitu, se snaží přesvědčit americkou senátorku June Finchovou, aby mu zajistila vládní kontrakt na výrobu zbraně proti Supermanovi a současně mu dala přístup k vesmírné lodi generála Zoda s jeho tělem. Finchová ho však odmítne.\n\nBruce Wayne i Clark Kent se poprvé setkají na večírku Luthora. Wayne se tam snaží dostat k tajným datům Luthora a během své snahy zde naráží na záhadnou obchodnici Dianu Princeovou (Wonder Woman). I přesto, že se k tajným datům dostane, nakonec je ukradne Diana, avšak brzy je Wayneovi vrátí. Během dešifrování dat má Wayne vizi postapokalyptického světa ovládaného Supermanem. Ve ní se objevil i tajemný cestovatel v čase, který Waynea varuje před zásadní rolí Lois Laneové. Wayne z dat poté odhalí, že Luthor experimentoval s kryptonitem a také vyhledával různé případy výskytu metalidí. Wayne se jako Batman snaží dostat ke kryptonitu a vysleduje zásilku na loď \"White Portuguese\", odkud ji chce ukrást, ale Superman mu v tom zabrání.\n\nSenátorka Finchová je odhodlaná vyřešit kontroverzi kolem Supermana demokraticky, a proto ho vyzve k účasti na senátním slyšení. Superman se dostaví, ale spolu s ostatními se v Kongresu stane obětí bombového útoku, který naplánoval Luthor. Superman jako jediný přežije. Frustrovaný ze své neschopnosti odhalit útok se Superman odebere do exilu. V návaznosti na útok se Batman odhodlá k vloupání do LexCorpu a ke krádeži kryptonitu. Pro svůj plánovaný souboj se Supermanem si rovněž vyrobí robotický exoskelet a plynovou pušku na kryptonit. Mezitím se Luthor dostane do lodi generála Zoda a spustí program na výrobu mutanta ze Zodova těla a své krve.\n\nLuthor pro svůj finální plán unese Marthu Kentovou, Clarkovu matku, a Lois Laneovou, jeho přítelkyni. Lois shodí ze střechy mrakodrapu, aby přilákal Supermana, kterého poté vydírá, aby zabil Batmana a odhalil tak svou zkorumpovatelnou povahu, jinak zabije Marthu Kentovou. Superman odletí k souboji s Batmanem, během něhož Batman několikrát použije kryptonit a díky němu získá výhodu. Těsně před tím, než zasadí Supermanovi smrtelnou ránu, však Superman několikrát řekne „zachraň Marthu“. Wayne zmaten těmito slovy (Martha se jmenovala i jeho matka, jejíž smrt ho v dětství traumatizovala) poslední ránu nezasadí. Na místo souboje mezitím doběhne Lois Laneová a Batmanovi vysvětlí, že Martha je Supermanova „matka“. Poté Batman s útokem zcela přestane.\n\nBatman poté zachrání Marthu Kentovou a zotavený Superman letí konfrontovat Luthora, který však dokončil výrobu mutanta, kterého pojmenoval Doomsday. Ten nejde zabít pozemskými zbraněmi, ale pouze kryptonitem. Superman, Batman a nově i Wonder Woman se proto setkávají ve společném boji. V závěru Superman probodne Doomsdaye oštěpem s kryptonitovým hrotem, ale sám oslaben je probodnut ostřím Doomsdaye a vypadá to, že umírá.\n\nPo bitvě se koná vojenský pohřeb Supermana a civilní pohřeb Clarka Kenta. Wayne na pohřbu vyzve Dianu, aby mu pomohla najít další metalidi a vytvořit tým bojovníků proti hrozbám. Luthor je zatčen a uvězněn. V poslední scéně se v ještě otevřeném hrobě Supermana zachvěje víko rakve.\n\n\nV cameo rolích se ve filmu objevili i Ezra Miller, Jason Momoa a Ray Fisher, kteří ztvárnili další superhrdiny – Barryho Allena / Flashe, Arthura Curryho / Aquamana a Victora Stonea / Cyborga.\n\nZa úvodní víkend utržil film v severoamerických kinech 166 milionů dolarů. Touto částkou překonal několik rekordů, stal se tak nejvýdělečnějším filmem, který byl uveden v březnu, o Velikonocích a v jarní sezóně. O druhém víkendu zaznamenal jeden z největších mezivíkendových propadů historii, tržby v Severní Americe klesly o 69 %. V USA a Kanadě byl uveden ve 4242 kinech a utržil celkem 330 360 194 dolarů. V ostatních zemích dosáhly tržby filmu 542 900 000 dolarů, celosvětově tedy utržil 873 260 194 dolarů.\n\nV České republice byl film uveden ve 136 kinech distribuční společností Freeman Entertainment. Za první promítací víkend zhlédlo film 81 880 diváků, kteří v pokladnách kin nechali kolem 12,3 milionů korun. Celkem film v ČR utržil 26,3 milionů korun při celkovém počtu 176 963 diváků.\n\nSnímek u kritiků vzbudil spíše smíšené pocity a obdržel od nich průměrná hodnocení. Český agregátor recenzí Kinobox.cz dal snímku hodnocení 60 %, založené na 29 recenzích. Americký agregátor Rotten Tomatoes filmu udělil hodnocení 27 %, založené na 353 recenzích, z nichž bylo jen 97 kladných. Americký server Metacritic udělil snímku 44 bodů ze 100, počet bodů vycházel z 51 odborných recenzí.\n\n"}
{"id": "1186126", "url": "https://cs.wikipedia.org/wiki?curid=1186126", "title": "Milíře (Šindelová)", "text": "Milíře (Šindelová)\n\nMilíře () jsou zaniklá obec, která se nacházela přibližně 2 km východně od obce Šindelové v okrese Sokolov. Rozprostírala se na jižních a západních svazích Vřesovce (784 m n. m.). Členila se na Dolní a Horní Milíře.\nObdobně jako v okolních obcích a osadách, měly i zdejší, po stráních roztroušené domy, roubené přízemky a štíty se strohou hrázděnou konstrukcí.\nPojmenování obce bylo odvozeno od milířů k výrobě dřevěného uhlí, které se zde hojně vyskytovaly. Český název byl stanoven v roce 1947 a odráží význam tohoto pojmenování.\n\nMilíře (\"Milíře u Šindelové\") je také název katastrálního území o rozloze 12,44 km.\n\nPrvní písemná zpráva o Milířích pochází z roku 1583. Až do roku 1850 byly Milíře součástí panství Jindřichovice, které patřilo Nosticům. Roku 1850 se staly samostatnou obcí.\nV minulosti se obyvatelé Milířů živili zejména těžbou dřeva a jeho pálením na dřevěné uhlí. To se dodávalo především do železáren v Šindelové a Rotavě. Od konce 19. století stála v Milířích škola. V obci byla pila, mlýn a myslivna. Pošta a kostel byly v Krásné Lípě.\nV letech 1869 až 1900 byly Milíře obcí v okrese Kraslice, 1910 až 1930 obcí v okrese Nejdek, od roku 1950 osadou obce Šindelová.\nZánik obce souvisí s jejím vylidněním po odsunu německého obyvatelstva po 2. světové válce. K demolicím opuštěných stavení došlo v 50. letech 20. století. Zůstalo stát jen několik domů v dolní části obce, při silnici do Nejdku, kde později vznikla chatová osada.\n\nK Milířům patřila osada Javořina, která s Milíři prakticky splývala a její pozdější osudy, včetně zániku, byly stejné jako osudy Milířů.\nZaniklé Milíře připomíná svědek bývalého osídlení, mohutný památný strom Jasan v bývalých Milířích.\n\n"}
{"id": "1186127", "url": "https://cs.wikipedia.org/wiki?curid=1186127", "title": "Stepan Lesjuk", "text": "Stepan Lesjuk\n\nStepan Lesjuk, cyrilicí Степан Лесюк, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Stephan Lesiuk, hospodář v obci Zamulynci (Zamulińce).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kolomyja. Tehdy se uváděl coby hospodář. Náležel ke sněmovní pravici. Patřil mezi mezi ukrajinské poslance.\n"}
{"id": "1186128", "url": "https://cs.wikipedia.org/wiki?curid=1186128", "title": "FC Kralice na Hané", "text": "FC Kralice na Hané\n\nFootball Club Kralice na Hané je moravský fotbalový klub z městyse Kralice na Hané, který byl založen v roce 1934.. Od sezóny 1999/00 hraje Hanácký župní přebor/Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Kralice na Hané.\n\nZdroj: \n\n\nNejslavnějším odchovancem klubu je Vlastimil Petržela.\n\nZdroj: \n\n\n"}
{"id": "1186130", "url": "https://cs.wikipedia.org/wiki?curid=1186130", "title": "Únor 2016", "text": "Únor 2016\n\n\n\n\n\n\n\n\n\n\n\n\n\n"}
{"id": "1186132", "url": "https://cs.wikipedia.org/wiki?curid=1186132", "title": "Samorost 3", "text": "Samorost 3\n\nSamorost 3 je logická point-and-click adventura od Amanita Design. Je třetí hrou v sérii Samorost. Jde o první plnohodnotnou hru v HD grafice této série. Příběh se odehrává napříč sedmi planetami. Je dostupná přes Steam.\n\n"}
{"id": "1186136", "url": "https://cs.wikipedia.org/wiki?curid=1186136", "title": "Ari'el Haruš", "text": "Ari'el Haruš\n\nAri'el Haruš (hebrejsky אריאל הרוש; narozen 25. května 1988, Jeruzalém, Izrael) je izraelský fotbalový brankář a reprezentant, od roku 2015 hráč izraelského klubu Hapoel Tel Aviv FC.\n\n\nHarush reprezentoval Izrael v mládežnické kategorii U21.\n\nV A-mužstvu Izraele debutoval 26. 5. 2012 v přátelském zápase v rakouském Hartbergu proti reprezentaci České republiky (porážka 1:2), pro tým ČR šlo o přípravu před EURO 2012 v Polsku a na Ukrajině.\n\n"}
{"id": "1186137", "url": "https://cs.wikipedia.org/wiki?curid=1186137", "title": "Julian Leszczyński", "text": "Julian Leszczyński\n\nJulian Leszczyński (17. května 1818 Brzozów nebo Turze Pole – 5. srpna 1882 Orzechówce) byl rakouský římskokatolický duchovní a politik polské národnosti z Haliče, během revolučního roku 1848 poslanec Říšského sněmu.\n\nVystudoval s výborným prospěchem gymnázium v Přemyšli a pak nastoupil na tamní duchovní seminář. Po dvou letech vstoupil do bernardinského řádu. Po několika měsících ale ze zdravotních důvodů odešel z kláštera a vrátil se do semináře. V roce 1842 byl vysvěcen. Znal několik jazyků a nashromáždil obsáhlou soukromou knihovnu. Roku 1849 se uvádí jako Julian Leszczynsky, farní vikář v Krosně.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Krosno. Tehdy se uváděl coby farní vikář. Náležel ke sněmovní pravici. Na sněmu se spřátelil s poslancem Janem Józefem Tarnowským.\n\nV roce 1860 se stal proboštem ve Wielowieśi. Během pobytu v Přemyšli se seznámil s Różou Kolumbou Białeckou, zakladatelkou sdružení Dominikanki ze Zgromadzenia Sióstr świętego Dominika. Leszczyński ji pozděli pozval do Wielowieśi a pomáhal jí s budováním její organizace, včetně výstavby klášterního komplexu. V závěru života trpěl rakovinou. Dva roky před smrtí odjel ke svému bratru Stanisławovi a usadil se ve vesnici Orzechówce. Róża Kolumba Białecka za ním vyslala dvě členky její kongregace, které se o nemocného kněze staraly.\n"}
{"id": "1186138", "url": "https://cs.wikipedia.org/wiki?curid=1186138", "title": "Nástupní most", "text": "Nástupní most\n\nNástupní most (někdy též nástupní tunel; \"jet bridge\", \"jetway, passenger boarding bridge\") je uzavřený most, který sahá od brány v terminálu letiště po letadlo a umožňuje pasažérům přímý příchod na palubu letadla a přímé opuštění paluby letadla. Podle potřeby může být pevný nebo pohyblivý. Oproti autobusům je tento způsob mnohem rychlejší a pro cestující pohodlnější. \n\nNěkteré zdroje uvádějí, že byl první nástupní most instalován 22. července 1959 na Mezinárodním letišti Hartsfield-Jackson v Atlantě, ale ostatní zdroje připisují toto prvenství Mezinárodnímu letišti O'Hare v Chicagu, Mezinárodnímu letišti v Los Angeles, letišti LaGuardia v New Yorku nebo Mezinárodnímu letišti v San Franciscu.\n"}
{"id": "1186142", "url": "https://cs.wikipedia.org/wiki?curid=1186142", "title": "Leszczyński", "text": "Leszczyński\n\nPříjmení Leszczyński nosí tyto osobnosti:\n\n\n\n"}
{"id": "1186144", "url": "https://cs.wikipedia.org/wiki?curid=1186144", "title": "TJ Tatran Litovel (fotbal)", "text": "TJ Tatran Litovel (fotbal)\n\nTělovýchovná jednota Tatran Litovel je moravský fotbalový klub z města Litovel, hrající od sezóny 2016/17 I. A třídu Olomouckého kraje - sk. A (6. nejvyšší soutěž).\n\nSvé domácí zápasy odehrává na stadionu Litovel.\n\nZdroj: \n\n\nZdroj: \n\nPoznámky:\n\nTJ Tatran Litovel „B“ byl rezervním týmem Litovle, který se pohyboval v okresních soutěžích.\n\nZdroj: \n\n"}
{"id": "1186146", "url": "https://cs.wikipedia.org/wiki?curid=1186146", "title": "Ivan Lomnyckyj", "text": "Ivan Lomnyckyj\n\nIvan Lomnyckyj, cyrilicí Іван Ломницький, byl rakouský řeckokatolický duchovní a politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Johann Lomnicky, řeckokatolický farář v obci Javora.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Turka. Tehdy se uváděl coby farář a děkan. Náležel ke sněmovní pravici. Patřil mezi mezi ukrajinské poslance.\n"}
{"id": "1186147", "url": "https://cs.wikipedia.org/wiki?curid=1186147", "title": "Nikola Vapcarov", "text": "Nikola Vapcarov\n\nNikola Jonkov Vapcarov, bulharsky Никола Йонков Вапцаров (7. prosinec 1909, Bansko, Bulharsko - 23. červenec 1942, Sofie) byl bulharský básník a aktivista komunistické orientace. Za svého národního básníka ho považují v Bulharsku i v Severní Makedonii.\n\nNarodil se v rodině bulharského revolucionáře Ivana Vapcarova. V roce 1926 začal studovat na námořní technické škole ve Varně, kde absolvoval v roce 1932. Sloužil poté na palubě lodi Burgas, jako námořník navštívil Istanbul, Alexandrii, Bejrút či Port Said. Posléze pracoval v Balabanovově dřevařské továrně v Kočerinovu. \n\nOrganizoval též ochotnické divadlo a vstoupil do Bulharské komunistické strany. V roce 1936 byl kvůli pracovnímu úrazu propuštěn a přestěhoval se do Sofie. Zde pracoval jako technik a hasič na železnici. V Sofii začal psát poezii. Roku 1940 se nechal přemluvit Georgi Karaslavovem a vydal sbírku básní \"Písně motorů\", jedinou knihu, která vyšla za jeho života. Ve stejném roce vedl kampaň za podpis sovětsko-bulharské smlouvy o přátelství a vzájemné pomoci, za což byl zatčen a internován v obci Godech. Bulharský car Boris III. se poté spojil s hitlerovským Německem, Němci však preventivně zemi stejně obsadili.\nV té době se Vapcarovovi podařilo uprchnout a zapojit se do protifašistického odboje. Fašisté však měli v odboji tajného agenta, který jeho velkou část, včetně Vapcarova, udal. 4. března 1942 byl zatčen bulharskými úřady, čtyři měsíce mučen a nakonec 23. června zastřelen, spolu s dalšími dvanácti bulharskými antifašisty.\n\nPo válce se jeho sbírka básní \"Písně motorů\" stala výkladní skříní nového režimu a byla přeložena do 30 jazyků.\n"}
{"id": "1186148", "url": "https://cs.wikipedia.org/wiki?curid=1186148", "title": "Římskokatolická farnost Majdalena", "text": "Římskokatolická farnost Majdalena\n\nŘímskokatolická farnost Majdalena je územním společenstvím římských katolíků v rámci jindřichohradeckého vikariátu Českobudějovické diecéze.\n\nV místě byla mezi lety 1397–1400 postavena kaple, zasvěcená svaté Máří Magdaleně. Při ní existovala poustevna. Rozšířením kaple vznikl v 19. století kostel, při kterém byla roku 1849 zřízena lokální duchovní správa. Ta byla roku 1857 povýšena na samostatnou farnost. Fara byla v 70. letech 20. století adaptována na mateřskou školu.\n\nFarnost je administrována ex currendo z Třeboně.\n\n"}
{"id": "1186152", "url": "https://cs.wikipedia.org/wiki?curid=1186152", "title": "Alex Nedeljkovic", "text": "Alex Nedeljkovic\n\nAlex Nedeljkovic (* 7. ledna 1996 Parma, USA) je srbsko-americký hokejový brankář, který hraje v kanadské soutěži Ontario Hockey League za klub Niagara IceDogs. Nedeljkovic byl vybrán Carolina Hurricanes ve druhém kole (37. celkově) v 2014 draftu.\n\nSpojené státy americké reprezental na MS do 18 let v roce 2014, kde svými výkony přispěl ke zisku zlaté medaile. Byl brankářskou jedničkou reprezentace U20 na mistrovství světa juniorů v roce 2016, kde svými výkony 4 výher a 2 proher přispěl ke zisku bronzové medaile.\n"}
{"id": "1186155", "url": "https://cs.wikipedia.org/wiki?curid=1186155", "title": "FK Medlov", "text": "FK Medlov\n\nFotbalový klub Medlov je moravský fotbalový klub z obce Medlov, který byl založen v roce 1948. Od sezóny 2013/14 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Medlov.\n\nZdroj: \n\n\nZdroj: \n\nPoznámky:\n\n"}
{"id": "1186156", "url": "https://cs.wikipedia.org/wiki?curid=1186156", "title": "Luca Di Fulvio", "text": "Luca Di Fulvio\n\nLuca Di Fulvio (* 13. května 1957 Řím) je italský spisovatel, pracující na volné noze. \n\nVystudoval dramaturgii na \"Accademia Nazionale d´Arte Drammatica Silvio D´Amico\" v Římě pod Andreou Camilleri. Poté byl půl roku členem The Living Theatre, kde mohl pracovat se známými osobnostmi jako je například Paola Bourbonů, Sergio Graziani, Mario Maranzana, Andrzej Wajda a Julian Beck. V rámci své kariéry založil divadelní společnost \"“La Festa Mobile”\". Napsal divadelní adaptaci Thomase Manna Tonio Kröger, poté spolupracoval v několika vydavatelstvích jako redakční poradce. V 90. letech 20. století se rozhodl vydávat své vlastní romány, které jsou v současnosti vydávány v 16 zemích světa, avšak popularitu si získaly zejména v Itálii a také v Německu. Jeho nejznámějším dílem, které bylo přeloženo do několika světových jazyků je “\"Dívka, která se dotkla nebe\"”. \n\nJe autorem dvou světových bestsellerů. První z nich byl publikován v roce 2014, jedná se o historický román s názvem “\"Dívka, která se dotkla nebe\"”, který vydala Euromedia Group. Kniha je nabyta emocemi a hlavně krásnými příběhy. Druhý byl publikován v roce 2015 s názvem “\"Chlapec, který rozdával sny\"”. V tomto románu Luca di Fulvio píše o mladé matce s malým synem, kteří přijíždějí do Ameriky, aby si splnili svůj sen o lepším životě a zaměřuje se nejen na násilí na ženách, ale také zpracovává životy imigrantů v New Yorku v roce 1920. V roce 2016 bylo vydáno v českém překladu další z jeho děl, a to \"Dítě, které v noci našlo slunce\". \n\n\n"}
{"id": "1186161", "url": "https://cs.wikipedia.org/wiki?curid=1186161", "title": "Bogusław Longchamps de Bérier", "text": "Bogusław Longchamps de Bérier\n\nBogusław Longchamps de Bérier (1808 Lvov – 21. ledna 1888 Lvov) byl rakouský lékař a politik polské národnosti z Haliče, během revolučního roku 1848 poslanec Říšského sněmu.\n\nNarodil se ve Lvově. Zde studoval a pak nastoupil na Karlo-Ferdinandovu univerzitu v Praze. Zde ho zastihnulo vypuknutí polského listopadového povstání roku 1830, do kterého se zapojil. V závěru svého života zastával funkci předsedy spolku veteránů povstání z let 1830–1831 ve Lvově. Po skončení povstání přešel na Vídeňskou univerzitu, kde získal doktorát. Potom působil jako lékař v Lesku, roku 1852 přenesl svou praxi do Lvova, kde pak vykonával svou profesi až do smrti. Měl titul emeritního městského lékaře. Roku 1849 se uvádí jako Boguslaw Longhams, doktor medicíny v Lesku.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Lesko. Tehdy se uváděl coby doktor medicíny. Náležel ke sněmovní levici.\n\nZemřel po krátké nemoci v lednu 1888.\n"}
{"id": "1186163", "url": "https://cs.wikipedia.org/wiki?curid=1186163", "title": "Franciszek Macieszkiewicz", "text": "Franciszek Macieszkiewicz\n\nFranciszek Macieszkiewicz byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Franz Macieszkiewicz, komorní justiciár v Drohobyči.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Drohobyč. Tehdy se uváděl coby komorní justiciár. Náležel ke sněmovní levici.\n"}
{"id": "1186164", "url": "https://cs.wikipedia.org/wiki?curid=1186164", "title": "Zofia Zamenhof", "text": "Zofia Zamenhof\n\nZofia Zamenhof (13. prosince 1889 – 1942 Treblinka) byla polská pediatrička, internistka a esperantistka židovského původu, dcera Ludvíka Zamenhofa (1859-1917) a Klary Zamenhof (1863-1924). Její sestra byla Lidia Zamenhof (1904- 1942) a bratr Adam Zamenhof (1888-1940).\n\nStudovala na univerzitě v Lausanne. Během druhé světové války byla přesídlena do varšavského ghetta, kde pokračovala v práci lékaře. Během velké vyhošťovací akce v srpnu 1942 odešla na Umschlagplatz. I když, jako lékař, měla příležitost odejít, nechtěla opustit své mladé pacienty a spolu s nimi šla do vyhlazovacího tábora Treblinka, kde zemřela v plynové komoře.\n\nJejí symbolický hrob (pamětní deska u hrobu Klary Zamenhof) je na židovském hřbitově ve Varšavě.\n"}
{"id": "1186165", "url": "https://cs.wikipedia.org/wiki?curid=1186165", "title": "Matías Suárez", "text": "Matías Suárez\n\nMatías Ezequiel Suárez (* 9. května 1988, La Falda, Córdoba, Argentina) je argentinský fotbalový útočník, v současnosti působí v belgickém klubu RSC Anderlecht. \n\n\n"}
{"id": "1186166", "url": "https://cs.wikipedia.org/wiki?curid=1186166", "title": "Nando Boom", "text": "Nando Boom\n\nFernando Orlando Brown známý jako Nando Boom je panamský reggaetonový zpěvák.\n\nSvou kariéru zpěváka započal v roce 1977 pod jménem Brown, od roku 1985 vystupuje jako Nando Boom. Později kvůli politickým problémům v Panamě emigroval do Spojených států amerických. Jeho styl hudby hodně zasáhl do vývoje latinskoamerické hudby a je považován za jednoho ze zakladatelů reggaetonu. Jeho taneční kroky, nazývané \"vm grinding\" ovlivnily i taneční hudbu a styl tance v polovině 90. let 20. století. Jeho nejznámější písničky jsou \"A Danzar \"a \"Esa Chica Me Vacila\", které jsou populární hlavně v Latinské Americe. Vydal píseň s homofobním textem \"\"No queremos mariflor\"\". Díky tomu byl kritizován panamskou homosexuální komunitou.\n\nPro mnoho posluchačů je průkopníkem reggaetonu a jedním ze zpěváků stylu Reggae en Español. Jeho skupina získala v Kolumbii v roce 1992 cenu \"Caracol of Caribbean\" a v roce 1994 v Miami získali cenu \"Stefano\".\n\n"}
{"id": "1186168", "url": "https://cs.wikipedia.org/wiki?curid=1186168", "title": "FK Šternberk", "text": "FK Šternberk\n\nFotbalový klub Šternberk je moravský fotbalový klub ze Šternberka, který byl založen v roce 1945. V sezóně 2018/19 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Šternberk.\n\nV klubu začínal bývalý reprezentační brankář Ivo Viktor – Mistr Evropy z roku 1976 a jeden z nejlepších brankářů československé historie.\n\nZdroj: \n\nZdroj: \n\nPoznámky:\n\nFK Šternberk „B“ je rezervním mužstvem Šternberku, které se pohybuje v okresních a krajských soutěžích. Od sezony 2017/18 je účastníkem I. B třídy Olomouckého kraje - sk. B (7. nejvyšší soutěž).\n\nFK Šternberk „C“ byl druhým rezervním mužstvem Šternberku, které startovalo v nejnižší soutěži a zaniklo po sezoně 2017/18.\n\n\n"}
{"id": "1186174", "url": "https://cs.wikipedia.org/wiki?curid=1186174", "title": "Nejvyšší zemský komorník", "text": "Nejvyšší zemský komorník\n\nNejvyšší zemský komorník (německy \"Oberstlandkämmerer\", latinsky \"camerarius supremus\" nebo \"summus camerarius\" ) byl v dvanáctičlenném kolegiu čtvrtým nejvyšším zemským stavovským úředníkem Českého království. Obdobně na Moravě patřil mezi sedm nejvyšších zemských úředníků. Podílel se na agendě zemského soudu (\"Böhmisches / Mährisches Landrecht\", \"iudicium terrae\"), do jehož kompetencí spadaly majetkové a trestní záležitosti šlechtické obce. \n\nKomorník (\"camerarius\") byl původně dvorským úředníkem spravujícím knížecí šaty, skvosty a hotové peníze. První zmínky o nejvyšším komorníkovi (\"summus camerarius\") pocházejí z let 1177–1178. Jako správce komory (\"camera ducis\"), souhrnu finančních důchodů panovníkových, byl hlavním hospodářským a finančním úředníkem. Podstatnou složkou peněžních příjmů byly soudní pokuty, proto mu patřily i soudní funkce. Postupně byla jeho činnost stále více spojována se zemským soudem (\"iudicium terrae\"), nakonec se proměnil v zemského úředníka. Ve 13. století byl tento úřad obsazován příslušníky šlechtického rodu Hrabišiců, nikoliv však dědičně. Jejich úkolem bylo hájit u soudu finanční nároky panovníka ze soudních pokut. Ve 13. a 14. století v králově nepřítomnosti předsedal zemskému soudu. Po husitských válkách už byl úřadem stavovským a stabilizoval se v hierarchii nejvyšších zemských úředníků (\"beneficiarii terrae\") na čtvrtém místě. Podle dohod z let 1437 a 1497 tento úřad obsazovali páni. To potvrdilo i Obnovené zřízení zemské (1627). V předbělohorském období byl jmenován na doživotí, po roce 1627 pouze na pět let. Před Bílou horou přísahal králi a stavům, po Bílé hoře pouze králi a jeho dědicům. Do zániku místodržitelského kolegia v roce 1748 byl jedním z jeho jedenácti řádných členů. Velká změna nastala za josefínských reforem, kdy se tento úřad stal formální a čestnou funkcí. Dočasně byl postaven do čela apelačního soudu.\n\n\nNa Moravě byla situace složitější, protože země byla rozdělena na úděly. Jednotliví komorníci působili v centrech údělů, ve 13. století i v jiných provinciích (Břeclavsko, Bítovsko, Opavsko). Od první poloviny 14. století vystupovali již jen komorníci v Brně a Olomouci, kteří se titulovali nejvyšší zemský komorník. Podle sněmovního usnesení potvrzeného listinou Vladislava II. Jagellonského (markrabětem 1490-1516) ze 14. září 1493 byl úřad komorníka sloučen, od konce 15. století tak byl nejvyšší zemský komorník jen jeden. (Obdobně byl sloučen i úřad sudího). V roce 1523 za Ludvíka Jagellonského (markrabětem 1516-1526) bylo potvrzeno, že úřad bude v rukou pánů.\n\n\n\n\n\n\n\n"}
{"id": "1186175", "url": "https://cs.wikipedia.org/wiki?curid=1186175", "title": "TJ Sokol Ústí", "text": "TJ Sokol Ústí\n\nTělovýchovná jednota Sokol Ústí je moravský fotbalový klub z obce Ústí u Hranic, který byl založen roku 1953. Od sezóny 2015/16 hrál Přebor Olomouckého kraje, který v ročníku 2016/17 vyhrál a postoupil do Divize E (4. nejvyšší soutěž).\n\nSvé domácí zápasy odehrává na stadionu Sokolu Ústí.\n\nZdroj: \n\nPoznámky:\n\nTJ Sokol Ústí „B“ je rezervní tým Ústí, hrající od sezóny 2014/15 I. B třídu Olomouckého kraje (7. nejvyšší soutěž). Největšího úspěchu dosáhl v sezóně 2016/17, kdy se v I. B třídě Olomouckého kraje (7. nejvyšší soutěž) umístil na 2. místě.\n\nZdroj: \n\nPoznámky:\n\n"}
{"id": "1186177", "url": "https://cs.wikipedia.org/wiki?curid=1186177", "title": "Jan Makuch", "text": "Jan Makuch\n\nJan Makuch (4. června 1815 Szaflary – 14. listopadu 1876 nebo 5. srpna 1878 Rzyki) byl rakouský římskokatolický duchovní a politik polské národnosti z Haliče, během revolučního roku 1848 poslanec Říšského sněmu.\n\nUvádí se jako vlastenec, spisovatel a politický vězeň. Pocházel z rodiny rolníka Jana a Agnieszki. Základní školu vychodil v rodné obci a v Nowém Targu, pak absolvoval gymnázium v Podolinci. Filozofii studoval v Rožňavě. Podle jiného zdroje v Košicích. Následně studoval teologii ve Lvově a Tarnówě, kde byl 5. června 1835 vysvěcen na kněze biskupem Františkem Pištěkem. Od června 1835 působil jako vikář v Radziechowě, od 9. října 1836 v Milówce, od 9. října 1837 v Cięcině, od 17. dubna 1845 v Spytkowicích, od 14. června 1847 v Rzykách, kde se 13. září 1848 stal administrátorem a 30. listopadu 1848 proboštem. Roku 1849 se uvádí jako Johann Makuch, farní vikář v obci Muszyna. Od 4. října 1854 do 12. října 1855 zastával úřad vikáře v obci Rzezawa.\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Jordanów. Tehdy se uváděl coby farní vikář. Náležel ke sněmovní pravici.\n"}
{"id": "1186183", "url": "https://cs.wikipedia.org/wiki?curid=1186183", "title": "Jan Marin", "text": "Jan Marin\n\nJan Alojzy Marin (19. října 1812 Stara Sil – 1873) byl rakouský právník a politik polské národnosti z Haliče, během revolučního roku 1848 poslanec Říšského sněmu.\n\nPůsobil jako právník a publicista. Pocházel z rodiny Jana Marina, který byl emigrantem z Francie z dob revoluce, a Alojzy rozené Blaschke. Dětství strávil v Huczku (okres Dobromyl), kde jeho otec pracoval v solnici. V roce 1843 dokončil studia práv na Lvovské univerzitě. Pak více než dva roky pobýval v Lacku v okrese Dobromyl, opět v místě působení svého otce. Roku 1835 se vrátil do Lvova. 28. června 1838 získal titul doktora práv a zůstal na univerzitě. Od mládí byl činný v polských tajných spolcích. Od srpna 1835 byl členem organizace Stowarzyszenie Ludu Polskiego. Roku 1846 byl zatčen kvůli podílu na povstání. Roku 1849 se uvádí jako Joh. Marin, doktor práv v obci Dynów.\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Dynów. Tehdy se uváděl coby nájemce statku. Náležel ke sněmovní levici. Na sněmu byl spolupracovníkem Franciszka Jana Smolky.\n"}
{"id": "1186191", "url": "https://cs.wikipedia.org/wiki?curid=1186191", "title": "Mlýny ve Stachovicích", "text": "Mlýny ve Stachovicích\n\nVe Stachovicích se nacházely dva vodní mlýny a dva větrné mlýny.\n\n\nVodní mlýn číslo popisné 3 se nacházel na pravé straně \"Husího potoka\" v dolní části Stachovic. Voda byla přiváděná mlýnským náhonem, který začínal nad kostelem svaté Kateřiny, křížil tok \"Jestřábského potoka\". Na mapě stabilního katastru z roku 1833 je mlýn vyobrazen pod číslem 3 se dvěma mlýnskými koly. První zmínka je z roku 1620, kdy jej koupil Bart Hons od dědiců zemřelého mlynáře Matěje Melče. Mlýn ke konci třicetileté války vyhořel, ale jeho majitelem Adamem Piltznerem byl znovu vystavěn. V roce 1802 majitel vodního mlýna Mates Bernhauer ze Zbyslavic žádal o povolení postavit větrný mlýn. Jeho žádost byla zamítnuta s odůvodněním, že Stachovice mají už dva vodní mlýny. Mezi posledními majiteli z roku 1935 se uvádí Andres (Andresův mlýn), mlýn byl vybaven Francisovou turbínou pro průtok 250 l/s a výkonem 6,66 kW.\n\nPanský vodní mlýn (č. p. 53) mlýn (dominikální) se nacházel na levé straně \"Husího potoka\" v horní části Stachovic. Na mapě stabilního katastru z roku 1833 je mlýn vyobrazen pod číslem 80 se dvěma mlýnskými koly. Mlýnský náhon začínal nad Stachovicemi a zpátky vracel vodu do \"Husího potoka\" nad kostelem svaté Kateřiny. První zmínka je z roku 1765, kdy jej Josef Václav hrabě z Vrbna, pán Fulneku, prodal mlynáři Janu Kretschmerovi. Mlýn byl na horní vodu a měl dvě složení. V roce 1840 koupil moučný mlýn Augustin Kretschmer (vnuk předešlého), který se vyplatil částkou 838 zlatých a 20 krejcary z povinnosti vůči vrchnosti. Mimo vybraných poddaných ze Stachovic museli zde mlít sedláci z Kujav.\n\nVětřák Kretschmerův byl postaven v roce 1807 a nacházel se na západním směrem cca 1200 m od kostela ve Stachovicích. Majiteli byli mlynáři vodního mlýna č. p. 53.\n\nVětřák Bodirského se nacházel severovýchodním směrem od kostela cca 350 metrů. V roce 1849 žádal o povolení postavit větrný mlýn sedlák Mates Boridský na svém pozemku. Mlynářská chalupa měla číslo popisné 103. Rod Bodirských měl mlýn do roku 1885.\n\nOba větřáky ukončily činnost před první světovou válkou. Oba větřáky jsou ještě zachyceny na speciálních mapách z roku 1928 (mapový list 4160, měřítko 1:75 000).\n\nCísařské povinné otisky, Archiválie -ÚAZK (Děrné 3 otisk, Fulnek 3 otisk)\n"}
{"id": "1186193", "url": "https://cs.wikipedia.org/wiki?curid=1186193", "title": "Luitgarda", "text": "Luitgarda\n\nLuitgarda, Ludgarda nebo Liutgarda (pravopis často kolísá) je ženské jméno německého původu:\n\n"}
{"id": "1186199", "url": "https://cs.wikipedia.org/wiki?curid=1186199", "title": "Just the Two of Us (píseň, Matt Dusk a Margaret)", "text": "Just the Two of Us (píseň, Matt Dusk a Margaret)\n\nJust the Two of Us je singl kanadského zpěváka Matt Dusk a polské zpěvačky Margaret, který pochází z jejich společného jazzového alba stejného názvu. Singl byl vydán 23. října 2015. Kompozice je interpretací jazzového standardu „Just the Two of Us“, který nazpíval Grover Washington, Jr. a Bill Withers.\n\nOficiální videoklip byl zveřejněn na YouTube dne 9. listopadu 2015. Režisérem videoklipu byla Olga Czyżykiewicz.\n\nDigital download\n"}
{"id": "1186200", "url": "https://cs.wikipedia.org/wiki?curid=1186200", "title": "Zblochan vodní", "text": "Zblochan vodní\n\nZblochan vodní (\"Glyceria maxima\") je mohutná, vytrvalá travina s velkým květenstvím, výrazně vlhkomilný druh z rodu zblochan. Původem euroasijský druh rostoucí v mělkých vodách téměř po celé Evropě a v mírném pásmu Asie, obou Amerik i Austrálie. V České republice je rozšířen na většině území, nejčastější vyrůstá v oblastech s rybníky a na dolních tocích řek. Méně častý je v suchých oblastech a téměř nepřítomný je ve vyšších nadmořských výškách.\n\nRoste na okrajích mělkých, eutrofních, stojatých nebo pomalu tekoucích vod, např. v rybnících, tůních, slepých ramenech řek, melioračních kanálech, příkopech i na zamokřených sníženinách nivních luk. Rostlině nevadí kolísání vody, nedobře však snáší hluboké zaplavení během vegetační doby, ideálně roste při výšce vodní hladiny 0 až 30 cm. Příliš ji nevadí ani krátkodobé letní vyschnutí substrátu. Neroste v rašeliništích a na zasolených místech.\n\nV rozlehlých vodách se vyskytuje na místech, kde se netvoří vlnobití, ale naopak se hromadí organický sediment. Tehdy porost vystupuje i na nízký břeh a rozrůstá se do sousedních vlhkých luk. Je tolerantní k zastínění, proto se často vyskytuje i v mělkých lesních tůních lužních lesů. Pokud roste na stanovištích s vodou hlubokou nad 30 cm, bývá rostlina silně trsnatá a její stébla u báze poléhají. Na místech se stabilně mělkým zaplavením substrátu mívá rostlina stébla pevná a vzpřímená, intenzivně odnožuje a utváří velké, uzavřené porosty. Jako mladá rostlina má poměrně pomalý vývoj, poprvé kvete až druhým rokem, dožívá se však i 10 let.\n\nVzrůstná, vytrvalá tráva dorůstající do výše 80 až 200 cm a rychle se šířící dlouhými podzemními oddenky. Stébla jsou u spodu až 1 cm hrubá a mají světle zelené listy vyrůstající z oblé nebo mírně zmáčknuté pochvy s ouškem. Listové čepele, dlouhé 3 až 6 cm a široké 1 až 2 cm, mají uprostřed dvojitou drážku a na vrcholu kápovitou špičku, na líci jsou hladké a na rubu drsné, proti světlu jsou v nich patrné spojky mezi žilkami.\n\nNa konci stébla vyrůstá bohaté, 25 až 40 cm dlouhé květenství, stejnoměrně rozvolněná lata. Je tvořena drobnými, asi 5 až 10 mm dlouhými, stopkatými, bočně stlačenými klásky s pěti až deseti kvítky. Plevy i pluchy jsou bez osin. Kvítky, rozkvétající od července do srpna, jsou opylovány větrem, plodem je obilka velká 1,5 až 2 mm.\n\nZblochan vodní se rozmnožuje jak semeny (obilkami), tak i (a to především) rozrůstáním odnoží oddenku, spolehlivě zakoření i z jeho odlomené a odplavené části.\n\nVytvářejí monokultury, které na stanovišti výrazně snižují množství jiných rostlinných druhů. Omezují také přirozený výskyt bezobratlých živočichů a vytvářejí vhodné prostředí pro larvy komárů.\n\nPočátkem léta mladé rostliny poskytují výbornou píci pro dobytek, nesnášejí však časté kosení a obvykle je problém se sklizní ze zamokřených ploch. Uměle se zblochan vodní vysazuje pro zpevnění vlhkých, nestálých břehů nebo jako okrasná rostlina do větších parkových rybníčků, pozor však na rychlé rozrůstání. Nejčastěji je vysazována jeho vyšlechtěná varieta 'Variegata', která je nižšího vzrůstu a má podélně zeleno-bíle pruhované listy.\n\n"}
{"id": "1186206", "url": "https://cs.wikipedia.org/wiki?curid=1186206", "title": "Šplh na tyči", "text": "Šplh na tyči\n\nŠplh na tyči je gymnastická sportovní disciplína, při níž sportovec leze vzhůru po svislé tyči, a to buď za pomoci rukou i nohou (tzv. s přírazem), nebo pouze za pomoci rukou (bez přírazu).\n\nTradiční součástí výuky tělesné výchovy na českých základních školách je šplh na tyči do výšky 4,5 metru, tedy o 3 metry (začíná se ve stoje s úchopem tyče ve výši 1,5 metru nad zemí). Žáci ve věku od 10 do 14 let šplhají na tyči, od 14 let na laně. Do 16 let se šplhá s přírazem. Průměrná doba šplhu žáků v závislosti na věku, pohlaví i stylu šplhu se pohybuje zhruba od 8 do 15 sekund. Podíl žáků, kteří nejsou schopni vyšplhat, ze však v poslední době výrazně zvýšil.\n\nDoplňkovou disciplínou je výdrž v zavěšení se na tyči. Agentura Dobrý den eviduje jako rekord výkon žákyně 5. třídy ZŠ Valtice Klárky Vozarové, která se podle záznamu z 24. ledna 2014 dokázala na klasické tyči na šplh o délce 4,5 m udržet bez dotyku země po dobu 1:30:18 hod., čímž se její výkon protáhl z hodiny tělesné výchovy do dvou přestávek a dalších dvou vyučovacích hodin.\n\n"}
{"id": "1186207", "url": "https://cs.wikipedia.org/wiki?curid=1186207", "title": "Eleonora ze Châtelleraultu", "text": "Eleonora ze Châtelleraultu\n\nEleonora ze Châtelleraultu ( \"Aénor de Châtellerault\", 1103, Châtellerault – březen 1130, Talmont-Saint-Hilaire) byla akvitánská a gaskoňská vévodkyně.\n\nEleonora byla dcerou vikomta Aimeryho I. a jeho manželky Dangereuse, metresy akvitánského vévody Viléma IX. Roku 1121 byla provdána za Viléma, syna matčina milence. Porodila mu dvě dcery a syna a zemřela roku 1130. Byla pohřbena v augustiniánském klášteře klášter Nieul-sur-l'Autise.\n\n"}
{"id": "1186212", "url": "https://cs.wikipedia.org/wiki?curid=1186212", "title": "‘Deed I Do", "text": "‘Deed I Do\n\n‘Deed I Do je singl kanadského zpěváka Matt Dusk a polské zpěvačky Margaret, který pochází z jejich společného jazzového alba stejného názvu. Singl byl vydán 23. října 2015. Kompozice je interpretací jazzového standardu „‘Deed I Do“.\n\nOficiální videoklip byl zveřejněn na YouTube dne 11. prosince 2015. Režisérem videoklipu byla Olga Czyżykiewicz.\n\nDigital download\n"}
{"id": "1186213", "url": "https://cs.wikipedia.org/wiki?curid=1186213", "title": "Ekonomika Běloruska", "text": "Ekonomika Běloruska\n\nVe prospěch běloruské ekonomiky hovoří jeho příznivá poloha, stejně tak přístup na ruský, kazašský i arménský trh, vysoce kvalifikovaná pracovní síla a vyspěle rozvinutá infrastruktura. Důležitou roli hraje i členství v Euroasijské hospodářské unii. Společnosti investující do Běloruska automaticky vstoupí na trh zemí EHU.\n\nV Bělorusku se podobně jako na Kubě zachoval po rozpadu východního bloku odpor k privatizaci a liberalizaci ekonomiky. Stát si ponechal zásadní vliv hlavně na úrovni středních a velkých podniků (kontroluje přibližně 70 % ekonomiky). Zbývající část, která tvoří necelou třetinu ekonomiky, je ovládána převážně soukromým sektorem (podíl malých i středních podniků je okolo 23 %). Bělorusko má centrálně řízenou ekonomiku a silně omezené tržní principy. Velký důraz se klade především na sociální politiku. Komunální energie, ceny některých potravin, MHD či telekomunikační poplatky jsou dotované státem.\n\nStátu kromě klíčových podniků patří také banky či pojišťovny. Z rozpočtu jsou financovány komunální služby, stavebnictví nebo třeba zemědělský sektor. Stát je známý rovněž vydáváním opatřeních, které mají za cíl přinést mu prospěch a to často na úkor soukromého sektoru (například zavedení různých typů daní či poplatků), také rovněž klade silný důraz na své cíle, což vyvolává občas spory mezi státem a zahraničními investory.\n\nSoukromý sektor funguje hlavně na úrovni malého a středního podnikání. Podnikatelé označují jako problémy třeba vysokou daňovou zátěž, omezení plateb do zahraničí nebo korupci. V neposlední řadě také zásahy státu do hospodářství.\n\nDlouhou dobu privatizace státního majetku probíhala v rámci privatizačních plánů, od roku 2012 je toto pravidlo zrušeno. Cesta státních podniků do soukromého sektoru probíhá transformací státního podniku v akciovou společnost, za účasti zakladatele odlišného od státu, účastí investora na dražbě podniků (nebo akcií), nabytím akcií investorem na sekundárním trhu. V Bělorusku je běžná takzvaná privatizace po dohodě, zájemce který má zájem o odkoupení státního podniku se musí dohodnout se zástupci státu individuálně. Prodej státního majetku je však občas blokován, k čemuž došlo například v roce 2013. Pokud se zájemci koupě podaří, musí však přijmout řadu závazků, mezi které patří rozsáhlé investice do podniku, zachování plné zaměstnanosti nebo každoroční zvyšování mezd zaměstnanců. Je všeobecně známo, že privatizovat státní majetek v Bělorusku je možno, avšak individuálně a se souhlasem hlavy státu.\n\nProdejem nebo pronájmem státního majetku (objektů, pozemků) se zabývá Státní výbor pro majetek Republiky Bělorusko, jeho oblastní podvýbory. Vedle Výboru se na privatizaci některých běloruských podniků podílí rovněž Národní agentura investic a privatizace.\n\nJak bylo již zmíněno, v Bělorusku dochází k častým zásahům státu do hospodářství, zejména u podniků se zahraniční účastí došlo k zásahům státu do vlastnických vztahů i řízení podniků. Stalo se tak třeba u firem Spartak, Luč, Kommunarka, Pinskdrev. Stát dělá v podnicích pravidelné kontroly, někteří investoři říkají, že je využívá k financování vlastních potřeb či přímo k převzetí daných podniků.\n\n"}
{"id": "1186219", "url": "https://cs.wikipedia.org/wiki?curid=1186219", "title": "Gal Gadot", "text": "Gal Gadot\n\nGal Gadot-Varsano (* 30. dubna 1985 Petach Tikva) je izraelská herečka a modelka. Její herecká dráha začala v roce 2009, kdy hrála roli Gisele v sérii \"Rychle a zběsile\". Je také známá rolí Wonder Woman ve filmovém universu DC Extended Universe. Hrála zde ve filmech \"\", \"Wonder Woman\" či \"Liga spravedlnosti\".\n\nV roce 2004 se stala v rodné zemi Izraeli Miss. Kolem svých 20 let byla dva roky členkou izraelské armády.\n\nGal Gadot se narodila v Petach Tikva v Izraeli a vyrostla v sousedním městě Roš ha-Ajin. V hebrejštině znamená její křestní jméno \"vlna\" a příjmení \"nábřeží\". Její matka Irit Gadot (rodným jménem Weiss) je učitelka a otec Michael Gadot inženýr. Oba se narodili v Izraeli a hebraizovali jejich příjmení \"Greenstein\". Její prarodiče pocházeli z Evropy. Dědeček byl vězněm v Osvětimi a přežil holokaust a babička opustila Evropu před nacistickou invazí. Gadot uvedla, že byla vychována ve \"velmi židovském a izraelském rodinném prostředí\". Její předci jsou z ¼ Němci, ¼ Poláci, ¼ Rakušané a ¼ Češi. Má mladší sestru Danu.\nJejím studijním předmětem na střední škole byla biologie. Také řekla, že díky její výšce byla na škole úspěšná v basketbalu. Jako teenager často hlídala děti či pracovala v Burger Kingu. V dospělosti studovala právo a politické vědy na univerzitě Interdisciplinary Center Herzliya.\n\nOd 18 let sloužila dva roky jako trenérka bojových umění v Izraelských obranných sílách. O svém času v armádě uvedla: „Dáte tomu dva nebo tři roky a není to o vás. Naučíte se disciplíně a respektu.“ Gadot říká, že její výcvik ji pomohl s rolí Gisele v \"Rychlí a zběsilí\": „Myslím si, že hlavním důvodem, proč mě měl režisér Justin Lin doopravdy rád, bylo, že jsem byla v armádě, a chtěl využít mé znalosti zbraní.“\n\nVe věku 18 let se stala roku 2004 Miss Izrael a téhož roku soutěžila také v Miss Universe pořádaného v Ekvádoru. Nato byla dva roky v armádě a poté začala studovat právo.\n\nByla modelkou v reklamách na Miss Sixty, smartphone Huawei, rum Captain Morgan, parfémy Gucci či pleťovou vodu Vine Vera nebo auta Jaguar. V roce 2015 se stala tváří značky Gucci Bamboo. Objevila se na obalech časopisů Cosmopolitan, Glamour, Bride, Entertainment Weekly, UMM, Cleo, Fashion, Lucire nebo FHM. V letech 2008 až 2016 byla hlavní modelkou značky Castro. V roce 2013 byl její roční plat odhadnut na 2,4 milionu NIS, což v přepočtu činí 15 milionů KČ.\n\nVe 21letech se objevila v časopise Maxim jakožto \"Women of the Israeli Army\" a na obálce New York Post. V dubnu 2012 ji web Shalom Life zařadil mezi \"50 nejtalentovanějších, nejinteligentnějších, nejzábavnějších a nejkrásnějších židovských žen na světě\" a umístila se hned za modelkou Bar Refaeli a herečkou Evou Greenovou. Roku 2014 byla Gadot spolu s Odeya Rush uvedena jako nadcházející dáma magazínu InStyle.\n\nPo dokončení prvního ročníku školy byla kontaktována svým agentem, zda by si nechtěla zahrát Bond girl Camille Montes ve filmu \"Quantum of Solace\" Ačkoli se jí nakonec nestala, o pár měsíců později byla obsazena do izraelského dramata \"Bubot\" z roku 2008. O tři měsíce později ji byla stejným agentem nabídnuta role Gisele Yashar ve filmu \"Rychlí a zběsilí\" V těchto filmech dělala akrobatické kousky ona sama.\n\nV roce 2010 učinkovala ve vedlejší roli v akční komedie \"Noční rande\" a \"Zatím spolu, zatím živi\". Roku 2011 se vrátila k franšíze \"Rychle a zběsile\" a zahrála si postavu Gisele v \"Rychle a zběsile 5\". V roce 2013 si ji zahrála opět a to v \"Rychle a zběsile 6\". Ve všech třech filmech si akrobatické kousky dělala sama.\n\nV roce 2016 si Gadot zahrála Wonder Woman ve filmu \"\". Aby svoji roli zahrála perfektně, tak trénovala šerm, kung-fu, kickbox, capoeiru a brazilské jiu-jitsu. Gadotin výkon za superhrdinku byl jedním z nejlepších částí filmu.\n\nV roce 2016 si také zahrála malou roli v kriminálním thrilleru \"Triple 9\". Později v tomtéž roce byla obsazena do akčního kriminálního filmu \"Criminal\", kde hrála manželku Ryana Reynoldse. Jejím posledním filmem z roku 2016 byla akční komedie \"Keeping Up with the Joneses\".\n\nRoku 2017 si Gadot zahrála hlavní postavu ve filmu \"Wonder Woman\". Samou roli si zopakuje ve filmu \"Liga spravedlnosti\", jehož premiéra je stanovena na 17. listopad 2017. Ten bude jejím třetím filmem v DC Extended Universe. V roce 2017 bylo Gadot nabídnuto členství v Akademii filmového umění a věd.\n\n28. září 2008 se provdala za izraelského developera nemovitostí Yarona Versanoa. Mají spolu dvě dcery, Almu a Mayau. Až do roku 2015 vlastnil pár luxusní hotel v Tel Avivu. Poté ho prodali Romanu Abramovičovi za 26 milionů dolarů.\n\n"}
{"id": "1186225", "url": "https://cs.wikipedia.org/wiki?curid=1186225", "title": "Mistrovství Evropy ve sportovním lezení 1992", "text": "Mistrovství Evropy ve sportovním lezení 1992\n\nMistrovství Evropy ve sportovním lezení 1992 (: \"UIAA European Championship\", : \"Championnats d'Europe d'escalade\", : \"Klettern Europameisterschaft\") se uskutečnilo poprvé 18. září ve Frankfurtu pod hlavičkou UIAA, závodilo se pouze v lezení na obtížnost a rychlost. Ve stejném městě se konalo o rok dříve také první Mistrovství světa ve sportovním lezení.\n\nNejlépe si na prvním šampionátu vedli čtvrtá Eva Linhartová a na pátém děleném místě Tomáš Čada v lezení na rychlost.\n\n\n"}
{"id": "1186226", "url": "https://cs.wikipedia.org/wiki?curid=1186226", "title": "Elektrokoloběžka", "text": "Elektrokoloběžka\n\nElektrokoloběžka je koloběžka s akumulátorovým elektrickým pohonem pomocí elektromotoru, tedy typ motokoloběžky. \n\nNasedání a rozjezd na elektrokoloběžku je pohodlnější než například na elektrokolo, těžký elektroskútr apod., což může být výhodou například při častém zastavování na křižovatkách, při roznášce novin a podobně. Proto mohou být využívány k dopravě osob po městě, obsluze průmyslových a logistických areálů, přepravě po zemědělském družstvu, výstavišti či na marketingových akcích. Své uplatnění může najít i v řadě volnočasových a turistických aktivit. \n\nElektrokoloběžky jsou však spojeny s nárůstem úrazů.\n\nVýznamnými světovými výrobci elektrokoloběžek jsou společnosti Xiaomi či Ninebot (po nákupu společnosti Segway a jejích patentů). Existuje nicméně řada dalších výrobců různých typů elektrokoloběžek. \n\nV Česku elektrokoloběžky vyrábí například moravská společnost Perut elektric s.r.o. ze Štěpánovic a řada dalších firem a značek, například pražská společnost Nitro scooters ČR (s patentem americké firmy P DESIGN). Na elektrokoloběžky jsou přestavovány například koloběžky značek Kostka, MIBO či Kickbike. \n"}
{"id": "1186229", "url": "https://cs.wikipedia.org/wiki?curid=1186229", "title": "Željko Erkić", "text": "Željko Erkić\n\nŽeljko Erkić (* 25. červenec 1981 Sarajevo, Socialistická federativní republika Jugoslávie) je srbský filmový herec. Nejlepší herec Republiky srbské v sezóně 2011-2012.\n\n\n"}
{"id": "1186232", "url": "https://cs.wikipedia.org/wiki?curid=1186232", "title": "Almas Ordabajev", "text": "Almas Ordabajev\n\nAlmas Ordabajev ( , ; * 19. dubna 1938, Novosibirsk, SSSR) je kazašský architekt, grafický designér, historik hmotné kultury, profesor katedry architektury a designu Kaspické univerzity v Almaty.\n\nNarodil se 19. dubna 1938 v Novosibirsku jako syn ekonoma Bajmuchana Ordabajeva. Od května 1938 žije v Almaty. Vysokoškolské vzdělání získal na fakultě architektury Vysoké školy polytechnické v Leningradu v letech 1955–1959 a na Kazašské polytechnické Vysoké škole v Almaty v letech 1960–1963. V roce 2007 obhájil disertační práci na téma \"Historie architektury Kazachstánu od starověku do počátku dvacátého století\" a obdržel titul Ph.D.\n\nOd roku 1962 působil jako architekt v projektových ústavech \"Kazgorstroyproekt\" a \"Almaatagiprogor\", kde se vypracoval z pozice řadového architekta na hlavního architekta ateliéru. Jako autor i v rámci tvůrčích týmů navrhl více než 60 objektů, včetně obytné čtvrti \"Samal\" v Almaty, Náměstí Republiky v Almaty, Domu vědců v Almaty, Památníku Čerkasské obrany v okrese Almaty, Památníku obětem politických represí v Astaně, Památníku Anrahajské bitvy a několika rodinných domů.\n\nV rámci památkové péče kazašského ministerstva kultury prováděl průzkumy památek na poloostrově Mangyšlak, v jižním a středním Kazachstánu, a také vedl průzkum a restaurátorské práce v komplexu Mauzolea Chodži Ahmeda Jásavího.\n\nV letech 1965–1966 působil jako hlavní výtvarník pavilónu Kazašské SSR Výstavy úspěchů národního hospodářství (VDNCH) v Moskvě.\n\nPůsobí jako architekt a vysokoškolský pedagog, zabývá se výzkumem v oblasti dějin kultury, architektury a designu. Vydal pět knih.\n\nRealizoval projekty v oblasti environmentálního designu, designu interiéru, grafického designu, průmyslového designu, designu nábytku a módy. Navrhl design nejvyššího státního vyznamenání Republiky Kazachstán \"Chalyk Kaharmany\" ( ) a uniformu Národní gardy Republiky Kazachstán.\n\nPodílel se na scénáři i jako odborný poradce několika hraných filmů (\"Pohádka o krásné Ajslu\", \"Nomád\", \"Myn Bala\", \"Cesta za matkou\" a další). Almas Ordabajev je také autorem a scenáristou čtyř dokumentárních filmů o historii kazašské kultury a architektury.\nVíce než 60 let se věnuje malbě a kresbě, zúčastnil se řady výstav v Almaty, Moskvě a Petrohradu.\n\nJe ženatý, má dvě dcery: Džamilu Stehlíkovou a Alissu Ordabai.\n\n\n\n\n\n"}
{"id": "1186238", "url": "https://cs.wikipedia.org/wiki?curid=1186238", "title": "Beram Kayal", "text": "Beram Kayal\n\nBeram Kayal (uváděný i jako Biram Kayal; hebrejsky בירם כיאל; narozen 2. května 1988, Džudejda-Makr, Izrael) je izraelský fotbalový záložník a reprezentant, od roku 2015 hráč anglického klubu Brighton & Hove Albion FC.\n\n\nKayal reprezentoval Izrael v mládežnických kategoriích včetně U21.\n\nV A-mužstvu Izraele debutoval 6. 9. 2008 v kvalifikačním zápase v Ramat Ganu proti reprezentaci Švýcarska (remíza 2:2).\n\n\n"}
{"id": "1186240", "url": "https://cs.wikipedia.org/wiki?curid=1186240", "title": "Elyaniv Barda", "text": "Elyaniv Barda\n\nElyaniv Felix Barda (uváděný i jako Elianiv Barda; hebrejsky אליניב פליקס ברדה; narozen 15. prosince 1981, Beerševa, Izrael) je izraelský fotbalový útočník a reprezentant, od roku 2013 hráč klubu Hapoel Be'er Sheva.\nMimo Izrael působil na klubové úrovni v Belgii.\n\n\nBarda reprezentoval Izrael v mládežnické kategorii U21.\n\nV A-mužstvu Izraele debutoval 24. 3. 2007 v kvalifikačním zápase v Ramat Ganu proti reprezentaci Anglie (remíza 0:0).\n\n"}
{"id": "1186242", "url": "https://cs.wikipedia.org/wiki?curid=1186242", "title": "Ofir Davidzada", "text": "Ofir Davidzada\n\nOfir Davidzada (uváděný i jako Ofir Davidadza; hebrejsky אופיר דוידזאדה; narozen 5. května 1991, Beerševa, Izrael) je izraelský fotbalový obránce a reprezentant, hráč klubu Hapoel Be'er Sheva.\nHraje převážně na postu levého beka.\n\n\nOfir Davidzada reprezentoval Izrael v mládežnické kategorii U21.\n\nV A-mužstvu Izraele debutoval 7. 9. 2013 v kvalifikačním zápase v Ramat Ganu proti reprezentaci Ázerbájdžánu (remíza 1:1).\n\n"}
{"id": "1186244", "url": "https://cs.wikipedia.org/wiki?curid=1186244", "title": "Orel Dgani", "text": "Orel Dgani\n\nOrel Dgani (hebrejsky אוראל דגני; narozen 8. ledna 1989, Pardes Chana-Karkur, Izrael) je izraelský fotbalový obránce a reprezentant, od roku 2016 hráč klubu Hapoel Tel Aviv.\n\n\nOrel Dgani reprezentoval Izrael v mládežnické kategorii U21.\n\nV A-mužstvu Izraele debutoval 17. 11. 2010 v přátelském zápase v Tel Avivu proti reprezentaci Islandu (výhra 3:2).\n\n"}
{"id": "1186248", "url": "https://cs.wikipedia.org/wiki?curid=1186248", "title": "Mateusz Mazurkiewicz", "text": "Mateusz Mazurkiewicz\n\nMateusz Mazurkiewicz, ukrajinsky Matvij Mazurkevyč, cyrilicí Матвій Мазуркевич, byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Mathias Mazurkiewicz, \"landmann\" v obci Kretivci (Kretowce).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Zbaraž. Tehdy se uváděl coby \"landmann\". Náležel ke sněmovní pravici. Byl etnickým Polákem. Pocházel z čistě \"mazurské\" vesnice Kretivci a neznal prý ani slovo ukrajinsky.\n"}
{"id": "1186251", "url": "https://cs.wikipedia.org/wiki?curid=1186251", "title": "Nikolaj Bodurov", "text": "Nikolaj Bodurov\n\nNikolay Bodurov (bulharskyː Николай Бодуров; * 30. května 1986) je bulharský fotbalista hrající na postu obránce, který v současnosti působí v dánském klubu FC Midtjylland, kde je na hostování z anglického Fulhamu FC.\n"}
{"id": "1186252", "url": "https://cs.wikipedia.org/wiki?curid=1186252", "title": "Jan Micewski", "text": "Jan Micewski\n\nJan Micewski byl rakouský právník a politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Dr. Johann von Micewsky, doktor práv ve Lvově.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Drohobyč. Tehdy se uváděl coby hospodář. Náležel ke sněmovní levici.\n"}
{"id": "1186257", "url": "https://cs.wikipedia.org/wiki?curid=1186257", "title": "Józef Młynarzyk", "text": "Józef Młynarzyk\n\nJózef Młynarzyk, též Józef Mynarzyk, byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Joseph Mynarczyk, hospodář v obci Rzeki.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kęty. Tehdy se uváděl coby hospodář. Náležel ke sněmovní levici. Patřil mezi polské rolnické poslance.\n"}
{"id": "1186259", "url": "https://cs.wikipedia.org/wiki?curid=1186259", "title": "Karol Noskowski", "text": "Karol Noskowski\n\nKarol Noskowski byl rakouský římskokatolický duchovní a politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Karl Noskowsky, farář v obci Inwałd.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Wadowice. Tehdy se uváděl coby farář. Náležel ke sněmovní levici.\n"}
{"id": "1186260", "url": "https://cs.wikipedia.org/wiki?curid=1186260", "title": "Hryhorij Nyčyporuk", "text": "Hryhorij Nyčyporuk\n\nHryhorij Nyčyporuk, cyrilicí Григорій Ничипорук, též Hryn Nyčyporuk, Гринь Ничипорук, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Gregor Nyczyporuk, hospodář v obci Dymycze.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sňatyn. Tehdy se uváděl coby hospodář. Náležel ke sněmovní pravici. Patřil mezi mezi ukrajinské poslance.\n"}
{"id": "1186269", "url": "https://cs.wikipedia.org/wiki?curid=1186269", "title": "Krasnoznamensk (Kaliningradská oblast)", "text": "Krasnoznamensk (Kaliningradská oblast)\n\nKrasnoznamensk ( \"Краснознаменск\"; Lasdehnen, v letech 1938 – 1946 Hasselberg; \"Lazdynai\"; \"Łoździenie\") je město v Kaliningradské oblasti v Rusku ležící 163 km severovýchodně od Kaliningradu v blízkosti hranice s Litvou. V roce 2010 žilo ve městě tři a půl tisíce obyvatel převážně ruské národnosti.\nPrvní zmínka pochází z roku 1521 z německých dokumentů, které popisují osadu zvanou \"Haselpusch\" (česky Lískový keř). Samotný název osady Lasdehnen pochází z pruštiny a znamená doslova lískové keře. První kostel byl postaven v roce 1578, ale v roce 1661 vyhořel. Od roku 1663 se stalo město významným obchodním centrem na řece Šešupė. Ekonomice pomohla stavba mlýnu, který až do 20. století byl největším v okolí. Nová kostelní budova musela být stržena v roce 1869 kvůli statickým problémům. Kostel stojící ve městě nyní byl postaven v rozmezí let 1874 – 1877 v novogotickém stylu. Historie města je úzce spojena s litevskou menšinou, podle které se začalo oblasti říkat Malá Litva. V roce 1918 vydali Litevci z organizace \"Lietuvininks\" tzv. Tylžská akta, v nichž požadovali připojení Malé Litvy k nově vzniklé samostatné Litvě. Versailleská smlouva ale ponechala město Německu.\nPo nástupu nacismu v Německu přestalo oficiální místům vyhovovat pruské pojmenování města Lasdehnen, a tak byl v roce 1938 název města oficiálně změněn na německý ekvivalent Hasselberg. Na konci Druhé světové války začala operace Hanibal, která měla za cíl evakuovat většinu německého obyvatelstva z Východního Pruska před postupující Rudou armádou. Většina německého obyvatelstva tak opustila město před příchodem Sovětů. Rudá armáda vstoupila do města 18. ledna 1945.\nPo válce město připadlo SSSR a stalo se součástí tzv. Kaliningradské oblasti. V roce 1946 byl Hasselberg přejmenován na Krasnoznamensk, znamenající česky Rudý prapor. Zbylé německé obyvatelstvo bylo odsunuto a do města se nastěhovali Rusové především z oblasti centrálního Ruska a Povolží. Během války bylo regionální centrum Schloßberg (nyní Dobrovolsk) zcela zničeno, a tak se do Krasnoznamensku přesunuly všechny úřady regionální správy. Po rozpadu SSSR v roce 1991 se město stalo součástí Ruska jako jeho exkláva.\n\nPři sčítání lidu v roce 2010 bylo etnické složení v městě následující:\n"}
{"id": "1186273", "url": "https://cs.wikipedia.org/wiki?curid=1186273", "title": "Mahdí Tagáví", "text": "Mahdí Tagáví\n\nMahdí Sádiq Taqáví (Takaví) Kirmání (: ) nebo (: ), (* 20. února 1987 v Savádkúhu, Mázandarán, Írán) je íránský zápasník volnostylař. Připravuje se v Sárí pod vedením Qoláma Mohamedího. V roce 2008 startoval na olympjských hrách v Pekingu jako dvojnásobný juniorský mistr světa a vypadl ve druhém kole. V roce 2012 odjížděl na olympijské hry v Londýně jako úřadující mistr světa, ale nezvládl zápas prvního kola proti Kubánci Livánu Lópezovi a skončil hluboko v poli poražených.\n\n"}
{"id": "1186275", "url": "https://cs.wikipedia.org/wiki?curid=1186275", "title": "Stanisław Pawlikowski", "text": "Stanisław Pawlikowski\n\nStanisław Pawlikowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nByl rolnického původu. Jeho otec Wojciech byl rolníkem. Stanisław v letech 1821–1827 studoval na gymnáziu v Podolínci. V roce 1846 se podílel na rolnickém povstání (tzv. powstanie chochołowskie). Roku 1849 se uvádí jako Stanislaus Pawlikowski, majitel hospodářství v obci Biały Dunajec.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Nowy Targ. Tehdy se uváděl coby majitel hospodářství. Náležel ke sněmovní pravici.\n\nPatřil mezi polské rolnické poslance. Byl starostou Białého Dunajce. Coby starosta (\"ortsrichter\") Białého Dunajce je uváděn i v roce 1855. Uměl částečně německy, protože studoval německé gymnázium. Kromě toho uměl trochu latinsky.\n"}
{"id": "1186276", "url": "https://cs.wikipedia.org/wiki?curid=1186276", "title": "Gigabyte Technology", "text": "Gigabyte Technology\n\nGigabyte Technology Co., Ltd. (čínsky: 技嘉科技; pinyin: \"Jìjiā Kējì\"), je nadnárodní společnost zabývající se výrobou a distribucí počítačového hardwaru.\n\nSpolečnost Gigabyte Technology, výrobce a prodejce především základních desek osobních počítačů (PC), v prvním čtvrtletí roku 2015 prodala 4,8 milionu základových desek; pro porovnání, například Asus exportoval v tom samém kvartálu okolo 4,5 milionu kusů.\nSpolečnost se umístila na sedmnáctém místě v žebříčku „Top 20 tchajwanských globálních značek 2010\".\n\nJedná se o společnost s veřejně obchodovanými cennými papíry s působením na tchajwanské burze (Taiwan Stock Exchange) s identifikačním číslem TWSE: 2376.\n\n\nGigabyte navrhuje a vyrábí základové desky pro obě platformy (AMD i Intel), dále grafické karty s AMD a NVIDIA GPU, včetně GeForce GTX 980 a Radeon R9 290X.\n\nKomponenty společnosti využívají například tyto americké (USA) společnosti: Alienware, Falcon Northwest a Origin PC.\n\nDalší výrobky/odvětví společnosti Gigabyte:\n\nHardware:\n\n\n"}
{"id": "1186278", "url": "https://cs.wikipedia.org/wiki?curid=1186278", "title": "Hryhorij Petryšyn", "text": "Hryhorij Petryšyn\n\nHryhorij Petryšyn, cyrilicí Григорій Петришин, též Hryn Petryšyn, cyrilicí Гринь Петришин, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Hier. Petryszin, hospodář v obci Chryplyn (Chřyplin).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Tysmenycja. Tehdy se uváděl coby hospodář. Náležel ke sněmovní pravici. Patřil mezi mezi ukrajinské poslance.\n"}
{"id": "1186285", "url": "https://cs.wikipedia.org/wiki?curid=1186285", "title": "Meliton Pienczykowski", "text": "Meliton Pienczykowski\n\nMeliton Pienczykowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Meliton Pienczykowsky, statkář v obci Medvedivci (pol. \"Medwedowce\").\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kryvče (pol. \"Krzywcze\"). Tehdy se uváděl coby statkář. Náležel ke sněmovní pravici.\n"}
{"id": "1186286", "url": "https://cs.wikipedia.org/wiki?curid=1186286", "title": "Vrah (rozcestník)", "text": "Vrah (rozcestník)\n\nVrah či vrazi (množné číslo) může být:\n\n\n\n\n\n\n"}
{"id": "1186288", "url": "https://cs.wikipedia.org/wiki?curid=1186288", "title": "Sušíl Kumár", "text": "Sušíl Kumár\n\nSušíl Kumár Solanki (: ) nebo (: ), (* 26. května 1983 v Dillí, Indie) je indický zápasník volnostylař, dvojnásobný olympijský medalista z let 2008 a 2012. Začínal s tradičním indickým zápasem kušti v dillské achaře pod vedením Jašvira Singha. Olympijskému zápasu ve volném stylu se věnuje od 14 let pod vedením Satpala Singha. Poprvé na sebe upozornil již v dorosteneckém věku. V roce 2004 startoval na olympijských hrách v Athénách, ale prohrál oba zápasy ve skupině a do vyřazovacích bojů nepostoupil. V roce 2008 na olympijských hrách v Pekingu prohrál ve druhém kole s Ukrajincem Andrijem Stadnykem, ale v opravách chytil druhý dech a vybojoval teprve druhou olympijskou medaili v zápase pro mekku zápasení Indii. V roce 2010 vybojoval pro Indii první titul mistra světa v zápase. V roce 2012 sbírku olympijských medailí doplnil o stříbro z olympijských her v Londýně, když ve finále nestačil na Japonce Tacuhira Jonemicu.\n\nIndie je historiky považována za místo, kde se poprvé začalo zápasit podle určitých pravidel boje.\n\n"}
{"id": "1186290", "url": "https://cs.wikipedia.org/wiki?curid=1186290", "title": "Bralský tunel", "text": "Bralský tunel\n\nBralský tunel (dříve též Tunel T. G. Masaryka) je železniční tunel mezi Handlovou a Skleným na trati Prievidza – Horná Štubňa.\n\nPůvodní záměry stavitelů o propojení Ponitří s Horním Považím přes Kľačno, tunelem pod Fačkovským sedlem a Rajcem, stejně jako propojení přes Kľačno a Kláštor pod Znievom s Turcem se neuskutečnily kvůli vysoké technické náročnosti. Železniční trať z Prievidzy do Handlové byla zprovozněna již 15. února 1913 a nárůstem objemu přepravy na tratích rostla i potřeba zvyšovat její kapacitu, resp. budovat nové propojení. Vznikla tak potřeba vybudovat středoslovenskou transverzální, tedy východo-západní spojnici, která by odlehčila považské a Košicko-bohumínské dráze a zároveň napojila region Horní Nitry s Turcem.\n\nJedním z prvních dokončených propojení středem Slovenska byla trať mezi Handlovou a Hornou Štubňou, která tak vytvořila propojení od Trenčína přes Chynorany a Handlovou. Pokračováním bylo plánované propojení Diviaků s Banskou Bystricí a Červenou Skalou s Margecany, čímž by vzniklo komplexní propojení středem Slovenska.\n\nTrať, která by prodloužila již existující železnici však měla komplikovanými stavbami překonávat pohoří a značné převýšení sousedního regionu. Nadmořská výška Handlové je kolem 420 m n. m., Sklené, kterým měla trať do Štubni procházet, leží až v 670 m n. m. Z pěti nových tunelů byl s délkou 3011,6 m nejdelší právě Bralský tunel, překonávající masiv Bralové skaly na pomezí Žiaru a Kremnických vrchů. Vybudován byl v náročných podmínkách; jeho výstavba byla zahájena dne 8. listopadu 1927 a ukončena v říjnu 1931. Až do otevření Čremošnianského tunelu byl nejdelším tunelem na území Československa. Razilo se modifikovanou rakouskou metodou a dělníci vytěžili 140 000 m³ horniny, kterou vyplnili část údolí Bralského potoka. Náklady na výstavbu dosáhly 63 milionů korun československých.\n\n"}
{"id": "1186291", "url": "https://cs.wikipedia.org/wiki?curid=1186291", "title": "Kurt Krolop", "text": "Kurt Krolop\n\nKurt Krolop (25. května 1930 Kravaře – 22. března 2016) byl německý germanista a literární historik, sudetoněmeckého původu, působící i na Univerzitě Karlově. Odborník na dějiny německé literatury v českých zemí.\n\nNarodil se v severočeských Kravařích. Studoval na gymnáziu (chlapecká střední škola) v Litoměřicích. V létě roku 1946 byl s rodiči vysídlen do sovětské okupační zóny Německa a maturoval na škole Willy Lohmanna v Köthenu. Pak absolvoval studia germanistiky, slavistiky a anglistiky na Univerzitě Martina Luthera v Halle. Zde pak po tři roky působil jako asistent na katedře germanistiky.\n\nČasto se vracel studijně do Československa, poprvé v letech 1957–1962 jako lektor. Pak do roku 1967 pracoval jako vedoucí asistent na univerzitě v Halle. Podílel se spolu s tehdejším vedoucím katedry germanistiky na pražské univerzitě Eduardem Goldstückerem na výzkumu pražské německé literatury a německy psané literatury v českých zemích a na vydávání časopisu \"Germanistica Pragensia\". Na vědecké konferenci v Liblicích v roce 1965 přednesl referát \"Ke vzniku a historii pražské německé literatury „expresionistického desetiletí“\". V roce 1967 byl jmenován na post vedoucího oddělení pro výzkum pražské německé literatury při Československé akademii věd. V roce 1970 se vrátil do NDR, kde nejprve pracoval v nakladatelství \"Volk und Wissen\", potom v letech 1980–1983 v Institutu pro klasickou německou literaturu ve Výmaru a od roku 1984 v Ústředním institutu pro literární historii při Akademii věd NDR, kde se specializoval na dějiny rakouské literatury 19. století, včetně díla Johanna Wolfganga Goetha a Karla Krause. Opětovně nastoupil na Filozofickou fakultu Univerzity Karlovy v Praze roku 1989. Byl pověřen vedením katedry germanistiky, nederlandistiky a nordistiky. V Praze vyučoval do roku 2000. V roce 1990 získal titul profesora.\n\nV dubnu 2007 obdržel Spolkový kříž za zásluhy I. třídy a roku 2008 rakouský Čestný odznak Za vědu a umění.\n\nZemřel v březnu 2016.\n\nVýbor z Krolopova díla, pojmenovaný \"Studie o německé literatuře\", vydalo v roce 2018 nakladatelství Triáda.\n\nKurt Krolop byl především literární historik, který se tématům, jež ho zaujala, věnoval dlouhodobě a systematicky. Pro jeho vědeckou práci byla charakteristická pečlivost a důkladnost, jeho mimořádné faktografické znalosti i schopnost poutavě přednášet o literárních tématech i nacházet při psaní vědeckých publikací i při diskuzích na vědeckých konferencích nové souvislosti byly předmětem obdivu kolegů i studentů. Jak ve smutečním proslovu proneseném 11. dubna 2016 na pohřbu Kurta Krolopa uvedl Jiří Stromšík, jsou hlavními znaky Krolopovy vědecké práce objektivita, pojímaná ve smyslu Johanna Wolfganga von Goetha, a vyváženost. Krolop byl v odborných kruzích znám skepsí k ukvapeným generalizacím a teoriím formulovaným bez detailní znalosti problému.\n\nV 50. a 60. letech ještě bylo možné najít v pražských antikvariátech řadu knih, které napsali autoři pražské německé literatury či německy píšící autoři z Čech a Moravy nebo které měly k této problematice nějaký vztah. Této možnosti Krolop, který v této době působil i v německém vysílaní Československého rozhlasu, v hojné míře využíval a položil tak základy své rozsáhlé knihovny, která je v odborné veřejnosti proslulá. K unikátům, které se mu podařilo zachránit pro vědecké bádání, patří i výtisk vzpomínek Leopolda von Chlumeckyho \"Erzherzog Franz Ferdinands Wirken und Wollen\", vydaných v Berlíně v roce 1929, který vlastnil Ludwig Winder a pracoval s ním při psaní románu \"Následník trůnu. Román o Františku Ferdinandovi\".\n"}
{"id": "1186293", "url": "https://cs.wikipedia.org/wiki?curid=1186293", "title": "Holmenbruene", "text": "Holmenbruene\n\nHolmenbruene je trojice železničních mostů překonávajících ramena řeky Drammenselva oddělené ostrovem Holmen ve městě Drammen v norském kraji Viken. Někdy jsou tímto názvem označovány i další dva mosty v této lokalitě, a to silniční mosty \"Holmenbrua\" a \"Strømsøbrua\" spojující městské části Bragernes na severním břehu Drammenselvy a Strømsø na jižním břehu s Holmen.\n\nPrvní mosty, které byly součástí železniční tratě Drammenbanen v Drammenu, byly postaveny v roce 1872. Byly dřevěné a jejich celková délka činila 1082 m. V roce 1930 byly nahrazeny modernějšími stavbami. Most, který překonává rameno Bragernesløpet severně od Holmenu, byl v roce 1996 nahrazen dnešním obloukovým mostem, zatímco nový most přemosťující rameno Strømsøløpet jižně od ostrova byl vybudován paralelně se starým, který stojí dodnes. Mosty přes Strømsøløpet jsou se svými délkami 453 m (nový) a 451 m (starý) nejdelšími železničními mosty v zemi a 341 m dlouhý most přes Bragernesløpet se řadí mezi nejdelší. Výška mostů na hladinou řeky činí šest metrů.\n\nSilniční mosty byly vybudovány v 60. letech - 230 m dlouhý \"Holmenbrua\" přes rameno Bragernesløpet v roce 1964 a \"Strømsøbrua\" přes rameno Strømsøløpet o dva roky později. Oba jsou součástí silnice \"Riksvei 282\" a do dokončení mostu Drammensbrua, který je nejdelším silničním mostem v zemi a překonává řeku nedaleko od Holmenbruene, sloužily jako hlavní silniční spojnice břehů. Podobně jako u železničních mostů, i výška silničních mostů nad hladinou Drammenselvy činí 6 metrů.\n"}
{"id": "1186295", "url": "https://cs.wikipedia.org/wiki?curid=1186295", "title": "Australopithecus garhi", "text": "Australopithecus garhi\n\nAustralopithecus garhi je druh vyhynulého hominida, žijící na počátku pleistocénu, zhruba před 2,5 miliony let ve východní Africe, na území dnešní Etiopie. Druhový přívlastek \"garhi\" v překladu z afarštiny znamená „překvapení”. Návrh českého odborného názvu zní \"Australopiték dlouhonohý\".\n\n\"Australopithecus garhi\" patří k dosud velmi málo poznaným australopitékům. Druh byl popsán především na základě zlomků lebky BOU-VP-12/130, kterou Yohannes Haile-Selassie odhalil 20. listopadu 1997 v jihovýchodní části poloostrova Bouri v oblasti Střední Awaš.\n\nV Bouri byly roku 1996 nalezeny i další ostatky homininů - část loketní kosti a především torzovitě dochovaná kostra nedospělého jedince, složená z poškozených zlomků pažní, vřetenní, stehenní i lýtkové kosti, z článku prstu na noze a části dolní čelisti. Chybí ale zlomky lebky nebo zubů, které by bylo možné porovnat s jinými nálezy a přiřadit konkrétnímu druhu. Drobný zlomek dolní čelisti postrádá jakékoliv diagnostické znaky. Úlomky kostí však byly zachyceny jen asi 300 m od místa nálezu stejně staré lebky BOU-VP-12/130, a proto s velkou pravděpodobností patří druhu \"A. garhi.\" Dokonce lze uvažovat, že spolu s lebkou náleží témuž jedinci.\n\nDruhu \"Australopithecus garhi\" by mohly být přiřazeny také ostatky, zachycené již roku 1990 na severněji položených lokalitách Matabaietu (část pažní kosti) a Gamedah (malý zlomek temenní kosti a část bezzubé dolní čelisti). Kvůli silnému poškození je však opět nelze s jistotou přiřadit konkrétnímu druhu. Jistější je jen určení dolní čelisti s dobře dochovanými zuby, zjištěné 17. listopadu 1997 v Esa Dibo.\n\nLebka druhu \"Australopithecus garhi\" se svým celkovým utvářením značně podobá staršímu druhu \"Australopithecus afarensis\". Mozkovna dosahuje objemu přibližně 450 cm³, čímž nijak nevybočuje z hodnost ostatních australopitéků. Přítomnost šípového hřebene \"crista sagittalis\" ukazuje na dobře vyvinuté žvýkací svaly. Těm poskytuje dostatek prostoru i výraznější zúžení lebky za očnicemi. Horní čelist je v prostoru pod nosem konvexně vyklenutá a poměrně výrazně vystupuje vpřed. Vstup do nosní dutiny je ostře ohraničený, nikoliv zaoblený. Primitivně ploché patro tvoří tenké kosti. Jařmové oblouky vybíhají z čelisti až nad prvními stoličkami, tedy poměrně vzadu jako u lidoopů (u mladších australopitéků vystupují již nad třenovými zuby). Zajímavá je přítomnost útvaru „frontal trigon”, trojúhelníkovité vklesliny na čelní kosti nad očnicovým valem, která je znakem robustních australopitéků, vyskytuje se však i u druhu \"A. afarensis\".\n\nOd afarských australopitéků se lebka z Bouri liší především utvářením zubů. Ty jsou nezvykle velké, takže zadní zuby (stoličky a třenové zuby) dosahují extrémních hodnot druhu \"Paranthropus boisei\". Na rozdíl od paranthropů, jejichž přední zuby jsou výrazně redukované, má ovšem \"A. garhi\" značně velké i řezáky a špičáky. Ty jsou širší než u všech ostatních známých australopitéků. Poměr velikosti předních a zadních zubů tak zůstává obdobný druhům \"A. afarensis\" nebo \"A. africanus.\" \"A. garhi\" má také proti paranthropům slabší sklovinu a odlišný způsob opotřebení stoliček. Třenové zuby jsou méně molarizované (svým utvářením se méně podobají morfologii stoliček). Zachována zůstává i lidoopí diastema (mezera mezi řezákem a špičákem), která se již u paranthropů a prvních lidí nevyskytuje, ačkoliv u \"A. afarensis\" je ještě častá. Zuby jsou uložené v přibližně paralelních, jen mírně se odklánějících řadách, takže - podobně jako u \"A. afarensis\" - ještě netvoří typicky lidský parabolický oblouk.\n\nO stavbě těla není známo téměř nic i vzhledem k tomu, že kosti končetin nelze jednoznačně přiřadit druhu \"A. garhi\". Kostra z Bouri je i přes torzovité dochování zajímavá tím, že stehenní kost je delší než u ostatních australopitéků a blíží se již rodu \"Homo\". Naopak primitivním znakem je prodloužené předloktí, odpovídající dlouhým pažím šplhajících lidoopů. Kostra je však značně fragmentární, takže je zatím obtížné činit jakékoliv závěry.\n\nOmezené množství nálezů umožňuje získat jen velmi málo informací o způsobu života tohoto druhu australopitéků. Delší nohy mohou svědčit o výkonnější bipedii, zachování prodlouženého předloktí však vypovídá o přetrvávajícím, alespoň příležitostném šplhání ve větvích. Místo nálezu se na základě geologických studií i podle spektra nalézané fauny před 2,5 miliony let nacházelo na břehu mělkého sladkovodního jezera, patrně obklopeného travnatými pláněmi s ostrůvky prosvětlených lesíků.\n\nVětšina studií se ovšem soustředí na možnost výroby a užívání nástrojů. V Bouri byly totiž kromě lebky \"A. garhi\" zachyceny stejně staré kosti turovitých a koní \"Hipparion\" s rýhami a stopami úderů kamenem na povrchu. Ačkoliv není možné jednoznačně prokázat, že toto poškození způsobili zástupci druhu \"A. garhi\", souvislost je velmi pravděpodobná. Jedná se tak o další náznak užívání a snad i výroby kamenných nástrojů australopitéky, doklad zájmu o živočišné potravní zdroje a snahy o získání masa nebo morku.\n\nS tímto nálezem jsou často spojovány i jednoduché kamenné nástroje oldovanské tradice, zachycené v nedalekém Gona roku 1995 a datované do doby před 2,6 miliony let. Jejich tvůrci však mohli být i časní zástupci rodu \"Homo\". Přímo v Bouri bylo náhodně zachyceno několik neurčitelných jader a úštěpů, během výzkumu však žádné nástroje zjištěny nebyly.\n\nPostavení \"A. garhi\" je zatím nejasné. Nálezy jsou datovány do doby, kdy se ve východní Africe objevují první zástupci rodu \"Homo.\" Autoři je proto považují za možné pojítko mezi australopitéky a lidmi. Opírají se přitom i o prodloužené dolní končetiny a náznak využívání nástrojů. Tento názor však není jednoznačně přijímán, a to i proto, že dosud neexistuje přesvědčivý důkaz o vzájemné souvislosti všech nálezů - lebky, ostatků končetin, nástrojů a pořezaných zvířecích kostí. Problematické jsou také nápadně velké zuby. Nové nálezy prvních lidí jsou navíc datovány již do doby před 2,8 miliony let, ostatky \"A. garhi\" jsou proto příliš mladé.\n\nJiní badatelé kvůli velikosti zubů předpokládají spíše příslušnost k rodu \"Paranthropus\" (před 2,5 miliony let žil ve východní Africe druh \"Paranthropus aethiopicus)\", zbytek lebky však znaky této skupiny postrádá.\n\nProto je pravděpodobné, že \"Australopithecus garhi\" představuje poslední zástupce východoafrických gracilních australopitéků, vycházející snad z \"A. afarensis\", slepou vývojovou větev s vlastní ekologickou nikou, paralelní rodům \"Paranthropus\" i \"Homo\".\n\n"}
{"id": "1186296", "url": "https://cs.wikipedia.org/wiki?curid=1186296", "title": "Vývoj evropské migrační krize v lednu 2016", "text": "Vývoj evropské migrační krize v lednu 2016\n\nV lednu 2016 se takzvaná evropská migrační krize nesla ve znamení poklesu počtu nově příchozích migrantů do Evropské unie, přesto však byl jejich počet několikanásobně vyšší než ve stejném období roku 2015.\n\nBěhem ledna 2016 sice počet příchozích ekonomických migrantů a uprchlíků do Evropy o něco poklesl, do samotného Německa však přicházelo stále nejméně okolo tisíce lidí denně. Od 1. ledna roku 2016 zpřísnilo Německo prověřování žadatelů o azyl ze Sýrie, Iráku a Eritreje, pro které dosud platily zjednodušené podmínky řízení. Jednotlivé evropské země i nadále zdůrazňovaly potřebu společného politického řešení krize. \n\nSilvestrovské sexuální útoky, ke kterým došlo na přelomu prosince 2015 a ledna 2016, však i nadále pomohly k polarizaci evropské společnosti. Bezpečnostní složky se zdráhaly zveřejnit informace, že za útoky stáli imigranti ze zemí severní Afriky i Blízkého východu; vyšetřování ukázalo, že velká část z nich přišla do Německa během roku 2015 jako žadatelé o azyl. Tato událost značně ovlivnila veřejné mínění v Německu i dalších západoevropských zemích, jednak proto, že se jednalo o útoky ze strany migrantů na většinovou evropskou společnost, jednak také z toho důvodu, že začaly vyplouvat na povrch další kauzy staršího data, které se týkaly sexuálního obtěžování žen ze strany muslimských imigrantů. \nNěmecký ministr financí Wolfgang Schäuble navrhl vytvoření nové daně na benzín pro celou Evropskou unii, ze které by byly financovány náklady spojené s migrací. V závěru měsíce ledna došlo ve Švédsku k vraždě jedné ze sociálních pracovnic, které se dopustil mladistvý imigrant. Případ vraždy byl ve švédských i zahraničních médiích ostře sledován. Dne 29. ledna v podvečerních hodinách napadli maskovaní Švédové migranty na stockholském hlavním nádraží. Ve Finsku získala na popularitě domobranecká skupina Ódinovi vojáci (finsky \"Odinin soturit\"), jejíž přítomnost vyvolala značnou mediální pozornost. V závěru ledna do České republiky přiletělo prvních 32 křesťanských uprchlíků z Iráku a Libanonu z celkem plánovaných 153 lidí. \n\nNa začátku ledna začalo Švédsko a v reakci na to také Dánsko provádět pasové kontroly na svých hranicích. Dne 15. ledna oznámilo Rakousko, že pro rok 2016 je stanoven limit přijímaných uprchlíků na 37 500 lidí a do poloviny roku 2019 maximálně 127 500 osob; co se bude dít v případě naplnění tohoto limitu nebylo upřesněno. Česká vláda souhlasila s plánem na vznik společné evropské pohraniční a pobřežní stráže, podle kterého by mělo ochranu hranice posílit 1 500 pohraničníků; někteří analytici tento počet vzhledem k celkové délce vnějších Schengenských hranic označili jako nedostatečný. Dne 21. ledna němečtí představitelé oznámili, že kontroly na tamních hranicích budou probíhat až do neurčita. V lednu 2016 padlo rovněž rozhodnutí, že neúspěšní žadatelé o azyl ve Švédsku a Finsku budou z obou zemí deportováni dle platných zákonů a mezinárodních smluv, jež byly v průběhu krize kvůli velkému množství žadatelů o azyl porušovány. Rozhodnutí se týkalo několika desítek tisíc lidí, kteří do obou severských zemí přišli. Dne 28. ledna se v reakci silvestrovské sexuální obtěžování žen ze strany migrantů Německo rozhodlo, že některé severoafrické země (Alžírsko, Tunisko a Maroko) bude nově považovat za tzv. bezpečné země. Německá politická scéna byla rozdělená; bavorští političtí představitelé v lednu 2016 pohrozili Angele Merkelové odvoláním z funkce v případě, že Německo nezajistí ochranu svých hranic. \nEvropští političtí představitelé v souvislosti s vývojem okolo migrační krize vyzvali k urychlenému řešení ve snaze zachránit samotnou ideu Schengenského prostoru a EU. Předseda Evropské komise Jean–Claude Juncker řekl, že považuje za nepřijatelné, aby si mezi sebe členské státy nerozdělili migranty podle kvót a tvrdil, že EK udělala vše pro vyřešení krize. Z nejvyšších pater evropské politiky se ozývaly apely, podle kterých hrozí rozpad jednotné Evropy do několika měsíců. Představitelé EU rovněž zvýšili svůj diplomatický tlak na řeckou vládu ve snaze důsledněji hlídkovat vody u hranic s Tureckem, nicméně to se stalo bez větší odezvy. Kvůli nedodržování svých závazků ze strany Řecka sílil tlak na jeho vyloučení ze Schengenského prostoru. V tomto případě se čeští političtí představitelé podobně jako celá Visegrádská skupina postavili za myšlenku vybudování záložní linie, kterou by představovala Albánsko-řecká hranice, Makedonsko-řecká hranice a Bulharsko-řecká hranice. Řečtí představitelé naopak tvrdili, že uchránit námořní hranici je prý nemožné.\n\nPodle OSN připlulo v lednu 2016 do Evropy přes 73 000 migrantů, což je oproti lednu 2015, kdy jejich počet činil jen 5 500 lidí, meziročně 14 krát více.\n\n"}
{"id": "1186297", "url": "https://cs.wikipedia.org/wiki?curid=1186297", "title": "Seznam řek na Slovensku", "text": "Seznam řek na Slovensku\n\nSeznam řek Slovenska uvádí nejdelší řeky Slovenska.\n"}
{"id": "1186300", "url": "https://cs.wikipedia.org/wiki?curid=1186300", "title": "Augustin Augustinović", "text": "Augustin Augustinović\n\nAugustin Augustinović (20. března 1917, Gornja Skakava – 24. července 1998, Carrizal, Venezuela) byl chorvatský kněz, misionář a spisovatel.\n\nPo čtyřech letech základní školy přestoupil na františkánské gymnázium Visoko. Jednoroční noviciát strávil ve františkánském klášteře v Livnu. Od roku 1937 studoval v Záhřebu katolickou teologii a pokračoval až do roku 1942 ve studiu v Sarajevu.\nPo vysvěcení na kněze dne 9. listopadu 1941 pokračoval ve studiích v oblasti biblické hermeneutiky a biblické exegeze v Římě a Jeruzalémě (1942–1947). Doktorát z katolické teologie získal roku 1945 a magisterský titul z biblické hermeneutiky a exegeze roku 1946. Ve Svaté zemi pracoval ve františkánském biblickém institutu v Jeruzalémě až do roku 1952, pak byl misionářem ve Venezuele, a to i díky pronásledování římskokatolické církve v Jugoslávii. Ve Venezuele byl aktivní i jako spisovatel. Dne 24. července 1998 zemřel v Carrizalu. Některé z jeho prací byly vydávány pod pseudonymem Tin Tinović.\n\n"}
{"id": "1186302", "url": "https://cs.wikipedia.org/wiki?curid=1186302", "title": "Reinhard Jirgl", "text": "Reinhard Jirgl\n\nReinhard Jirgl (* 16. ledna 1953, východní Berlín) je německý spisovatel. V roce 2010 se stal laureátem ceny Georga Büchnera za svoje dosavadní literární dílo, v kterém, dle poroty, nechává promlouvat dávno zapomenutý čas.\n\nNarodil se v Berlíně, avšak vyrůstal u svých prarodičů v Salzwedelu. Vyučil se elektromechanikem a následně při práci složil maturitu. Posléze se roku 1971 přihlásil ke studiu elektroniky na Humboldtově univerzitě v Berlíně, kde obdržel titul inženýra. Od roku 1996 žije již jako autor na volné noze.\n\nAčkoliv do roku 1989, tj. do pádu Berlínské zdi, napsal šest knih, nebyly v NDR, i přes podporu spisovatele Heinera Müllera, vydávány.\n\n\n\n"}
{"id": "1186303", "url": "https://cs.wikipedia.org/wiki?curid=1186303", "title": "Jodi Picoult", "text": "Jodi Picoult\n\nJodi Lynn Picoult (* 19. května 1966) je americká spisovatelka, která v roce 2003 získala cenu New England Bookseller Award. \n\nJodi se narodila a vyrůstala v Nesconsetu na Long Islandu. Když jí bylo 13 let, přestěhovala se s rodinou do New Hampshire. Svou první knihu napsala v pěti letech a nazvala ji \"The Lobster Which Missunderstood\".\n\nJodi vystudovala tvůrčí psaní na Univerzitě v Princetonu a absolvovala v roce 1987. Ihned po škole vystřídala celou řadu pracovních míst, mezi které můžeme zařadit také editaci učebnic pro výuku anglického jazyka. Dále získala magisterský titul v oboru vzdělávání na Harvardu.\n\nPicoult zahájila svou spisovatelskou kariéru psaním DC komiksu \"Wonder Woman\". Její kniha \"Nineteen Minutes\", což byla novela o střelbě na škole, se stala hitem podle žebříčku \"New York Times\" Best Seller. Stejným hitem se stala i kniha z roku 2008 s názvem \"Change of Heart\". Po celém světě se prodalo asi 14 milionů jejích knih.\n\nJodi Picoult je vdaná za Timothyho Warreena Van Leera, mají tři děti a celá rodina žije v Hanoveru v New Hampshire.\n\n\n\n"}
{"id": "1186304", "url": "https://cs.wikipedia.org/wiki?curid=1186304", "title": "Ed Tomney", "text": "Ed Tomney\n\nEd Tomney je americký zpěvák, instrumentalista (hráč na kytaru, klávesy, klavír a syntezátory) a hudební skladatel.\n\nV roce 1977 vydal čtyřpísňové EP se skupinou Harry Toledo & The Rockets. Neslo název \"Busted Chevrolet\" a produkoval jej velšský hudebník John Cale (ten jej rovněž ve svém vydavatelství SPY Records publikoval). Koncem sedmdesátých let založil skupinu The Necessaries, která svou činnost ukončila počátkem následující dekády. Producentem jejího prvního singlu byl opět John Cale (nahrávka opět vyšla na SPY Records). Tomney byl autorem většiny písní této skupiny. V roce 1983 hrál v jedné písni (nazvané „Johnny“) z alba \"Isolation for Creation\" skupiny The Seclusions (šlo o kapelu hudebníků známých z punkové scény sedmdesátých let, hráli zde například bubeník Jay Dee Daugherty a kytarista Jimmy Rip). V roce 1984 se podílel na prvních nahrávkách (eponymním EP) skupiny Dancing Hoods, v níž začínal zpěvák Mark Linkous. Ve druhé polovině osmdesátých let působil Tomney ve skupině zpěváka a kytaristy Glenna Morrowa nazvané Rage to Live. S kapelou vydal dvě alba, ' z roku 1986 a o tři roky novější '.\n\nRoku 1987 vydal album ', což byla experimentální nahrávka vzniklá ve spolupráci se sochařem Jonathanem Borofskym (přispěl hlasem). V roce 1990 hrál na albu ' písničkáře Luky Blooma. O dva roky později hrál na jeho albu \"The Acoustic Motorbike\". V roce 1995 vydal sólové album \"Safe\". Jde o ambientní soundtrack nahraný ve spolupráci s patnáctičlenným orchestrem . Roku 2007 hrál na albu \"\" newyorské skupiny Elk City. Počátkem devadesátých let se začal věnovat tvorbě filmové hudby, od té doby složil hudbu k několika desítkám snímků. Patří mezi ně například \"Milenci se zbraní\" (1992), \"Čas pravdy\" (1994), \"Vykradači těl\" (1996) a \"Jailbait\" (2004).\n\n"}
{"id": "1186305", "url": "https://cs.wikipedia.org/wiki?curid=1186305", "title": "Bilal Machov", "text": "Bilal Machov\n\nBilal Valerijevič Machov (Machua) (* 20. září 1987 Nalčik) je ruský zápasník kabardské národností, olympijský medailista z roku 2012.\n\nZápasit začal v 8 letech v rodném Nalčiku pod vedením Muchammeda Ašnokova. Ve 13 letech se s rodiči přestěhoval do krasnodarského Armaviru, kde se tradičně zápasníci specializují na řecko-římský (klasický) styl. Protože ho více zajímal volný styl požádal svého armavirského trenéra Alibeka Gadžimagomedova aby ho doporučil některému z trenérů volného stylu. V Majkopu na jednom z turnajů se seznámil s reprezentačním trenérem Dagestánu Magomedem Gusejnovem a v 15 letech ho následoval do Chasavjurtu. V Chasavjurtu navštěvoval místní sportovní školu, na které se připravoval pod vedením Chankala Gadžimagomedova. Vedle volného stylu se nadále věnoval i klasickému stylu a to do té míry, že v roce 2005 reprezentoval Rusko na mistrovství světa juniorů ve Vilniusu v obou stylech. Tato kombinace je v silných zápasnických zemích kvůli vysoké úrovni ojedinělá.\n\nV ruské mužské volnostylařské reprezentaci se pohyboval od roku 2007 a v témže roce na mistrovství světa v Baku získal svůj první titul mistra světa. Zároveň vybojoval účastnickou kvótu na olympijských hrách v Pekingu. O nominaci měl rozhodnout turnaj mistrovství Ruska konaný v červnu 2008. Na tento turnaj nepřijel v dobré formě, dle vyšetření ho někdo otrávil rtutí, a místo něho jel do Pekingu reprezentační kolega Bachtyjar Achmedov. V roce 2011 se druhým místem na mistrovství světa v Istanbulu kvalifikoval na olympijské hry v Londýně v roce 2012. V Londýna postoupil do semifinále, ve kterém prohrál těsně ve dvou setech s Gruzínem Davitem Modzmanašvilim. V souboji o třetí místo porazil ve třech setech v poměru 2:1 Kazacha Dauleta Šabanbaje a získal bronzovou olympijskou medaili. V roce 2019 se nově analyzovaly vzorky účastníků olympijských her v roce 2012, které ukázaly doping jeho semifinálového přemožitele Modzmanašviliho. Po jeho diskvalifikaci se posunul na druhé místo a získal stříbrnou olympijskou medaili.\n\nV roce 2015 si splnil dětský sen reprezentovat Rusko ve dvou olympijských zápasnických stylech. Na mistrovství světa v Las Vegas získal v obou stylech třetí místo. Tímto se stal nejen prvním ruským, ale i prvním sovětským zápasníkem, který podobného úspěchu dosáhl. Na olympijských hrách v Riu v roce 2016 se soustředil pouze na volný styl. Nevyladil však optimálně formu a vypadl v úvodním kole s reprezentantem Ukrajiny Alenem Zasejem, když se dvacet sekund před koncem nechal vytlačit ze žíněnky. Od roku 2017 hledal motivaci dále pokračovat. V roce 2019 se vrátil do širšího výběru ruské reprezentace.\n\nOd roku 2015 koketuje s promotéry o vstupu mezi profesionály a věnovat se ultimátním zápasům. Jeho vstup do oktagonu se však s železnou pravidelností oddaluje.\n\n"}
{"id": "1186307", "url": "https://cs.wikipedia.org/wiki?curid=1186307", "title": "Římskokatolická farnost Lutová", "text": "Římskokatolická farnost Lutová\n\nŘímskokatolická farnost Lutová je územním společenstvím římských katolíků v rámci jindřichohradeckého vikariátu Českobudějovické diecéze.\n\nPlebánie v Lutové byla zřízena v roce 1359.\n\nFarnost je administrována ex currendo z Třeboně.\n\n"}
{"id": "1186308", "url": "https://cs.wikipedia.org/wiki?curid=1186308", "title": "Paula Hawkins", "text": "Paula Hawkins\n\nPaula Hawkins (* 26. srpna 1972 Harare, Zimbabwe) je britská spisovatelka, známá především svou novelou \"Dívka ve vlaku\", která vyšla v roce 2015. \n\nPaula Hawkins vyrůstala v Salisbury v Rhodésii (dnes Harare, Zimbabwe). Její otec byl profesor ekonomie a finanční žurnalista. Do Londýna se přestěhovala v roce 1989. Studovala filozofii, politologii a ekonomii na univerzitě v Oxfordu.\n\nPracovala jako novinářka pro deník The Times. Poté pracovala na několika novelách jako spisovatel na volné noze a napsala knihu finančního poradenství pro ženy, kterou nazvala \"The Money Goddes\". Kolem roku 2009 psala pod jménem Amy Silver romantické komedie jako např. \"Confession of a Reluctant Recessionista\". \n\nJejí nejprodávanější kniha z roku 2015 \"Dívka ve vlaku\" je thriller s tematikou domácího násilí, zneužívání, alkoholu a drog. Román psala téměř půl roku a dokončila jej v době, kdy se nacházela zrovna v tíživé finanční situaci. V současné době žije v Londýně.\n\n"}
{"id": "1186309", "url": "https://cs.wikipedia.org/wiki?curid=1186309", "title": "TJ Sokol Velké Losiny", "text": "TJ Sokol Velké Losiny\n\nTělovýchovná jednota Sokol Velké Losiny je moravský fotbalový klub z obce Velké Losiny, který byl založen v roce 1947. Od sezóny 2010/11 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Velké Losiny.\n\nZdroj: \n\nZdroj: \n\nPoznámky:\n\n"}
{"id": "1186310", "url": "https://cs.wikipedia.org/wiki?curid=1186310", "title": "Ed Ward", "text": "Ed Ward\n\nEd Ward, vlastním jménem Edmund, (* 1948) je americký novinář a rozhlasový komentátor. Počínaje rokem 1986 je známý jako „rokenrolový historik“ pro program \"Fresh Air\" vysílaný stanicí NPR. Rovněž je jedním ze zakladatelů festivalu South by Southwest.\n\nVyrůstal v Eastchesteru ve státě New York a navštěvoval Antioch College. Svou kariéru hudebního publicisty zahájil v roce 1965. Působil v redakcích mnoha časopisů, včetně \"Crawdaddy!\" (1967), \"Rolling Stone\" (1970) a \"Creem\" (1971–1977) a také přispíval do novin \"Austin American-Statesman\" a \"The Austin Chronicle\". V posledním jmenovaném deníku byl oceněn v rámci každoročního ocenění a byla podle něj pojmenována cena . Společně s Geoffreym Stokesem a Kenem Tuckerem je autorem knihy \"\" (1983). V letech 1993 a 2008 žil v Berlíně a následně se přestěhoval do Montpellier. V roce 2013 se vrátil zpět do vlasti a usadil se v Austinu. Kromě historie rokenrolu v pořadu \"Fresh Air\" přispívá také do listů \"The New York Times\" a \"The Wall Street Journal\", stejně jako do různých hudebních magazínů.\n\n"}
{"id": "1186312", "url": "https://cs.wikipedia.org/wiki?curid=1186312", "title": "Kormidelní páka", "text": "Kormidelní páka\n\nKormidelní páka je páka sloužící k ovládání kormidla plavidel. Čluny a menší lodě jsou zpravidla ovládány přímo pákou, zatímco větší lodě užívají kormidelní kolo. \n\nPrincip fungování je založen na tom, že otočení páky, připevněné ke knize kormidla, jedním směrem, otočí list kormidla na stranu opačnou, na niž se poté začne stáčet příď plujícího plavidla.\n\nPákou byly ovládány i některé nejstarší automobily, dříve než došlo k rozšíření volantu.\n\n"}
{"id": "1186313", "url": "https://cs.wikipedia.org/wiki?curid=1186313", "title": "FC Želatovice", "text": "FC Želatovice\n\nFootball Club Želatovice je moravský fotbalový klub z obce Želatovice, který byl založen v roce 1940. Od sezóny 2006/07 hraje Přebor Olomouckého kraje (5. nejvyšší soutěž).\n\nSvé domácí zápasy odehrává na stadionu Želatovice.\n\nZdroj: \n\n\nZdroj: \n\nPoznámky:\n\nFC Želatovice „B“ je rezervní tým Želatovic, hrající od sezóny 2016/17 I. B třídu Olomouckého kraje (7. nejvyšší soutěž). Největšího úspěchu dosáhl v sezóně 2011/12, kdy se v I. B třídě Olomouckého kraje (7. nejvyšší soutěž) umístil na 13. místě.\n\nZdroj: \n\nPoznámky:\n\nFC Želatovice dorost je dorostenecký tým Želatovic, který v sezóně 2016/17 vyhrál krajskou soutěž dorostu.\n\n"}
{"id": "1186316", "url": "https://cs.wikipedia.org/wiki?curid=1186316", "title": "Vraní hnízdo", "text": "Vraní hnízdo\n\nVraní hnízdo, někdy též čapí hnízdo, je hlídková platforma či plošina na vrcholu či těsně pod vrcholem hlavního stěžně lodi a přeneseně někdy i další konstrukce určené k pozorování.\n\nUmístění na špici stěžně zajistilo hlídkám nejlepší výhled a možnost zpozorovat blížící se překážky, jiné lodě či břeh. Do vynálezu radaru šlo o nejlepší prostředek pro tento účel.\n\nV raném 19. století šlo prostě o sud či koš, připevněný na nejvyšší stěžeň. Později se začalo jednat o speciálně zkonstruovanou platformu s ochranným zábradlím. Sudové vraní hnízdo bylo vynalezeno průzkumníkem Arktidy Williamem Scoresbym starším. Ve Whitby v Yorkshiru je to připomenuto sochou.\nVýskyt pojmu byl poprvé zaznamenán v roce 1807, jako popis Scoresbyho sudovitého vraního hnízda. Podle populární námořní legendy je termín dovozen od zvyku vikinských námořníků, kteří měli na vrcholu stěžně připevněnu klec s vránami či havrany, a v případě omezené viditelnosti jednoho z ptáků vypustili, a navigátor pak kurs určil podle směru jejich letu, který bezvýjimečně směřoval k pevnině. Tento zvyk však nebyl námořními historiky doložen a důvodem pro pojmenování pravděpodobně byla podobnost konstrukce s vraním hnízdem na stromě.\n\nJelikož vraní hnízdo je značně vzdáleno od těžiště lodi, i malý pohyb lodi se značně projeví, a může vést k mořské nemoci i u zkušených námořníků, a poslání na vrchol stěžně tak bylo někdy užíváno jako forma potrestání.\n\nVraní hnízdo by nemělo být zaměňováno s bojovou plošinou či marsem, platformou na vrchu pně stěžňů válečných plachetnic.\n\nPojem vraní hnízdo je někdy také užíván metaforicky pro vrcholové struktury výškových budov či věží.\n\nTéž název známé trempské osady <nowiki>\" T.O.Vraní hnízdo \"</nowiki> z jižní Moravy.\n"}
{"id": "1186317", "url": "https://cs.wikipedia.org/wiki?curid=1186317", "title": "Erste Bank Eishockey Liga 2014/2015", "text": "Erste Bank Eishockey Liga 2014/2015\n\nSezóna 2014/2015 byla 85. sezónou Rakouské hokejové ligy. Vítězem ročníku se stal tým EC Red Bull Salzburg.\n\nV základní části se hrálo čtyřkolově každý s každým (celkem 44 kol). Po základní části se pokračovalo nadstavbovou částí, kde se týmy rozdělily do dvou skupin. Ve skupině A hrálo 6 nejlepších týmů a ve skupině B zbylých 6 týmů. Body se do nadstavbových skupin nepřenášely, týmy pouze dostaly bonusové body za umístění v první fázi. Celá skupina A a dva nejlepší týmy ze skupiny B postoupily do playoff, které se hrálo na 4 vítězné zápasy. Čtvrtfinálové dvojice nebyly pevně dány, ale vítěz nadstavbové skupiny A si mohl vybrat z týmů na 5. až 8. místě, druhý tým volil ze zbylých týmů atd.\n\nBodovalo se stejně jako v NHL - za vítězství obdržel vítěz 2 body, za porážku v prodloužení nebo na nájezdy 1 bod, za prohru v základním čase pak 0 bodů.\n\nVýsledky z první fáze se do nadstavby nezapočítávaly, týmy si pouze odnesly bonusové body za umístění v první fázi (uvedeny v závorkách).\n\n\n\n\n"}
{"id": "1186319", "url": "https://cs.wikipedia.org/wiki?curid=1186319", "title": "Zaurbek Sochijev", "text": "Zaurbek Sochijev\n\nZaurbek Sochijev (Sochity) (* 1. června 1986) je bývalý ruský zápasník–volnostylař osetské (digorské) národnosti, který od roku 2005 reprezentoval Uzbekistán.\n\nNarodil se v dnešním Tádžikistánu, v době kdy jeho otec Mair působil v této postsovětské republice jako sportovec–vzpěrač. Jeho rodina pochází ze severoosetské oblasti města Digora, obec Karman-Sindzikau. V době občanská války v Tádžikistánu v první polovině devadesátých let dvacátého století se s rodiči přestěhoval do severoosetského Vladikavkazu. Zápasení se věnoval od 8 let pod vedením Aslanbeka Bekojeva. Později ho vedl významný osetský trenér Kazbek Dedegkajev, který ho v roce 2005 doporučil jako talentovaného sportovce představitelům uzbeckého sportu. V roce 2007 se třetím místem na Mistrovství světa v Istanbulu kvalifikoval ve váze do 84 kg na olympijské hry v Pekingu, kde prohrál ve druhém kole s ruským osetem Giorgi Ketojevem 0:2 na sety. V roce 2009 získal titul mistra světa v dánském Herningu, ale do olympijského roku 2012 formu kvůli vleklým zraněním neudržel. Na olympijské hry v Londýně se kvalifikoval v březnu druhým místem na asijské olympijské kvalifikaci v Astaně. V Londýně prohrál v úvodním kole s reprezentantem Ukrajiny Ibragimem Aldatovem těsně 1:2 na sety. Sportovní kariéru ukončil v roce 2015.\n\n"}
{"id": "1186321", "url": "https://cs.wikipedia.org/wiki?curid=1186321", "title": "Steve Osborne", "text": "Steve Osborne\n\nSteve Osborne, celým jménem Stephen John Osborne, (* 1963) je anglický hudební producent. Pracoval s mnoha skupinami a hudebníky rozličných žánrů. Mezi kapely patří například Happy Mondays (album \"Pills 'n' Thrills and Bellyaches\", 1990), U2 (\"U2\", 1997), Placebo (\"Without You I'm Nothing\", 1998), Suede (\"Head Music\", 1999), New Order (\"Get Ready\", 2001), Elbow (\"Asleep in the Back\", 2001) a The B-52's (\"Funplex\", 2008). Při ruzných příležitostech spolupracoval s hudebníkem Paulem Oakenfoldem, například na elektronickém projektu Grace. V roce 2012 získal za svou producentskou práci na polském festivalu Soundedit ocenění Człowiek ze Złotym Uchem.\n\n"}
{"id": "1186324", "url": "https://cs.wikipedia.org/wiki?curid=1186324", "title": "Kokpit (plachetnice)", "text": "Kokpit (plachetnice)\n\nJako kokpit () byl Royal Navy původně označován vymezený prostor sloužící za stanoviště kormidelníka. To vedlo k tomu, že pojem je stále užíván k označení prostoru na palubě blízko zádě u menších plachetních plavidel, v němž je umístěno ovládání kormidla.\n\nU pozdějších plachetních lodí s více palubami tento prostor zůstal zachován, ale octnul se v podpalubí, obklopen kójemi sloužícími k ubytování námořních kadetů a pomocníků plavebního mistra. U válečných plachetních lodí sloužil jako stanoviště lodního chirurga a jeho asistentů během bitev.\nV románové sérii Aubrey-Maturin Patricka O'Briana, odehrávající se na lodích Royal Navy během napolenských válek a války v roce 1812, kokpit hraje významnou úlohu, coby stanoviště chirurga Stephena Maturina během většiny bojových scén.\n"}
{"id": "1186325", "url": "https://cs.wikipedia.org/wiki?curid=1186325", "title": "FC Fryšták", "text": "FC Fryšták\n\nFootball Club Fryšták je moravský fotbalový klub z města Fryšták, který byl založen 31. října 1931. Od sezony 2019/20 nastupuje v I. A třídě Zlínského kraje – sk. B (6. nejvyšší soutěž).\n\nSvé domácí zápasy odehrává na stadionu Fryšták.\n\nKlub se proslavil rekordním penaltovým rozstřelem proti SK Baťov 1930. Utkání zlínského krajského přeboru ze 3. června 2016 rozhodl až 52. pokutový kop, čímž byl vytvořen nový světový rekord.\n\n\nZdroj: \n\nPoznámka:\n\nFC Fryšták „B“ je rezervním týmem Fryštáku, který se pohybuje v okresních soutěžích.\n\nPoznámka:\n\n\n"}
{"id": "1186327", "url": "https://cs.wikipedia.org/wiki?curid=1186327", "title": "Belince", "text": "Belince\n\nBelince jsou obec v okrese Topoľčany v Nitranském kraji na západním Slovensku. V roce 2011 zde žilo 316 obyvatel.\n\nObec leží ve střední části Nitranské pahorkatiny, v údolí řeky Nitry. Nadmořská výška se pohybuje v rozmezí 151 až 260 m n. m., střed obce je ve výšce 159m. Odlesněné území tvoří třetihorní usazeniny, boční hřbety jsou pokryté spraší. Zemědělskou půdu tvoří hnědozem a nivní půdy.\n\nPrvní písemná zmínka o obci je z roku 1318, kde je uváděna jako Bullad a byla v majetku nitranského biskupství. V roce 1570 obec získal J. Apponyi výměnou za Velké a Malé Kršteňany. Od roku 1696 byly majetkem panství v Preseľanech a později různým zemanům. V roce 1715 bylo v obci šest domácností a jsou uváděny vinice. V roce 1787 v 24 domech žilo 150 obyvatel, v roce 1828 zde bylo 15 domů a 109 obyvatel. V roce 1835 obec téměř vyhořela. Hlavní obživou byla práce v zemědělství.\n\nZnak je tvořen modrým štítem v němž ze zeleného pažitu vyrůstají tři zlaté bezosiné klasy.\n\nSymbolem obce jsou tři zlaté klasy bez osin.\n\n\n\nŘímskokatolická filiální farnost v Belincích je součástí římskokatolické farnosti svaté Alžběty v Preseľanech, děkanát Topoľčany, Nitranské diecéze.\n\n"}
{"id": "1186329", "url": "https://cs.wikipedia.org/wiki?curid=1186329", "title": "Egmont", "text": "Egmont\n\nSlovo Egmont má několik významů:\n\n"}
{"id": "1186337", "url": "https://cs.wikipedia.org/wiki?curid=1186337", "title": "601. skupina speciálních sil", "text": "601. skupina speciálních sil\n\n601. skupina speciálních sil (zkráceně 601. skss) je elitní jednotka, přičemž v Armádě České republiky je jedinou tohoto typu. Dislokována je ve městě Prostějov.\nMezi úkoly 601. skss patří přímé akce, strategický průzkum, nekonvenční válčení, boj s terorismem, průzkum a záchrana na bojišti a činnost stanovená vládou. Jednotka se podobá obdobným jednotkám zahraničních armád, jako jsou americké SEALs nebo britské SAS. Oficiální motto jsou slova \"Dum spiro spero\" (Dokud dýchám, doufám). \n\nHistorie 601. skupiny speciálních sil se začíná utvářet za druhé světové války ve Velké Británii, kde se příslušníci exilové zpravodajské služby československého odboje pod vedením Františka Moravce začínali specializovat na diverzní činnost na území protektorátu Čechy a Morava. Většina vysazených skupin byla zpravodajsky zaměřena.\n\nPo válce vznikl na území Československa 71. výsadkový prapor. Na jeho vzniku se podíleli lidé jako je Karel Paleček, Rudolf Krzák. Prapor se zaměřoval na diverzní činnost. Jako výsadková brigáda vznikl útvar v říjnu 1952 ve východoslovenském Prešově. V roce 1960 byl přesunut do moravského Prostějova.\n\nNásledkem přebudování a přemístění 7. výsadkového pluku v Holešově a 1. a 4. výsadkové průzkumné roty v Chrudimi vznikl v roce 1969 prostějovský 22. výsadkový pluk.\n\nOd roku 1969 se skládal výsadkový pluk již pouze z výsadkového průzkumného praporu a dvou výsadkových průzkumných rot. Další reorganizací v roce 1976 se pluk zaměřil na výcvik malých průzkumných skupin trénovaných pro diverzní a průzkumnou činnost. V roce 1988 se stala z výsadkového pluku 22. výsadková brigáda s dále se vyvíjející strukturou.\n\nV roce 1995 vznikla 6. speciální brigáda, jejíž struktura se o tři roky později velmi přiblížila strukturám jednotek speciálních sil Severoatlantické aliance. Po vstupu České republiky do NATO se struktura jednotky nadále přibližovala jeho standardům, až v roce 2001 vznikla 6. skupina speciálních sil. Ta byla v rámci reformy AČR přebudována na 601. skupinu speciálních sil.\n\nV souvislosti s určením a úkoly 601. skss a na základě zkušeností z předchozích let je výběrové řízení pro službu u jednotky chápáno jako základní předpoklad dalšího rozvoje každého jedince - příslušníka skupiny speciálních sil.\n\nVýběrové řízení je koncipováno jako souhrn opatření směřujících především k zajištění fyzické a psychické odolnosti uchazečů o službu, jako i dalších předpokladů pro vývin osobnosti. Předmětem výběru je dále i zjištění takových parametrů jako jsou motivace pro službu u jednotky, odhodlání, sebekázeň, rozhodnost, iniciativa a charakter.\n\nVýběrové řízení je rozděleno do tří skupin uchazečů: \n\nVstupní podmínky do výběrového řízení jsou shodné pro kategorii A i B.\n\n\nVlastní výběrové řízení se skládá ze základního výběru a výběrového týdne.\n\nI. Testy fyzické zdatnosti: jsou stanoveny z několika disciplín. Hodnocení disciplín je bodovým systémem podle dosaženého počtu cviků, nebo času. Body z jednotlivých disciplín se sčítají. K postupu do další části výběrového řízení je nutné získat minimálně 400 bodů u kategorie A, 200 bodů u kategorie B a 150 bodů u kategorie Z. Body se sčítají ze všech disciplín, přičemž z každé disciplíny musí žadatel dosáhnout minimální stanovený výkon. Pokud není minimální výkon stanoven, žadatel musí v jednotlivých disciplínách dosáhnout stanovený minimální počet bodů (20 bodů). Minimální počet úkonů v jednotlivých disciplínách na dosažení minimálního počtu 20 bodů je dán zařazením uchazeče do věkové kategorie.\n\nminimální stanovené výkony základního výběru:\n\nSplnění norem přezkoušení fyzické zdatnosti je podmínkou postupu do části II.- souboru psychotestů.\n\nII. Psychotesty: souborem testů je zjištěno IQ uchazeče, reakční schopnosti a schopnost pracovat v kolektivu (testy inteligenční, výkonnostní - zátěžový, osobní dotazníky, rozhovor a projektivní techniky).\n\nAbsolovováním základního výběru je výběrové řízení ukončeno pro kategorii B.\nÚspěšné hodnocení psychotestů je základní podmínkou postupu do výběrového týdne pro kategorii A.\n\nPo úspěšném absolvování základního výběru postupují uchazeči o službu u bojových jednotek 601. skss (kategorie A) okamžitě do výběrového týdne.\n\nVýběrový týden je charakterizován vysokou náročností, je koncipován jako komplexní zaměstnání v terénu, které umožní prověřit fyzickou zdatnost, psychickou odolnost, morální kvality a kolektivního ducha uchazečů v extrémních podmínkách. V rámci šestidenního komplexního zaměstnání pod vedením instruktorů 601.skss, za nepřetržité účasti lékaře (zdravotníka) a psychologa, uchazeči absolvují sérii fyzicky náročných testů zaměřených na vytrvalost, sílu, houževnatost a schopnost reakce na různé situace. Provádí se formou vytrvalostních běhů, dálkových pochodů a souborem silových cvičení, které prověří schopnost uchazeče řešit krizové situace v enormní fyzické zátěži. Odstoupit od výběrového řízení může uchazeč kdykoliv na vlastní žádost. Opakování výběrového řízení je povoleno nejdříve za 4 měsíce a to maximálně 3x.\n\nVýcvik u 601. skupiny speciálních sil je zaměřen na rozvoj schopností a dovedností jednotlivců s důrazem na jejich odbornost při působení v týmech.\n\nVýcvik začíná v podstatě již výběrovým řízením, po jehož úspěšném absolvování a přijetí do řad 601. skupiny speciálních sil následuje dvanáctiměsíční kvalifikační kurz. \n\nÚspěšní absolventi kvalifikačního kurzu jsou zařazeni do týmů k bojovým jednotkám. Poté každý příslušník absolvuje kurzy potřebné pro svou odbornost při působení v týmu.\n\nHlavními zdroji pro výcvik jsou odborné kurzy, vojenská cvičení s mezinárodní účastí a praktické zkušenosti ze zahraničních misí. Nezanedbatelnou část výcviku představuje příprava na práci \nv mezinárodním prostředí. Pro správné směrování výcviku a výměnu zkušeností jsou velkým přínosem mezinárodní konference.\n\nU 601. skss probíhá také výcvik specifických odborností (specialistů) : ženisti/potápěči, pyrotechnici, odstřelovači, FAC (navádění bitevních letounů na cíl), aj.\n\nPříslušníci 601. skss jsou připravováni pro působení za všech klimatických a povětrnostních podmínek.\n\nPříslušníci 601. skupiny speciálních sil působili v mnoha zahraničních misích. První nasazení příslušníků útvaru v zahraničí bylo působení v rámci operace Pouštní Bouře v Saúdské Arábii v roce 1990. V následujících letech se příslušníci jednotky podíleli na zahraničních operacích na území bývalé Jugoslávie v misích IFOR, SFOR a KFOR. 6. rota speciálních sil byla v roce 1999 první jednotkou AČR na území Kosova. Svoji činností položila vynikající základy pro další činnost kontingentů AČR na tomto teritoriu.\n\nV roce 2004 byla 601. skupina speciálních sil nasazena do bojové operace Trvalá Svoboda na území Afghánistánu. Tato mise byla první bojovou operací Armády České republiky od konce II. světové války. Na tuto průlomovou bojovou operaci navázalo další nasazení kontingentů speciálních sil v operaci Trvalá Svoboda v letech 2006, 2008 a 2009. Působení příslušníků 601. skss v těchto operacích bylo vysoce oceněno nejvyššími představiteli státu, AČR i koaličních partnerů. 601. skss zaujala tímto pevné místo v elitní skupině speciálních sil světa. \n\n\n\n\n"}
{"id": "1186338", "url": "https://cs.wikipedia.org/wiki?curid=1186338", "title": "Joseph Pouliquen", "text": "Joseph Pouliquen\n\nJoseph Pouliquen byl francouzský vojenský pilot v době druhé světové války a příslušník Ordre de la Libération.\n\nPo počáteční službě u pěchoty získal aspirant Joseph Pouliquen 22. ledna 1918 na základně francouzského letectva v Chartres pilotní oprávnění.\n\nMezi 1. zářím 1942 a 22. únorem 1943 byl velitelem \"Groupe de chasse n°3 „Normandie“\".\n\n\n"}
{"id": "1186341", "url": "https://cs.wikipedia.org/wiki?curid=1186341", "title": "Komodor (Finsko)", "text": "Komodor (Finsko)\n\nKomodor (, ) je ve Finském námořnictvu důstojnická hodnost odpovídající kapitánovi jiných loďstev. Je vyšší než komandér (\"Komentaja\") a nižší než admirál flotily (\"Lippueamiraali\"). Odpovídající armádní hodností je plukovník (\"Eversti\").\n\nV mírové době této hodnosti mohou dosáhnout jen důstojníci z povolání, kteří jsou absolventy Finské univerzity národní obrany, a i době války mohou záložní důstojníci dosáhnout hodnosti \"komodora\" jen za mimořádných okolností.\n\nFinské jachetní kluby většinou označují své předsedy či ředitele jako komodora, v souladu s mezinárodní tradicí původem z Anglie. \n\nZatímco v některých zemích je jako \"komodor\" označován také nejstarší kapitán lodi v rámci plavební společnosti, ve finských to zvykem není.\n\n"}
{"id": "1186343", "url": "https://cs.wikipedia.org/wiki?curid=1186343", "title": "Erste Bank Eishockey Liga 2012/2013", "text": "Erste Bank Eishockey Liga 2012/2013\n\nSezóna 2012/2013 byla 83. sezónou Rakouské hokejové ligy. Vítězem ročníku se stal tým EC KAC.\n\nV základní části se hrálo čtyřkolově každý s každým (celkem 44 kol). Po základní části se pokračovalo nadstavbovou částí, kde se týmy rozdělily do dvou skupin. Ve skupině A hrálo 6 nejlepších týmů a ve skupině B zbylých 6 týmů. Body se do nadstavbových skupin nepřenášely, týmy pouze dostaly bonusové body za umístění v první fázi. Celá skupina A a dva nejlepší týmy ze skupiny B postoupily do playoff, které se hrálo na 4 vítězné zápasy. Čtvrtfinálové dvojice nebyly pevně dány, ale vítěz nadstavbové skupiny A si mohl vybrat z týmů na 5. až 8. místě, druhý tým volil ze zbylých týmů atd.\n\nBodovalo se stejně jako v NHL - za vítězství obdržel vítěz 2 body, za porážku v prodloužení nebo na nájezdy 1 bod, za prohru v základním čase pak 0 bodů.\n\nVýsledky z první fáze se do nadstavby nezapočítávaly, týmy si pouze odnesly bonusové body za umístění v první fázi (uvedeny v závorkách).\n\n\n\n\n"}
{"id": "1186344", "url": "https://cs.wikipedia.org/wiki?curid=1186344", "title": "Indické námořní letectvo", "text": "Indické námořní letectvo\n\nIndické námořní letectvo (, ) je letecká složka Indického námořnictva. Jeho hlavním určením je podpora operací námořnictva bojem proti hladinovým cílům, protivzdušnou obranou floty, průzkumem a protiponorkovým bojem.\n\nKromě letadel na pozemních základnách a vrtulníků disponuje i palubními letouny operujícími z palub letadlových lodí INS Viraat a INS Vikramaditya.\n\n\n"}
{"id": "1186346", "url": "https://cs.wikipedia.org/wiki?curid=1186346", "title": "Jelenec bahenní", "text": "Jelenec bahenní\n\nJelenec bahenní (\"Blastocerus dichotomus\") je druh jelence, jediný z monotypického rodu \"Blastocerus\". Se svým více než jedním metrem v kohoutku je to největší druh jelence z Jižní Ameriky, na délku měří dokonce metry dva. Vzhledem se jelenec bahenní podobá jelenci ušatému, především poddruhu jelenec černoocasý. Žije v Argentině, Bolívii, Peru, Brazílii, Uruguayi a Paraguayi. Dříve obýval téměř celou tropickou a subtropickou části Jižní Ameriky, avšak v posledních letech jeho populace klesají. Většina existujících populací žije izolovaně především na území Paraguaye. Menší skupiny roztroušeně žijí i v jižní Amazonii na území národního parku Bahuaja-Sonene. Druh jelenec bahenní se nachází v první příloze CITES.\n\nJelenci bahenní mají velké uši lemované bílými chlupy, červenohnědě zbarvené tělo a dlouhé, tmavě hnědé až černé, nohy. Během zimy jejich srst tmavne a celoročně mají na bocích a kolem očí bílé znaky. Nohy barveně ladí s tlamou. Ocas je shora oproti zbytku těla světle červený, avšak zespoda má černou barvu. Délka hlavy a těla je 153 až 200 cm, samotný ocas měří dalších 12 až 16 cm. Výška v kohoutku se pohybuje v rozmezí od 100 do 127 cm.\n\nKopyta jsou měkká a mezi jednotlivými prsty je elastická kůže, což je užitečné pro brodění se a plavání v bažinách a mokřadech. Parohy mají pouze samci, ty jsou rozvětvené a dosahují délky až 60 cm. Dospělí jedinci mají obvykle 80 až 125 kg, přestože samci mohou dorůst váhy až 150 kg.\n\nBřezost samic trvá přibližně 271 dní a ve většině případů se rodí pouze jedno mládě, vzácně i dvojčata. Samice běžně porodí v období mezi říjnem a listopadem a mladý jedinec se od dospělého, krom nízkého vzrůstu, liší i světlým až bílým zbarvením.\n\nJelenci bahenní žijí většinou samotářsky nebo ve skupinách s méně než šesti kusy, přičemž jediný z nich je dospělý samec. Hlavními predátory jsou jaguáři a pumy.\n\nJelenec bahenní, jak již český název napovídá, vyhledává především mokřady a bažiny, zejména v Pantanal a Gran Chaco, kde je hladina vody menší než 70 cm. Jsou to dobří a rychlí plavci, přičemž močály s hustou vegetací je dobře chrání před možnými predátory a navíc jim poskytují dostatek potravy. Migrují pouze na krátké vzdálenosti mezi obdobími sucha a naopak obdobími záplav.\n\nVzhledem k tomu, že jelenci bahenní žijí v blízkosti vody, větší část jejich jídelníčku tvoří především vodní rostliny. Byly provedeny studie, které zjistily, že tito sudokopytníci se živí více jak 40 druhy roslin. Hlavní složkou potravy jsou lipnicovité rostliny, které zabírají celých 22 % z jejich jídelníčku. Modráskovité rostliny tvoří přibližně 12 % stravy jelenců bahenních a bobovité rostliny tvoří 11 %. Zbytek jídelníčku vyplňují leknínovité, žabníkovité, marantovité, pupalkovité a šáchorovité rostliny. Struktura potravy jelenců bahenních může být značně variabilní v závislosti na ročním období.\n\nPřirozeným predátorem jelenců bahenních jsou jaguáři američtí, lidově zvaní také \"Onça\", a pumy americké. Tyto dva druhy ale značně ubývají a pomalu se stahují i z přirozených stanovišť, kde žijí jelenci bahenní. Dříve bylo velkým problémem pro populace těchto sudokopytníků i pytláctví, v posledních letech je ale pod kontrolou. Místo toho je v současné době největší hrozbou pro jelence bahenní ničení jejich přirozeného prostředí. Několik stovek kusů žilo v Yacyretá Dam do doby, než se zdejší mokřady změnily na zemědělské plochy. Jelenci bahenní jsou také častou obětí infekčních chorob přenášených skotem.\n\n"}
{"id": "1186352", "url": "https://cs.wikipedia.org/wiki?curid=1186352", "title": "Erste Bank Eishockey Liga 2013/2014", "text": "Erste Bank Eishockey Liga 2013/2014\n\nSezóna 2013/2014 byla 84. sezónou Rakouské hokejové ligy. Vítězem ročníku se stal italský tým HC Bolzano.\n\nV základní části se hrálo čtyřkolově každý s každým (celkem 44 kol). Po základní části se pokračovalo nadstavbovou částí, kde se týmy rozdělily do dvou skupin. Ve skupině A hrálo 6 nejlepších týmů a ve skupině B zbylých 6 týmů. Body se do nadstavbových skupin nepřenášely, týmy pouze dostaly bonusové body za umístění v první fázi. Celá skupina A a dva nejlepší týmy ze skupiny B postoupily do playoff, které se hrálo na 4 vítězné zápasy. Čtvrtfinálové dvojice nebyly pevně dány, ale vítěz nadstavbové skupiny A si mohl vybrat z týmů na 5. až 8. místě, druhý tým volil ze zbylých týmů atd.\n\nBodovalo se stejně jako v NHL - za vítězství obdržel vítěz 2 body, za porážku v prodloužení nebo na nájezdy 1 bod, za prohru v základním čase pak 0 bodů.\n\nVýsledky z první fáze se do nadstavby nezapočítávaly, týmy si pouze odnesly bonusové body za umístění v první fázi (uvedeny v závorkách).\n\nKvůli třítýdenní olympijské pauze bylo semifinále a finále hráno pouze na 3 vítězné zápasy.\n\n\n\n\n"}
{"id": "1186353", "url": "https://cs.wikipedia.org/wiki?curid=1186353", "title": "Max Vogler", "text": "Max Vogler\n\nMax Vogler (narozen 13. června 1854 v Lunzenau, zemřel 8. října 1889 v Lunzenau) německý lyrik, beletrista, ale také literární kritik a historik.\n\nMax Vogler pocházel z kupecké rodiny. Navštěvoval učitelský seminář v německém městě Borna. V letech 1873-1876 se věnoval studiu. Studoval filologii, historii a filosofii na univerzitách v Curychu (zde byl žákem profesora Ludvíka Ettmüllera), Jeně a Berlíně. \nOvládal angličtinu, francouzštinu, ruštinu, ale také severské jazyky. Promoval v roce 1877.\n\nTěsně po založení Německého císařství (1871) se věnoval tvorbě poezie a beletrie s proticírkevní tematikou. Ve svých dílech ostře kritizoval společnost. Pohyboval se někde mezi volnomyšlenkářstvím a sociální demokracií.\nKritizoval klíčící materializmus jako důsledek postupující industrializace. Vyzýval lidstvo, aby nezapomnělo na svůj původ a opravdové životní hodnoty.\n\nMax Vogler nebyl pouze spisovatelem, ale působil také jako literární a hudební kritik. Zároveň je autorem též několika literárních a kulturněhistorických prací.\nŽil a působil ve svém rodném městě, odkud přispíval do nejrůznějších novin.\nHojně si dopisoval s Wihelmem Liebknechtem.\nJeho nejznámější románem je \"Der Herr Kommenrzienrat\".\n\n\n\n"}
{"id": "1186355", "url": "https://cs.wikipedia.org/wiki?curid=1186355", "title": "Groupe de chasse Alsace", "text": "Groupe de chasse Alsace\n\nStíhací skupina „Alsasko“ () byla stíhací skupina letectva Svobodné Francie v době druhé světové války. Vyznamenala se v bojích na Blízkém Východě a v Británii. Po skončení války byla začleněna do Francouzského letectva pod označením „stíhací skupina II/2“.\n\n\n\n\n\n\n\nStíhací skupina „Alsace“ za války provedla více než 4500 operačních letů o celkové době trvání déle než 9000 hodin, provedla 655 střemhlavých bombardovacích útoků a dosáhla 51 potvrzených vzdušných vítězství a 16 pravděpodobných, potopila 27 plavidel a zničila 500 pozemních vozidel. Ztratila při tom 21 svých pilotů.\n\n\n\n"}
{"id": "1186358", "url": "https://cs.wikipedia.org/wiki?curid=1186358", "title": "Sako TRG", "text": "Sako TRG\n\nSako TRG-22/42 jsou odstřelovačské pušky vyvinuté finskou zbrojařskou firmou SAKO z Riihimäki. TRG-22 je navržena pro standardní náboj .308 Winchester, zatímco TRG-42 je navržena pro výkonnější munici .300 Winchester Magnum a .338 Lapua Magnum čímž je o něco větší. Pušky jsou vyráběny v olivově zelené, snědé, tmavě hnědé nebo černé barvě a také mohou mít sklopnou pažbu.\n"}
{"id": "1186359", "url": "https://cs.wikipedia.org/wiki?curid=1186359", "title": "František Štůla", "text": "František Štůla\n\nFrantišek Štůla (1. října 1883 Neveklov – 29. listopadu 1943 Praha) byl český vysokoškolský pedagog (hospodářská geografie) a kartograf.\n\nNarodil se v Neveklově, v rodině Antonína Štůly, neveklovského pekaře a jeho manželky Magdaleny, rozené Šenkové. Vystudoval geografii na pražské české univerzitě, studium ukončil prací \"Dráhy poloostrova balkánského\" (vyšlo 1914, 41. roční zpráva Českoslovanské obchodní akademie). Po studiu vyučoval na Českoslovanské obchodní akademii v Praze.\n\n18. prosince 1911 byl oddán v Táboře s Ludvikou Chlupovou (* 1877). (V té době bydlel v pražské Salmovské ulici, spolu s bratrem Aloisem, studujícím práv.)\n\nV letech 1911–1913 byl policejně hlášen na Královských Vinohradech, jako ženatý, manželka zde zapsána nebyla. Až do uzavření českých vysokých škol v roce 1939 učil geografii na vysokých školách, zejména na Vysoké škole obchodní. Zemřel v Praze.\n\nHabilitoval se v červnu 1925 na pražské univerzitě a od školního roku 1925/26 začal vyučovat na bratislavské univerzitě jako soukromý docent. Nejspíš nepočítal s delším působením na Slovensku, protože jako bydliště uváděl Prahu. Zájem bratislavské univerzity o jeho osobu se projevil jmenováním mimořádným profesorem. Na bratislavské univerzitě též založil zeměpisný ústav, jehož byl od roku 1927 ředitelem. \nV roce 1929 se stal řádným profesorem na Vysoké škole obchodní v Praze a stal se přednostou jejího zeměpisného ústavu. Na školní rok 1931–1932 byl zvolen jejím děkanem. Jako externí docent (od roku 1927 mimořádný profesor geografie) též přednášel na Přírodovědecké fakultě Univerzity Karlovy, a to až do roku 1938.\n\n\n\n\nByl autorem řady školních nástěnných map (Afrika, Asie a Německo). Štůlovy mapy patří mezi nejlepší tehdejší zeměpisné pomůcky.\n\nJUDr. Alois Štůla, bratr, který se též narodil v Neveklově a který svědčil Františku Štůlovi na svatbě, se později stal prvním náměstkem primátora hl. m. Prahy.\n\n"}
{"id": "1186360", "url": "https://cs.wikipedia.org/wiki?curid=1186360", "title": "Erste Bank Eishockey Liga 2015/2016", "text": "Erste Bank Eishockey Liga 2015/2016\n\nSezóna 2015/2016 je 86. sezónou Rakouské hokejové ligy. \n\nV základní části se hrálo čtyřkolově každý s každým (celkem 44 kol). Po základní části se pokračovalo nadstavbovou částí, kde se týmy rozdělily do dvou skupin. Ve skupině A hrálo 6 nejlepších týmů a ve skupině B zbylých 6 týmů. Body se do nadstavbových skupin nepřenášely, týmy pouze dostaly bonusové body za umístění v první fázi. Celá skupina A a dva nejlepší týmy ze skupiny B postoupily do playoff, které se hrálo na 4 vítězné zápasy. Čtvrtfinálové dvojice nebyly pevně dány, ale vítěz nadstavbové skupiny A si mohl vybrat z týmů na 5. až 8. místě, druhý tým volil ze zbylých týmů atd.\n\nBodovalo se stejně jako v NHL - za vítězství obdržel vítěz 2 body, za porážku v prodloužení nebo na nájezdy 1 bod, za prohru v základním čase pak 0 bodů.\n\nVýsledky z první fáze se do nadstavby nezapočítávaly, týmy si pouze odnesly bonusové body za umístění v první fázi (uvedeny v závorkách).\n\n\n\nMistrem se stal tým EC Red Bull Salzburg, když zvítězil 4:2 na zápasy.\n\n"}
{"id": "1186364", "url": "https://cs.wikipedia.org/wiki?curid=1186364", "title": "Mavlet Batyrov", "text": "Mavlet Batyrov\n\nMavlet (Movlud) Batyrov (: ), (* 12. prosince 1983 v Chasavjurtu, Sovětský svaz) je bývalý ruský zápasník volnostylař avarské národnosti. Dvojnásobný olympijský vítěz z roku 2004 a 2008.\n\nZápasit začal v 10 letech v rodném Chasavjurtu společně se svým mladším bratrem Adamem pod vedením Sajídpaši Umachanova. V mladí prošel juniorskými výbery Ruska a v roce 2003 si ho trenéři poprvé stáhli do seniorské kategorie. Jeho osobním trenérem byl Magomed Azizov a v reprezentaci spolupracoval s Džambolatem Tedejevem. V roce 2004 startoval na olympijských hrách v Athénách a hned na úvod se musel vyrovnat s náročným losem. Do skupiny dostal nalosovaného úřadujícího mistra světa Uzbeka Dilšoda Mansurova a dokázal ho porazit. Ve finále nedal Američanu Stephen Abasovi šanci a získal zlatou olympijskou medaili. V roce 2008 dokázal na olympijských hrách v Pekingu zlatou olympijskou medaili obhájit ve výšší váhové kategorii. V těsném finále porazil Ukrajince Vasyla Fedoryšyna. Jeho největší výhodou na žíněnce byla hrubá fyzická síla, kterou si dokázal udržet při shazování do nižší váhové kategorií. Tyto drastické diety ho nakonec stály i delší sportovní kariéru. V roce 2009 si musel nechat odstranit žlučník a na vrcholných akcích se přestal objevovat. Potom co se nedostal do užšího reprezentačního výběru pro olympijské hry v Londýně ukončil sportovní kariéru.\n\n"}
{"id": "1186365", "url": "https://cs.wikipedia.org/wiki?curid=1186365", "title": "Jilemský rybník", "text": "Jilemský rybník\n\nJilemský rybník, též uváděn jako Mlýnský rybník, se nachází v lesích mezi Jilmem, Nejepínem a Vepříkovem, zhruba 6 km západně od Chotěboře, v okrese Havlíčkův Brod. Rybník napájí \"Jiříkovský potok\", jež je horním tokem říčky Sázavky. Rozloha rybníka je 6,4 ha. Bývá též uváděna rozloha 8,0 ha. Celkový objem činí 120 tis. m³.\n\nU přítoku se nachází jeden ostrov. Při severním břehu rybníka je veden obtokový kanál.\n\nRybník je využíván k chovu ryb. Důležitý je i jeho retenční význam, tedy schopnost zachycení povodňových průtoků. Retenční objem činí 41 tis. m³.\n"}
{"id": "1186366", "url": "https://cs.wikipedia.org/wiki?curid=1186366", "title": "Sundar Pichai", "text": "Sundar Pichai\n\nPichai Sundararajan (tamilsky: பிச்சை சுந்தரராஜன்; * 12. července 1972, Madurai, Tamilnádu, Indie), známější jako Sundar Pichai ([sundar pičaj]), je indicko-americký manažer. V současnosti (2018) je výkonným ředitelem Google Inc. Původně byl produktovým manažerem Googlu, jeho současná pozice byla oznámena 10. srpna 2015, jako část restrukturalizačního procesu holdingu Alphabet Inc., pod který Google spadá. Funkci převzal 2. října 2015, po dokončení restrukturalizace.\n"}
{"id": "1186367", "url": "https://cs.wikipedia.org/wiki?curid=1186367", "title": "Trhák", "text": "Trhák\n\nTrhák může znamenat:\n\n"}
{"id": "1186369", "url": "https://cs.wikipedia.org/wiki?curid=1186369", "title": "Heartbeat (píseň, Margaret)", "text": "Heartbeat (píseň, Margaret)\n\n„Heartbeat“ je singl Margaret, vydaný 23. února 2015 z jejího debutového studiového alba Add the Blonde. Píseň byla napsána a složena zpěvačkou ve spolupráci s Joakimem Buddeem. Kompozice se umístila na 11. místě v žebříčku \"AirPlay – Top\" mezi nejhranějšími skladbami polských rozhlasových stanic.\n\nPíseň byla napsána a složena zpěvačkou Margaret ve spolupráci s Joakimem Buddeem a najdeme si na debutovém studiovém album zpěvačky s názvem Add the Blonde, který byl vydan 26. srpna 2014. Na začátku února 2015 zpěvačka v rozhovoru potvrdila, že píseň „Heartbeat” byla vybrána jako třetí singl určený k propagaci alba.\n\nKompozice byla premiérově prezentována zpěvačkou 9. února 2015 během slavnostního večera Telekamer, který vysílala televizní stanice TVP2. Dne 23. února ve vysílání rádia Eska se uskutečnila premiéra rádiového singlu.\n\nMargaret s písní vystoupila také 2. května 2015 v talentové show \"Mali giganci\", která se uskutečnila během koncertního turné \"Lato Zet i Dwójki 2015\" poždáaného stanicemi TVP2 a Radio ZET a také 29. srpna během galavečeru Eska Music Awards 2015.\n\nKompozice běžela na rozhlasových stanic včetně těch celostátních jako jsou RMF FM, Radio Eska, Radio Zet nebo RMF Maxxx. Píseň se umístila mimo jiné na 1. místě v žebříčku hitů \"Gorąca 20\" na rádiu Eska a také 2. v žebříčku POPlista rádia RMF FM.\n\nKompozice se umístila na 11. místě v žebříčku \"AirPlay – Top\" mezi nejhranějšími skladbami polských rozhlasových stanic.\n\nDne 12. června 2015 byl na stránkách YouTube premiérově zveřejněn videoklip k písni. Ten režirovala Olga Czyżykiewicz. Ve videoklipu dominují taneční scény Margaret v doprovodu profesionálních tanečníků.\n\nV létě 2015 se fragment kompozice objevil v jednom z reklamních spotů s účastí Margeret, ve kterém vybízela k finanční podporě nadace Polsat Foundation. Spot běžel ve vysílání televize Polsat a také na tematických kanálech skupiny Polsat.\n"}
{"id": "1186374", "url": "https://cs.wikipedia.org/wiki?curid=1186374", "title": "Percy Fawcett", "text": "Percy Fawcett\n\nPplk. Percy Harrison Fawcett (18. srpna 1867 – v nebo po roce 1925, ztracen 29. května 1925) byl britský koloniální důstojník artilerie, archeolog a výzkumník, považovaný za posledního viktoriánského badatele a „amazonského Davida Livingstonea“. Jeho starším bratrem byl horolezec a autor dobrodružných knih Edward Douglas Fawcett. Absolvoval elitní soukromé školy – včetně té ve Westminsteru – pověstné tvrdými metodami; později tvrdil, že časté výprasky „nijak nezměnily mé názory“. Jako sedmnáctiletý byl, zjevně přinucen matkou, poslán do Královské vojenské akademie ve Woolwichi. Percy Fawcett podnikl několik expedic do Jižní Ameriky. První z nich proběhla v roce 1906. Později absolvoval šest dalších expedic (během první světové války působil v armádě, což mu znemožnilo cestování). Na svou poslední, nejslavnější expedici do oblasti Mato Grosso odjel v roce 1925 se svým synem Jackem a svým dlouholetým přítelem Raleighem Rimellem; cílem bylo nalezení „Z“ – jím pojmenovaného starodávného ztraceného města v brazilské džungli. Všichni tři se však ztratili a nikdy nebyli nalezeni. Později se objevily zprávy, že byl Fawcett zabit místními obyvateli, avšak podle doložených ostatků se jednalo o jinou osobu. Před zahájením průzkumnické kariéry pracoval například jako špion pro Secret Intelligence Service (mise v Maroku).\n\n"}
{"id": "1186376", "url": "https://cs.wikipedia.org/wiki?curid=1186376", "title": "Antové", "text": "Antové\n\nAntové () bylo kmenové uskupení raných Slovanů, které existovalo v 6. století na dolním Dunaji a na severozápadním pobřeží Černého moře (dnešní Moldavsko a centrální Ukrajina). Obvykle jsou spojováni s kulturou Peňkovka.\n\nAntové sídlili ve 2.-3. století po Kr. severně od Azovského moře. V 4.-6. století sídlili již na středním a dolním Podněpří (až k Dněstru, Prutu a dolnímu Dunaji). Zmiňuje je Jordanes (viz níže), podle kterého ve 4. století Anty a jejich krále jménem Boz i se 70 náčelníky porazili Gótové. Z období první poloviny 6. století o Antech informuje Prokopios z Kaisareie, který mimo jiné píše, že Sklavíni (Slovani?) a Anti mluví stejnou \"barbarskou\" řečí, žijí v rovnostářském, demokratickém zřízení a obě skupiny měly kdysi společný název \"sporoi\" (Sporové). Anty kromě toho popisuje jako nomády, kteří byli polonazí, bosí, měli kopí a štíty a uctívali boha blesku. \n\nZ let 514 až 517 texty zmiňují společné útoky Slovanů, Bulharů a Antů na Byzantskou říši. Za Justiniána I. se zmiňuje i samostatný útok Antů. Kolem roku 533 se zmiňuje krátká válka mezi Slovany a Anty. V roce 545 se Antové spojili s Byzancí proti Bulharům, za což za odměnu dostali město Tyras na Dněstru. V 6. století se zmiňují už i antská jména (Mezamir, Dabragez) a jsou původem slovanská. \n\nKolem poloviny 6. století Jordanes (který odkazuje na starší zdroje - Plinia staršího, Tacita a Ptolemaia) identifikuje Anty s Venedy a Sklavíny (Slovany?), když píše: \nJordanes v témže textu vzpomíná, že jedna z pohřebních slavností nad Atilovým hrobem (5. stol.) Byla \"strava\", což je z dnešního pohledu všeslovanský výraz.\n\nV letech 558-560 antský kmenový svaz rozbili Avaři. V letech 577 - 583 Antové ve spojenectví s Byzancí donutili Slovany ukončit útoky na Byzanc a v roce 584 však Antové opět ve spojenectví s Byzancí odráželi avarsko-slovanské útoky na Byzanc. V roce 602 poslali Avaři proti Antům své vojsko. Jako útok dopadl není známo. Anty poslední naposledy zmiňuje vojenský traktát \"De militari scientia\" z roku 612 po Kr, a to mezi etniky, které nemají bílou kůži.\n\nNázev Antové je neslovanského původu, velmi pravděpodobně íránského. Anty jako takové dnes autoři považují buď za Slovany (Venedi, Viatiči a podobně) nebo původně za Neslovany a později Slovany, nebo za Neslovany (Gótové, Alani a podobně).\n\nP. J. Šafařík, opíraje se o Jordana, považoval Venedy, a tedy i Anty, za Slovany mluvících slovanským jazykem. Podle ruského archeologa V. V. Sedova (konec 70. let) se Antové kolem roku 300 po Kr. oddělili od Venedů, byli tedy - podobně jako tvrdí Jordanes - původně Venedy. Podle Trubačeva nebyly Antové (ani Venedi) původně slovanská etnika, ale etnika na periferii slovanského území, jejichž názvy sousední národy pouze sekundárně přenesli na Slovany (Sklavíny).\n\nSovětští (ruští) archeologové dodnes rozlišují dvě příbuzné slovanské kultury: pražskou (pražsko-korčakský typ keramiky; ekvivalent Jordanových Sklavínů) a peňkovskou zónu (peňkovská kultura [mezi Donem a Dněstremru]; ekvivalent Jordanových Antů). Nálezy peňkovské skupiny svědčí o její pronikání na jih, zejména do Rumunska. \n\nPodle archeologických nálezů skutečnost, že paprskovité spony typu Martynovka se šířily z Ukrajiny na Balkán, dokládá šíření antských kmenů na Balkán. \n"}
{"id": "1186380", "url": "https://cs.wikipedia.org/wiki?curid=1186380", "title": "Robert Hohlbaum", "text": "Robert Hohlbaum\n\nRobert Hohlbaum (28. srpna 1886 Krnov – 4. února 1955 Štýrský Hradec) byl německy píšící dramatik, spisovatel a knihovník.\n\nVystudoval germanistiku a historii na univerzitě ve Vídni a Štýrském Hradci. Poté přijal místo knihovníka ve Vídni. Kromě toho se stal členem literárního kruhu kolem časopisu Mušketa. Zde se spřátelil například s Rudolfem Hansem Bartschem.\n\nJako důstojník se účastnil první světová války až do roku 1918. Po rozpadu Rakouska-Uherska se angažoval v politice. Následné připojení Rakouska k Německé říši nadšeně vítal.\n\nPo roce 1933 Hohlbaum využil svých konexí s veřejnými činiteli v Německu a dva roky před vypuknutím druhé světové války získal německé státní občanství. V Duisburgu převzal vedení tamější městské knihovny. V roce 1942 se stal ředitelem zemské knihovny ve Výmaru.\nZa války usiloval o pozici vedoucího městského archivu ve Vídni. V roce 1944 napsal dílo, které se svou ideologií rozcházelo s názory tehdejších politických představitelů. Následně přišel Robert Hohlbaum o práci knihovníka a vrátil se do rodného města, kde se věnoval vlastní literární činnosti.\nPo válce byla některá jeho díla ve Východním bloku na seznamu zakázané literatury. Samotný autor po roce 1945 krátkodobě pracoval jako pomocný zahradník nebo pastýř koz, přesto se i nadále věnoval literární produkci. \n\nPo mnoha obtížích mu byl v roce 1951 umožněn návrat do Rakouska. Robert Hohlbaum zemřel v roce 1955 ve Štýrském Hradci.\n\n"}
{"id": "1186382", "url": "https://cs.wikipedia.org/wiki?curid=1186382", "title": "Březnové idy", "text": "Březnové idy\n\nBřeznové idy, latinsky Idus Martiae je den v římském kalendáři, který odpovídá 15. březnu. Tento den byl poznamenán několika náboženskými obřady a stal se notoricky známý jako den atentátu na Julia Caesara v roce 44 před naším letopočtem. Jeho smrt udělala z  zlom v římské historii, jde o jednu z událostí, které poznamenaly přechod od historického období známého jako Římská republika do Římské říše.\n\nVelšský hudebník John Cale spolu s Američanem Terrym Rileym nahráli na své společné hudební album \"Church of Anthrax\" (1971) skladbu nazvanou „“ (anglický výraz pro ), která svým názvem odkazuje právě k tomuto dni. Anglická heavymetalová skupina Iron Maiden nahráli píseň téhož názvu na své album \"Killers\" (1981). Spisovatel Thornton Wilder je autorem románu \"Březnové idy\".\n"}
{"id": "1186389", "url": "https://cs.wikipedia.org/wiki?curid=1186389", "title": "Marcella Marboe-Hrabincová", "text": "Marcella Marboe-Hrabincová\n\nMarcella Marboe-Hrabincová (* 12. února 1946, Řečany nad Labem) je česká prozaička, autorka knih pro děti, publicistka, středoškolská a vysokoškolská pedagožka. Publikuje jako Marcella Marboe.\n\nNarodila se v učitelské rodině jako třetí dítě. Své dětství strávila převážně v Kladrubech nad Labem, malé obci proslavené Národním hřebčínem, s.p., díky čemuž si vybudovala více než kladný vztah k přírodě a koním. A právě tento hluboký vztah promítá do své tvorby, zejména té pro děti a mládež. Již od dětských let se také věnovala atletice, jízdě na koni a lyžování.\n\nRoku 1964 maturovala na Gymnáziu v Přelouči, kladný vztah ke sportu a psaní ji přivedl ke studiu oboru tělesné výchovy a český jazyk na Fakultě tělesné výchovy a sportu Univerzity Karlovy v Praze. Po studiích působila jako středoškolská učitelka na různých středních školách. Na Univerzitě Pardubice vedla Katedru tělesné výchovy a sportu, kde mimo jiné založila studijní obor Wellness - umění žít. Krátce byla členkou Rady České televize.\n\nZajímá se o ekologii. Angažuje se v hnutích hájících práva dětí (je spoluzakladatelkou nadace Vraťme dětem dětství) a žen.\n\nV současné době je Marboe spisovatelkou na plný úvazek, věnuje se podpoře literatury pro děti a mládež jako členka IBBY (Mezinárodní sdružení pro dětskou knihu).\n\nJe také členkou PEN klubu, Východočeského střediska Obce spisovatelů, Akademie literatury české.\n\nJe vdaná, s manželem doc. PhDr. Jiřím Hrabincem, CSc., taktéž vysokoškolským pedagogem, mají dvě děti.\n\nObdobí dětství je pro poznávání reálných životních hodnot nejdůležitější. Z tohoto důvodu Marcella Marboe nezaměřuje svou literární tvorbu pouze pro dospělé, ale také pro dětské čtenáře. Vytváří knihy univerzální, které zaujmou každého bez ohledu na věk a pohlaví. Píše knihy o dospělých pro děti a o dětech pro dospělé.\n\nKlíčová témata v knihách od Marcelly Marboe jsou: příroda, zvířata, děti, postarší lidé, ženy.\n\nPoeticky laděné humorné příběhy tematicky čerpají z obyčejného života. Na stranu druhou se zabývá i vážnými tématy, jako jsou závažné společenské problémy, náročné životní situace, odpovědnost člověka za svět a jeho závazcích vůči životu, lidem, zvířatům i rostlinám. Humor, ironie, hyperbola se objevuje v každé knize od Marcelly Marboe.\n\nVenkovské prostředí se, až na výjimky, objevuje ve všech dílech. Hlavní postavy (dospělí, děti, personifikované rostliny či zvířata) mají jeden společný rys, a tím je hledání. Snaha naleznout vlastní cestu, pravdu, hodnoty morální a etické. Také touha objevit rovnováhu.\n\nDalším klíčovým tématem spisovatelčiných knih je kritika společnosti, a to za její povrchnost, omezenost, snobství a utilitaristický přístup k životu. Překroucené chápání morálky, mezilidské či mezidruhové vztahy (člověk X zvíře) ukazují, co dělá člověka člověkem – duše. Lidské nitro (duše) často naráží ve vyspělé moderní společnosti na nepochopení a přetvářku.\n\nKnihy Marcelly Marboe jsou velmi čtivé, dynamické a jsou psány osobitým, bohatým a kultivovaným jazykem.\n\nJe také spoluautorkou (spolu s K. Šimkovou) televizního seriálu Živá voda, také inscenace Prvovýstup (spolu s J. Hrabincem).\n\n\nMarcella Marboe získala za svou literární tvorbu řadu ocenění:\n\n"}
{"id": "1186391", "url": "https://cs.wikipedia.org/wiki?curid=1186391", "title": "San Andreas (film)", "text": "San Andreas (film)\n\nSan Andreas je americký katastrofický film z roku 2015 režiséra Brada Peytona. Na scénáři spolupracoval Jeremy Passmore, Carlton Cuse a Andre Fabrizio. Natáčení filmu začalo 22. dubna 2014 ve státě Queensland v Austrálii a skončilo 27. července v San Francisku. Film byl celosvětově dostupný ve 2D a 3D formátu 29. května 2015, vysloužil si protichůdné recenze od kritiků a tvůrcům vynesl 473 milionů dolarů.\n\nRaymond „Ray“ Gaines (Dwayne Johnson) je letecký záchranář v Los Angeles, který se právě rozvádí se svojí ženou Emmou (Carla Gugino). Se svou dcerou Blake (Alexandra Daddario) oba dva plánují cestu do města San Francisco.\n\nMezitím pracuje seismolog Lawrence Hayes (Paul Giamatti) a jeho kolega dr. Kim Park (Will Yun Lee) na výzkumu v Hoover Dam - zkoumají totiž nové zemětřesení. V nedalekém okolí se udála dosud neznámá událost. Začal se posouvat zlom San Andreas, který vyvolá zemětřesení o síle 7,1 magnituda. Tyto zemětřesné vlny zboří hráz a zabijí Dr. Kima Parka poté, co zachrání malou holčičku. Když je kvůli této přírodní katastrofě Ray povolán do práce, Blake jede s matčiným novým přítelem Danielem Riddickem (Ioan Gruffudd) na výlet do San Franciska, namísto toho, aby tam s nimi jel Ray.\n\nHayes zjistí, že zlom San Andreas se přesouvá a brzy způsobí další závažné zemětřesení, kvůli němuž budou zničena města podél zlomové linie. Emma právě obědvá v hotelu v centru Los Angeles s Danielovou sestrou Susan (Kylie Minogue), když posuny zlomu San Andreas vyvolávají zemětřesení o síle 9,1 magnituda. Ray nevolá pohotovostní službu, což by udělat měl, ale namísto toho sám zachrání Emmu z hroutící se budovy a společně odletí z města na palubě Rayova vrtulníku.\n\nV San Francisku Daniel přináší v náručí Blake do své kanceláře, ve které se setká Benem (Hugo Johnstone-Burt) a jeho bratrem Olliem (Art Parkinson). Daniel a Blake chtějí opustit budovu, ale uvíznout ve svém autě v garáži, protože se kvůli dalším otřesům začínají hroutit části budovy. Daniel uteče a zachrání se, ale Blake je stále uvězněna v autě. Ben a Ollie jí pomohl uniknout a pak zavolají Rayovi a Emmě, aby ji přijeli do San Francisca zachránit.\n\nNa cestě Rayův vrtulník selže. Kvůli poruše jsou okolnostmi donuceni nouzově přistát. Uprostřed chaosu a rabování ukradnou kamion a společně s Emmou utíkají. Ray a Emma si uvědomili, že nemohou jet přes zničené a vodou zaplavené město. Ukradnou loď a plují v zálivu. Vidí, že voda v zálivu začíná ustupovat, což naznačuje, že se blíží megatsunami.\n\nJak se blíží, Blake, Ben, a Ollie běží do budovy. Vlna pak pokračuje do zničeného města, zaplavuje výletní lodě a zaplaví budovu, v níž se Blake nachází. Emma a Ray konečně našli, na jakém místě se Blake, Bena a Ollie nachází. Ray se vrhne do budovy, aby zachránil Blake, když v tom Blake upadá do bezvědomí. Mezitím se Emma snaží rozrazit skleněnou stěnu budovy lodí. Podaří se jí to a lidé mohou ze zaplavené budovy uniknout. Blake, Emma i Ray jsou společně na lodi a snaží se dostat Blake z bezvědomí. Úspěšně. Rodina je opět spolu a Ray s Emmou přemýšlí o společné budoucnosti.\n\nDne 24. července 2014 bylo oznámeno, že Andrew Lockington bude skládat hudbu k filmu.\n\nFilm vydělal 155,2 milionů dolarů v Severní Americe a 318,5 milionů dolarů v ostatních oblastech, celkově tak vydělal 472,6 milionů dolarů po celém světě. Rozpočet filmu činil 110 milionů dolarů. Stal se nejvýdělečnějším filmem roku 2015 pro Warner Bros.. Za první víkend vydělal 54,5 milionů dolarů. Druhý víkend vydělal 26,4 milionů a spadl z prvního místa nejnavštěvovanějších filmů na druhé, kdy ho překonal film \"Spy\".\n\nNa recenzní stránce Rotten Tomatoes získal z 210 započtených recenzí 48 procent s průměrným ratingem 5,3 bodů z deseti. Na serveru Metacritic snímek získal z 42 recenzí 43 bodů ze sta. Na Česko-Slovenské filmové databázi snímek získal 57%.\n\n"}
{"id": "1186393", "url": "https://cs.wikipedia.org/wiki?curid=1186393", "title": "Solný důl Bochnia", "text": "Solný důl Bochnia\n\nSolný důl Bochnia ( \"kopalnia soli w Bochni\") se nachází pod městem Bochnia v blízkém okolí Krakova, nedaleko dosud činného dolu Wieliczka. \n\nDůl v Bochni byl otevřen ve 13. století za vlády Boleslava V. Stydlivého a jeho manželky Kingy Polské. Jedná se o nejstarší solný důl na území Polska, který patří k nejstarším světovým solným dolům vůbec. Ve 14. století v dole pracovalo 120 - 150 horníků, v 15. a 16. století jejich počet dosahoval až 500. Od druhé poloviny 14. století byla sůl z Bochni dodávána i do oblasti Rusi a Uher. Důl byl v provozu byl až do 20. století, těžba byla zcela ukončena v roce 1990. \n\nSolný důl v Bochni byl coby hornické muzeum zpřístupněn veřejnosti v roce 1995, například v roce 2008 si jej prohlédlo 140 000 návštěvníků. Mezi zajímavá místa v dolu patří kaple sv. Kingy, hala Ważyn a zatopená část chodeb, ve které je možné proplouvat ve dřevěných loďkách. \n\nDne 26. 9. 2000 byl historický solný důl v Bochni prohlášen za polskou národní kulturní památku. Od roku 2013 je důl zapsán na Seznamu světového dědictví UNESCO. \n"}
{"id": "1186396", "url": "https://cs.wikipedia.org/wiki?curid=1186396", "title": "Herbert Read", "text": "Herbert Read\n\nSir Herbert Read (4. listopadu 1893 Muscoates Anglie – 12. června 1968 Stonegrave Anglie) byl anglický historik umění, básník a filozof. Napsal několik knih o umění, věnoval se zejména moderní tvorbě. Ve svých publikacích kladl důraz na kvalitní vzdělávání v oblasti základního školství. Jako jeden z prvních anglických autorů ve svých pracích reflektoval existencialismus.\n\nRead se narodil v rodině farmáře. V roce 1912 začal studovat na univerzitě v Leedsu. Za první světové války sloužil jako dělostřelecký důstojník v Belgii a ve Francii. Po válce dostudoval a vstoupil do státní služby jako historik umění. Pracoval mj. ve Victoria and Albert Museum v Londýně, působil i pedagogicky: Profesorem výtvarného umění byl na univerzitách v Edinburghu, Liverpoolu i na Harvardu v USA. V letech 1933–1938 byl redaktorem The Burlington Magazine, časopisu věnujícímu se výtvarnému umění. Psal také poezii, prózu, literárně vědecké studie a politické eseje. Politicky sympatizoval s anarchismem.\n\n"}
{"id": "1186399", "url": "https://cs.wikipedia.org/wiki?curid=1186399", "title": "Jastrabia veža", "text": "Jastrabia veža\n\nJastrabia veža se kolmo vypíná nad dolinou Zeleného plesa. Je opředená pověstmi a velmi fotogenická. Z vrcholu jsou výhledy do nejmohutnějších tatranských stěn. Koncem 20.tého století došlo k pádu skalních bloků v jihovýchodní stěně, takže některé horolezecké cesty zanikly.\n\nVěž je koncovým pilířem \"rázsochy\", vybíhající z Belasé věže. Jastrabie sedlo ji dělí od Karbunkulového hřebene. V rychle klesajícím východním hřebeni ji Jestrabia štrbina odděluje od Jestrabieho zubu.\n\nNa vrcholu Jestrabí věže se nacházel oslepující drahokam karbunkl (rubín). Chudý muž, který se ucházel o rychtářovu dceru, ve snaze zbohatnout dolezl až k němu. Musel se odvrátit před jeho jasem, ale oči víly ze Zeleného plesa ho uhranuly, spadl a zabil se, jako již jiní před ním i po něm.\n\nPrvní výstup absolvoval v 80. letech 19. století z Červené doliny přes Jastrabie sedlo Polák M. Sieczka, štít je od té doby často navštěvovaný. K jeho oblibě přispívá blízká Chata u Zeleného plesa. Kolmou, místy převislou jihovýchodní i jižní stěnou vede množství cest vysoké obtížnosti. Jednou z nejtěžších na slovenské straně Tater je \"Amazonie Vertikál,\" klasifikace 9.\n\n\n"}
{"id": "1186401", "url": "https://cs.wikipedia.org/wiki?curid=1186401", "title": "Ostrazine", "text": "Ostrazine\n\nOstrazine (též Ostracine) bylo římské přímořské město, ležící na severu Egypta, které bylo podle legendy postaveno bohem Jupiterem za války bohů s Giganty jako znamení vítězství nad Giganty země.\n\nPodle legendy musel Merkur sesbírat kosti Gigantů a potopit je v moři a Jupiter na ně poté nechal měsíc pršet písek, popel a kameny. Tak vznikla země, kterou Ceres učinila plodnou a v jejím středu, nepříliš daleko od moře, postavila hrad a město na znamení velkého vítězství.\n\nNa to Jupiter řekl, že sám zavolá ze země národ, který má po všechny časy obývat tuto zemi a město.\n"}
{"id": "1186402", "url": "https://cs.wikipedia.org/wiki?curid=1186402", "title": "Ramazan Şahin", "text": "Ramazan Şahin\n\nRamazan Şahin vlastním jménem Ramadzan Irbajchanov (: ), (* 8. července 1983 v Chasavjurtu, Sovětský svaz) je bývalý ruský zápasník volnostylař čečenského původu, který od roku 2007 reprezentoval Turecko. V roce 2008 získal zlatou olympijskou medaili.\n\nZápasení se začal věnovat ve 12 letech v rodném Chasavjurtu. V rámci Ruské federace zápasil za Dagestán na amatérských turnajích a na ruskou reprezentaci neměl pomyšlení. V roce 2005 jeho strýc Isak Irbajchanov dostal nabídku z Turecka vést zápasnickou sekci istanbulského sportovního klubu Büyükşehir (Istanbul BB SK). V rámci soutěžení klubů mu šel do Istanbulu pomoct. V klubu již působil jako trenér bývalý čečenský zápasník, olympijský medailista Adem Bereket, pod jehož vedením začal brzy koketovat s myšlenou startu za tureckou reprezentaci. Koncem roku 2006 obdržel turecké občanství. V rámci urychlení mu turecké příjmení propůjčil tehdejším ministr sportu Mehmet Ali Şahin. V roce 2007 měl raketový vstup do sezony. Na titul mistra světa navázal v roce dalším zlatou olympijskou medaili na olympijských hrách v Pekingu, když ve vyrovnaném finále porazil Ukrajince Andrije Stadnyka. Zlatá olympijská medaile mu vynesla doživotní rentu a zároveň vzala chuť do další práce. V roce 2012 se ještě dokázal kvalifikovat na olympijské hry v Londýně, ale konečné 5. místo bylo spíše výsledkem šťastného nalosovaní než kvalitního výkonu. Vzápětí ukončil sportovní kariéru. Věnuje se trenérské práci.\n\n"}
{"id": "1186403", "url": "https://cs.wikipedia.org/wiki?curid=1186403", "title": "Kolový štít", "text": "Kolový štít\n\nKolový štít je štít o nadmořské výšce 2418,2 m ve Vysokých Tatrách na Slovensku. Pod ním se nachází Kolové pleso. Nejbližší vyšší horou je Čierny štít, nacházející se 600 metrů jiho-jihovýchodně. Nedaleko je i Kolove sedlo, které od něj odděluje Jahňací štít na severovýchodě.\n"}
{"id": "1186405", "url": "https://cs.wikipedia.org/wiki?curid=1186405", "title": "Bromátometrie", "text": "Bromátometrie\n\nBromátometrie je metoda odměrné analýzy. Je jí možno přímo stanovit v kyselém prostředí titrací odměrným roztokem KBrO (má vlastnosti základní látky, není potřeba standardizovat) s použitím indikátoru methylové oranži nebo methylové červeni anorganické soli – např. Sn, As, Sb, Tl, Cu jiné, které se oxidují na Sn, As, Sb, Tl, Cu. Reakce při laboratorní teplotě probíhají pomalu, a proto se musí roztok zahřát na 50 – 60 °C.\n\nV kyselém prostředí je KBrO silným oxidačním činidlem a je redukován redukujícími látkami až na bromid:\n\nBrO  +  6 H  +  6 e  ↔ Br  +  3 HO\n\nJakmile je redukující látka zcela zoxidována, reaguje nadbytečný bromičnan s bromidem vzniklým v roztoku během titrace a uvolní se elementární brom:\n\nBrO  +  5 Br  +  6 H  →  3 Br  +  3 HO\n\nKonec titrace se projeví nažloutlým zabarvením roztoku vlivem vyloučeného bromu. Tento způsob indikace není příliš citlivý, a proto se k titrovanému roztoku přidává methylová oranž nebo methylová červeň, jimiž je roztok zbarven červeně až do bodu ekvivalence. Po dosažení ekvivalence vyloučený elementární brom tato barviva rozrušuje a roztok se odbarví.\n\n3 Sn  +  BrO  +  6 H  →  3 Sn +  Br  +  3 HO\n\nBod ekvivalence je odbavení červenohnědého roztoku v důsledku vznikajícího elementárního bromu, který rozkládá indikátor.\n\nBrO  +  5 Br  +  6 H  →  3 Br  +  3 HO.\n\nPoužívá se pro organické látky, které reagují s bromem za vzniku příslušných derivátů bromu příliš pomalu. V takovém případě se volí postup, při kterém se k okyselenému vzorku přidá nadbytek bromidu a známý přebytek odměrného roztoku bromičnanu. Po proběhnutí bromace se nezreagované množství bromu stanoví jodometricky titrací NaSO\n\nLze stanovit např. anilin, fenolin, 8 – chinolin, askorbovou kyselinu, deriváty hydrazinu, thiomočovinu.\n"}
{"id": "1186410", "url": "https://cs.wikipedia.org/wiki?curid=1186410", "title": "Im Blutfeuer", "text": "Im Blutfeuer\n\nIm Blutfeuer je kompilační album vydané německým vydavatelstvím Cthulhu Records v roce 1995. Na album přispělo pět hudebních skupin: Blood Axis, Ernte, Sol Invictus, Allerseelen a Death in June. Kromě první z nich, která přispěla dvěma písněmi, přispěly všechny po jedné písni. Kapela Blood Axis nahrála skladby „“ a „“ (druhá z nich pochází z repertoáru skupiny Joy Division), členové projektu Ernte skladbu „Sonnenwende“, Sol Invictus „Hedda Gabbler“ (autorem písně je velšský hudebník John Cale; kapela ji později vydala na reedici alba \"In the Rain\"), Allerseelen skladbu „Santa Sangre“ a poslední Death in June „“.\n"}
{"id": "1186411", "url": "https://cs.wikipedia.org/wiki?curid=1186411", "title": "Kolové pleso", "text": "Kolové pleso\n\nKolové pleso (, , , , , , , , , , , ) je jezero pod horním rozvětvením Kolové doliny, která je boční větví Zadních Meďodolů v Javorové dolině ve Vysokých Tatrách na Slovensku. Má rozlohu 1,8280 ha a je 225 m dlouhé a 123 m široké. Dosahuje maximální hloubky 1,2 m a objemu 10 846 m³. Leží v nadmořské výšce 1565 m.\n\nJméno je odvozeno od okrouhlého tvaru, který mělo v minulosti, načež se v průběhu času tvar změnil na nepravidelný podlouhlý. Sekundárně ho propůjčilo i Kolovému potoku a Kolové dolině, ve které leží a také dalším objektům na okolních hřebenech. David Frölich v knížce z roku 1644 zmiňuje jezero Stampsee, které odborníci neidentifikovali a někteří ho ztotožňují právě s Kolovým plesem. Kolovému plesu patří i označení \"mer du bétail\" (dobytčí pleso) v Townsonově cestopise \"Cesta po Uhersku\" (Travels in Hungary, 1799).\n\nNa jihozápadě se zvedá svah k Prostredné bráně v hrebeni Sviniek mezi Kolovou kopou a Svinkou, na severovýchodě Jahňačia vežička a Skorušia kopa v hrebeni Jahnencov a na jihovýchodě Kolový hrebeň, ozdělující horní část Kolové doliny. Okolí jezera je porostlé kosodřevinou jen na jihozápadě se nachází louka.\n\nPlesem protéká Kolový potok, který ústí do Meďodolského potoka, který se dále vlévá do Javorinky. Pleso je mělké. Rozměry jezera v průběhu času zachycuje tabulka:\nK plesu nevede turistická stezka. Pleso se nalézá v přísně chráněné přírodní rezervaci.\n\n\n"}
{"id": "1186413", "url": "https://cs.wikipedia.org/wiki?curid=1186413", "title": "Kolová dolina", "text": "Kolová dolina\n\nKolová dolina ( , , , ale také ) je boční výběžek Javorové doliny, přesněji Zadních Měďodolů ve Vysokých Tatrách. Od ústí Kolového potoka po úpatí Kolového štítu je dlouhá přibližně 2,5 km, ohraničená Jahnencami, úsekem hlavního hřebene Vysokých Tater od Jahňacího štítu po Kolový štít.\n\nNázev přešel na dolinu z Kolového plesa, které si ho vysloužilo svým okrouhlým tvarem. Tento smysl jména správněji vystihuje starší forma názvu Dolina Kolového plesa (Janoška, ​​Šimko a.j.), která je v souladu s poměrně vzácnými cizojazyčnými pojmenování Rundseetal a Kereketavi völgy. Častěji se však v němčině a v maďarštině objevují názvy vytvořené ze slovenského kmene: kolove-Tal, kolove-völgy a výrazně převládají Pflockseetal, Karótavi katlan. Jejich tvůrci se nesprávně domnívali, že základem slovenského názvu je kůl (a ne kolo) a proto ho nesmyslně přeložili jako „kolíkové pleso“.\n\n"}
{"id": "1186414", "url": "https://cs.wikipedia.org/wiki?curid=1186414", "title": "Odjezd (film)", "text": "Odjezd (film)\n\nOdjezd ( , ) je britsko-francouzský hraný film z roku 2015, který režíroval Andrew Steggall podle vlastního scénáře. Film zachycuje příběh chlapce, jehož rodiče se rozvádějí. V ČR byl uveden v roce 2016 na filmovém festivalu Febiofest.\n\nPatnáctiletý Elliot a jeho matka Beatrice společně vyklízejí letní dům ve Francii. Manželé se totiž rozvádějí a dům se bude prodávat. Elliot melancholicky bloumá po okolí, kde se seznámí s místním mladíkem Clémentem. Matka s obavami sleduje, jak je Elliot fascinován Clémentem. Když přijede otec, aby dořešil prodej domu, vztahy v rodině se zkomplikují.\n"}
{"id": "1186418", "url": "https://cs.wikipedia.org/wiki?curid=1186418", "title": "Nostalgie (film)", "text": "Nostalgie (film)\n\nNostalgie je sovětsko-italský film Andreje Tarkovského z roku 1983. Hlavní postavou je ruský spisovatel Andrej Gorčakov, který se společně s překladatelkou Eugenií vydal na toskánský venkov s cílem dozvědět se více o životě skladatele Pavla Sosnovského.\n\n"}
{"id": "1186419", "url": "https://cs.wikipedia.org/wiki?curid=1186419", "title": "Chris Bautista", "text": "Chris Bautista\n\nChris Bautista je americký trumpetista. Byl členem americké sestavy kapely Down to the Bone, v níž s ním hráli například baskytarista Rufus Philpot a saxofonista Katisse Buckingham. Rovněž je členem uskupení The Downtown Horns. V roce 2011 hrál v písni „“ z alba \"\" velšského hudebníka Johna Calea. Spolupráci si později zopakoval, když hrál v „“ z jeho alba \"M:FANS\". Během své kariéry spolupracoval s mnoha dalšími hudebníky, mezi něž patří například Jamie Lidell, Charlotte Gainsbourg a Kris Allen, ale také Fashawn, Samantha Jade a J. Cole. Rovněž hrál na nahrávkách skupin, jako jsou Breakestra, Fun., Tenacious D a The Duke Spirit.\n\n\n"}
{"id": "1186421", "url": "https://cs.wikipedia.org/wiki?curid=1186421", "title": "Konstancie Sicilská (1248–1302)", "text": "Konstancie Sicilská (1248–1302)\n\nKonstancie Sicilská ( \"Costanza di Sicilia, \" \"Constanza de Sicilia\", 1249, Catania – 9. dubna 1302, Barcelona) byla aragonská a sicilská královna z dynastie Štaufů. Byla oddaná myšlence františkánského řádu, během svého života založila kláštery klarisek v Huesce a Messině.\n\nByla jedinou dcerou sicilského krále Manfréda a jeho první manželky Beatrix, dcery savojského hraběte Amadea IV. 13. června 1362 byla v Montpellieru provdána Petra, syna aragonského krále Jakuba. Její otec roku 1266 padl v bitvě u Beneventa a vítězný Karel z Anjou jeho manželku a dědice nechal uvěznit.\n\nRoku 1276 Petr zdědil aragonský trůn a hodlal uplatňovat manželčina práva na štaufské dědictví v Itálii. V březnu 1282 došlo na Sicílii k povstání místní šlechty, které získalo název Sicilské nešpory. Rebelující ostrovní část království nabídla královskou korunu aragonskému králi. 30. srpna 1282 přistál Petr v Trapani a již 4. září jej v Palermu sněm sicilské šlechty zvolil sicilským králem jako Petra I. pod podmínkou, že obnoví v království zvyklosti z normanského období. Karel z Anjou se proti Petrovi III. vypravil s loďstvem, které bylo v sicilské úžině poraženo. Po Karlově porážce následovalo období bojů, které skončilo až smrtí obou protivníků v roce 1285. V červnu 1295 byla podpesána smlouva z Anagni, která zaručovala propuštění rukojmí. Úplné složení zbraní přinesla až roku 1302 smlouva z Caltabellotta, v níž získal Sicílii Fridrich Aragonský, mladší syn Kostancie a vnuk krále Manfréda.\n\nSama Konstancie zemřela na jaře téhož roku v rouše klarisky a byla pohřbena ve františkánském klášteře v Barceloně, po boku svého syna. Klášter byl roku 1835 zbořen a královniny ostatky byly společně s dalšími přeneseny do místní katedrály sv. Kříže a sv. Eulálie. Ve 20. století byly uloženy v tumbě královen od Frederica Marèse.\n"}
{"id": "1186424", "url": "https://cs.wikipedia.org/wiki?curid=1186424", "title": "Boben (Hrastnik)", "text": "Boben (Hrastnik)\n\nBoben je vesnice, jedno z 19 sídel, která tvoří občinu Hrastnik v Zasávském regionu ve Slovinsku. Ve vesnici v roce 2015 žilo 164 obyvatel.\n\nÚzemí vesnice je protáhlé od severu k jihu v délce zhruba 1,8 km a rozloha je pouhých 0,62 km². Rozkládá se v údolí podél potoka Boben v nadmořské výšce cca od 340 do 500 m. Údolím potoka prochází silnice č. 221 a domy ve vesnici jsou postaveny většinou podél této silnice. Svahy nad údolím jsou zalesněny. Ves Boben sousedí s Hrastnikem, správním centrem občiny.\n\n"}
{"id": "1186425", "url": "https://cs.wikipedia.org/wiki?curid=1186425", "title": "Alfred Pollak", "text": "Alfred Pollak\n\nAlfred Pollak (27. července 1886 Tříklasovice - ) byl český malíř, grafik a architekt. \n\nNarodil se v židovské rodině Jakuba a Růženy Pollakových. Architekturu vystudoval na Německé vysoké škole technické v Praze, pracoval jako konstruktér na střední technické škole (technische Hochschule) v Příbrami. Studium zakončil v roce doktorátem technických věd. Malířství studoval u Emila Orlika.\n\n\n"}
{"id": "1186428", "url": "https://cs.wikipedia.org/wiki?curid=1186428", "title": "Savoia-Marchetti S.55", "text": "Savoia-Marchetti S.55\n\nSavoia-Marchetti S.55 byl dvoutrupý létající člun vyráběný v Itálii od roku 1924, který dosáhl mnoha rekordů v rychlosti, užitečném zatížení, dostupu a doletu.\n\nS.55 se vyznačoval mnoha inovativními konstrukčními prvky. Všichni cestující nebo náklad byli umístěni ve dvojici trupů, letoun byl ovládán z kabiny v zesílené části křídla mezi oběma trupy. Byl poháněn dvěma motory, uloženými v tandemu na vzpěrách nad křídlem. Motory byly ostře nakloněny šikmo vzhůru. Dva nosníky, vyztužené dráty, spojovaly ocasní plochy (s trojitou SOP) s trupy a křídlem.\n\nI přesto, že jeho konstrukce byla neobvyklá, stroj byl pozoruhodně způsobilý k letu. V roce 1926 získal prototyp S.55P 14 světových rekordů v rychlosti, dostupu a doletu s užitečným zatížením. Největších úspěchů S.55 ale dosáhl při mnoha letech mezi Evropou a Amerikou.\n\nS.55 provedly řadu raných přeletů Atlantského oceánu v době, kdy to byl stále velmi riskantní a náročný podnik. S.55 \"Santa Maria\" pod velením Francesca de Pinedo přelétl z Dakaru v Senegalu do Pernambuca v Brazílii v únoru 1927, tři měsíce před sólovým přeletem Charlese Lindbergha. Brazilec João Ribeiro de Barros a jeho tříčlenná posádka přelétli Atlantik v S.55 \"Jahú\" 24. dubna 1927. \n\nItalský letecký maršál Italo Balbo proslul organizováním masových přeletů S.55 přes Atlantik, které vyvrcholily roku 1933 letem 24 letadel na světovou výstavu v Chicagu. Letouny pod Balbovým velením odstartovaly 1. července 1933 z Orbetella v Itálii, do cíle dorazily za něco málo přes 48 hodin, v těsné formaci „V“. Tyto velké flotily letadel byly někdy nazývány \"Balbo\". \n\nLetoun pokračoval ve službě v Regia Aeronautica jako dálkový bombardér a hlídkový letoun, na začátku druhé světové války již poslední S.55 nebyly provozuschopné a byly uloženy v rezervě.\n\nRumunské královské letectvo mělo počátkem války 5 strojů které, spolu s dalšími staršími italskými hydroplány, užívalo v Černém moři až do let 1942-1943, kdy zbylé kusy převedlo k výcviku.\n\nJediný S.55 se uchoval v Brazílii v muzeu v São Paulu. Je to letoun s registrační značkou I-BAUQ, pojmenovaný \"Jahú\", který pod velením João Ribeiro de Barrose roku 1927 přelétl jižní Atlantik.\n\n\n\n\n\n\n\n\n"}
{"id": "1186429", "url": "https://cs.wikipedia.org/wiki?curid=1186429", "title": "Místopísař", "text": "Místopísař\n\nMístopísař byl vysoce postaveným stavovským úředníkem. V Českém království se řadil mezi takzvané menší zemské úředníky (\"beneficiarii minores\"), ke kterým patřili také místokomorník, místosudí, úředník královny, úředník podkomořího a menší písař. Po poradě se zemským soudem ho nejvyšší písař jmenoval z řad rytířů, v předbělohorské době doživotně. Vedl desky zemské menší, které byly přístupné stranám v úřadu nejvyššího písaře. Při zasedání většího zemského soudu seděl na galerii s nejvyšším písařem a menším písařem. Několik dnů před větším zemským soudem zasedal menší zemský soud, který byl tvořen menšími úředníky a jehož povinností bylo připravit jednání většího zemského soudu a vyřizovat spory nižší šlechty. \n\nStálý plat místopísaře v předbělohorské době obnášel asi 50–65 kop grošů českých ročně.\n\n\n\n\n"}
{"id": "1186431", "url": "https://cs.wikipedia.org/wiki?curid=1186431", "title": "Mistrovství Evropy ve sportovním lezení 1996", "text": "Mistrovství Evropy ve sportovním lezení 1996\n\nMistrovství Evropy ve sportovním lezení 1996 (: \"UIAA European Championship\", : \"Championnats d'Europe d'escalade\") se uskutečnilo jako druhý ročník 28. ledna v Paříži pod hlavičkou UIAA, závodilo se pouze v lezení na obtížnost a rychlost..\n\nŠampionátu se zúčastnili čtyři muži a dvě ženy z České republiky.\n\n\n"}
{"id": "1186435", "url": "https://cs.wikipedia.org/wiki?curid=1186435", "title": "Mangyšlak", "text": "Mangyšlak\n\nMangyšlak ( \"Мангистау\") je poloostrov a pohoří na východním pobřeží Kaspického moře na západě Kazachstánu. Starší zeměpisný název \"Мангышла́к\" byl užívaný v předrevolučním Rusku i v Sovětském svazu do roku 1990, od roku 1990 byl nahrazen kazašským názvem Mangystau (Маңғыстау).\n"}
{"id": "1186436", "url": "https://cs.wikipedia.org/wiki?curid=1186436", "title": "Milan Řehák", "text": "Milan Řehák\n\nMilan Řehák (* 6. července 1969, Ústí nad Orlicí) je český violista, pedagog a skladatel.\n\nNarodil se 6. července 1969 v Ústní nad Orlicí, kde bydlel se svými rodiči a s o pět let starším bratrem. Po hudební stránce následoval svého bratra, díky kterému začal v pěti letech hrát na housle.\n\nVe 13 letech, kdy končil základní školu, se hlásil na konzervatoř v Pardubicích, aby i nadále pokračoval v bratrových šlépějích. Na jeho přihlášce již stál obor viola, ke které ho přivedl bratr a učitel, ke kterému chodil na přípravu. Na škole nastoupil do třídy Antonína Ulricha, René Váchy a Ladislava Kyseláka. Učitel Reicha objevil jeho absolutní sluch. \n\nVe čtvrtém ročníku měl zdravotní problémy s ramenem. Musel se učit veškeré znalosti znovu. V roce 1989 dokončil konzervatoř a přihlásil se na AMU v Praze. Rozhodoval se, zda má jít na obor skladba nebo viola. Nakonec zvítězila viola a nastoupil do třídy Lubomíra Malého. Během studií na akademii se zúčastnil interpretačních kurzů v Pommersfeldenu (1990–1991). V roce 2006 získal titul magistra umění (MgA).\n\nJako pedagog začal roku 1993 působit na pardubické konzervatoři. Od roku 2000 učil na Hudební katedře Pedagogické fakulty Univerzity v Hradci Králové. Od roku 2012 zde působí pouze externě, pokud je přijat nový violista. Téhož roku nastoupil jako vedoucí smyčcového oddělení na ZUŠ Skuteč. Vyučuje zde hru na housle, violu a vede smyčcový orchestr. V roce 2004-2005 vyučoval na Mezinárodních interpretačních kurzech „AMEROPA“, kde vedl skupinu vybraných zámořských violistů.\n\nKomponování se věnuje ve svém volném čase. Dělá různé úpravy skladeb, ale také vytváří svá díla. Často se v nich objevuje rytmus big-beatu. \n\nŘehákova koncertní činnost je velice různorodá a pestrá – vystupuje jak sólově, tak i v orchestrech. Je členem České filharmonie, se kterou absolvoval několik turné, např. roku 2003 po USA nebo r. 2005 po Japonsku, dále Virtuosi di Praga, Komorní filharmonie Pardubice a Bohemia. Jako člen komorních souborů se zúčastnil festivalů v SRN (Bonn), na Slovensku (Košice), v České republice (Kutná Hora, Mikulov) atd. Roku 2002 mu prestižní skladatel Ofer Ben-Amots, jenž obdržel cenu Aarona Coplanda, zkomponoval skladbu \"A letter to Avigdor\".\n\nZa svůj největší úspěch považuje koncert v Carnegie Hall na Manhattanu během amerického turné s Českou filharmonií.\n\nS orchestry a kytaristou P. Saidlem natočil okolo 30 CD.\n\n\n"}
{"id": "1186437", "url": "https://cs.wikipedia.org/wiki?curid=1186437", "title": "Seznam poslanců Evropského parlamentu (2014–2019)", "text": "Seznam poslanců Evropského parlamentu (2014–2019)\n\nSeznam poslanců Evropského parlamentu v 8. parlamentním cyklu (2014–2019) po volbách v roce 2014.\n\n \n\n\n"}
{"id": "1186439", "url": "https://cs.wikipedia.org/wiki?curid=1186439", "title": "Jicchak Vissoker", "text": "Jicchak Vissoker\n\nJicchak Vissoker (anglickou transkripcí Itzhak Vissoker nebo Itzhak Visoker; hebrejsky יצחק ויסוקר; narozen 18. září 1944) je bývalý izraelský fotbalový brankář a reprezentant.\nZa sezónu 1979/80 se stal izraelským fotbalistou roku.\n\n\nV A-mužstvu Izraele debutoval 29. 12. 1963 v kvalifikačním zápase v Saigonu proti reprezentaci Jižního Vietnamu (výhra 1:0). Zúčastnil se MS 1970 v Mexiku a LOH 1976 v Kanadě. Celkem odehrál v letech 1963–1976 za izraelský národní tým 70 zápasů.\n\n"}
{"id": "1186447", "url": "https://cs.wikipedia.org/wiki?curid=1186447", "title": "Josef Šoupal", "text": "Josef Šoupal\n\nJosef Šoupal (11. března 1903 Havlíčkův Brod – listopad 1959 Ústí nad Labem) byl český anarchokomunista a atentátník, který smrtelně zranil prvního československého ministra financí Aloise Rašína.\n\nNarodil se 11. března 1903 v Německém Brodě (dnes Havlíčkův Brod) do chudé rodiny. Jeho otec byl původním povoláním švec, později se kvůli vadě zraku živil jako stavební dělník. Matka si přivydělávala doma opravováním punčoch. Rodina bydlela v dělnické kolonii Na Kokoříně v malém domku se zahrádkou.\n\nV rodném městě chodil do obecné a měšťanské školy. Až do čtvrté třídy se choval vzorně, pak byl jednou policejně trestán, protože házel kameny do oken. V páté třídě se pral na ulici a kradl na pouti. Na měšťance se jednou vzepřel uloženému trestu. Poté absolvoval dvouletou obchodní školu, kde bylo jeho chování korektní. V prvním ročníku tam sice zameškal 53 hodin a v druhém 128, ale z větší části omluveně ze zdravotních důvodů (měl sklon k tuberkulóze). Vyrůstal v dobrých rodinných poměrech a kromě výše uvedeného nebyl až do atentátu stíhán za žádný protiprávní čin.\n\nPo ukončení školy si našel místo v pojišťovně, čímž měl zajištěné živobytí a slušně placené místo. Nejprve pracoval v německobrodské pobočce pojišťovny Praha, odkud byl 1. října 1922 přeložen do filiálky v Plzni. Někdy v té době u něj také uzrála myšlenka na atentát (viz níže). Ke konci listopadu nastoupil do filiálky Slovanské pojišťovny v Hradci Králové. S velkou pravděpodobností si tento ústav vybral proto, že jeho ředitelem byl Jaromír Rašín a Šoupal se zprvu mylně domníval, že právě on je ministrem financí, k němuž takto získá přístup. (Byl to nicméně jeho bratranec).\n\nOd mládí ideově tíhnul, podobně jako významná část obyvatel z jeho okolí, k radikální levici. S přáteli četl komunistické příručky a kritizoval prvorepublikový kapitalismus. Jeho myšlenkový svět zásadním způsobem ovlivnil brodský komunista Theodor Eisler a básník Stanislav Kostka Neumann.\n\nNejprve vstoupil do sociální demokracie a po jejím rozštěpení roku 1920 přestoupil do KSČ. Ani tam však nebyl spokojen, přiklonil se k anarchokomunismu. Protože komunisté nesouhlasili s individuálními násilnými činy, přestal v červnu 1922 platit členské příspěvky a v září téhož roku ze strany vystoupil.\n\nRád četl, například Jiráska, Raise, Dostojevského; oblíbil si také společenskovědní literaturu jako Kolouškovo \"Národní hospodářství\", \"Filosifii přítomnosti\" Františka Krejčího, díla Marxe a Chalupného.\n\nNejpozději v říjnu 1922 v něm uzrála myšlenka na násilný čin proti Aloisu Rašínovi, kterého obviňoval z podpory plutokracie a hájení zájmů podnikatelů kolem Živnostenské banky. Pořídil si pistoli s náboji a během podzimu cvičil střelbu v okolí Zdic a Lochovic. O svém záměru odstranit Rašína, případně další čelné politiky, se několikrát zmínil svým přátelům a někteří z nich se účastnili i jeho cvičné střelby. Například kolegovi Václavu Slámovi, zaměstnanci plzeňské pobočky pojišťovny Praha, ukazoval 24. října 1922 ve Zdicích svůj browning a tvrdil mu, že Rašína a další čelné politiky (zejména Kramáře a Beneše) je potřeba postřílet. Koncem listopadu prohlásil v německobrodském dělnickém domě při taneční zábavě před strojníkem Netušilem, že chce zastřelit Rašína. Nikdo ale jeho hrozby nebral vážně a jeho úmysl nepřekazil.\n\nDvou úředníků Slovanské pojišťovny se ptal, zda je ředitel tohoto ústavu totožný s ministrem financí, dostal však zápornou odpověď. \n\nK prvnímu pokusu mělo dojít 12. prosince 1922. Šoupal přišel na ministerstvo financí jako domnělý zástupce Mladé generace Národní demokracie v Plzni a žádal o audienci u ministra, kterého chtěl požádat o snížení daně ze zábav. Úředníci mu ale odpověděli, audience by byla možná až v pátek 15. prosince. Šoupal se nevzdal a vyčkával na chodbě. Když ministr kolem 12. hodiny vycházel z budovy, připojila se k němu neznámá dáma, která se ho snažila zastavit a kontaktovat. Ministr nicméně pokračoval v chůzi a dáma se dostala mezi něj a Šoupala, čímž atentát zmařila. Šoupal nicméně získal od jednoho z ministerských sluhů adresu Rašínova bytu v Žitné 6. Zašel tam, předal služce vizitku a znovu požádal o přijetí. I zde ale byl odmítnut. Rašínův syn Miroslav, který jménem otce vyřizoval vzkaz, považoval Šoupala za nesmělého studenta, který svůj plánovaný rozhovor s ministrem pojímá s velkou úctou. Šoupal se poté vrátil do Německého Brodu. Tam tento pokus popsal zedníku Balounovi a ukázal mu revolver; Baloun se mu to sice snažil rozmluvit, ale když neuspěl, nic dalšího nepodnikl a smířil se s tím, že „Rašín možná bude mrtev“.\n\n3. ledna 1923 odjel Šoupal z Hradce Králové domů do Německého Brodu, kde přespal u rodičů, a následujícího dne pokračoval do Prahy. Ubytoval se v hotelu U zlaté husy, kde si rezervoval pokoj na 6 dnů. (Při výslechu později uvedl, že nevěděl, kdy bude Rašín přítomen.) 5. ledna o půl osmé ráno přišel do Žitné ulice k Rašínovu bydlišti a vyčkával. Brzy přijel jeho řidič s autem a blízko také hlídkoval strážník; Šoupal se nicméně choval tak nenápadně, že nikomu nebyl podezřelý. Krátce před 9. hodinou vyšel Rašín z domu. Šoupal, který celou dobu držel v kapse pistoli, se k němu přiblížil a na vzdálenost pěti kroků na něj zezadu vystřelil. Rašín následkem zranění upadl. Šoupal na něj z těsné blízkosti vypálil ještě jednu ránu, ta ale minula cíl. Poté běžel do Příčné ulice, kde se v domě č. 4 snažil schovat ve sklepě. Mezitím už ho ale stíhali svědci atentátu. Prvním byl číšník Emil Švitorský, který vycházel těsně za Rašínem a jakmile uslyšel výstřel, vydal se za prchajícím pachatelem. Vzápětí také přiběhli strážníci, kteří dům v Příčné 4 uzavřeli a prohledali. Šoupala našli ve sklepě, vyšel proti nim s rukama nad hlavou a ihned se jim vzdal. Po chvíli našli i odhozenou vražednou zbraň. Za velkého sběhu rozzuřených občanů, kteří se jej snažili inzultovat, byl strážníky odveden na komisařství do Salmovské ulice a podroben výslechu.\n\nDo zad postřelený Rašín byl sice ihned převezen do nemocnice, ale 18. února zemřel na následky tohoto střelného poranění.\n\nVyšetřování trvalo několik měsíců. Šoupal nejprve prohlásil, že chtěl Rašína zabít, později však svou výpověď upravil ve smyslu, že ho chtěl jen vyřadit z aktivní politiky. Po atentátu se u něj také našla vizitka s rukopisnou poznámkou: Dr. Rašín … Dr. Preiss provede St. … P. (posledním písmenem byl míněn páter Jan Šrámek), která byla míněná jako výhrůžka. V červnu 1923 se při přesunu ze soudní budovy do žalářní (vazební) cely (oboje na Karlově náměstí) pokusil o útěk, byl ale včas zadržen.\n\n3. a 4. července 1923 se u státního soudu v Brně konalo přelíčení se Šoupalem pro zločin úkladné vraždy. Státní zástupce podrobně popsal jeho minulost, střeleckou přípravu, plánovaný atentát z 12. prosince 1922 i ten uskutečněný z 5. ledna 1923. Důležitou otázkou bylo, zda měl pachatel od počátku úmysl usmrtit svou oběť; z výpovědí svědků, kterým se Šoupal před činem svěřoval, i z jeho prvních výpovědí se ale podařilo tento úmysl prokázat. Obžalovaný během procesu téměř nepromluvil. Prohlásil, že státní soud, zřízený na základě Zákona na ochranu republiky (tj. až po jeho činu), je nelegitimní a nemá právo ho soudit, což však soudci odmítli. Na konci prohlásil, že se necítí vinen a znovu poněkud zmateně argumentoval nepříslušností soudu. Obhájce se snažil zlehčit jeho vinu poukazem na to, že byl – podobně jako další v jeho generaci – nepříznivě ovlivněn válečným násilím, politickým štvaním a příkladem atentátů, jako byl sarajevský nebo Adlerův proti rakouskému premiéru Stürgkhovi. Přečetl také Šoupalův politický manifest, z něhož čišela bezcílnost, prostoduchost a malichernost samolibého mladíka.\n\nSoud se přiklonil na stranu žalobce, že šlo o předem připravovanou vraždu. Šoupal byl odsouzen na 18 let do těžkého žaláře, zostřeného jednou čtvrtletně půstem a 5. ledna každého roku pobytem v temné cele. Protože v době činu mu bylo devatenáct let a plnoletost byla v tehdejším Československu až od jednadvaceti let, unikl hrozícímu trestu smrti pro nízký věk.\n\nPodle Karla Scheinpfluga, který o několik dní později komentoval rozsudek, se jednalo o čin zbloudilého jednotlivce, ale morálními spoluviníky byli i politici a novináři, kteří do poslední chvíle vyvolávali štvavé kampaně. Pachatel si ve svém omylu myslel, že koná dobrou věc a vzhledem k vypjaté atmosféře předpokládal, že ho po činu čeká sláva. Místo toho se ale kolem něj rozhostilo ticho, nikdo se ho nezastal a ani on sám nevyužil soudního procesu k vysvětlení svého programu. Nejlepším morálním východiskem by bylo, kdyby si veřejní činitelé uvědomili svou zodpovědnost a ukončili nenávistné projevy, které mohou přivést nevyzrálé jedince k tragickým činům.\n\n18. a 19. prosince 1923 se konalo přelíčení se Šoupalovými přáteli, kterým se svěřoval se svým zločinným úmyslem a kteří jeho čin neoznámili. Jako svědek byl přiveden i samotný Šoupal, ten však — k nelibosti předsedy senátu — nevypovídal k věci, ale pouze si stěžoval na údajné nelidské zacházení ve věznici. Odsouzeni byli Stanislav Kahule, Josef Baloun a Rudolf Netušil k 8 měsícům těžkého žaláře s jedním půstem měsíčně a Marie Přibylová na 6 měsíců s jedním měsíčním půstem.\n\nRoku 1925 otiskly \"Národní listy\" informaci, že se Šoupal již v létě 1922 pokoušel pumovým útokem zabít Alexandra I., krále Srbů, Chorvatů a Slovinců během jeho pobytu v Mariánských Lázních, a že o tom později podrobně vyprávěl. Úřady ale popřely, že by byl Šoupal v této souvislosti vyšetřován.\n\n23. října 1923 byl dopraven z budovy zemského trestního soudu do věznice v Kartouzích u Jičína.\n\nBěhem trestu se choval velmi nedisciplinovaně. Emotivně si stěžoval na údajná příkoří, stížnosti se ale ukázaly jako bezdůvodné. Odpíral poslušnost, odmítal pracovat, tvrdil, že chce raději zemřít. Za nevhodné chování dostával kázeňské tresty. V dubnu 1925 simuloval ztrátu řeči a byl několik měsíců vyšetřován psychiatry ve vězeňské nemocnici na Pankráci. Ačkoliv byl vrahem, dožadoval se výhod, na které měli nárok jen političtí vězni, a když je nedostával, vyvolával konflikty. Jednou například na protest proti řediteli věznice Erhartovi napsal na stěnu cely vlastními výkaly „Líp v náručí levharta, než ve spárech Erharta“; odpovědí ředitele bylo, že Šoupala v takto znečištěné cele nechal. V červenci 1926 byl poprvé přesunut na Bory, ale choval se tam tak vzdorovitě, že ho brzy vrátili do Kartouz. V listopadu 1927 během inspekce neprávem obvinil vězeňského kaplana z nepřístojného obtěžování a ředitele věznice z obdobných mravnostních deliktů, za což byl znovu postaven před soud. V důsledku jeho chování mu byl prodloužen trest o 18 měsíců.\n\nV roce 1931 ho znovu přesunuli na Bory. Téhož roku v prosinci znovu simuloval duševní nemoc — vydával se za Němce a mluvil jen německy. Nejpozději roku 1933 se ale uklidnil, přestal vyvolávat konflikty a rozhodl se zbytek trestu strávit v klidu prací a studiem. Zůstal ale přesvědčeným komunistou. Denní tisk o něm pak přestal přinášet zprávy.\n\nZ borské věznice byl propuštěn po vykonání trestu v neděli 14. prosince 1941, ovšem nikoliv na svobodu, ale nejprve do vazby krajského soudu v Plzni, kde byl souzen za další delikt. Jednalo se o křivé svědectví v procesu se spoluvězněm A. Knoflíčkem, který lživě obvinil personál věznice. Šoupal proti němu nejprve svědčil, ale pak svou výpověď vzal zpět. Soud v tomto případě došel k závěru, že se trestného činu nedopustil, protože si jen uvědomil závažnost svého svědectví o faktech, která si dobře nepamatoval. 6. února 1942 byl Šoupal definitivně propuštěn na svobodu. Z jeho výmluvnosti před soudem bylo znát, že studoval vědecké spisy; zároveň ale trpěl stihomamem a stěžoval si, že ho pronásledují jacísi spiklenci.\n\nPo propuštění z trestu odešel do Německého Brodu. Roku 1947 si změnil jméno na \"Ilja Pravda\" (nejprve se chtěl jmenovat \"Ilja Dněprostroj\", ale tuto podivnost příslušný úředník odmítal zaregistrovat) a odstěhoval se do severních Čech. Do smrti zůstal přesvědčeným komunistou. Když se po válce snažil vstoupit do KSČ, byl odmítnut, neboť by stranu diskreditoval.\n"}
{"id": "1186448", "url": "https://cs.wikipedia.org/wiki?curid=1186448", "title": "Bukovina (okres Liptovský Mikuláš)", "text": "Bukovina (okres Liptovský Mikuláš)\n\nBukovina je obec na Slovensku v okrese Liptovský Mikuláš. V roce 2016 zde žilo 100 obyvatel. První písemná zmínka o obci pochází z roku 1297.\n\nObec se nachází přibližně 15 km od okresního města Liptovský Mikuláš, v Liptovské kotlině pod Chočskými vrchy v údolí potoka Sestrč v nadmořské výšce 591 m n. m. Převážně odlesněný pahorkatý povrch katastru tvoří třetihorní pískovce a jílovce.\n\nSoučástí Bukoviny jsou osady Janošovce a Dusany, které se v důsledku rozrůstání spojily s kmenovou obcí.\n\n"}
{"id": "1186449", "url": "https://cs.wikipedia.org/wiki?curid=1186449", "title": "Adéla Normandská (962)", "text": "Adéla Normandská (962)\n\nAdéla Normandská, rozená Gerloc nebo Geirlaug ( \"Adèle de Normandie\", † 14. října 962) byla akvitánská vévodkyně a hraběnka z Poitiers z Normanské dynastie.\n\nNarodila se jako dcera vikinského vůdce Rolla, kterému se podařilo roku 911 získat od krále Karla \"Prosťáčka\" pro sebe a své muže území okolo Rouenu a Poppy, dcery Berengara z Neustrie. Pokřtěna byla v roce 912 v Rouenu jako Adéla.\n\nV roce 935 byla provdána za Viléma zvaného Koudelová hlava, budoucího akvitánského vévodu. Kolem roku 936 se založila klášter Svaté Trojice v Poitiers, fundaci potvrdil roku 963 král Lothar.\n"}
{"id": "1186450", "url": "https://cs.wikipedia.org/wiki?curid=1186450", "title": "Lítačka (karta)", "text": "Lítačka (karta)\n\nLítačka je název čipové karty, kterou od 1. března 2016 vydává Magistrát hlavního města Prahy jako nosič časových jízdenek (kupónů) pro Pražskou integrovanou dopravu místo stávajících karet Opencard. Provozovatelem systému pro výdej karet je městská akciová společnost Operátor ICT, systém na vydávání karet vytvořila společnost XT-Card a.s., časové kupóny PID jsou provozovány na systému DOS (dopravní odbavovací systém), který byl vyvinut pro kartu Opencard a k němuž vlastní práva společnost eMoneyServices (EMS). \n\nLítačka nahradila kartu Opencard, jelikož odpadly například platby za údržbu systému a platby za každou vydanou kartu. Opencard zanikne v roce 2020.\n\nSpory města Prahy se společností eMoneyServices (EMS), která je vlastníkem práv k Opencard, vyústily v soudní spory o peníze, které společnost požaduje a město je nechce zaplatit, a v opakované zkolabování systému jejich výdeje, související s tím, že město nemělo platnou smlouvu o servisní podpoře. Práva na název Opencard a její podobu patří Praze. EMS od konce září 2015 městu certifikát nutný pro stávající systém obnovovala Praze vždy jen na týden. Mluvčí EMS si médiím postěžoval, že od poslední schůzky s primátorkou 19. června 2015 Praha bojkotuje kontroly systému Opencard.\n\nVznik nové karty pod názvem Lítačka ohlásila pražská primátorka Adriana Krnáčová na tiskové konferenci 25. ledna 2016. Zároveň potvrdila již dříve avizovanou informaci, že Opencard do dvou let skončí. Nutnosti vypsat veřejné výběrové řízení se město vyhnulo tím, že samo zaměstnalo několik IT specialistů, kteří kartu během zhruba půl roku připravili. \n\nTOP 09 i opoziční ODS po tiskové konferenci primátorce vytkly, že projekt připravovala potají, aniž informovala zastupitelstvo. Radě města představení nové karty na operativním zasedání pouze oznámila. Primátorka se hájila tím, že projekt Opencard má v gesci a k zavedení nového systému dopravní karty nutně nepotřebuje souhlas městské rady ani zastupitelstva, ale přesto má v plánu jim projekt blíže představit. Zastupitelé opoziční TOP 09 Václav Novotný a Jiří Nouza po lednové tiskové konferenci primátorky řekli, že „je to takové mediální vyjádření primátorky, které svojí závažností nepřevyšuje vyjádření typu ‚přivezeme pandu‘“. Krnáčovou za postup při vytváření karty kritizovali podle ČTK i členové jejího vlastního zastupitelského klubu ANO.\n\nRovněž Dopravní podnik hl. m. Prahy byl před tiskovou konferencí primátorky informován jen rámcově o vývoji náhradního řešení za kartu Opencard, ale se samotným technickým řešením projektu seznámen nebyl, poskytoval však Operátorovi ICT konzultace o funkcionalitách aplikace dopravního odbavovacího systému.\n\nV úterý 16. února 2016 rada města (oslabená o odvolané členy) dala pokyn k zahájení pilotního projektu, jehož výsledky má Operátor ICT předložit do konce června 2016.\n\nV polovině února 2016 údajně magistrát stáhl žalobu, kterou se na EMS domáhal zajištění servisních služeb.\n\nNa konci února 2016 město spustilo systém pro vydávání karet, dodaný firmou XT-Card. Ten umožňoval vydávání Lítaček, ale dočasně i vydávání Opencard.\n\nAčkoliv se ještě v průběhu února mluvilo o počátku vydávání nových karet až zhruba od poloviny roku, koncem února již bylo oznámeno, že jejich výdej začne 1. března 2016 a současně bude zastaveno vydávání Opencard. Karty se vydávají ve Škodově paláci, jedné z budov MHMP. Pro výdej karet zde bylo od 1. března 2016 určeno 11 přepážek a již za první hodinu si vyzvedlo pořadové číslo asi 80 lidí, přičemž více než třetina lidí si přišla vyměnit kartu přesto, že jim ještě zbývalo více než 3 měsíce do konce platnosti Opencard a tedy neměli nárok na její výměnu zdarma. Čekací doba zde byla asi 40 minut. Za první týden bylo vydáno 3416 karet, z toho je 1056 nových cestujících, kteří požádali o kartu poprvé, a 384 stávajících uživatelů Opencard, kteří požádali o výměnu karty ještě před lhůtou pro bezplatnou výměnu karty. Karta je vydávána pouze osobně (nebo v zastoupení) a na počkání, on-line příjem žádostí byl dočasně zrušen.\n\nJeště 1. března 2016 však oficiální web karty litacka.eu uváděl neaktuální informaci, že bude vydávána až od poloviny roku, a z městského webu Praha.eu z tématu „karty Pražana“ pod záložkou Potřebuji řešit v horní liště stránky vedl čtvrtý odkaz na stránku Opencard, kde o nové Lítačce nebyla žádná zmínka. Ani na webu Lítačka.eu nebyly aktuální informace o vydávání karet k nalezení a stránka obsahovala fotografie s původně navrženou grafikou karty a název Lítačka byl stále prezentován jako provizorní. Aktuální informace magistrát zveřejňoval pouze formou tiskových zpráv a článků na portálu praha.eu. Mluvčí magistrátu slíbil do konce týdne závady webů napravit s tím, že prý se na jejich doplňování usilovně pracuje.\n\nPřestože magistrát sliboval, že žadatel o výměnu karty nemusí nosit fotografii, protože systém umí převzít původní fotku z databáze k Opencard, v některých případech systém neuměl fotku nahrát. Dne 10. března 2016 sliboval, že všechny fotografie by měly být nahrané v systému začátkem příštího týdne.\n\nNavržený název karty, který vychází ze slangu východních Čech, se stal předmětem bouřlivých diskusí, v nichž byl převážně odmítán jako cizorodý, který používají jen „náplavy“ a který vymyslel někdo, kdo vůbec nezná pražskou řeč. Proti názvu vznikla na Facebooku stránka „Nechceme název Lítačka“, a mezi mnoha navrhovanými alternativními, vesměs žertovnými názvy dominovalo označení Krndačka. Souběžně vznikla na webu i Facebooku oficiální prezentace nové karty, na němž karta svůj název v ich formě hájí: „Lítačka je zažitý název, který se pro tyto nosiče kuponu používá. Mrzí mě, že se vám mé jméno nelíbí,“ \n\nK problému se pro média vyjádřila i Markéta Pravdová z jazykové poradny Ústavu pro jazyk český Akademie věd. Podle ní doklad tohoto typu není podle ní třeba vůbec pojmenovávat, protože „je to prostě cestovní doklad\" (zde si expertka spletla cestovní doklad s jízdním dokladem). Lítačka je navíc podle ní výraz regionální, který rodilí Pražané nepoužívají. Jako vhodnější navrhla prostá označení typu pražská karta, pražská dopravní karta nebo třeba pragokarta. Nahradit anglické slovo Opencard slovem lítačka je podle ní pohyb o 180 stupňů - ode zdi ke zdi. Expresivní výraz lítačka podle ní už jen svou strukturou rozhodně nepatří do neutrální slovní zásoby, čehož jsou vášnivé diskuse jasným dokladem. Slovo lítačka má také zavedené jiné významy, takže může vyvolávat různé nežádoucí konotace: bylo vžité pro vojenské pořádkové hlídky, ve slovníku sprostých slov z 30. let 20. století je zmíněno jako název pro průjem, ve slangu pražských dopraváků označovalo střídací četu výhybkářů a pohotovostní četu lehké údržby a jedním z významů je i letadlo.\n\nRedaktor Aktuálně.cz zaznamenal i komentáře, které změnu červené karty na zelenou daly do souvislostí s reakcí příznivců prezidenta Miloše Zemana, kteří po červených kartách „pražské kavárny“ začali na prezidentské mítinky nosit zelené karty, přičemž hnutí ANO má momentálně k Miloši Zemanovi blízko.\n\nPro Aktuálně.cz primátorka Krnáčová ještě v lednu 2016 slibovala: „Nechám vytvořit pracovní skupinu složenou z odborníků na češtinu, pražské reálie a marketérů a věřím, že najdeme takový název, který bude vhodný a důstojný.“\n\nV usnesení ze 16. února 2016, kterým rada města rozhodla o spuštění pilotního projektu, dostal Operátor ICT zároveň za úkol, aby s odborníky konzultoval vhodnost názvu Lítačka. Primátorka prostřednictvím svého asistenta následně upřesnila, že prý bude záležet na výsledku analýzy sociálních sítí, kterou nechala vypracovat.\n\n23. února 2016 primátorka Adriana Krnáčová oznámila, že v údajném průzkumu, který si Praha zadala, se prý pro název Lítačka vyslovilo 52,56 procenta lidí. Podle primátorčina poradce Marka Prchala průzkum proběhl „monitorováním všech sítí“ na internetu, kde bylo nalezeno 5727 zmínek o názvu karty, a přestože vznikly skupiny proti Lítačce, víc lidí se podle této analýzy přiklonilo k názvu Lítačka. Při průzkumu město analyzovalo i facebookové profily takzvaných influencerů, tedy lidí, kteří mají svými příspěvky vliv na větší množství uživatelů.\n\nK dalším navrhovaným výrazům patřily například tramvajenka, pražačka, green card, šalinkarta, PID, legitka, bémovka nebo krndačka. Dvouslovné názvy byly odmítnuty jako příliš dlouhé a název tramvajenka neprošel kvůli tomu, že karta neslouží pouze pro jízdu tramvají. (Obdobná námitka se objevovala i proti názvu Lítačka, totiž že součástí PID vůbec není letecká doprava.)\n\nV počáteční verzi má Lítačka plastovou podobu podobně jako Opencard, od roku 2019 může místo fyzické karty sloužit například karta kreditní a nebo mobilní telefon s aplikací Lítačka. V prvotních plánech bylo, že karta bude vydávána také v papírové podobě a „možná i v podobě čipu“. \n\nNa prvních představených návrzích karty dominovala zelená barva s jednoduchým logem, na němž upravená diakritická znaménka nad názvem karty mají podobu náznaku roztažených ptačích křídel. Na definitivní verzi karet zůstala převažující zelená barva, avšak s bílofialovými motivy. Zelená barva měla Lítačkou odlišit od červené Opencard, do budoucna ale magistrát plánuje i zavedení dalších barev. Logo, které připomíná žížaly nebo plazící se červy v zelených a modrých odstínech, je inspirováno dopravní mapou Prahy. Karta má působit vesele a pozitivně.\n\nNáklady na projekt údajně neměly přesáhnout deset milionů korun, z toho samotný systém na vydávání karet od společnosti XT-Card stál 1,9 milionu Kč, zbytek částky tvoří výlohy na právní a odborné posudky nebo na platy zaměstnanců, kteří se podílejí na vývoji. Náklady na roční provoz karty zástupce Operátora ICT neuvedl. Výhodou oproti Opencard má být, že Praha nemusí kupovat licence pro jednotlivé výlisky karet a zmizí paušální platby za servisní služby.\n\nProvoz karty zajišťuje městská akciová společnost Operátor ICT (přejmenovaná z původního názvu Operátor Opencard). Dopravní podnik hl. m. Prahy používá systém DOS (dopravní odbavovací systém), k němuž licence vlastní až do roku 2055 společnost EMS. DPP je oprávněn systém provozovat, ale podle EMS jej v případě poruchy nesmí bez povolení EMS sám opravovat. Mluvčí EMS rovněž v únoru 2016 tvrdil, že zavedení Lítačky by bylo zásahem do systému DOS a takový zásah by EMS musela povolit. EMS předpokládá, že Praha zřejmě napojením Lítačky okopírovala systém Opencard a porušila tak autorský zákon.\n\nNa rozdíl od Opencard nejsou u Lítačky do budoucna slibovány žádné nové funkce. Kromě nosiče jízdenky PID může sloužit pouze jako průkazka pražské městské knihovny a Národní technické knihovny, stejně jako Opencard.\n\nObchodní podmínky i ceny pro uživatele karet zůstaly stejné. Do budoucna je slibována též anonymní přenosná verze karty bez osobních údajů, podobně jako existovala u Opencard. Oproti Opencard však neexistuje karta na jméno bez registrace údajů. Stejně jako Opencard, ani Lítačka neumožňuje efektivní využití pro krátký turistický pobyt, karta byla opět navržena „v podstatě jako karta jen pro Pražany“. \n\nPřed vypršením platnosti karty Opencard z ní lze dobíhající kupón převést na novou kartu Lítačku. Nově zakoupené kupóny se již nenahrávají pomocí validátoru přímo na kartu, ale jsou pouze v online databázi napárovány na číslo karty. Teoreticky je tak kupón možné nahrát na libovolnou kartu, jejíž unikátní ID lze bezkontaktně ověřit. V praxi lze zatím kupóny napárovat v oficiálním online eshopu na kartu Lítačka, bezkontaktní platební nebo kreditní karty VISA nebo Mastercard, a In-Kartu Českých drah. V budoucnu se počítá s rozšířením portfoila karet, se kterými lze kupóny napárovat. Městu patří i databáze uživatelů (tzv. kmen uživatelů), a proto město avizovalo, že není nutné nosit fotografii ani vyplňovat formulář, protože je možné elektronicky převést stávající údaje z Opencard. Výměna je bezplatná, pokud do konce platnosti stávající karty zbývá méně než tři měsíce (některé články uváděly 2 měsíce) nebo již platnost vypršela, jinak je vydání nové karty zatíženo poplatkem 100 Kč.\n\nFunkci elektronické peněženky město pro Lítačky neplánuje, místo toho rozšiřuje možnosti využít k nákupu jednotlivých jízdenek bezkontaktní bankovní čipové karty. Oproti Opencard se tak ruší možnost platit kartou parkovné v modrých zónách. Zbylé peníze na Opencard tak nejdou převést na Lítačku, město je zájemcům vyplatí. Pro placení parkovného prý tato funkce Opencard byla využívána jen minimálně.\n\nV létě 2018 byla spuštěna mobilní aplikace Lítačka, nazvaná jako \"PID Lítačka\". Od začátku umožňuje získání aktuálních informací z dopravy, vyhledání spojů, parkoviště a zakoupení krátkodobé jízdenky. \n\nV prosinci 2019 byla vydána aktualizace aplikace, která umožňuje nahrát si na mobil dlouhodobý časový kupon. Cestující tedy už nepotřebuje fyzickou kartičku. Primátor Zdeněk Hřib uvedl: \"„Naším cílem je, aby mobilní aplikace PID Lítačka byla kompletním průvodcem Pražana a turistů městskou hromadnou dopravou v Praze a dokázala naplánovat cestu z bodu A do bodu B při zohlednění preferencí jednotlivých cestujících a nabídnout nejen prostředky veřejné dopravy, ale také sdílené služby typu bikesharing či carsharing\"“\".\" Aplikaci si nainstalovalo od spuštění 630 tisíc uživatelů.\n\nPodle Martina Opatrného, mluvčího společnosti eMoneyServices (EMS), provozovatele Opencard, neřeší zavedení Lítačky problémy Opencard, tedy s ní související dluhy, škody, spory a zmatky. Zavedení Lítačky je podle něj nehospodárné, protože Praha musí souběžně platit tři systémy: papírových kuponů, Opencard a Lítačky. Praha podle něj ani nemůže garantovat, že souběh Lítačky a Opencard bude skutečně fungovat. Podobné názory vyjádřil i bývalý primátor Pavel Bém, který byl s aférou Opencard spojován. Mluvčí EMS později upřesnil, že „lítačka není nic jiného než plagiát Opencard přebarvený nazeleno.“\n\nJaroslav Spurný v \"Respektu\" pojal výměnu karty jako souboj mezi finančními skupinami PPF (opci na koupi systému Opencard vlastní O, která patří do skupiny PPF) a skupiny J&T, která má majetkovou účast v XT-Card. XT-Card se podílí na provozu karet v dalších třech českých krajích a na provozu In-karty Českých drah, přičemž ČD prý už delší dobu jednají s dopravními podniky velkých měst o vytvoření superkarty, která by platila při nákupu jakékoli jízdenky.\n\nČasopis \"Týden\" připomněl, že Lítačka má úplně stejný problém jako Opencard, protože klíčové části softwaru městu nepatří. Smlouva s XT-Card sice neomezuje počet vydaných karet a nevyžaduje za ně dodatečné poplatky, ale například omezuje použití softwaru pouze na sto pracovních stanic, a stejně jako v případě předchozího software také zakazuje městu provádět jakékoliv úpravy software bez souhlasu držitele autorských práv. Nejcennější a nejpodstatnější část softwaru má být uložena v advokátní úschovně, ale vydána může být Praze pouze v případě, že XT-Card zkrachuje, zanikne, ukončí činnost v oboru nebo magistrát odstoupí od smlouvy kvůli porušení povinností XT-Card. Jak tedy uvedl předseda pražské ODS Filip Humplík, nové řešení pravděpodobně takzvané vendor lock-in vůči EMS neřeší, jen ho přesouvá na nového dodavatele. Rovněž předseda zastupitelů TOP 09 Václav Novotný uvedl, že paní primátorka problém Opencard nejen nevyřešila, ale navíc způsobila další, obdobný problém a přestože přesvědčuje zastupitelstvo, že její řešení je skvělé a levné, ukazuje se, že se jí nedá věřit.\n\nZastupitel za Českou pirátskou stranu Ondřej Profant uvedl, že pod takovou smlouvu by se nepodepsal, ale že je přesto mnohokrát lepší než smlouva na Opencard, protože například odpadnou platby za údržbu systému a za každou kartu. Situace, kdy zdrojové kódy nepatří městu, nepovažuje za ideální, ale řešení s úschovnou zdrojových kódů stále pokládá za ohromný krok kupředu. Podle Profanta by mělo být víc konkurenčních platforem, aby nevznikl monopol.\n\n"}
{"id": "1186453", "url": "https://cs.wikipedia.org/wiki?curid=1186453", "title": "Kingdom of Madness", "text": "Kingdom of Madness\n\n\n\n\n"}
{"id": "1186456", "url": "https://cs.wikipedia.org/wiki?curid=1186456", "title": "Svatý Donát", "text": "Svatý Donát\n\nSvatých Donátů žilo více:\n\n"}
{"id": "1186457", "url": "https://cs.wikipedia.org/wiki?curid=1186457", "title": "Marin", "text": "Marin\n\nMarin může znamenat:\n\n\n\n"}
{"id": "1186459", "url": "https://cs.wikipedia.org/wiki?curid=1186459", "title": "Vain Glory Opera", "text": "Vain Glory Opera\n\n\n\n"}
{"id": "1186461", "url": "https://cs.wikipedia.org/wiki?curid=1186461", "title": "Zblochanec oddálený", "text": "Zblochanec oddálený\n\nZblochanec oddálený (\"Puccinellia distans\") je vytrvalá, nevysoká tráva, druh rodu zblochanec. Prvotními místy výskytu jsou slané, mírně podmáčené půdy. V české přírodě jej však můžeme nejspíše spatřit na druhotných stanovištích, na okrajích silnic a chodníků ošetřovaných v zimě chemickým posypem.\n\nRostliny tohoto druhu se vyskytují v celé Evropě, severní Africe a dále od Malé Asie přes Kavkaz, Střední Asii, Sibiř a Čínu až po Koreu a Japonsko. Druhotně se dostal i do Severní Ameriky, Austrálie i na Nový Zéland. Přirozeným prostředím těchto rostlin jsou mořská pobřeží, vnitrozemská slaniska a slané, vlhké stepi.\n\nV České republice rostl i v minulosti tento původní druh poměrně vzácně a jen na nemnoha slaniscích, v současnosti tato stanoviště mizí a s nimi se ztrácí i zblochanec oddálený. Začal se ale rychle šířit podél v zimním období solených pozemních komunikací, kde se vytváří vrstvička posypového minerálního materiálu s vysokou koncentraci chloridu sodného, ve které nemohou jiné druhy přežít. V současnosti tak patří mezi celkem běžně se vyskytující rostlinné druhy.\n\nSlanomilná rostlina, které se nejlépe daří ve vlhčích půdách, jílovitých nebo písčitých, kde má dostatek živin potřebných k růstu. Původní místa výskytu bývají na jaře a na podzim zamokřená a po zbytek toku zpravidla vyschlá, přirozeně vznikají okolo minerálních pramenů a v mokřadech sušších oblastí, kde výpar převyšuje vsakování. V minulosti byla obvykle využívána jako chudé pastviny. Roste v nadmořské výšce až do 2000 m.\n\nV současnosti se v ČR vyskytuje hlavně na antropogenních lokalitách, na místech s půdou bohatou na ionty lehce rozpustných solí (K+, Na+, Ca2+, Mg2+, Cl–, SO4–, CO3– a NO3–). Jejich vysoká koncentrace působí na mnoho rostlin toxicky, narušuje osmotickou rovnováhu v buňkách. A právě na takových místech zblochanec oddálený zpravidla nenachází konkurenci jiných bylin.\n\nVytrvalá, řídce trsnatá, šedě zelená tráva bez výběžků, dorůstající do výšky 10 až 60 cm. Vystoupavá, zploštělá stébla se dvěma až čtyřmi kolénky jsou 1 až 2 mm hrubá a bývají přímá nebo jsou obloukovitě prohnutá. Listy s hladkými, převážně otevřenými pochvami a tupými jazýčky jsou ploché, 2 až 10 cm dlouhé a 2 až 4 mm široké, na horní straně mají výrazná žebra a na koncích jsou poznenáhlu zašpičatělé.\n\nJehlancovitá, řídká, rozkladitá lata, 5 až 15 cm dlouhá a 2 až 14 cm široká, je tvořena drobnými, přisedlými, čtyř až sedmikvětými, 4 až 7 mm dlouhými klásky nafialovělé barvy. Spodní větévky laty jsou na omak drsné a ve spodní půli bezkvěté, vyrůstají v přeslenech, v době kvetení rovnovážně odstávají a později se ohýbají dolů. Blanité, nestejně velké plevy jsou vytrvalé a mají vejčitý tvar. Podlouhlé pluchy jsou delší než plevy a mají široký, blanitý lem. Plevy ani pluchy nemají osiny. V kvítcích jsou tři tyčinky s prašníky a lysý semeník se dvěma bliznami vyčnívajícími po bocích kvítků. Horní kvítky v kláscích bývají sterilní. Kvete v letních měsících, obvykle od května do září.\n\nPo opylení větrem se vytvoří plody, obilky 1,5 mm dlouhé s přirostlou pluchou, které jsou po okolí rozfoukávány. Ploidie druhu je 2n = 42.\n\nPřestože se zblochanec oddálený vyskytuje na mnoha nepůvodních, netypických místech a tak se stává běžnou rostlinou, jsou jeho původní místa výskytu ohrožená. Dochází k tomu jak lidskou činností měnící vodní režim, tak i přirozenou sukcesí. Pro zachování původních stanovišť byl v „Červeném seznamu cévnatých rostlin České republiky“ z roku 2012 prohlášen za kritický ohrožený druh (C1t).\n\n"}
{"id": "1186464", "url": "https://cs.wikipedia.org/wiki?curid=1186464", "title": "Dějiny Bulharska po roce 1989", "text": "Dějiny Bulharska po roce 1989\n\nDějiny Bulharska po roce 1989 popisují vývoj tohoto státu po pádu komunismu až do současnosti. \n\nPo pádu komunistické vlády Todora Živkova (1990), přijala nová levicová vláda mnoho reforem, včetně pozastavení mnoha zákonů, jež měly diskriminovat tureckou menšinu na jihu země. \nV devadesátých letech dvacátého století zažilo Bulharsko mnoho zvratů, nárůst korupce, zvýšení cen energie, ohromné sociální rozdíly, což vyvolalo vlnu protestů.\nV roce 1996 se do Bulharska navrátil bývalý car Simeon II., který byl po sesazení v roce 1946 a komunistickém převratu 1948 v exilu ve Španělsku. \nSimeonovi se povedlo vyhrát volby do parlamentu, kde získal polovinu křesel. Stal se premiérem. \nMěl v plánu kandidovat na prezidenta Bulharska, ale kvůli mnoha nesrovnalostem mu to bylo zamítnuto. \nV průběhu mandátu mu silně klesla popularita i v důsledku problémů s prokázáním původu majetku. \nV roce 2005 byl drtivě poražen ve volbách. Simeon však odmítl uznat poražku a tak sestavil koalici se socialisty.\nPolitiku opustil roku 2009.\n\nVe volbách 2009 sestavil poměrně jednotný kabinet Bojko Borisov. \nV květnových volbách roku 2013 získala mandát bývalá opozice, která byla obviněna z korupce. To vyvolalo vlnu protestů, především ve Varně, kde se upalili 3 lidé, z toho 2 zemřeli. \n40 dnů trvaly protesty proti vládě, až vláda padla a byly uspořádány předčasné volby. \nRoku 2013 bulharská vláda schválila stavbu plotu na hranici s Tureckem proti ilegální imigraci především z arabských zemí. Plot se rozhodla vláda roku 2015 prodloužit v souvislosti s migrační vlnou přes Řecko a Makedonii. Uvažuje se i o stavbě plotu na hranici s Řeckem kvůli strachu z odklonění vlny imigrantů do Bulharska, okolo oplocené Makedonie. \nZemě též navázala spolupráci s Visegradskou čtyřkou.\n"}
{"id": "1186470", "url": "https://cs.wikipedia.org/wiki?curid=1186470", "title": "Savoia-Marchetti S.66", "text": "Savoia-Marchetti S.66\n\nSavoia-Marchetti S.66 byl italský dvoutrupý létající člun navržený a postavený firmou Savoia-Marchetti jako zvětšená varianta staršího typu S.55.\nLetoun byl vyvinut jako zvětšená verze S.55, jako náhrada za S.55P. Byl to dvoutrupý samonosný jednoplošný létající člun s kovovým trupem a křídly, ocasní plochy a jejich nosníky byly ze dřeva. Dvoučlenná osádka byla umístěna v uzavřené kabině v centroplánu mezi dvěma trupy, z nichž v každém bylo sedm míst k sezení, dvě lůžka a toaleta. Prototyp poprvé vzlétl v roce 1931 poháněn třemi motory Fiat A.22R , umístěnými na vzpěrách nad křídlem. Bylo postaveno 23 sériových letounů se třemi motory Fiat A.24R o výkonu 559 kW (750 k). Lůžka v nich byla nahrazena dvěma až čtyřmi místy k sezení v každém trupu.\n\n\n\n\"Zdroje:\"\n\n\n"}
{"id": "1186473", "url": "https://cs.wikipedia.org/wiki?curid=1186473", "title": "JFET", "text": "JFET\n\nJFET, příp. JUGFET ( , česky \"polem řízený tranzistor s přechodovým hradlem\"), je nejjednodušším typem polem řízeného tranzistoru. Jedná se o polovodičovou součástku se třemi elektrodami označovanými G ( , česky \"hradlo\" nebo \"brána\"), S ( , česky emitor nebo zdroj), a D ( , česky kolektor nebo odtok), kterou lze používat jako elektronicky řízený spínač, zesilovač nebo napětím řízený rezistor.\n\nPodobně jako u bipolárních tranzistorů existují dva druhy JFET lišící se typem polovodiče: JFET s kanálem typu N (N-JFET) a s kanálem typu P (P-JFET). Bipolární tranzistory jsou řízené proudem bází, a pokud bází neteče žádný proud, jsou zavřené. Naproti tomu JFET jsou řízené napětím na elektrodě G, a není-li mezi elektrodami G a S žádný rozdíl potenciálů, je JFET otevřený, takže polovodičovým kanálem mezi elektrodami \"S\" a \"D\" může téct elektrický náboj. Přivedením předpětí vhodné polarity na elektrodu G dochází k přivírání kanálu – JFET bude klást průtoku proudu určitý odpor, takže proud kanálem mezi elektrodami S a D bude menší; při dosažení závěrného napětí poklesne proud protékající kanálem na nulu. Pro řízení vodivosti JFET tedy přivádíme na elektrodu G napětí v závěrném směru a říkáme, že JFET pracuje v ochuzeném režimu.\n\nU JFET s kanálem typu N dochází k omezování proudu mezi elektrodami S a D, pokud je napětí na elektrodě G menší než napětí na elektrodě S (u P-JFET naopak pokud je napětí na elektrodě G větší než napětí na elektrodě S).\n\nJFET má velkou vstupní impedanci (řádu až 10 ohmů), což znamená, že obvody připojené k elektrodě G ovlivňuje JFET zcela zanedbatelně.\n\nŘadu patentů na polem řízené polovodičové součástky podal Julius Lilienfeld již ve 20. a 30. letech 20. století. Ale bylo třeba desítek let pokroku vědy o materiálech a výrobních technologií, než se podařilo polem řízené tranzistory skutečně vyrobit. Při opakovaných neúspěšných pokusech sestrojit polem řízený tranzistor John Bardeen, Walter Houser Brattain a William Shockley v roce 1947 objevili hrotový (bipolární) tranzistor. První tranzistory JFET byly vyrobeny až o deset let později.\n\nJFET je tvořen dlouhým kanálem polovodivého materiálu dotovaného tak, aby obsahoval buď velké množství nosičů kladného náboje tj. děr (u typu \"P\") nebo nosičů záporného náboje tj. elektronů (u typu \"N\"). Ohmické kontakty na obou koncích tvoří elektrody S a D. Přechod P-N může být vytvořen na jedné nebo obou stranách kanálu nebo přechod může kanál zcela obklopovat, přičemž používá oblast dotovanou opačně než kanál, na níž je předpětí přiváděno ohmickým kontaktem elektrody G.\n\nFunkci JFET lze připodobnit k zahradní hadici, u které lze průtok vody řídit jejím stlačením, čímž se zmenší průřez otvoru. Podobně je tok elektrického náboje tranzistorem JFE řízen zužováním kanálu, který vede proud. Intenzita proudu závisí i na elektrickém poli mezi S a D (podobně jako rozdíl tlaku kapaliny na obou koncích hadice).\n\nZúžení vodivého kanálu je dosaženo elektrickým polem: napětí mezi elektrodami G a S aplikované v závěrném směru P-N přechodu mezi elektrodami G a S, čímž dojde k rozšíření ochuzené vrstvy přechodu (viz na obrázku nahoře), která zasahuje do vodivého kanálu a zmenšuje jeho průřez. Vrstva se nazývá ochuzená, protože je v ní méně pohyblivých nosičů náboje, a proto ji lze považovat prakticky za elektricky nevodivou.\n\nPokud ochuzená vrstva přehradí celou šířku vodivého kanálu, dojde k uzavření kanálu D-S. K zavření dojde při určitém závěrném napětí (U) na přechodu G-S. Závěrné napětí (U) výrazně kolísá, dokonce mezi součástkami stejného typu. Například U tranzistoru Temic J202 může být v rozsahu až . Typické hodnoty kolísají mezi a .\n\nPro uzavření N-kanálu je nutné negativní napětí mezi elektrodami G a S (U). Naopak, pro vypnutí P-kanálu je nutné pozitivní U.\n\nV normálním stavu elektrické pole indukované napětím na hradle částečně snižuje vodivost kanálu mezi elektrodami S a D.\n\nU některých JFET tranzistorů jsou elektrody S a D zaměnitelné.\n\nNěkdy se hradlo kreslí uprostřed kanálu (nikoli u elektrody S). Tato symetrie umožňuje, aby elektrody D a S byly zaměnitelné, proto by tento symbol měl být používán pouze pro ty typy JFET, u nichž jsou elektrody S a D skutečně zaměnitelné.\n\nSoučástí schematické značky by měla být i kružnice (reprezentující pouzdro diskrétní součástky). To platí ve Spojených státech i v Evropě. Při kreslení schémat integrovaných obvodů se symboly tranzistoru obvykle kreslí bez kružnice. Někteří autoři symbol bez kružnice používají i pro diskrétní součástky.\n\nHrot šipky (stejně jako u diody) vždy směřuje ve směru dohodnutého toku proudu, tedy signalizuje polaritu přechodu P-N mezi kanálem a hradlem. V angličtině je mnemotechnická pomůcka, že šipka N-JFETu směřuje \"in.\n\nPři pokojové teplotě je proud JFET hradlem (průnik přechodem P-N v závěrném směru) srovnatelný s proudem u tranzistorů MOSFET (u nichž je hradlo od kanálu izolováno vrstvičkou oxidu křemičitého), a je mnohem menší než proud bází bipolárního tranzistoru. JFET mají vyšší zisk (transkonduktanci) a nižší růžový šum než MOSFET, a proto se používají v některých nízkošumových, operačních zesilovačích s vysokou vstupní impedancí.\n\nPro výpočet proudu N-JFETem při malém napětí U (tj. v lineární ohmické oblasti) můžeme považovat kanál za pravoúhlý hranol materiálu s elektrickou vodivostí formula_1:\nkde\n\nProud elektrodou D v \"lineární oblasti\" můžeme vyjádřit vztahem\n\npři vyjádření pomocí formula_4, lze proud elektrodou D zapsat vztahem\n\nProud elektrodou D v \"oblasti saturace\" se často aproximuje pomocí napětí hradla vztahem\n\nkde\n\nV \"oblasti saturace\" proud elektrodou D závisí na napětí mezi G a S, ale téměř nezávisí na napětí mezi D a S.\n\nJe-li dotace kanálu rovnoměrná, tloušťka ochuzené oblasti roste přímo úměrně s druhou odmocninou absolutní hodnoty napětí G–S. Závislost tloušťky \"b\" kanálu na napětí pak lze vyjádřit pomocí tloušťky kanálu \"a\" při nulovém napětí vztahem:\n\nkde\n\n\n"}
{"id": "1186474", "url": "https://cs.wikipedia.org/wiki?curid=1186474", "title": "Dror Kaštan", "text": "Dror Kaštan\n\nDror Kaštan (hebrejsky ידרור קשטן; narozen 1. října 1944, Petach Tikva, Britský mandát Palestina) je bývalý izraelský fotbalista, hrál na postu záložníka. Později působil jako fotbalový trenér.\n\n\nV A-mužstvu Izraele debutoval 3. 10. 1962 v přátelském zápase v Ramat Ganu proti reprezentaci Etiopie (výhra 3:0). Celkem odehrál za izraelský národní tým v roce 1962 ještě další dva přátelské zápasy (remíza 1:1 s Rakouskem a prohra 0:4 se Švédskem).\n\nJako trenér vedl celou řadu izraelských fotbalových klubů, namátkou Hapoel Petah Tikva, Hapoel Kfar Saba, Bejtar Jeruzalém, Makabi Haifa, Maccabi Tel Aviv, Bnei Yehuda Tel Aviv, Hapoel Tel Aviv (se kterým se dostal do čtvrtfinále Poháru UEFA 2001/02) a také izraelskou jedenadvacítku i A-mužstvo.\n\n"}
{"id": "1186476", "url": "https://cs.wikipedia.org/wiki?curid=1186476", "title": "Maria Dąbrowska", "text": "Maria Dąbrowska\n\nMaria Dąbrowska, rodným jménem Marja Szumska (6. říjen 1889, Russów – 19. květen 1965, Varšava) byla polská spisovatelka, esejistka a dramatička. /Čtyřikrát byla navržena na Nobelovu cenu a pro své občanské postoje byla neformální mravní autoritou.\n\nNarodila se v nepříliš bohaté venkovské rodině a v letech 1907-1914 studovala sociologii, filosofii a přírodní vědy v Lausanne (Švýcarsko) a v Bruselu. Ještě za studií si vzala aktivistu Mariana Dabrowského, který roku 1925 nečekaně zemřel. Od roku 1917 žila ve Varšavě, od roku 1956 v jakési vnitřní emigraci. Byla aktivní i v politických a společenských sporech. V roce 1964 spolu s 33 dalšími polskými spisovateli a vědci podepsala protest proti komunistické cenzuře. Navzdory tomu proti ní komunistická vláda přímo nezasáhla, obdržela několik cen a vyznamenání a když roku 1965 zemřela, byl jí vypraven státní pohřeb. \n\nV roce 1909 začala psát články pro polské noviny na téma politických a hospodářských reforem a družstevnictví. Její první významná povídka, \"Janek\", vyšla v roce 1914. Následně vydala několik sbírek povídek, včetně \"Uśmiech dzieciństwa\" (1923), \"Ludzie stamtąd\" (1926), kde započal její celoživotní zájem o rolnictvo, a \"Znaki życia\" (1938).\n\nBěhem třicátých let pracovala na polském ministerstvu zemědělství a svůj časný zájem o družstevnictví využila i při tvorbě prvního dílu svého klasického čtyřdílného románu \"Noce i Dnie\" (1932-34). Román byl často srovnáván s jinými uznávanými rodinnými ságami (například s \"Buddenbrookovými\" Thomase Manna nebo se \"Ságou rodu Forsythů\" Johna Galsworthyho). \"Noci a dni\" vypráví příběh Bogumiła a Barbary, kteří se oba narodí do upadajících statkářských rodin, které se pokoušejí zachránit sňatkem. Příběh je sledován až do Bogumiłovy smrti roku 1914. Každá z hlavních postav je nucena přehodnotit osobní hodnoty pod tlakem měnící se společnosti.\n\nKromě prózy Dąbrowska napsala dvě historické hry a řadu esejů, včetně knihy esejů o Josephu Conradovi \"Szkice o Conradzie\" (1959). Přeložila též do polštiny řadu cizojazyčných děl, zejména deník Samuela Pepyse, Angličana ze 17. století. Nedokončený román \"Przygody człowieka myślącego\" vyšel až po její smrti v roce 1970. Její deníky v sedmi dílech vyšly až roku 1999.\n\n"}
{"id": "1186482", "url": "https://cs.wikipedia.org/wiki?curid=1186482", "title": "LGBT práva na Tuvalu", "text": "LGBT práva na Tuvalu\n\nMužský stejnopohlavní sexuální styk je na Tuvalu ilegální. Sekce 153, 154 a 155 Trestního zákona takové jednání kriminalizují. Tuvalu neuznává a nerespektuje LGBT práva.\n\n(a) Kdo vykoná soulož se zvířetem nebo anální styk s jinou osobou; nebo\n(b) umožní mužské osobě toto spáchat s ním/nebo s ní,\nse tímto dopouští trestného činu, za nějž mu lze uložit trest odnětí svobody v maximální délce trvání 14 let.\n\nKdo se pokusí o spáchání výše uvedeného trestného činu, anebo se pokusí přimět jinou mužskou osobu k jeho spáchání, se tímto rovněž dopouští trestného činu, za nějž mu lze uložit trest odnětí svobody v maximální délce trvání 7 let.\n\nOsoba mužského pohlaví, která vykoná, bez ohledu na to zda veřejně či v soukromí, soulož s jinou osobou mužského pohlaví, či se jí k tomu jakkoli pokusí přimět bez ohledu na to, zda veřejně či v soukromí, se tímto dopouští trestného činu, za nějž ji lze uložit trest odnětí svobody v maximální délce trvání 5 let.\n"}
{"id": "1186486", "url": "https://cs.wikipedia.org/wiki?curid=1186486", "title": "LGBT práva na Palau", "text": "LGBT práva na Palau\n\nStejnopohlavní sexuální styk je na Palau legální od 23. července 2014 po přijetí nového trestního zákoníku. Předtím byla soulož mezi muži ilegální a šlo za ní uložit trest odnětí svobody v maximální délce trvání 10 let. Pohlavní styk mezi ženami byl legální. V říjnu 2011 slíbila zdejší vláda, že tyto zákony zruší.\n\nÚstava Palauské republiky definuje manželství jako svazek muže a ženy. Toto ustanovení přijala v r. 2008 jako jednu z 22 změn ústavy přijatých během Palauského referenda 4. listopadu 2008.\n\nVeřejné projevy lásky mezi osobami stejného pohlaví je postihnutelné.\n"}
{"id": "1186487", "url": "https://cs.wikipedia.org/wiki?curid=1186487", "title": "Tatínek (film, 2004)", "text": "Tatínek (film, 2004)\n\nTatínek je český celovečerní dokumentární film z roku 2004. Natočili ho podle vlastního scénáře Jan Svěrák a Martin Dostál. Snímek se věnuje životu a dílu Zdeňka Svěráka. Zachycuje jak jeho dětství či mládí, tak také začátky pedagogického působení v Měcholupech a v Žatci, následně pak jeho odchod do pražského Československého rozhlasu a též založení Divadla Járy Cimrmana. Věnuje se i okolnostem Svěrákova členství v Komunistické straně Československa nebo uměleckým sporům mezi ním a spolupracovníkem Ladislavem Smoljakem. Závěr filmu je věnován uměleckým sporům se Svěrákovým synem Janem, zda točit, či nikoli jejich společný film \"Vratné lahve\".\n\nDokument či medailonek o Zdeňku Svěrákovi chtělo v průběhu let točit více různých autorů. Svěrákův syn Jan ale tyto nabídky svému otci rozmlouval. Zdůvodňoval to tím, že by vzniklé dílo bylo příliš povrchní – natáčelo by se po dobu dvou dnů, během nichž by filmaři nasnímali, jak doma tvoří, a pokračovalo by se v Divadle Járy Cimrmana. Podle Jana Svěráka by bylo lepší zachytit život jeho otce v hodinovém dokumentu, neboť ten by se natáčel deset dní a mohl by tak podrobněji a lépe popsat životní peripetie Zdeňka Svěráka. Následně Zdeněk vyzval svého syna, aby jím navrhovaný film o něm natočil. Protože ale Jan sice na Filmové a televizní fakultě Akademie múzických umění (FAMU) dokumentaristiku vystudoval, ale tvorbě dokumentů se ve svém profesním životě nevěnuje, věřil, že na tento nápad jeho otec postupně zapomene.\nKdyž ovšem Jan spolu se Zdeňkem navštívili se svým společným filmem \"Tmavomodrý svět\" město Žatec, kde Zdeněk Svěrák působil a Jan se tam narodil, napadlo Jana, jak dokument o svém otci koncipovat. Navštíví se Zdeňkem Svěrákem místa, která se vážou k jeho životu, a nechá ho zde vzpomínat a vyprávět o svých zážitcích. Jan, který dokument dosud nikdy netočil, přizval ke spolupráci dokumentaristu Martina Dostála. Natáčení začalo v lednu roku 2003. Během následujícího více než roku absolvovali tvůrci čtrnáct natáčecích dní, při kterých vzniklo celkem osmdesát hodin hrubého filmového materiálu. Točilo se v Praze na Bohdalci, kde Zdeněk Svěrák strávil své mládí. Dalšími lokalitami byly Kopidlno, Žatec, zimní výlet do Krkonoš a také Svěrákova chalupa, kterou má v Růžkových Lhoticích. Materiál pak byl během roku 2004 zpracován a výsledný dokument dostal název \"Tatínek\", k němuž přibyl podtitul \"Mramorizace Zdeňka Svěráka\". Ne všechny z natočených příhod se ale také ve výsledném dokumentu objevily. Mezi ty, jež se nakonec nepoužily, patří dva rozchody, a sice s Jiřím Šebánkem, jenž patřil mezi spoluzakladatele Divadla Járy Cimrmana, a s hudebním skladatelem Janem Klusákem, který několik sezón patřil do ansámblu divadla.\n\nKe konci září roku 2004 se uskutečnila premiéra. Bylo to tedy v čase, kdy se mělo podle původních představ uskutečnit první představení snímku \"Vratné lahve\". Film \"Tatínek\" nejprve v pražském Slovanském domě zhlédli 23. září novináři a o týden později, 30. září 2004, se ve stejných prostorách uskutečnila jeho premiéra pro veřejnost. Současně s tím také pro fanoušky vyšel na videokazetách a na DVD, který vedle vlastního snímku obsahoval navíc další bonusy. Těmi byly čtyři v dokumentu nakonec nepoužité scény, dále snímky z rodinného fotoalba Svěrákových či biografie Zdeňka Svěráka.\n\nNa podzim roku 2004 se dokument objevil v programu Mezinárodního festivalu dokumentárních filmů Jihlava či Ekofilmu. Následující rok se představil na Mezinárodním filmovém festivalu Karlovy Vary a během podzimu roku 2014 byl též zařazen do přehlídky „10 krát 10 filmů, které spojil Žatec“. Vysílal se také v zahraničí, a to na přehlídkách pořádaných velvyslanectvími České republiky a českými centry ve Vídni (roku 2005) a v Brazílii (roku 2012). V televizi se poprvé vysílal na Štědrý den roku 2005 na stanici ČT1.\n\nDěj začíná přípravou Zdeňka Svěráka na zájezd s Divadlem Járy Cimrmana. Na cestu si bere „sebáka“, tedy jídlo s sebou, a také „tašku pro hypochondry“, v níž má uloženy „prášky proti smrti“ nebo mast na rozpraskané paty. Pak se divák seznámí s některými Svěrákovými kolegy z divadla, následují odpočinkové aktivity či jízda na lyžích, při níž – během čekání na vlek – vypráví svůj rozhovor o Bohu, jenž vedl s mladíkem, snowboardistou, který s ním ve frontě čekal také. Zdeněk Svěrák ale také ukazuje Kopidlno, kam se jako sedmiletý chlapec během druhé světové války přestěhoval, pak navštíví také Žatec, kde vyučoval.\n\nVe snímku se objeví i záběr, kdy Svěrák na poli objeví dřevěnou budku, v níž během války stáli u Holešovické elektrárny na stráži vojáci Wehrmachtu. Po válce si boudu Svěrákova rodina odvezla, a když do ní během natáčení filmového dokumentu Zdeněk Svěrák nahlédne, zjistí, že se v ní ještě nachází pracovní obuv jeho maminky. Dále Svěrák ve filmu popisuje důvody svého členství v Komunistické straně Československa (KSČ) a zmiňuje také umělecké a osobní spory s Ladislavem Smoljakem.\n\nCelý film měl původně skončit záběry z natáčení filmu \"Vratné lahve\". Dokument \"Tatínek\" by tak ukazoval, jak vypadá příprava filmu, k němuž Zdeněk Svěrák píše scénář a nakonec si v něm i zahraje. K zahájení natáčení \"Vratných lahví\" ale do dokončení \"Tatínka\" nedošlo, neboť se Janovi, jenž je měl režírovat, nelíbila kvalita Zdeňkem předloženého scénáře. Dokument tak ukazuje jejich vzájemný spor, který končí domluvou, že se po čase Zdeněk ke scénáři vrátí a pokusí se jej upravit do podoby, jež by se jeho synovi zamlouvala. Tato krize byla intenzivnější i z toho důvodu, že se v ní střetly umělecké či profesní pohledy, které se prolínaly s rodinnými vazbami. Ve sporu jde vlastně o to, zda může existovat film, jenž neslibuje významné finanční zisky nebo kvalitní umělecký zážitek. Zdeňkovi Svěrákovi vyčítá jeho syn, že se ve svém scénáři o stáří problematice nevěnuje dosti intenzivně.\n\nNa snímku se pod režijním vedením Jana Svěráka a Martina Dostála podíleli kameramani Ivan Zachariáš a Radka Šplíchalová. Oba dva režiséři také společně napsali scénář snímku, což si již dřve vyzkoušeli u Svěrákova filmu \"Jízda\". Dramaturgii dokumentu vytvořili Jan Potměšil s Romanem Kopřivíkem a zvuk měl na starosti Viktor Ekrt. Střih snímku provedli Alois Fišárek, s nímž již předtím Jan Svěrák spolupracoval například na filmu \"Kolja\", a Pavel Šístek.\n\nJan Paulas v \"Katolickém týdeníku\" píše, že snímek nevyužil příležitost, aby Zdeňka Svěráka představil se vším všudy. Nabízí, podle něj, pouze Svěrákovu mediální podobu. Dokument tak sice diváky pobaví, nicméně nesdělí jim o Svěrákovi nic nového. Mirka Spáčilová, jež film ocenila 65 %, v \"Mladé frontě DNES\" soudí, že by se výbušnější motivy – mezi něž řadí Svěrákův spor s Ladislavem Smoljakem o filmového představitele inspektora Trachty ve filmu \"Rozpuštěný a vypuštěný\" nebo se Svěrákovým synem Janem kvůli filmu \"Vratné lahve\" – měly být rozloženy po celé ploše filmu, a ne jen v jeho druhé polovině.\n\nZhodnocení v \"Britských listech\" konstatuje, že snímek nepřinesl nic nového. Druhou polovinu filmu navíc označuje za nudnou a recenze postrádá nosný závěr celého dokumentu. Konstatuje, že řada otázek se nedočkala svých odpovědí a další nebyly ani položeny. Tomáš V. Odaha ve své recenzi soudí, že film s ohledem na banálnost a nepřítomnost nějakého hlubšího sdělení může zaujmout snad pouze nekritické obdivovatele Zdeňka Svěráka.\n\n\n"}
{"id": "1186489", "url": "https://cs.wikipedia.org/wiki?curid=1186489", "title": "LGBT práva na Novém Zélandu", "text": "LGBT práva na Novém Zélandu\n\nLesby, gayové, bisexuálové a translidé (LGBT) mají na Novém Zélandě stejná práva a povinnosti jako většinová populace. Pohlavní styk mezi muži byl dekriminalizován v r. 1986. Nový Zéland legalizoval registrované partnerství v r. 2005, čímž poskytl párům stejného pohlaví většinu práv a povinností plynoucích z manželství. Manželství osob stejného pohlaví je na Novém Zélandě legální a účinné od 19. srpna 2013.\n\nHomosexuální pohlavní styk byl na území Nového Zélandu ilegální v době kolonizace Britským impériem po přijetí tamního práva, které pohlavní styk mezi osobami stejného pohlaví trestalo smrtí. Trest smrti nebyl na Novém Zélandu nikdy aplikován na jiné zločiny než na vraždu a v jednom případě na zradu a k jeho definitivnímu zrušení došlo v r. 1961. V r. 1893 se legislativa přímo zaměřila na soulož mezi muži s trestní sazbou čítající doživotní vězení, těžké práce a bičování. Lesbický pohlavní styk nebyl na Novém Zélandu nikdy trestný.\n\nK prvním pokusům o dekriminalizaci došlo v r. 1968 po spuštění petice publikované v parlamentu ze strany Dorian Society (první novozélandská organizace homosexuálních mužů), nad níž převzal záštitu člen Parlamentu Venn Young v r. 1974.\n\nV r. 1986 byla v rámci Reformy zákonů o homosexualitě z trestního práva vyškrtnuta pasáž týkající se pohlavního styku mezi muži, čímž se veškerá konsensuální sexuální aktivita mezi osobami staršími 16 let stala legální. Diskriminace jiných sexuálních orientací byla zakázána o několik let později v rámci novelizace Lidskoprávního zákona Nového Zélandu (1993).\n\nVeškeré záznamy o trestních řízeních pro spáchání výše uvedeného zločinu, se po přijetí Zákona o čistém štítu (2004) vymazává z trestního rejstříku.\n\nKdyž v r. 2004 vyhodnocovala komise lidských práv při Novém Zélandu situaci translidí, nebinárních genderových identit a intersexuálů, došla k závěru, že v zemi čelí diskriminaci v několika sférách svého života. Nicméně zákony jsou v otázce diskriminace genderových identit a intersexuálů obsahově spíše pouze nejasné.\n\nV současné době zákon o lidských právech přijatý v r. 1993 (\"Human Rights Act\") nijak přímo nezakazuje diskriminaci na základě genderu. O tom, zda je genderová identita zařazená do chráněných důvodů v legislativě proti diskriminaci na základě pohlaví nebo sexuální orientace , a zda jí tudíž lze aplikovat i na ty, kteří neprošli, a ani neprojdou operativní změnou pohlaví. Některé zámořské soudy sice determinovaly, že transgender jsou z hlediska zákona považováni za pohlaví, ale mezinárodní precedenční právo se tomuto přístupu spíše vyhýbá.\n\nTak jako tak je právní ochrana těch, kteří neprošli, a ani nehodlají projít operativní změnou pohlaví, prakticky mizivá. Rovněž i považování genderové identity coby součásti sexuální orientace je problematické. Ačkoli se v mezinárodním precedentním právu objevilo několi sporných případů, existuje celková shoda na tom, že genderová identifikace nijak nesouvisí se sexuální orientací.\n\nMezinárodní výbor právníků a Mezinárodní služba pro lidská práva se v r. 2007 usnesly na tzv. Jakartských principech, jejichž nedílnou součástí je začlenění transproblematiky do mezinárodního práva v lidskoprávní oblasti. Tou první a patrně nejrelevatnější zásadou je uznání lidských práv všech lidí bez ohledu na genderovou identitut a globální přijetí legislativy, která bude kompatibilní s univerzální garancí všech lidských práv.\n\nV této zprávě stálo, že translidé patří na Novém Zélandu mezi \"nejmarginalizovanější skupiny\". V reakci na to komise lidských práv vydala v r. 2008 komplexní dokument s názvem \"Být tím, kým jsem\", jehož podrobný obsah je uveden níže. Týká se v prvé řadě právě diskriminace translidí, intersexuálů a genderově nekonformních osoba, u kterých se v důsledku jejich přehlížení vyskytuje větší náchylnost k psychiatrickým onemocněním a sebevražedným tendencím.\n\nDiskriminaci jiných genderových lidí lze interpretovat i jako kulturní diskriminaci, jelikož právě některé kultury fungující na území Nového Zélandu pamatovala na několik různých genderových identit. Transgender Maorové - \"Tangata ira tane\" (muži, kteří se narodili jako ženy) a \"whakawahine, Hinehi\" a \"Hinehua\" (ženy, které se narodily jako muži) - pozorovali již první evropští objevitelé tohoto území. Kultury, které akceptují transgender jsou proto schopné vytvořit příznivé podmínky pro každého, kdo si chce svobodně zvolit svojí vlastní identitu. Translidé z těchto komunit se můžou časem dozvědět o změně, a tím pádem v budoucnu požadovat nebo usilovat o chirurgickou úpravu genitálů. Nicméně existuje všeobecná obava nad tím, jak moc velký přístup mají maorští pacienti ke zdravotní péči a s ní souvisejícími doporučeními a testy.\n\nDiskrirminace v pracovněprávních vztazích je patrně největším problémem translidí, neurčitých identit, intersexuálů a bezpohlavních. Týká se to zejména volného přístupu na trh práce, přijetí do pracovního poměru a bezpečnosti na pracovišti. Neschopnost najít práci přináší nejen finanční problémy, ale i pocity vyloučení ze společnosti. Translidé se nejvíce ztěžují na šikanu, násilí, porušování práva na soukromí a neoprávněné výpovědi z pracovního poměru.\n\nVe světle těchto zjištění se komise pro lidská práva při Ministerstvu práce rozhodla vydat usnesení ohledně přístupu k translidem na pracovišti. Jasně vymezuje, že pokud by genderová identita nemohla znamenat nějakou překážku v řádném výkonu práce, pak by zaměstnanci a uchazeči o zaměstnání neměli být dotazováni, zda se cítí být v souladu se svým anatomickým pohlavím. Případy transfobní diskriminace řeší tato komise pro lidská práva.\n\nNovela zákona o majetkových vztazích (\"The Property (Relationships) Act\") z r. 2001 garantuje homosexuálním i heterosexuálním párům žijícím ve společné domácnosti stejná majetková práva jako mají manželé, včetně rovného přístupu při rozpadu svazku.\n\nZákon o registrovaném partnerství (\"Civil Unions Act 2004\") přijatý v r. 2004 umožnil homosexuálním a heterosexuálním párům stvrdit své soužití prostřednictvím institutu registrovaného partnerství. Institut je prakticky totožný s manželstvím, vyjma užívání tohoto názvu. Následující rok 2005 proběhla dalekosáhlá novelizace dosavadních právních předpisů, která odstranila veškerou diskriminaci v zákonech.\n\nStejnopohlavní manželství bylo na Novém Zélandu odmítnuté v r. 1994 odvolacím soudem v kauze \"Quilter vs. Generální prokurátor\". Na rozdíl od Austrálie a většiny států USA nepřijal novozélandský parlament preventivní zákaz stejnopohlavního manželství, který by komplikoval možnost takové novely manželského zákona (\"Marriage Act\") z r. 1955. V prosinci 2005 byl odmítnut první návrh novely manželského zákona předložený jedním členem parlamentu. Až do přijetí návrhu Louisy Wallové v dubnu 2013 byly stejnopohlavní manželství a homoparentální osvojení posledními překážkami v plném formálním a podstatném zrovnoprávnění novozélandské LGBT komunity.\n\nV červenci 2012 byl návrh zákona poslankyně Strany práce Louisy Wallové ostraňující z instituce manželství genderové omezení vyňat z hlasování. Předběžné průzkumy ukazovaly rozsáhlou podporu jak v parlamentu, tak i u premiéra Johna Keye, předsedy opozice Davida Shearera a novozélandské veřejnosti, z nichž podle statistiky z května 2012 podporovalo stejnopohlavní manželství 63 % občanů země. Avšak byl cítit i určitý odpor ze strany náboženských a konzervativních skupin. Návrh prošel prvním čtením 29. srpna 2012 v poměru hlasů 80:40 a jedním zdržením se. K plnému přijetí došlo při druhém a třetím čtení v poměru hlasů 77:44. Účinným se stal 19. dubna 2013. Páry stejného pohlaví se ale začaly oddávat až v srpnu. V prosinci 2012 se bývalá generální guvernérka Catherina Tizardová zúčastnila online kampaně za legalizaci stejnopohlavního manželství spolu s novolezélanskými zpěváčkami Anikou Moeovou, Boh Rungovou a Hollie Smithovou a olympioničkou Danyon Loaderovou.\n\nZákon o lidských právech 1993 (\"Human Rights Act 1993\") zakazuje homofobní diskriminaci a nepřímo i transfobní diskriminaci. Až do r. 1999 měl obsahovat zákon výjimku pro vládní aktivity. V r. 1998 byl předložen návrh novely zákona, který by z této dočasné výjimky učinil výjimku trvalou. Tomu zamezilo následné nové složení parlamentu v r. 1999. Nová labouristická vláda místo toho přijala jinou novelu zákona o lidských právech, která zahrnovala i vládní aktivity, a která také umožňuje soudům taková ustanovení prohlašovat za nekonzistentní s účelem takového zákona.\n\nNovozélandské královské námořnictvo i policejní složky patří mezi mnoho vládních orgánů praktikujících \"gay-friendly\" politiku.\n\nI tak jsou ale stále zaznamenávány případy diskriminace. V lednu 2006 psaly místní noviny o nové politice spermobank zakazující homosexuálním mužům dárcovství. V březnu 2006 byla tato politika přezkoumaná a později došlo k novelizaci. Jsou taktéž známy případy heterosexuálních dárců, kteří striktně odmítají, aby byla jejich spermata používána pro umělé oplodňování lesbických žen. The New Zealand Blood Service (NZBS) stejně jako v mnoha zemích zaujímá zdrženlivý postoj k dárcovství krve mužů, kteří měli orální nebo anální styk s jinými muži, s nebo bez ochrany, v posledních dvanácti měsících, což lze také považovat za příklad diskriminace homosexuálních mužů. Omezení je odůvodňováno tím, že MSM jsou na Novém Zélandu 44 krát častěji infikováni virem HIV/AIDS než běžná populace, a že ani HIV testování není dostačující (v průměru 1 test z 1000 selhává) ke garanci 100 % negativního výsledku pro účely vhodnosti krve pro transfuzi.\n\nZa současné právní úpravy neexitují žádné překážky v LGBT individuálním osvojení dětí, vyjma omezení pro individuální osvojení dívky mužem. Zákon o stejnopohlavním manželství se stal účinným 19. srpna 2013, čímž získaly manželské homosexuální páry možnost společné adopce dětí. Nesezdané páry jakéhokoli pohlaví a páry žijící v registrovaném partnerství můžou společně osvojit dítě po rozhodnutí Nejvyššího soudu Nového Zélandu v prosinci 2015. Omezení mělo být v rozporu s novozélandským návrhem zákona o právech (\"New Zealand of Rights Act 1990\"). Minimální věk osvojitele je na Novém Zélandu stanoven na 20 let pro zpřízněného osvojence a 25 let nebo věk dítěte plus 20 let (podle toho, která hodnota je vyšší) pro cizí dítě.\n\n21. května 2006 poslankyně Zelených Metiricia Tureiová zahájila debatu na téma LGBT adopce s poukazem na to, že adopční zákon Nového Zélandu z r. 1955 není kompatibilní s požadavky současné společnosti. Dále poukazovala na přijetí zákona o registrovaném partnerství, které připouští možnost gayů a leseb osvojit dítě. V současnosti se gay poslanec za Zelené Kevin Hague zabývá tímto návrhem, který momentálně čeká na projednání v parlamentu, a o kterém se čas od času diskutuje.\n\nNa Novém Zélandu vyrůstá mnoho dětí v lesbických párech. Pokud se nechá lesbická žena uměle oplodnit od dárce spermie, pak jsou ona i její stejnopohlavní protějšek zapsáni v rodném listě dítěte za použití termínů 'matka' pro biologickou matku a 'druhý rodič' pro nebiologickou matku. Toto umožňuje nově přijatý zákon o péči o děti (\"Care of Children Act\") z r. 2004, který nahradil zákon o statusu dětí (\"Status of Children Act\") z r. 1969 (část 2). Pěstounství a poručenství taktéž uznávají novozélandské zákony a reproduktivní technologie je přístupná od r. 1994.\n\nSoučasný status novozélandského adopčního zákona je takový, že bývalý spolurodič může individuálně osvojit dítě svého partnera/ky, pokud on/ona má výlučnou rodičovskou zodpovědnost, a pokud tento partner/ka chybí. Obdobný postup není možný v případě dlouhodobého gay nebo lesbického spolurodičovství při trvajícím partnerství. Na toto se aplikuje institut poručenství. Toto změnilo přijetí zákona o péči o děti z r. 2004, který zaujímá k dětem počatým prostřednictvím asistované reprodukce výše uvedený postup.\n\nDárce není uznáván novozélandskými zákony jako právní rodič. Nicméně rodiče a dárci si můžou svůj vztah k dítěti modifikovat smlouvami, ke kterým však může, ale nemusí, přihlížet opatrovnický soud. (sekce 41 zákona o péči o děti).\n\nLesby, které mají problém s otěhotněním prostřednictvím soukromého dárce spermií, mají stejně jako ostatní Novozélanďanky přístup k léčbě plodnosti hrazené z veřejných prostředků. Každopádně existují určité podmínky, které musí každá žena žádající takovou proceru splnit.\n\nNově přijatý zákon o manželství pro osoby stejného pohlaví umožňuje stejnopohlavních rodičům osvojit dítě. Tato možnost je v novém zákoně přímo obsažená. Nicméně v polovině 70. let a v letech 2007-2013 bylo na Novém Zélandu zaznamenáno minimálně 18 případů zvláštních adopcí a 10 případů zvláštních adopcí nevlastního dítěte. Taktéž i biologičtí rodiče můžou zvolit pro své dítě adoptivní rodiče, což se týká i homosexuálních párů. V zemi však byly v poslední době zaznamenány spíš případy přiosvojování dítěte druhého z manželů, než společné adopce.\n\nNovozélandský rychlobruslař a olympionik Blake Skjellerup se po Zimních olympijských hrách přiznal v květnu 2010 k homosexualitě, čímž se stal jedním z mála otevřeně gay sportovců.\n\nPrvní festivaly gay hrdosti se zde začaly konat v 70. letech. V 90. letech se v Aucklandu konal každoroční festival Hero Parade. Jednalo se o významnou veřejnou událost těšíci se celonárodní pozornosti, která se v letech 1992-2001 jeho konání zvyšovala. Kontroverzi mezi konzervativními křesťany eliminovaly davy mimořádné velikosti na novozélandské poměry. Hero festival pokračuje, ale už se netěší tak vysoké pozornosti, protože se v zemi neodehrávají jiné události podobného typu. Nicméně v únoru 2013 se v Aucklandu konal pochod hrdosti bez žádné kontraakce.\n\nDalší LGBT událostí je Big Gay Out, rodinné shromáždění konající se každoročně v Pt Chevalier's Coyle Park v Aucklandu. Počet účastníků v posledních několika letech stále roste a jsou v něm zahrnuti také současný premiér, předseda opoziční strany a mnoho dalších politiků ze středolevicových a středopravicových stran vyjadřujících svojí podporu LGBT komunitě.\n\nAčkoliv jsou anti-diskriminační legislativa a zákony o registrovaném partnerství a stejnopohlavním manželství aplikovány na celém území Nového Zélandu, netýkají se volně přidružených zámořských oblastí Niue, Tokelau a Cookových ostrovů z důvodu jejich separátního právního řádu. Zákony proti sodomii zůstávají na Cookových ostrovech stále platné, ačkoliv je Niue a Tokelau zrušily při revizi niueského právního řádu v r. 2007, z něhož byla taková ustanovení vyňata.\n\n\nF. V. (2014). \"The health and well-being of transgender high school students: Results from the New\nZealand Adolescent Health Survey (Youth’12)\". Journal of Adolescent Health\n\n"}
{"id": "1186495", "url": "https://cs.wikipedia.org/wiki?curid=1186495", "title": "Nikola Kljusev", "text": "Nikola Kljusev\n\nNikola Kljusev, makedonsky Никола Кљусев (2. říjen 1927, Štip – 16. leden 2008, Skopje) byl severomakedonský politik, první předseda vlády samostatné Severní Makedonie v letech 1991-1992 a ministr obrany v letech 1998-2000. \n\nVystudoval ekonomii na univerzitě v Bělehradě, promoval roku 1953 (doktorát 1964).Před vstupem do politiky byl akademickým ekonomem, profesorem a děkanem vysoké ekonomické školy ve Skopje a ředitelem Ekonomického ústavu tamtéž. Jako premiér byl nestraník, později vstoupil do křesťansko-demokratické VMRO-DPMNE, jež je spolu se sociální demokracií klíčovou politickou silou v zemi. Měl zásadní podíl na tom, že odštěpení Severní Makedonie proběhlo mírovou cestou, na rozdíl od jiných secesí od bývalé Jugoslávie. Během svého mandátu především vedl složitá jednání o stažení jugoslávské armády ze severomakedonského území. \n"}
{"id": "1186500", "url": "https://cs.wikipedia.org/wiki?curid=1186500", "title": "Ústí nad Labem (hrad)", "text": "Ústí nad Labem (hrad)\n\nÚstí nad Labem je zcela zaniklý hrad na jižním okraji historického jádra stejnojmenného města. Založen byl zřejmě při povýšení starší osady na město okolo roku 1250 a první písemná zmínka o něm pochází z roku 1283, kdy ho král Václav II. spolu s dalšími městy dal do zástavy Otovi Braniborskému. Hrad plnil mimo jiné funkci strážního bodu, který chránil přechod přes řeku Labe a kde se vybíralo clo. Když byl před rokem 1319 založen Střekov, ztratil ústecký hrad svou funkci, a zanikl.\n\nAugust Sedláček kladl polohu hradu na vrch Větruše, ale Tomáš Durdík lokalizoval jeho staveniště mezi kostel Nanebevzetí Panny Marie a kostel svatého Vojtěcha. Archeologický výzkum zde odhalil východní hradbu pravděpodobně čtverhranného areálu, která byla postavena v místech zasypaného příkopu raně středověkého hradiště.\n\n"}
{"id": "1186501", "url": "https://cs.wikipedia.org/wiki?curid=1186501", "title": "Ľubomír Vnuk", "text": "Ľubomír Vnuk\n\nĽubomír Vnuk (2. srpna 1970 Topoľčany – 9. dubna 2013 tamtéž) byl slovenský fotbalový záložník či obránce. Zemřel na srdeční selhání.\n\nV československé nejvyšší soutěži nastoupil za olomouckou Sigmu v 5 utkáních, aniž by skóroval. Ve slovenské nejvyšší soutěži zasáhl do 29 utkání (5 za Spartak Trnava na jaře 1994, 16 za Slovan Bratislava v období 1996/97 – podzim 1999 a 8 za VTJ KOBA Senec na jaře 2000), branku v nich nevstřelil.\n\nBěhem období, kdy byl hráčem Slovanu Bratislava, klub vyhrál slovenský titul (1998/99), dvakrát Slovenský fotbalový pohár (1996/97 a 1998/99) a Slovenský fotbalový superpohár (1996), přičemž v sezoně 1998/99 získal double. Nastupoval však spíše za B-mužstvo.\n\nV sezonách 1994/95 a 1995/96 hrál Moravskoslezskou fotbalovou ligu v Uničově, za nějž dal 11 branek. V Moravskoslezské fotbalové lize hrál také za Sigmu Olomouc „B“ na jaře 1993 a na podzim 1993 (2 branky).\n\nNa podzim 2000 hrál za OFK Tovarníky, dále za rakouský SC Gresten (2001), opět za Tovarníky (2001–2002), pak znovu v Rakousku za Sportunion Raika Steinakirchen (2003–2005), SC Gresten (2006–2011), OFK Krtovce (2011–2012) a ASK Kematen (2012–2013).\n\n"}
{"id": "1186505", "url": "https://cs.wikipedia.org/wiki?curid=1186505", "title": "Bergrutsch", "text": "Bergrutsch\n\nBergrutsch jsou pozůstatky opevnění v Krušných horách nedaleko Chomutova. Nachází se na ostrožně, která vybíhá směrem k levému břehu Chomutovky v nadmořské výšce asi 510 metrů.\n\nK lokalitě se nevztahují žádné písemné prameny a jméno Bergrutsch je pouze starším pomístním názvem ostrožny. Nebyl zde nalezen ani žádný archeologický materiál, který by umožnil datování. Jako hrad místo označil Jaroslav Pachner a Tomáš Durdík podle podoby dochovaných zbytků usuzuje na středověký původ. Lokalita připomíná rozestavěný, ale nedokončený hrad. Mohl souviset s ochranou obchodní stezky, která v jeho těsné blízkosti vedla již ve čtrnáctém století nebo s konfliktem pánů z Alamsdorfu s německými rytíři z Chomutova ve stejné době. V okolí však probíhaly opevňovací práce také během sedmileté války a v letech 1937–1938.\n\nLokalita má protáhlý oválný tvar. Na severní a východní straně ji chrání val s příkopem. Ve vrcholové části ostrožny je do rulové skály vytesaná čtvercová prohlubeň hluboká asi tři metry. Menší příkop odděluje níže položený závěr ostrožny, u kterého není jisté, zda byl součástí areálu.\n\n"}
{"id": "1186506", "url": "https://cs.wikipedia.org/wiki?curid=1186506", "title": "John Thomas", "text": "John Thomas\n\nJohn Thomas může být:\n\n"}
{"id": "1186507", "url": "https://cs.wikipedia.org/wiki?curid=1186507", "title": "John Thomas (hudebník)", "text": "John Thomas (hudebník)\n\nJohn Thomas, celým jménem John Henry Thomas, (21. února 1952 – 3. března 2016) byl velšský kytarista. Na počátku své kariéry působil ve skupině Edgar Broughton Band a později hrál s George Hatcher Band. S druhou jmenovanou kapelou nahrál desky \"Dry Run\" (1976), \"Have Band Will Travel\" (1976) a \"Talkin' Turkey\" (1977). V roce 1979 nahradil Roba Kendricka ve skupině Budgie. Se skupinou hrál až do jejího rozpadu v roce 1988. V letech 1995 až 1996, kdy byla obnovena, s ní opět vystupoval. Znovu byla obnovena v roce 1999 a to opět s Thomasem v sestavě. Ten však skupinu v roce 2002 opustil. Se skupinou nahrál alba \"Power Supply\", \"Nightflight\" (1981) a \"Deliver Us from Evil\" (1982). V osmdesátých letech působil v kapele Toma Galleyho nazvané Phenomena. Nahrál s ní alba \"Phenomena\" (1984) a \"Dream Runner\" (1987). Zemřel roku 2016 na zápal plic.\n\n"}
{"id": "1186509", "url": "https://cs.wikipedia.org/wiki?curid=1186509", "title": "7. základní expedice (Mir)", "text": "7. základní expedice (Mir)\n\n7. základní expedice, zkráceně EO-7, na Mir, byla sedmá dlouhodobá expedice vyslaná Sovětským svazem na jeho vesmírnou orbitální stanici Mir. Expedice byla zahájena 1. srpna 1990 startem kosmické lodi Sojuz TM-10 a skončila přistáním stejné lodi 10. prosince 1990. Posádka byla dvoučlenná, skládala se z velitele Gennadije Manakova a letového inženýra Gennadije Strekalova.\n\nKosmická loď Sojuz TM-10 startovala z kosmodromu Bajkonur. 3. srpna se připojila ke stanici, konkrétně k modulu Kvant-2. 4. prosince dorazila ke stanici loď Sojuz TM-11 s 8. základní posádkou, kterou tvořili Viktor Afanasjev a Musa Manarov a s japonským televizním novinářem Tojohiro Akijamou, který letěl jako člen 6. návštěvní expedice na Mir. Když se 7. základní posádka 10. prosince vrátila na Zem, letěl Akijama s nimi. Celá expedice trvala 130 dní, 20 hodin a 35 minut a za tu dobu 2070 krát obletěla Zemi.\n\n\n\n"}
{"id": "1186512", "url": "https://cs.wikipedia.org/wiki?curid=1186512", "title": "Theater of Salvation", "text": "Theater of Salvation\n\n\n\n"}
{"id": "1186513", "url": "https://cs.wikipedia.org/wiki?curid=1186513", "title": "Bačkovský hrad", "text": "Bačkovský hrad\n\nBačkovský hrad je zaniklý hrad, který se nacházel v dnešní obci Bačkov v okrese Trebišov na Slovensku. Obec leží 8 km na východ za Dargovským průsmykem a 5 km severně od města Sečovce.\n\nStopy po hradu se pravděpodobně nacházejí pod zříceninou kaštelu stojící přímo v Bačkově.\n\nHrad byl postaven počátkem 14. století přímo v obci. Koncem 17. století pak došlo k jeho zbourání. Na jeho místě byl v roce 1750 postaven kaštel, který byl za druhé světové války spolu s obcí úplně zničen ustupujícími německými vojsky.\n\n"}
{"id": "1186514", "url": "https://cs.wikipedia.org/wiki?curid=1186514", "title": "Římskokatolická farnost Chlum u Třeboně", "text": "Římskokatolická farnost Chlum u Třeboně\n\nŘímskokatolická farnost Chlum u Třeboně je územním společenstvím římských katolíků v rámci jindřichohradeckého vikariátu Českobudějovické diecéze.\n\nChlum byl původně filiálkou Třeboně. V letech 1737–1745 byl vystavěn kostel Nanebevzetí Panny Marie, jehož stavbu inicioval majitel panství, Jan František z Fünfkirchenu jako poděkování za záchranu života. Od roku 1745 zde duchovní správu vykonávali kaplani z místního zámku.\n\nFarnost v Chlumu u Třeboně byla zřízena až v roce 1900.\n\nFarnost je spravována ex currendo z Třeboně.\n\n"}
{"id": "1186517", "url": "https://cs.wikipedia.org/wiki?curid=1186517", "title": "The Savage Poetry", "text": "The Savage Poetry\n\n\n\n"}
{"id": "1186518", "url": "https://cs.wikipedia.org/wiki?curid=1186518", "title": "Mandrake (album)", "text": "Mandrake (album)\n\n\n\n\n"}
{"id": "1186519", "url": "https://cs.wikipedia.org/wiki?curid=1186519", "title": "Walter Kappacher", "text": "Walter Kappacher\n\nWalter Kappacher (* 24. října 1938, Salcburk) je rakouský spisovatel. V roce 2009 obdržel za svoje celoživotní dílo Cenu Georga Büchnera.\n\nVyučil se mechanikem motocyklů. Poté co absolvoval v letech 1957 základní vojenskou službu, pracoval několik měsíců jako mlékař. Posléze směroval jeho zájem k divadlu. Od roku 1978 je spisovatelem na volné noze. V roce 2008 obdržel čestný doktorát na univerzitě v Salcburku.\n\n\n\n\n\n\n"}
{"id": "1186520", "url": "https://cs.wikipedia.org/wiki?curid=1186520", "title": "Žofie Braniborská (1568–1622)", "text": "Žofie Braniborská (1568–1622)\n\nŽofie Braniborská (6. června 1568, Rheinsberg – 7. prosince 1622, Colditz) byla členka dynastie Hohenzollernů, princezna braniborská a sňatkem s Kristiánem I. Saským i saská kurfiřtka. Od roku 1591 byla regentka za nedospělého syna Kristiána II., tedy i vladařka Saska.\n\nŽofie se narodila 6. června 1568 na zámku Zechlin ve městě Rheinsberg v Braniborsku. Jejím otcem byl braniborský kurfiřt Jan Jiří Braniborský (1525-1598) a její matkou byla jeho druhá manželka, Sabina Braniborsko-Ansbašská (1548-1575), dcera markraběte Jiřího Braniborsko-Ansbašského.\n\nDne 25. dubna 1582 si Žofie v Drážďanech vzala saského kurfiřta Kristiána I. Saského (1560-1591), syna Augusta Saského. V den svatby bylo Žofii teprve 14 let a již rok po svatbě se jí narodilo první dítě; syn Kristián.\n\nPo smrti manžela Kristiána, který zemřel ve věku 31 let, se Žofie společně s hrabětem Fridrichem Vilémem I. Sasko-Výmarským stala regentkou za svého nejstaršího syna, který se měl stát nástupcem po svém otci.\n\nŽofie byla ortodoxní luteránka a bojovala proti kryptokalvinismu v Sasku. Po smrti Kristiána I. v roce 1591 byl kancléřem kalvinista \"Nikolaus Krell\", odpůrce luteránské ortodoxie. Toho nechala Žofie uvěznit v pevnost Königstein a následně roku 1601 jej nechala v Drážďanech popravit.\n\nErdmuthe Braniborská, sestra Žofie, nechala pro svoji mladší sestru sepsat modlitební knížku, která se stala jednou z nejstarších modlitebních knížek pro ženy.\n\nJako vdova žila Žofie střídavě v Drážďanech a na zámku v Colditz. Nechávala razit vlastní zlaté mince se svojí podobiznou (\"Žofiiny zlaťáky\", též \"Sophiendukaten\") a vlastnila též starý františkánský kostel v Drážďanech. Ten později pojmenovali právě po Žofii; \"Sophienkirche\", tedy \"Žofiin kostel\". Zemřela 7. prosince 1622 ve věku 55 let na zámku v Colditz.\n\nZe sňatku s Kristiánem vzešlo sedm dětí, přičemž pět z nich, tři synové a dvě dcery, se dožily dospělosti.\n\n"}
{"id": "1186521", "url": "https://cs.wikipedia.org/wiki?curid=1186521", "title": "Burning Down the Opera", "text": "Burning Down the Opera\n\n\n\n"}
{"id": "1186530", "url": "https://cs.wikipedia.org/wiki?curid=1186530", "title": "Římskokatolická farnost Suchdol nad Lužnicí", "text": "Římskokatolická farnost Suchdol nad Lužnicí\n\nŘímskokatolická farnost Suchdol nad Lužnicí je územním společenstvím římských katolíků v rámci jindřichohradeckého vikariátu Českobudějovické diecéze.\n\nPlebánie byla v Suchdole zřízena v roce 1364.\n\n\nFarnost je spravována ex currendo z Českých Velenic.\n\n"}
{"id": "1186545", "url": "https://cs.wikipedia.org/wiki?curid=1186545", "title": "8. základní expedice (Mir)", "text": "8. základní expedice (Mir)\n\n8. základní expedice, zkráceně EO-8, byla osmá, dlouhodobá expedice vyslaná Sovětským svazem na svojí vesmírnou orbitální stanici Mir. Expedice byla zahájena 2. prosince 1990 startem lodi Sojuz TM-11 a skončila návratem té samé lodi 26. května 1991. Posádka expedice byla dvoučlenná, velitelem letu byl Viktor Afanasjev a letovým inženýrem Musa Manarov.\n\nKosmická loď Sojuz TM-11 vzlétla 2. prosince 1990 z kosmodromu Bajkonur společně s japonským novinářem Tojohiro Akijamou, který letěl jako člen 6. návštěvní expedice a který nebyl na stanici stejně dlouho jako zbytek posádky, nýbrž se vrátil v lodi Sojuz TM-10 se 7. základní posádkou.\n\nNa palubě Miru Akijama, jakožto novinář, prováděl každý den jeden desetiminutový televizní přenos a dva dvacetiminutové rádiové přenosy. Používal k tomu techniku přivezenou nákladovou lodí Progress-M při průběhu 7. základní expedice. 10. prosince se odpojila loď Sojuz TM-10 s 7. základní posádkou a s Akijamou.\n\nPosádka během expedice podstoupila čtyři výstupy do volného kosmu, při nichž opravila moduly Kristall a Kvant-2. 18. května 1991 se připojila ke stanici loď Sojuz TM-12 se členy 9. základní expedice a s Helen Sharmanovou, která letěla jako 7. návštěvní posádka. Zároveň se stala prvním Britem ve vesmíru.\n\n26. května se odpojila loď Sojuz TM-11, se členy 8. základní expedice a 7. návštěvní expedice (Helen Sharmanová) a přistáli týž den na území Kazachstánu.\n\n\n"}
{"id": "1186550", "url": "https://cs.wikipedia.org/wiki?curid=1186550", "title": "Hejdové z Lichnova", "text": "Hejdové z Lichnova\n\nHejdové z Lichnova byl rod vladyků a rytířů z Lichnova, od počátku 15. století používajících též přezdívku Hejda (Heide/Heyde/Heydewitz). Dnes již tato tvrz neexistuje a nezůstaly po ní žádné stopy. Erbem tohoto rodu jsou hrábě zakončené na spodní straně střelou. Barvy erbu nejsou známé, pravděpodobně se lišily u jednotlivých členů rodu. Dle erbu tedy patří Hejdové k širšímu rozrodu Hrabišiců, a zmiňuje se o nich i Bartoloměj Paprocký ve svém díle \"Zrcadlo slavného Markrabství moravského\" z roku 1593\n\nPrvním příslušníkem rodu, který se psal po Lichnově byl jistý Přešek, též Přeško nebo Přesek. První písemný pramen jej uvádí dne 22. února 1320, a to touto informací. 22. února vévoda Mikuláš dal ve známost, že vévodství opavské spravuje po dobu jeho nepřítomnosti hradecký purkrabí Přesek z Lichnova. Úřad hradeckého purkrabího v té době neznamenal jen běžnou starost o chod hradu a nejbližšího okolí, ale měl více funkci správce celého opavského vévodství. Přešek žil prokazatelně ještě roku 1340, kdy je za své služby odměněn dvěma vesnicemi. Zdá se, že byl synem, nebo spíše vnukem Bohuslava II. z Rýzmburka, o kterém víme, že měl více než jednoho syna. O jeho postavení svědčí i tento citát: \"„My, Mikuláš z Boží milosti vévoda opavský a ratibořský činíme tímto nyní a in perpetuum známo, že Našemu milému a věrnému Přeskovi z Lichnova za jeho dnem i nocí věrně a nepřetržitě konanou službu vesnice Milotice a Rábov (Milotice pravděpodobně podle Miloty z Benešova z mocného rodu pánů z Kravař, pozn. aut.) spolu s lesem u Milotic ležícím, item dva lány ve vsi Babrovice cum omni Jure se všemi požitky k tomu náležejícími darujeme a předáváme všechny nyní specifikované pozemky se všemi právy za věrné služby výše jmenovanému Przescovy a jeho potomkům (dědicům) v pravé dědictví, aby s nimi jednal a zacházel dle vlastní vůle, ještě přikazujeme: že jsou cum omnimoda Facultate privilegiret: a darované statky jmenovaného Přeska jsou jeho dědictvím a sídlem jako barona podle zvyklostí země, což zakládáme tímto listem a Naší pečetí potvrzujeme. Stalo se v Opavě Ao 1340.“\" V dokumentech se pak uvádí Přešek mladší, o kterém ale nevíme nic bližšího.\nRod pokračuje Petrem z Lichnova, který se v pramenech objevuje již roku 1385 a v letech 1412 až 1416 zastává úřad komořího knížectví krnovského, tedy nejvyšší zemský úřad. Tento Petr má tři syny — Mikuláše, Denharta a Pavla, a dceru Markétu provdanou do rodu Čelmů z Brantic. Pavel žil ještě roku 1463 a v letech 1446 až 1463 zastával rovněž komornický úřad.\n\nMikuláš z Lichnova začíná jako první používat přezdívku Hejda, a to již okolo roku 1410. Vzhledem k rodovým vztahům je nejpravděpodobnější verze, že tuto přezdívku převzal po matce z rodu purkrabích z Donína jejíž křestní jméno se nedochovalo, kde tři členové rodu používali přezdívku Heide/Heyde. Rod purkrabích z Donína byl v blízkém vztahu k Hrabišicům obecně, sotva se tedy dá předpokládat náhodná shoda. Podle německých pramenů si tuto přezdívku přivezl Ota I. z Donína jako vzpomínku na tažení proti pobaltským pohanům; \"Heide\" má právě význam \"pohan\". Mikuláš \"Hejda\" z Lichnova se oženil s Dorotou Rotmberkovou z Ketře, což byl starý bavorský rytířský rod usazený v 15. století ve Slezsku. Tento pár měl dcery Annu, Machnu a Kateřinu, a syna Mikuláše mladšího.\n\nPotomky Anny a Machny dnes nalezneme ve všech evropských vládnoucích i již nevládnoucích rodech. Osud Mikulášových potomků už ale tak zářný nebyl. Mikuláš mladší se oženil s Anežkou z Děhylova se kterou měl potomstvo. Po její smrti se znovu oženil s Žofií z Drahotuš. Umírá okolo roku 1492 a Žofie se brzy nato vdává za Hanuše z Voštic, zemského sudího a předka knížat Lichnovských. Potomky Mikuláše a Anežky zřejmě odbyli odstupným a tím tvrz v Lichnově přechází na jiný rod.\n\nHejdové chudnou a v první polovině 16. století odcházejí na majetek svých příbuzných pánů ze Žerotína do obce Jalubí, kde roku 1563 Václav Hejda z Lichnova vlastní svobodný dvůr. Jeho synové však již erb a titul užívat nesměli, neboť, jak praví zápis v půhonech Olomouckých: „Vládyctvím a znakem opovrhli, provozujíce živnost selskou a stavíce se k registrám obce Jalubi.“ Václavovi potomci žijí i v současné době v mnoha větvích v Jalubí a okolí.\n\nŽe se Václav Hejda do Jalubí přistěhoval z knížectví krnovského.dosvědčuje dopis  jeho syna Jiřího Hejdy, poslaný zemskému soudu v Brně roku 1591. Potřeboval totiž dokázat u zemského soudu svůj rytířský původ a sháněl proto výpisy ze Zemských desek knížecí krnovského. Rod Hejdů  byl také majitelem svobodného dvora a jediného lánu v Jalubí, o čemž jsou záznamy v Lánském rejstříku panství velehradského z roku 1656.\n\nOpat velehradský, kněz Eckhard ze Švoben, obvinil svého poddaného Juru Hejdu pro vraždu jeho poddaného Jana Vrby z Jalubí, a tak Jura Hejda souzen právem loveckým na Buchlově. Po vynesení rozsudku Jura Hejda prohlásil,  že je rytířského rodu. Soudit šlechtice měl právo jen zemský soud. Na základě opatovy žaloby nařídil Zemský soud v Olomouci konaný při svátku Jana Křtitele 1591 Jiřímu Hejdovi, aby na zasedání nejvyššího soudu zemského do Brna se dostavil a před soudci dokázal, že je rodu rytířského. Ale soudcové ho rytířství zbavili a prohlásili za poddaného velehradského opata. A to proto, že si nevážil rodového šlechtictví a že se dopouštěl činů, které se nesrovnávaly s rytířským stavem. Soud mu vytkl, že šenkoval víno a pivo, nařízení velehradských opatů plnil jako obyčejný poddaný a dokonce se vyjadřoval, že o šlechtictví nestojí. Dále mu soud vytkl, že se choval nevážně, byl obviněn z nepoctivosti, utekl z kláštera velehradského, kde byl držen z rozkazu zemského hejtmana zavázav se svou ctí, že se z kláštera nevzdálí. Jeho synům a dcerám soud vytkl, že se jako šlechticové nehlásili u zemských hejtmanů, ale byli zapsáni v registrech dědiny Jalubí, pokládali opaty za svou vrchnost a provozovali obchody po selsku. Tyto všechny závažné důvody přiměly zemský soud k tomu, aby Jiřího Hejdu vyloučil ze stavu rytířského a zakázal mu k tomuto stavu se hlásit.\n\nVraždy se Jiří Hejda pravděpodobně nedopustil (jak jej udal opat), poněvadž mu to soud nijak nevytýká a ani v Černé knize práva loveckého není zapsán nad ním žádný rozsudek.\n\n\nČeský poslední panovnický pár, Karel I. Habsburský a Zita Bourbonská, má své kořeny rovněž v rodu Hejdů a to každý z nich od jedné ze sester Mikuláše Hejdy mladšího. Stejně tak manželka Františka Ferdinanda d´Este, Žofie vévodkyně z Hohenbergu, rozená hraběnka Chotková, byla po jedné z linií z rodu Hejdů.\n\n\n"}
{"id": "1186551", "url": "https://cs.wikipedia.org/wiki?curid=1186551", "title": "Ladislav Moc", "text": "Ladislav Moc\n\nLadislav Moc (* 17. září 1931 v Sobočicích u Zásmuk, okr. Kolín) je bývalý československý atlet, olympionik na 20 km a 50 km chůze. V letech 1952 až 1965 patřil ke špičce uznávaných předních chodců světa. V uvedeném období dokázal překonat 4krát světový rekord. Tyto světové rekordy byly uznány Mezinárodní atletickou federací IAAF. V době svého sportování startoval za čs. armádu, od roku 1952 za TJ PVOS Zenit, od roku 1955 za DA Znojmo, od roku 1956 za ÚDA (Ústřední dům armády), který byl v roce 1957 přejmenován na VTJ Dukla Praha. Právě tady trénoval s olympionikem Josefem Doležalem a Václavem Platilem.\nV roce 1955 překonal na dráze ve Znojmě světový rekord v chůzi na 50 km časem 4:27:27 hod. a také světový rekord na 30 angl. mil časem 4:17:25 hod. Totéž se mu podařilo zopakovat roku 1956, kdy svůj vlastní světový rekord na 50 km překonal v Praze na Strahově časem 4:21:07,8 hod. a na 30 angl. mil časem 4:12:03,04 hod.\n\nMistrem Československa v chůzi se stal celkem 10krát, z toho na 20 km 4krát a na 50 km 6krát.\n\n\nOd roku 1970 byl ustanoven trenérem atletiky s aprobací sportovní chůze v Dukle Banská Bystrica. Pod jeho vedením byla vybudována nepřehlédnutelná chodecká skupina, kterou postupně prošli Benčík, Blažek, Szikora, Pelíšek, Pařízek, Ruščák, Kažimír, Vaňous, Mrázek, Petrík, Vitéz, Pribilinec, Zedník, Rebo, Hudák. Tato skupina proslavovala československou atletiku. V roce 1982 na ME v Athénách vybojoval Jozef Pribilinec stříbrnou medaili a Pavol Blažek hned za ním bronzovou. Jozef Pribilinec se stal v roce 1988 v Soulu olympijským vítězem na 20 km a rovněž se stal mistrem světa. Pavol Blažek se stal mistrem Evropy v roce 1990 ve Splitu. Roku 1980 se Ladislav Moc jako oficiální trenér zúčastnil OH v Moskvě.\n\nV roce 1983 přešel do sekretariátu vrcholového sportu Doc. Dr. Rudolfa Duška místopředsedy ÚV ČSTVZ a v Dukle Banské Bystrica ho ve funkci trenéra chůze nahradil Juraj Benčík. Skupina úspěšných chodců v Banské Bystrici se dále rozrostla o reprezentanty Játiho, Reba, Zimku, Záhončíka, Kollára, Urbašíka, R. Bílka, Korčoka. Ladislav Moc mimo jiné vypracoval „Jednotný tréninkový systém sportovní chůze. Za mimořádnou záslužnou trenérskou práci byl v roce 1981 oceněn vysokým vyznamenáním „Zasloužilý trenér“.\n\nRovněž nelze opomenout skutečnost, že dlouhá léta působil i jako mezinárodní rozhodčí. V roce 1978 byl zařazen na panel mezinárodních rozhodčích chůze IAAF, což mu dávalo možnost rozhodovat na nejvyšších světových a evropských soutěžích. V roce 1996 byl MOV nominován na OH do Atlanty, zde působil jako vrchník chodeckého závodu na 50 km chůze a jako rozhodčí chodeckého závodu na 20 km.\n\nV roce 1988 sepsal a jako autor vydal rozsáhlou publikaci o začátcích atletiky a založení AC Praha 1890, jejímž prvním sportovním počinkem bylo uspořádání závodu Praha – Poděbrady. Jeho publikace „Stoletá historie československé sportovní chůze\" byla uložena v archivu Národního muzea pod položkou 3,4/98.\n\nSvé vynikající organizační schopnosti, dovednosti a znalosti uplatňoval po mnoho let i ve funkci ředitele mezinárodního chodeckého závodu Praha – Poděbrady, kde se ve spolupráci s Ing. Alexandrem Bílkem vždy úspěšně podílel na jeho zdaru.\n\nZa svou celoživotní práci v oblasti sportu obdržel řadu čestných uznání a ocenění, a to jak v armádním sportu, tak i v rámci ČSTV. Jeho veřejně prospěšná činnost byla roku 1984 oceněna „Veřejným uznáním I. stupně za zásluhy o rozvoj Československé tělesné výchovy“. Při příležitosti dosažení životního jubilea 80 let byl v Bratislavě roku 2011 vyznamenán zlatou medailí společnosti „Ferdinanda de Martinenga“ a byl mu udělen titul „Rytíř sportu“ za neocenitelný příspěvek k světovému sportu v duchu fair play a šíření olympijské myšlenky mezi mládeží.\n"}
{"id": "1186554", "url": "https://cs.wikipedia.org/wiki?curid=1186554", "title": "296 (číslo)", "text": "296 (číslo)\n\nDvě stě devadesát šest je přirozené číslo, které následuje po čísle dvě stě devadesát pět a předchází číslu dvě stě devadesát sedm. Římskými číslicemi se zapisuje CCXCVI.\n\n\nSilnice II/296 je česká silnice II. třídy vedoucí na trase Mladé Buky – Horní Maršov – Pec pod Sněžkou\n\n\n"}
{"id": "1186555", "url": "https://cs.wikipedia.org/wiki?curid=1186555", "title": "Dokonalý šéf", "text": "Dokonalý šéf\n\nDokonalý šéf (v anglickém originále Burnt) je americký dramatický film režiséra Johna Wellse. Scénář napsal Steven Knight na motivy příběhu od Michaela Kalesnika. V hlavních rolích se objevili Bradley Cooper, Sienna Miller, Daniel Brühl, Omar Sy, Matthew Rhys, Riccardo Scamarcio, Alicia Vikander, Uma Thurman a Emma Thompson. Jedná se o druhý film, kde se společně objevili Bradley Cooper a Sienna Miller, poprvé to bylo o rok dříve, ve snímku \"Americký sniper\". \n\nFilm přišel v České republice do kin dne 22. října 2015, v amerických kinech šel do širší kinodistribuce o týden později, dne 30. října 2015 prostřednictvím distribuční společnosti The Weinstein Company.\n\nPřed třemi lety byl Adam Jones (Bradley Cooper) jedním ze špičkových kuchařů, který pracoval v pařížské restauraci pod vedením svého mentora Jean-Luca. Jeho drogová závislost a extrémní smysl pro preciznost však způsobily zánik restaurace a Adam s sebou strhl také několik svých přátel. Na nějaký čas zmizel, vystřízlivěl a sám sebe odsoudil k vyloupání milionu ústřic v baru v New Orleans. Po vyloupnutí své milionté ústřice se vrací do Londýna, kde plánuje získat svou dřívější slávu a třetí michelinskou hvězdu.\n\nV roce 2013 měl John Wells natočit komediální film o vaření v hlavní roli s Bradley Cooperem, který představoval bývalého pařížského šéfkuchaře Adama Jonese. Sienna Miller podepsala smlouvu jako hlavní herečka tohoto filmu. Do filmu byli zároveň obsazeni i Omar Sy, Jamie Dornan, Emma Thompson, Daniel Brühl, Alicia Vikander a Lily James. Dornanova role byla později s filmu vyjmuta kvůli krácení příběhu a role Lily Jones se zkrátila pouze na cameo. \n\nFilm měl mít původně název \"Chef\", ale v červenci 2014 byl přejmenován na \"Adam Jones\", aby nedošlo k záměně se stejnojmenným filmem od \nJona Favreaua. V této době se k obsazení přidala i herečka Uma Thurman, která nakonec ztvárnila vedlejší roli. V srpnu 2014 byl k obsazení přidán herec Matthew Rhys v roli Jonesova hlavního nepřítele, šéfkuchaře Reece. Dne 29. července 2015 film získal svůj konečný název, a to \"Burnt\". \n\nHlavní natáčení začalo 23. července 2014 v New Orleans ve státě Louisiana. Po dvou dnech se štáb přesunul do Londýna, kde celý film vznikl. \n\nDne 2. října 2014 začal Nick Moore film stříhat v rámci postprodukce. Během této činnosti byly z finální verze vystřiženy scény s Jamie Dornanem, objevily se později v bonusových scénách na filmovém DVD.\n\n"}
{"id": "1186560", "url": "https://cs.wikipedia.org/wiki?curid=1186560", "title": "297 (číslo)", "text": "297 (číslo)\n\nDvě stě devadesát sedm je přirozené číslo, které následuje po čísle dvě stě devadesát šest a předchází číslu dvě stě devadesát osm. Římskými číslicemi se zapisuje CCXCVII.\n\n\n\nSilnice II/297 je česká silnice II. třídy vedoucí na trase Čistá v Krkonoších – Janské Lázně – Svoboda nad Úpou\n\n\n"}
{"id": "1186561", "url": "https://cs.wikipedia.org/wiki?curid=1186561", "title": "Biskupová", "text": "Biskupová\n\nBiskupová je obec v okrese Topoľčany v Nitranském kraji na západním Slovensku. V roce 2014 zde žilo 246 obyvatel. První písemná zmínka o obci pochází z roku 1326.\n"}
{"id": "1186562", "url": "https://cs.wikipedia.org/wiki?curid=1186562", "title": "LAW 80", "text": "LAW 80\n\nLAW 80 \"(Light Anti-armour Weapon 80\"), někdy chybně označovaná jako LAW 94 je přenosná protitanková zbraň používaná britskou armádou, ale i dalšími. Byla vyvinuta v 80. letech britskou firmou Hunting Engineering a do výzbroje britské armády se dostala v roce 1988, kdy nahradil starší M72 LAW a Carl Gustav.\n\n\n\n"}
{"id": "1186566", "url": "https://cs.wikipedia.org/wiki?curid=1186566", "title": "Start a Fire", "text": "Start a Fire\n\n„Start a Fire“ je singl Margaret, vydaný 21. srpna 2014 z jejího debutového studiového alba Add the Blonde. Kompozice se stala oficiální hymnou Mistrovství světa ve volejbale mužů 2014. Autory skladby jsou Thomas Karlsson, Mats Tärnfors a také samotná zpěvačka. Skladba se umístila na 10. místě v žebříčku \"AirPlay – Top\" mezi nejhranějšími skladbami polských rozhlasových stanic.\n\nPolská volejbalová federace se na Margaret obrátila s prosbou o vytvoření oficiální hymny k Mistrovství světa ve volejbale mužů, které se konalo v roce 2014 v Polsku. Za tímto účelem zpěvačka nahrála píseň „Start a Fire”. Převážná část textu je v angličtině, ale obsahuje také fragmenty v polštině, které se v textu zpěvačky objevily poprvé. Autory kompozice jsou Thomas Karlsson a Mats Tärnfors, přičemž autorkou slov v polštině je sama zpěvačka.\n\nDruhá verze písně, která je celá v angličtině, je umístěna na debutovém studiovém albu zpěvačky s názvem Add the Blonde. Kompozice je zároveň i druhým promo singlem z alba.\n\nZpěvačka o písni řekla:\n\nSingl byl premiérově prezentován zpěvačkou 18. srpna 2014 v Krakovské aréně (Kraków Arena) před posledním zápasem v rámci XII Memoriálu Huberta Jerzego Wagnera, který vysílala v přímém přenosu televize Polsat Sport. Během vystoupení byly záběry zaznamenávány, ty se následně objevily ve videoklipu doprovázející skladbu. Dne 21. srpna v rádiu RMF FM proběhla rádiová premiéra singlu.\n\nDne 30. srpna Margaret zazpívala píseň na Národním stadionu ve Varšavě během zahajovacího ceremoniálu Mistrovství světa ve volejbale mužů 2014. Tato událost byla vysílána živě ve více než 168 zemích. Margeret rovněž vystoupila s kompozicí 18. září před utkáním reprezentace Polska a Ruska v Atlas Arena v Lodži a také 21. září v Katovicích během závěrečném programu, při kterém proběhlo udělování medailí Světového šampionátu volejbalistů.\n\nKompozice běžela v rozhlasových stanicích včetně těch celostátních, jako jsou RMF FM, Radio Eska nebo RMF MAXXX. Píseň se rovněž umístila na mnoha rádiových žebříčcích hitů, kde zaujala 1. místo v žebříčcích POPlista a Gorąca 20.\n\nSkladba se umístila na 10. místě v žebříčku \"AirPlay – Top\" mezi nejhranějšími skladbami polských rozhlasových stanic.\n\nDne 27. srpna 2014 se uskutečnila na internetových stránkách Radia ZET premiéra videoklipu k písni propagující Mistrovství světa ve volejbale mužů 2014. Videoklip režírovala Agata Tadra, za produkci odpovídala Telewizja Polsat.\n\nDne 18. září se na internetovém portálu Onet.pl uskutečnila premiéra druhého videoklipu, který byl zrealizován jako singl určený k umístění na albu (výhradně v angličtině). Klip režírovala Olga Czyżykiewicz. V klipu byly zobrazeny témata týkající se tabu, jako je homosexualita, sexuální život zdravotně postiženým nebo boj dětí s nevidomostí.\n\nVideoklip se umístil na 4. místě v žebříčku nejranějších hudebních videoklipů televizních hudebních stanic.\n\n"}
{"id": "1186568", "url": "https://cs.wikipedia.org/wiki?curid=1186568", "title": "Hellfire Club", "text": "Hellfire Club\n\nNázev alba odkazuje ke stejnojmenné tajné chatě v Anglii v 18. století. V ní se podle Sammeta sházeli muži z vysokých společenských vrstev a společně zde pili, hodovali a provozovali orgie. \"Hellfire Club\" se po vydání umístilo na čtvrté pozici v německé hitparádě Media Control Charts.\n\n\n\n"}
{"id": "1186571", "url": "https://cs.wikipedia.org/wiki?curid=1186571", "title": "Blesovce", "text": "Blesovce\n\nBlesovce jsou obec v okrese Topoľčany v Nitranském kraji na západním Slovensku. V roce 2011 zde žilo 334 obyvatel.\n\nObec leží v Podunajské pahorkatině, v severozápadní části Nitranské pahorkatiny, na severovýchodním úpatí Povážského Inovce. Územím protéká Blesovský potok. Povrch území obce je odlesněný, členěný vrchy a podélnými úvaly. Nadmořská výška se pohybuje v rozmezí 194 až 277 m n. m., střed obce je ve výšce 232 m. Území je tvořeno třetihorními uloženinami, které pokrývají sprašové hlíny. Zemědělskou půdu tvoří hnědozem a ilimerizované půdy, zastavěná část má velikost 6 ha.\n\nArcheologické nálezy dokládají osídlení už v období neolitu. První písemná zmínka o obci pochází z roku 1246, v darovací listině král Bela IV. daroval hraběti Vitkovi (za služby poskytnuté v době invaze Tatarů) území (Horní) Štitáre, vyjmuté z nitranského hradního panství, území, která sousedila s Ludanicemi a Obdokovcemi patřícími témuž hraběti Vítkovi. V roce 1262 je obec uváděná jako Belez. V roce 1390 byla v majetku topolčanského panství.\n\nNa přelomu 13. a 14. století se změnil vlastník panství. Obec pravděpodobně zabral Matúš Čák Trenčínský a připojil ji k topolčanskému hradnímu panství. V roce 1389 bylo vyměněno za panství Šášov s bratry Frankem a Šimonem ze Sečian, Blesovce přestaly být královským městem. V období turecké nadvlády byla obec vypálená. Od konce 16. století se v obci vystřídalo mnoho majitelů jako rody Beréniovců, Očkaiovců, Prileskovců, Ujfalušiů a dalších.\n\nV roce 1715 bylo v obci 16 domácností a jsou uváděny vinice. V roce 1787 žilo v 33 domech 194 obyvatel, v roce 1828 v 31 domech bylo 217 obyvatel. Obec byla známá vinicemi, ovocnářstvím a pěstováním růží.\n\nObec byla už v 11. respektive 12. století sídlem fary. Stál zde románský kostelík zasvěcený svatému Janu Křtiteli. Na začátku 17 století byl užíván evangelíky.. V roce 1658 byl původně dřevěný kostel přestavěn na kamenný. Po roce 1711 v obci zanikla evangelická církev a kostel se stal v roce 1730 opět katolickým. V 18. století byl barokně přestavěn a v 19. století empírově upraven. \n\nŘímskokatolická farnost Blesovce patří pod děkanát Radošina nitranské diecéze. Farním kostelem je kostel umučení svatého Jana Křtitele, filiálním je kostel Narození Panny Marie ve Veľkých Dvoranech.\n\n\n"}
{"id": "1186572", "url": "https://cs.wikipedia.org/wiki?curid=1186572", "title": "Římskokatolická farnost Dvory nad Lužnicí", "text": "Římskokatolická farnost Dvory nad Lužnicí\n\nŘímskokatolická farnost Dvory nad Lužnicí je územním společenstvím římských katolíků v rámci jindřichohradeckého vikariátu Českobudějovické diecéze.\n\nVes je prvně připomínána v roce 1499 a původně patřila do Dolních Rakous. Farnost zde byla zřízena v roce 1783. K 31. červenci 1920 bylo toto území (západní Vitorazsko) připojeno k Československu. Farnost ve Dvorech se stala součástí apoštolské administratury, podřízené Českobudějovické diecézi a v roce 1937 byla k této diecézi přičleněna přímo. V letech 1940–1945 byla farnost nuceně podřízena diecézi Sankt Pölten, po skončení druhé světové války byla navrácena Českobudějovické diecézi.\n\nFarnost je administrována ex currendo z Českých Velenic.\n\n"}
{"id": "1186573", "url": "https://cs.wikipedia.org/wiki?curid=1186573", "title": "Jméno souboru", "text": "Jméno souboru\n\nJméno souboru ( ) je posloupnost znaků sloužící k identifikaci počítačového souboru uloženého v systému souborů na datovém médiu.\n\nÚplné jméno souboru ( ) může mít následující složky:\n\n\nChápání termínu jméno souboru je v různých operačních systémech různé: často se jedná o vlastní jméno souboru s příponou (codice_7), někdy pouze vlastní jméno souboru, jindy úplné jméno souboru. Operační systémy se také liší tím, které složky úplného jména souboru umožňují a vyžadují používat a jakým způsobem je od sebe oddělují; operační systémy sálových počítačů často ani neumožňovaly zapsat úplnou specifikaci souboru včetně zařízení jedním parametrem. \nRůzné operační systémy a systémy souborů kladou na jména souborů různá omezení, které se týkají především maximální délky jména a povolených znaků ve jméně.\n\n"}
{"id": "1186574", "url": "https://cs.wikipedia.org/wiki?curid=1186574", "title": "Louis Domingue", "text": "Louis Domingue\n\nLouis Boileau-Domingue (* 6. března, 1992, Mont-Saint-Hilaire, Québec, Kanada) je kanadský hokejový brankář hrající v týmu Tampa Bay Lightning v severoamerické lize NHL.\n\nDomingue byl v roce 2008 vybrán týmem Moncton Wildcats jako celkově 13. ve vstupním draftu Kanadské juniorské soutěže QMJHL. Zde chytal za Wildcats a později za klub Quebec Remparts. V sezoně 2009/2010 byl zvolen pro každoroční utkání talentů způsobilých pro nadcházející NHL draft \"Top Prospects Game\" pod záštitou CHL.\nTéhož roku byl vybrán týmem Phoenix Coyotes v pátém kole jako celkově 138. volba vstupního draftu NHL a 1. června 2011 podepsal s Coyotes tříletou vstupní smlouvu.\n\nV sezoně 2011/2012 Louis Domingue pokračoval v sestavě Remparts, kde zaznamenal nejlepší úspěšnost zákroků (91,4 %) z celé QMJHL. Na profesionální úrovni se poprvé představil v ročníku 2012/2013, kdy nastupoval za Gwinnett Gladiators (ECHL) a Portland Pirates (AHL).\n\nDomingue byl v sezoně 2014/2015, po výměně záložního brankáře Devana Dubnyka, povolán Arizonou Coyotes do NHL, aby kryl záda Mikeu Smithovi. V brance debutoval 31. ledna 2015 v průběhu třetí třetiny utkání proti týmu Ottawa Senators, za nepříznivého stavu 5:1. Dostal dvě branky a připsal si 8 zákroků. V dalším kole zaznamenal premiérový start a zároveň vítězství proti Montréalu Canadiens.\n\nV ročníku 2015/2016 byl Louis Domingue opět povolán po zranění brankářské jedničky Mikea Smitha. Původně měl být pouze záložním brankářem Anderse Lindbäcka, ale jeho výkony jej posunuly na pozici startujícího brankáře.\n\n"}
{"id": "1186575", "url": "https://cs.wikipedia.org/wiki?curid=1186575", "title": "Made for TV", "text": "Made for TV\n\nFrontman kapely Tom Lyon (celým jménem Thomas Ray Lyon) se narodil v Portlandu a v sedmdesátých letech pracoval jako diskžokej v Novém Mexiku. Později byl členem kapely Action Memos. Zemřel roku 2002 ve věku 53 let.\n\n"}
{"id": "1186579", "url": "https://cs.wikipedia.org/wiki?curid=1186579", "title": "Sen no Rikjú", "text": "Sen no Rikjú\n\nSen no Rikjú, \"Sen no Rikyū\" (1522 Sakai – 21. dubna 1591 Kjóto) byl japonský čajový mistr.\n\nStudoval u mistra Kitamuki Dóčina čajové umění stylu šoinča a u Takeno Džóóa se seznámil se stylem wabiča, který mu byl bližší. O jeho dalších osudech není mnoho známo, ale vybudoval si dobré jméno. V roce 1579 se stal čajovým mistrem u daimjó Ody Nobunagy a po jeho smrti pokračoval u Tojotomi Hidejošiho. Jeho působení blízko moci se mu stala osudným. Za ne zcela jasných okolností se rozešel s Hidejošim ve zlém a ten nařídil, aby spáchal seppuku.\n\nV době nejistoty, co bude s rodinou a majetkem po vynucené sebevraždě pokračoval v jeho odkazu jeho adoptivní syn Šóan a jeho syn Sótan. Později se podařilo vytvořit třem Sótanovým synům tři doposud působící čajové školy Omotesenke, Urasenke a Mušakódžisenke, v čele každé stojí iemoto (dědičná hlava rodu).\n\nVýznam Rikjúa spočívá především v definování a prosazení stylu čajové ceremonie wabi (kde navazuje na učení mistra Ikkjú). Preferoval jednoduchost a přirozenost, namísto nákladného čínského porcelánu si náčiní tvořil z místní keramiky raku, rád konal čajové ceremonie v jednoduchých čajových chýších.\n\n"}
{"id": "1186580", "url": "https://cs.wikipedia.org/wiki?curid=1186580", "title": "Benelli M3", "text": "Benelli M3\n\nBenelli M3 (Super 90) je brokovnice vyvinutá a vyráběná italským výrobcem střelných zbraní Benelli. M3 je známá pro možnost volby mezi poloautomatickým a opakovací režimem. Je spolehlivá a všestranná, a je populární požíváním policejními složkami a sportovními střelci. M3 má také odnímatelnou pažbu, což umožňuje výběr mezi tradiční brokové pažbou a pistolovou pažbou.\n\nBenelli M3 se vyrábí v několika variantách, nejznámější varianta je M3 Super 90, který se vyznačuje menším tělem. K dispozici je také kratší verze - která se snadněji přepravuje - je používána policejními složkami.\n\n\n"}
{"id": "1186581", "url": "https://cs.wikipedia.org/wiki?curid=1186581", "title": "PAZ-672", "text": "PAZ-672\n\nPAZ-672 byl sovětský autobus s malou obsaditelností. V Česku by byl takový autobus označen nejspíše jako midibus. Výrobcem byl Pavlovský autobusový závod ( ), kde byl vyráběn mezi roky 1967 až 1989. Předchůdcem byl typ PAZ-652, nástupcem typ PAZ-3205. Autobusy tohoto typu byly určeny pro provoz ve venkovských a příměstských oblastech s malou poptávkou. Přesto byly provozovány i ve městech jako maršrutky nebo služební autobusy různých podniků.\n\nPříprava autobusu PAZ-672 začala v roce 1957. Konstrukce vycházela ze zkušeností s typem PAZ-652B. Autobus poháněl osmiválcový vidlicový zážehový motor. Motor, řízení s posilovačem i podvozkové skupiny byly použity z nákladního automobilu GAZ-53. Souběžně byl připravován i osobní autobusový přívěs označený PAZ-750, který se ale nevyráběl.\n\nProjekt autobusu byl hotov koncem roku 1958. První prototyp byl hotový v listopadu 1959. Ten se velice podobal předchozímu typu PAZ-652. Během dalšího vývoje byly do konstrukce zapracovány zkušenosti z provozu typu PAZ-652 i změny na nákladních automobilech GAZ-52 a GAZ-53. V prosinci 1960 byl dokončen další prototyp PAZ-672. Základní řešení karoserie bylo odvozeno od PAZ-652B, brzdová soustava byla změněna na dvouokruhovou. V letech 1961 a 1963 byly postaveny tři prototypy. Po úspěšném zvládnutí státních zkoušek byl autobus koncem roku 1963 doporučen do sériové výroby.\nV roce 1964 byla úplně přepracována kostra karoserie kvůli snížení hmotnosti. Byla zvětšena boční okna. Vzorek autobusu byl dokončen k prvomájovým oslavám. Do konce roku 1964 bylo naplánováno vyrobit 500 kusů. Příprava výroby se ale protáhla, v roce 1965 ani v roce 1966 se nepodařilo zahájit výrobu. První sériové vozy se objevily teprve v roce 1967. Během příprav byly zkonstruovány další nové modifikace vozidla. Dohromady vzniklo asi dvacet vzorků. V červenci 1966 pět autobusů absolvovalo zkušební jízdu na trase Pavlovo – Jerevan – Pavlovo.\n\nPrvní dvě karoserie sériových PAZ-672 byly v montážním oddělení číslo 2 svařeny 25. října 1967. Za měsíc už vznikly v montážním oddělení číslo 1 další čtyři autobusy. Celkem se do konce roku 1967 podařilo smontovat pouhých deset vozů. V listopadu 1968 ale byla ukončena výroba předchozího typu PAZ-652B a závod kompletně přešel na výrobu typu PAZ-672.\n\nV prosinci 1969 bylo rozhodnuto autobus modernizovat. Byla prodloužena životnost motoru, zlepšena spolehlivost hydraulického posilovače řízení i brzd, lépe utěsněna karoserie. Změny byly zaváděny průběžně, ale v označení autobusu se to neprojevilo. V literatuře se běžně uvádí, že autobus modernizovaný na počátku sedmdesátých let 20. století měl označení PAZ-672B, ale ve skutečnosti takto označená modifikace neexistovala. Od roku 1975 byl proběh do generální opravy prodloužen na 320 tisíc km a od roku 1979 dokonce na 330 tisíc km. V roce 1980 byl na polygonu NAMI odzkoušen modernizovaný autobus PAZ-672M, který měl lhůtu do generálky 350 tisíc km. Výroba této modifikace začala v prosinci 1982. Do konce roku 1989 bylo vyrobeno 90 645 exemplářů. Od roku 1978 se montovalo odlišné venkovní osvětlení, vyhovující mezinárodním předpisům (nové přední ukazatele směru a obrysová světla, zadní sdružené svítilny hranatého tvaru).\n\nVýroba autobusu PAZ-682M byla ukončena v listopadu 1989. Ve výrobě byl nahrazen modernějším provedením PAZ-3205. Dohromady bylo vyrobeno 190 150 autobusů PAZ-672 a se započítáním všech modifikací 288 688.\n\n\n\n"}
{"id": "1186582", "url": "https://cs.wikipedia.org/wiki?curid=1186582", "title": "Bojná", "text": "Bojná\n\nBojná je obec v jihozápadní části okresu Topoľčany v Nitranském kraji na západním Slovensku. V roce 2014 zde žilo 2033 obyvatel. Hlavní dominantou obce je katolický kostel Všech svatých z roku 1787. Bojná se stala známá archeologickými nálezy z období Velkomoravské říše.\n"}
{"id": "1186583", "url": "https://cs.wikipedia.org/wiki?curid=1186583", "title": "Pavlovský autobusový závod", "text": "Pavlovský autobusový závod\n\nPavlovský autobusový závod ( ), jinak také Pavlovský autobus ( ), ve zkratce PAZ, je ruský výrobce autobusů sídlící ve městě Pavlovo v Nižněnovgorodské oblasti.\n\nO založení závodu bylo rozhodnuto v roce 1930 a výroba začala v roce 1932. Závod vyráběl nářadí a části karoserií pro závod GAZ v Nižním Novgorodě. V roce 1952 byl výrobní program změněn a závod byl přejmenován na Pavlovský autobusový závod (PAZ). Specializací závodu se staly malé autobusy sedmimetrové délky. Už v srpnu 1952 bylo dokončeno pět autobusů s kapotovou karosérií typu PAZ-651 (GZA-651) na podvozku nákladního automobilu GAZ-51. Produkce kapotových autobusů byla následně převedena do Kurganského autobusového závodu (KAvZ).\nV roce 1958 začala výroba prvního autobusu vlastní konstrukce. Byl to typ PAZ-652 s bezkapotovou (trambusovou) karoserií a dvěma skládacími dveřmi.\nV listopadu 1968 byl bez přerušení výroby PAZ-652 nahrazen typem PAZ-672, který se stal nadlouho základem produkce. Souběžně byla vyráběna i plněpohonná modifikace se zvýšenou průchodivostí a s jedinými dveřmi PAZ-3201.\nV šedesátých letech dvacátého století se zformovala modelová politika závodu jako výroba velkého počtu modifikací odvozených od jediného základního modelu. Cílem byla maximální unifikace ve výrobě i při provozování a údržbě.\nProsinec 1989 přinesl začátek výroby typu PAZ-3205. Ten se stal základem pro vývoj více než 30 modifikací. Sériově se ale vyrábělo okolo deseti různých verzí. Některé se po modernizaci stále vyrábějí. Plněpohonná verze je označena PAZ-3206.\nOd roku 2000 se nabídka výrobce rozšířila o větší (delší) autobusy přes sedm metrů délky. Produkce nízkopodlažního typu PAZ-3237 začala v roce 2003, typ PAZ-3204 se dostal k uživatelům v roce 2009.\nFirma PAZ vyvinula také účelové školní modifikace autobusů PAZ-3205 a PAZ-3206, které dodává v charakteristickém žlutém laku.\nVýrobní kapacity podniku umožňují produkci více než 10 000 vozů ročně. Firma v roce 2016 užívá název Pavlovský autobus a od roku 2000 patří spolu s výrobcem KAvZ do skupiny firem GAZ.\nNa konci 90. let 20. století byly vyvinuty větší autobusy s větší obsaditelností, ale jejich produkce nikdy nedosáhla významnějších počtů.\n\nZde je uveden pouze přehled nejpočetněji vyráběných provedení. Mezitypy a specializovaná provedení zde nejsou zmíněna.\n\n"}
{"id": "1186584", "url": "https://cs.wikipedia.org/wiki?curid=1186584", "title": "Karel Fiedler (atlet)", "text": "Karel Fiedler (atlet)\n\nKarel Fiedler (nar. 27. 5. 1949, Havlíčkův Brod ) je mnohonásobným vítězem a držitelem medailí z mistrovství ČSSR, ČSR, ME a MS veteránů v atletické disciplíně skoku o tyči. Jeho osobní rekord je 476 cm a dosáhl ho roku 1981.\n\nAž do roku 1964 vyrůstal Karel Fiedler v Počátkách u Chotěboře a odmala měl ke sportu velmi blízko. V žákovském věku se závodně věnoval lednímu hokeji a fotbalu. Do Chrudimi se dostal roku 1963 a již tento samý rok se dostavil jeho první velký úspěch. Vyhrál Pohár ministerstva školství (dnešní mistrovství republiky). Atletika ho oslovila během studia střední školy. V dorosteneckém věku patřil mezi špičky v republice, což dokazují mnohočetná vítězství na mistrovství ČSSR. V roce 1968 byl Karel Fiedler vyhlášen nejlepším dorosterneckým tyčkařem ČSSR, což mu zajistilo povolávací rozkaz na dvouletou základní vojenskou službu do armádního střediska Dukla Praha.\n\nPo skončení povinné základní vojenské služby se vrátil zpět do Chrudimi, kde pracoval na OV ČSTV jako referent sportů. V letech 1971 - 74 úspěšně absolvoval tříleté trenérské studium na UK FTVS a v červnu 1976 nastoupil ve funkci vedoucího trenéra v atletických třídách ve ZŠ U Stadionu, kde stále pracuje.\n\nKarel Fiedler se atletice závodně věnuje již 53 let; jako trenér, rozhodčí a funkcionář 45 let. Za tuto dobu se mnohokrát umístil na stupni vítězů na mistrovství republiky, pokaždé v disciplíně skok o tyči. Na krajských získal 27 titulů \"Přeborník kraje\", z toho 23 v kategorii dospělých. Výšku 400 cm poprvé překonal v roce 1967 výkonem 431 cm. Kromě této disciplíny slavil úspěchy i na 110 m překážek s časem 15,3 sekund, v trojskoku, hodu oštěpem a v desetibojiv trojskoku se slušným počtem 6 166 bodů. \n\nOd svých 43 let se Karel Fiedler zúčastňuje veteránských mistrovství České republiky, kde pravidelně získává mistrovské tituly nejen ve skoku o tyči, ale i v dalších atletických disciplínách. V roce 1996 se pak poprvé zúčastnil ME ve švédském Malmö a ukořistil druhé místo. Od té doby soutěžil na celkem sedmnácti ME a MS veteránů, z nichž si odnesl dohromady 14 medailí. Mistrem světa veteránů se stal dvakrát, zatímco mistrem Evropy dokonce čtyřikrát. \n\nAtletice a závodění se stále aktivně věnuje i ve věku 66 let. \n\nMistrovství Evropy veteránů v hale a na dráze:\n\nMistrovství světa veteránů v hale a na dráze:\nObdivuhodné výkony Karla Fiedlera nezůstaly nepovšimnuty. Několikrát se umístil na prvních třech pozicích o Nejúspěšnějšího sportovce Chrudimska v kategorii dospělích. V roce 2005 mu do sbírky přispěla cena Osobnost města Chrudim v oblasti sportovní a vzdělávací. V Síni slávy byl sportovcem okresu Chrudim vyhlášen roku 2009. Nejčerstvější přírůstek do sbírky ocenění je z roku 2015 - Nejúspěšnější sportovec Chrudimska 2015\n\n"}
{"id": "1186590", "url": "https://cs.wikipedia.org/wiki?curid=1186590", "title": "Ides of March (rozcestník)", "text": "Ides of March (rozcestník)\n\n' nebo ' může být:\n\n"}
{"id": "1186592", "url": "https://cs.wikipedia.org/wiki?curid=1186592", "title": "Soběšická vrchovina", "text": "Soběšická vrchovina\n\nNázev Soběšická vrchovina odvozený od místního jména \"Soběšice\" nesou tyto jednotky geomorfologického členění Česka:\n"}
{"id": "1186593", "url": "https://cs.wikipedia.org/wiki?curid=1186593", "title": "Boben (potok)", "text": "Boben (potok)\n\nBoben je potok, který protéká zhruba od severu k jihu územím občiny Hrastnik. Od pramene má jméno Bobnarica. Pramen se nachází ve výšce 805 m n. m., při severním okraji vesnice Čeče na západním úbočí hory Mrzlica (1121 m n. m.) v Posávské vrchovině ().\n\nJako potok Bobnarica protéká zhruba jižním směrem přes vesnici Čeče. Přijímá zleva i zprava několik přítoků a na jižním okraji vesnice dostává jméno Boben.\n\nProtéká zhruba stále jižním směrem přes vesnici Boben a dále městem Hrastnik, kde se do něho zleva vlévá největší přítok – potok Brnica. Na jižním okraji města, v nadmořské výšce 196 m, se zleva vlévá do řeky Sávy. Celková délka potoka je zhruba 9 km.\n\n"}
{"id": "1186596", "url": "https://cs.wikipedia.org/wiki?curid=1186596", "title": "Mlýny v Loučkách (Odry)", "text": "Mlýny v Loučkách (Odry)\n\nLoučky nad Odrou v okrese Nový Jičín měly dva vodní mlýny, oba na pravém břehu řeky Odry.\n\nVodní mlýn Pazderův nebo také Wesselsky, který byl v roce 1999 prohlášen kulturní památkou ČR. První písemná zmínka je z roku 1571. Mlýn měl tři vodní kola na horní vodu a tři složení. Rod Wesselských vlastnil mlýn od roku 1762. Po druhé světové válce v roce 1946 převzal mlýn Hubert Pazdera. Po jeho smrti v roce 1983 pečuje o mlýn jeho starší dcera Věra Králová se svým manželem.\n\nV urbáři z roku 1650 je uvedena panská pila k řezání prken. Ve stabilním katastru z roku 1833 je pila zobrazena pod číslem 101, u fasády domu je znázorněno mlýnské kolo. Ve třicátých letech 20. století pila patřila Adamu hraběti Potockému majiteli oderského panství. Z té doby se uvádí Francisova turbína a vodní kolo o průměru 2,15 m. Francisova turbína byla určena pro průtok 800 l/s výkon 12,95 kW. Parcela číslo 121, dům číslo popisné 202.\n\n"}
{"id": "1186597", "url": "https://cs.wikipedia.org/wiki?curid=1186597", "title": "Snatch", "text": "Snatch\n\n"}
{"id": "1186598", "url": "https://cs.wikipedia.org/wiki?curid=1186598", "title": "Michael Zilkha", "text": "Michael Zilkha\n\nMichael Zilkha (* září 1954) je britský podnikatel. Je synem iráckého imigranta Selima Zilkhy, vnuk bankéře Khedouriho Zilkhy. Studoval na oxfordské Lincoln College. V roce 1978 založil společně s Francouzem Michelem Estebanem hudební vydavatelství nazvané ZE Records (vzniklo na základech společnosti SPY Records vlastněné hudebníkem Johnem Calem, s níž Esteban i Zilkha spolupracovali). Spoluvlastníkem společnosti byl do roku 1986 a od té doby se již hudbě nevěnoval. Následně byl až do roku 1998 spoluvlastníkem firmy a v letech 1998 až 2005 zastával stejnou funkci ve firmě . Právě v roce 2005 tuto společnost zakoupila firma Goldman Sachs. Později působil ve firmě . Roku 2019 založil knižní nakladatelství ZE Books. V roce 1983 se oženil se zpěvačkou Cristinou. Manželství se rozpadlo v roce 1990.\n\n"}
{"id": "1186600", "url": "https://cs.wikipedia.org/wiki?curid=1186600", "title": "Bichromátometrie", "text": "Bichromátometrie\n\nBichromátometrie je metoda odměrné analýzy, používaná pro stanovení železa dle Knopa a některých organických látek (hydrochinon, kyselina askorbová, thiomočovina).\n\nV kyselém prostředí oxiduje KCrO látky redukčních vlastností, přičemž se sám redukuje na ionty Cr:\n\nCrO  + 14 H +  6 e   ↔  2 Cr + 7 HO\n\nTitrace se nejčastěji provádějí v prostředí zředěné HSO. Za chladu lze pracovat i v prostředí 1-2 M HCl, při vyšších koncentracích nebo za varu se však HCl oxiduje na Cl.\n\nK indikaci bodu ekvivalence se často používá difenylamin, nebo se provádí potenciometrická titrace. Difenylamin se používá jako 1% nebo 0,1% roztok v konc. HSO (bezbarvý roztok). V bodě ekvivalence reaguje difenylamin s první nadbytečnou kapkou dichromanu na difenylbenzidinovou violeť, což se projeví zmodráním roztoku.\n\nTitruje se odměrným roztokem KCrO v prostředí Knopova roztoku (roztok HPO + HSO)  za použití difenylaminu jako indikátoru.\n\n6 Fe  +    CrO   +  14 H  →  6 Fe + 2 Cr  +  7 HO\n\nHPO se přidává do titrovaného roztoku, aby vázala vznikající Fe ionty do bezbarvého komplexu, a tím byl zvýrazněn barevný přechod indikátoru v bodě ekvivalence. V ekvivalenčním bodě se změní barva roztoku ze světle zelené do modrofialové.\n\nV přítomnosti Fe iontů musí dojít při stanovení nejdříve k jejich redukci, buď pomocí SnCl nebo Jonesova reduktoru, na Fe ionty.\n\nZ řady organických látek, které se mohou kvantitativně oxidovat a přímo stanovit, je to např. hydrochinon, kyselina askorbová, thiomočovina. Titrace se provádí v prostředí zředěné HSO za použití difenylaminu jako indikátoru.\n\nŘada stanovení se provádí nepřímo. V silně kyselém prostředí se organické látky kvantitativně oxidují odměrným roztokem KCrO na CO a HO. Ke vzorku se přidává nadbytek odměrného roztoku dichromanu, který se po proběhnutí oxidace stanovuje titrací železnatou solí nebo jodometricky. Lze takto stanovit např. ethylenglykol, methanol, kyselinu mravenčí, glycerol.\n"}
{"id": "1186603", "url": "https://cs.wikipedia.org/wiki?curid=1186603", "title": "Vea Kaiser", "text": "Vea Kaiser\n\nVea Kaiser (* 21. prosince 1988, Sankt Pölten) je rakouská spisovatelka.\n\nVea Kaiser studuje starořečtinu na Vídeňské univerzitě. \n\nKnihou, která ji ještě jako studentku oslovila, je Homérova \"Ilias\". Přispívá pod svým jménem do sloupku \"„Fabelhafte Welt“\" rakouského deníku Kurier.\n\n\n\n"}
{"id": "1186604", "url": "https://cs.wikipedia.org/wiki?curid=1186604", "title": "Zejnab Chanlarova", "text": "Zejnab Chanlarova\n\nZejnab Chanlarova, ázerbájdžánsky Zeynəb Yəhya qızı Xanlarova, (* 28. prosince 1936 Baku) je ázerbájdžánská zpěvačka - sopranistka. \n\nNarodila se jako nejmladší z pěti dětí. V roce 1956 absolvovala v Baku pedagogickou školu a v roce 1961 hudební školu Asafa Zejnally. Ve stejném roce se stala sólistkou Ázerbájdžánské státní opery a baletu. Věnovala se také ázerbájdžánskému hudebnímu stylu mugam. Největšího úspěchu dosáhla v žánru estrády. Její repertoár zahrnuje skladby Tofiga Gulijeva, Arifa Melikova, Alakbara Tagijeva, Emina Sabitogly, Kary Karajeva, Fikreta Amirova a dalších známých skladatelů. Během své více než 50leté hudební kariéry navštívila řadu zemí.\n\nOpakovaně se politicky angažovala.\n\n"}
{"id": "1186606", "url": "https://cs.wikipedia.org/wiki?curid=1186606", "title": "Acidimetrie", "text": "Acidimetrie\n\nAcidimetrie je metoda odměrné analýzy. Používá se ke stanovení zásad (NaOH, KOH, Ca(OH)). Titrace se provádí odměrným roztokem kyseliny (HCl, HSO).\n\nZákladem je reakce oxoniového kationtu s hydroxidovým aniontem za vzniku vody.\n\nHO  +  OH  ↔  2 HO\n\nIndikátory jsou v acidimetrii látky, které mění své zabarvení v závislosti na koncentraci oxoniových iontů v roztoku. Jedná se vesměs o organická barviva, která jsou slabými kyselinami nebo zásadami a jejichž disociovaná forma má jiné zabarvení než forma nedisociovaná\n\nPřehled nejpoužívanějších acidobazických indikátorů:\n\nPro přípravu se nejčastěji používá HCl ( asi 36% roztok) uvolňující plynný chlorovodík a HSO (asi 98% roztok) přijímající ze vzduchu vlhkost.\n\nJejich odměrné roztoky se připravují o přibližné koncentraci v rozsahu 0,1–1 M a je nutné je standardizovat na základní látky.\n\nTitruje se na methyloranž ze žlutého do červeného zabarvení. Při reakci vzniká volná HCO, která způsobuje předčasnou barevnou změnu indikátoru. Roztok se proto povaří. Přitom se vyvaří CO. Dojde k zežloutnutí roztoku a dotitruje se do červeného zbarvení.\n\nKHCO  + HCl    KCl  +  HO  + CO ↑\n\nTitrace obdobná jako u KHCO\n\nSlabě hygroskopický, před navážením se musí vysušit (asi při 300 °C)\n\nVodný roztok hydrolyzuje podle rovnice:\n\nCO  +  2 HO  ↔  HCO  +  2 OH\n\ncož způsobuje silné bazické vlastnosti roztoku.\n\nTitrujeme na methyloranž, methylčerveň, nebo fenolftalein a je obdobná jako u hydrogenuhličitanů.\n\nMetoda podle Sörensena (žíháním v platinovém kelímku se rozkládá na NaCO)\n\nNaCO  + 1/2 O  →  NaCO  +  CO\n\nTakto vzniklý NaCO je základní látkou.\n\nVe vodném roztoku hydrolyzuje:\n\nBO  +  7 HO  →  4 HBO  +  2 OH\n\nUvolněné hydroxylové ionty titrujeme odměrným roztokem silné kyseliny na methyloranž nebo methylčerveň.\n\nVzorek hydroxidu titrujeme odměrným roztokem HCl (HSO) na methyloranž ze žlutého do červeného zabarvení.\n\nNaOH  +  HCl  NaCl  +  HO\n\n\"žlutá\"                           \"červená\"\n\nStanovujeme nepřímou titrací. K odváženému množství hydroxidu přidáme odměřené množství odměrného roztoku silné kyseliny a nadbytek odměrného roztoku titrujeme odměrným roztokem NaOH na methyloranž z červené do žluté. \n\nBa(OH)  + 2 HCl  →  BaCl  +  2 HO                \n\nNaOH  + HCl   NaCl  +  HO                                                 \n\n\"žlutá                         červená\"\n\nNapř. amoniak, alifatické aminy, hydrazin NH, piperidin, řada alkaloidů. Stanovují se odměrným roztokem HCl nebo HSO\n\nNapř. amoniak lze jako slabou zásadu titrovat nejlépe na indikátory methylčerveň (ze žluté do červené) nebo bromkresolovou zeleň (z modré do zelené).\n\nNH  + HCl  →  NHCl                 \n\nStanovujeme přímou titrací odměrným roztokem HCl nebo HSO na methyloranž ze žlutého do červeného zabarvení. Je nutné vyvařit CO.\n\nNaCO  +  2 HCl  2 NaCl  +  HO  +  CO↑\n\nStanovujeme nepřímou titrací. Nerozpustný uhličitan se rozpustí ve známém přebytku odměrného roztoku HCl (HSO) a jeho nezreagované množství se titruje odměrným roztokem NaOH na methyoranž z červené do žluté barvy.\n\nCaCO  +  2 HCl  → CaCl  +  HO  +  CO↑    \n\n             NaOH  + HCl    NaCl  +  HO                        \n\n                         \"červená                      žlutá\"\n\nAlkalické hydroxidy vždy obsahují kolem 5 % CO (vznikají reakcí hydroxidů ve vzdušným CO), proto se musí stanovovat jinak. Stejně se stanovují i hydroxidy kovů alkalických zemin (např. Ca(OH), Mg(OH)).\n\nStanovení provádíme ve dvou podílech:\n\n1. podíl: stanoví se tzv. celková alkalita (současně OH a CO) odměrným roztokem HCl (nebo HSO) na methyloranž. \n\nNaOH  + HCl  →  NaCl +  HO\n\n            NaCO  +  2 HCl   2 NaCl  +  HO  +  CO↑   (CO se vyvaří)           \n\n                     \"žlutá                                 červená\"\n\n2. podíl: uhličitan se vysráží neutrálním roztokem BaCl a potom se stanoví obsah hydroxidu titrací odměrným roztokem HCl na fenolftalein\n\nNaCO  +  BaCl  → BaCO↓  +  2 NaCl \n\nNaOH  + HCl  →  NaCl +  HO                                               \n\n                      \"červenofialová      bezbarvá\"\n\nSraženinu BaCO není nutno z titrovaného roztoku odstraňovat, protože titrace končí při pH = 8, při kterém se sraženina nerozpouští. \n\nRozdíl podílu celkové alkality a podílu hydroxidu udává množství uhličitanu. \n\nPodle Wardera\n\nStanovení se provádí v jednom podílu. Při titraci odměrným roztokem HCl na fenolftalein se stanoví OH a polovina CO.\n\nNaOH  + HCl  →  NaCl +  HO\n\n            NaCO  +  HCl   NaHCO  +  NaCl\n\n           \"červenofialová               bezbarvá\"\n\nK odbarvenému roztoku se přidá methyloranž a žlutý roztok se titruje do červeného zbarvení. Povařením se vypudí CO a dotitruje do červena.\n\nNaHCO  +  HCl   NaCl  +  HO  +  CO↑\n\n                               \"žlutá                              červená\" \n\n"}
{"id": "1186611", "url": "https://cs.wikipedia.org/wiki?curid=1186611", "title": "Místokomorník", "text": "Místokomorník\n\nMístokomorník byl vysoce postaveným stavovským úředníkem. V Českém království se řadil mezi takzvané menší zemské úředníky (\"beneficiarii minores\"), ke kterým patřili také místosudí, místopísař, úředník královny, úředník podkomořího a menší písař. Po poradě se zemským soudem ho nejvyšší komorník jmenoval z řad rytířů, v předbělohorské době doživotně. Byl součástí pravidelně fungujícího úřadu desek zemských. Několik dnů před větším zemským soudem zasedal menší zemský soud, který byl tvořen menšími úředníky a jehož povinností bylo připravit jednání většího zemského soudu a vyřizovat spory nižší šlechty. \n\n\n\n\n"}
{"id": "1186613", "url": "https://cs.wikipedia.org/wiki?curid=1186613", "title": "Ferahşad Hatun", "text": "Ferahşad Hatun\n\nFerahşad Hatun (1460 – 1530), známá také jako \"Muhterem Khatun\", byla sedmá manželka osmanského sultána Bajezida II. a matkou prince Mehmeda.\n\nFerahşad Hatun se narodila v roce 1460 sandžak-bejovi Mehmedovi. Když byl sultán Bajezid ještě princem (şehzade), byl guvernérem Amasye. Zde s Ferahşad zplodil jejich jediné společné dítě, prince Mehmeda (*1476).\n\nKdyž sultán Mehmed II. v roce 1481 zemřel, Bajezid i ona se odstěhovali do Konstantinopole, hlavního města Osmanské říše. \n\nPrinc Mehmed byl poslán do provincie Kefe a Ferahşad odešla s ním. Byl jediným synem Bajezida, který byl poslán do Kefe. Matky princů byly posílány společně s princi a vedly jejich harémy. \n\nV roce 1504 vybral Bajezid Mehmedovi za manželku krymskou princeznu Ayeshu Bagum, dceru Mangliho I Giraye. V roce 1511, byla Ayesha poslána do harému jeho bratra, budoucího sultána Selima I. Ten byl v té době guvernérem Amasye.\n\nPo smrti jejího syna v roce 1507 odešla do Istanbulu společně se svými sestrami a vnučkami, kde žila v míru s ostatními konkubínami až do své smrti v roce 1530. Je známá především založením nadace pro chudé v Silivri v Istanbulu.\n"}
{"id": "1186614", "url": "https://cs.wikipedia.org/wiki?curid=1186614", "title": "Sokolí potok", "text": "Sokolí potok\n\nNázev Sokolí potok má více vodních toků:\n\n"}
{"id": "1186615", "url": "https://cs.wikipedia.org/wiki?curid=1186615", "title": "Vojtěch Eduard Šaff", "text": "Vojtěch Eduard Šaff\n\nVojtěch Eduard Šaff, též Adalbert Schaff (17. června 1865 Polička – 26. prosince 1923 Brno), byl český sochař a pedagog působící ve Vídni a Brně.\n\nNarodil se v královském věnném městě Poličce v domě čp. 107, jako druhé z pěti dětí obchodníka Vojtěcha Eduarda Šaffa (1837–1910) a Marie Šaffové rozené Hájkové (1843–1881), kde je také umístěna jeho pamětní deska. V Poličce je po něm pojmenována jedna z ulic. V rodině Šaffových se mluvilo česky, ale také německy, protože otec, který byl také výtvarně nadán, pocházel ze smíšené rodiny. V útlém dětství byl Vojtěch postižen křivicí, jejímž celoživotním následkem byla vyvýšená lopatka. Jeho výtvarného talentu si na poličské měšťance všiml učitel Alois Šlerka a v modelování ho podporovala i rodina. Šlerka spolu s městským lékařem Josefem Hálou přesvědčili Šaffovy, aby Vojtěcha nechali zapsat na výtvarnou školu. V letech 1880–1882 studoval na Uměleckoprůmyslové škole ve Vídni u A. Kühna, kam byl přijat po předložení modelu poprsí Fridricha Schillera, namísto předepsaných kreslených studií.\n\nV Uměleckoprůmyslové škole při c. k. muzeu se vzdělával rok a půl. Studoval v ateliéru profesora Augusta Kühna. Příliš se mu zde nelíbilo, trpěl steskem po domově, neznal dostatečně jazyk. V tomto období umírá v Poličce na souchotě jeho matka (12. června 1881). Toto všechno se projevilo na jeho průměrných studijních výsledcích. Profesoři ho přesvědčovali, aby se věnoval průmyslovému ornamentálnímu oboru, protože tím by měl zajištěn zdroj příjmů. Šaff se však chtěl stát umělcem hlavně z lásky k umění. Ve druhém roce studia tedy z této školy bez vědomí otce odešel a nechal se zapsat na Akademii výtvarných umění ve Vídni.\n\nNa Vídeňskou uměleckou akademii byl zapsán po předvedení svého modelu poprsí Jeho veličenstva císaře Františka Josefa I. přijímací komisi. Všeobecnou sochařskou školu zde vedl Edmund Ritter von Hellmer, speciální ateliéry Karel Kundmann a Kaspar von Zumbusch. Po absolvování tří ročníků všeobecné školy, začal v roce 1885 studovat u profesora Karla Kundmanna.\n\n\nV tomto roce ukončil svá studia a začal tvořit samostatně. Za veliké sousoší „Vražda nemluvňat v Betlémě“ obdržel od profesorského sboru Vídeňské akademie cenu, státní cestovní „Římské stipendium“ (ročně 1500 zlatých po dobu dvou let na studijní cestu do Itálie a hlavně do Říma). Toto je nejvyšší vyznamenání, které Vídeňská akademie poskytuje.\n\nTím se splnil Šaffův dlouholetý sen. Ke konci roku 1892 se vydal na cestu, přes Solnohrad (Salzburg), Mnichov, jižní Německo a Švýcarsko, na jih. V Římě se usadil v paláci rakouského velvyslanectví u papežské stolice, Palazzo di Venezia (Benátský palác), kde měl svůj atelier i jiný slavný český umělec, malíř Beneš Knüpfer, se kterým se tu seznámil a stal se jeho důvěrným přítelem.\n\nZa svého pobytu v Římě vytvořil tato díla: sochu „La fine della canzone“ v životní velikosti a její zmenšenou variantu v živějším pojetí. Pak následovala skica sousoší „Dříve a nyní“, 70 cm vysoká soška „Nebezpečná“, „Sirena“, skupina „Královna nebes“ – byzantského rázu, „Neronova pochodeň“, „Medea“, „Škaredý sen“ a pendant „Pěkný sen“, reliéfovou žánrovou podobiznu Beneše Knüpfera, několik návrhů k fontánám a náhrobkům.\n\n\nV Římě městě pobyl tři roky. Letní prázdniny trávil na italském venkově, hlavně v osadě Saint' Anatolia, která je poutním místem nejen pro celý okres Abruzz, ale i pro daleké okolí. Právě v době Šaffova pobytu stavěla obec nový chrám a tak požádala umělce, aby vyzdobil hlavní oltář. Chrám stojí na místě, kde prý v 9. století po Kristu byla svatá Anatolie mučena. Šaff vytvořil její sochu téměř tři metry vysokou a umístil ji do výklenku nad oltářem, kde věřící ku pobožnosti vybízí. Za tuto práci nevzal žádnou odměnu.\n\n\nPo tříletém pobytu v Itálii se vydal na roční studijní pobyt do Paříže, zde byl v ateliéru Auguste Rodina. Do Paříže ho táhla touha vidět velké světové město s moderními výtvarnými díly. Vytvořil zde několik portrétů, reliéf „V domněnce“, sochu „Anarchii“, reliéf „Mateřská láska“ a několik menších děl.\n\nObohacen o nové dojmy se vrátil do Vídně. Zde si zařídil za pomoci Karla Kramáře ateliér. Stále však bojoval s finančním zabezpečením rodiny, a proto usiloval všemi způsoby o získávání zakázek.\n\n\nPo vzniku Československé republiky se v roce 1919 Šaff s rodinou přestěhoval do Brna. Dostal zde nabídku na místo profesora na České vysoké škole technické. Smlouvu však neměl podepsanou, místo po přestěhování nakonec nedostal. Ocitl se tedy bez prostředků, roli živitele rodiny tak musela dočasně převzít jeho manželka Frederika, která v Brně vyučovala cizí jazyky.\n\nAž ve školním roce 1921–1922 byl jmenován docentem modelování na oboru architektury České vysoké školy technické. Učil předmět Figurální antické modelování a medailérství. Škola mu však neposkytla ani ateliér ani místo pro výuku. Azyl umělci a jeho žákům nakonec poskytl řád augustiniánů ve svém klášteře na Starém Brně. Sochařství se však věnoval i nadále. V Brně se nachází řada jeho prací, například pamětní deska Johanna Gregora Mendela na Mendelově náměstí 1/04, jejíž je autor.\n\n\nI když se Šaff, mezi prvními z vídeňských Čechů, vrátil do své vlasti, československé občanství mu bylo uděleno teprve 11. května 1923.\n\nZemřel dne 26. prosince 1923 při jedné z epidemií chřipky v nemocnici v Brně u svaté Anny.\nPohřben je na brněnském Ústředním hřbitově. Pískovcový náhrobek vytvořila hořická kamenická škola v roce 1924, která vycházela z návrhu samotného Šaffa z roku 1902.\n\nVytvořil okolo 370 děl, ale dochovaly se asi dvě třetiny (část byla vymodelovaná z hlíny nebo ze sádry).\n\n\n\n"}
{"id": "1186616", "url": "https://cs.wikipedia.org/wiki?curid=1186616", "title": "Brdce (Hrastnik)", "text": "Brdce (Hrastnik)\n\nBrdce jsou vesnice, jedno z 19 sídel, která tvoří občinu Hrastnik v Zasávském regionu ve Slovinsku. Ve vesnici žilo v roce 2015 celkem 319 obyvatel.\n\nVesnice se rozkládá na ploše 1,72 km² a leží při východním okraji území občiny. Nadmořská výška je okolo 350–500 m. Od města Hrastnik, správního centra občiny, jsou Brdce vzdáleny necelých 6 km. Vesnicí prochází silnice číslo 221.\n\nBrdce sousedí s těmito vesnicemi: Brezno na severu a Belovo na východě – obě z občiny Laško. Dále pak s Turje na jihu, Marno na západě a Unično na severozápadě, jež všechny patří do občiny Hrastnik.\n\n\n"}
{"id": "1186617", "url": "https://cs.wikipedia.org/wiki?curid=1186617", "title": "Stephen Marley", "text": "Stephen Marley\n\nStephen Robert Nesta \"Raggamuffin\" Marley (* 20. dubna 1972) je jamajsko-americký hudebník. Byl šestkrát oceněn cenou Grammy za zpěv, produkci a jednou, když byl ještě členem skupiny Ziggy Marley & The Melody Makers. Je synem reggae legendy Boba Marleyho a jeho manželky Rity Marley.\n\nJeho album \"Revelation Pt. 1 – The Root of Life \"bylo oceněno cenou Grammy za Nejlepší reggae album roku 2012. \n\nStephen se narodil ve Wilmingtonu v Delaware a vyrůstal v Kingstonu na Jamajce. Střídavě žil také jako jeho otec v Miami na Floridě, kde měl dům a vlastní soukromé nahrávací studio. Jeho nejstarší syn Joseph \"Jo Mersa\" Marley je také hudebník. V roce 2016 se stal dědečkem, když se Josephovi narodila dcera.\n\n\n"}
{"id": "1186618", "url": "https://cs.wikipedia.org/wiki?curid=1186618", "title": "Adamovský potok", "text": "Adamovský potok\n\nNázev Adamovský potok má více vodních toků:\n\n"}
{"id": "1186620", "url": "https://cs.wikipedia.org/wiki?curid=1186620", "title": "Studenský potok", "text": "Studenský potok\n\nNázev Studenský potok má více vodních toků:\n\n"}
{"id": "1186628", "url": "https://cs.wikipedia.org/wiki?curid=1186628", "title": "Janovický potok", "text": "Janovický potok\n\nNázev Janovický potok má více vodních toků:\n\n"}
{"id": "1186630", "url": "https://cs.wikipedia.org/wiki?curid=1186630", "title": "Orla Perć", "text": "Orla Perć\n\nOrla Perć (česky: „Orlí stezka“) je horská pěší trasa v Tatrách v jižním Polsku. Je považovaná za nejtěžší a nejnebezpečnější stezku v celých Tatrách , a proto je vhodná pouze pro zkušené turisty s náležitým vybavením. Stezka je značená červenou turistickou značkou. Zahynulo na ní již více než 140 turistů.\n\nStezka se nachází ve Vysokých Tatrách. Její celková délka je 4,5 km. Čas přechodu 6 až 8 hodin podle turistických průvodců. Nejvyšším bodem stezky je Kozi Wierch s 2291 m n. m. Orla Perč začíná v sedle Zawrat (2159 m) a končí v sedle Krzyżne (2112 m); vede přes několik vrcholů a další obchází po skalnatých hřebenech. Na nejstrmějších úsecích jsou instalovány žebříky, řetězy a kramle pro ulehčení výstupu. Na stezce je osm rozcestí, ze kterých lze sestoupit do dolin k horským chatám.\n\nPůvodní idea značené trasy pochází z roku 1901, kdy ji uveřejnil Franciszek Nowicki, polský básník a horský vůdce. Mezi lety 1903 a 1906 stezku zpřístupnil a vyznačil kněz Walenty Gadowski; rozcestí byla označena do roku 1911. V roce 2006, po několika smrtelných nehodách na stezce, horští vůdci Irena Rubinowska a Piotr Mikucki, apelovali na orgány Tatranského národního parku, aby bylo demontováno všechno původní zajištění na stezce a Orla Perč byla přeměněna na standardní ferátu. Výzva se nesetkala se všeobecným souhlasem a Orla Perć zůstala historickou hřebenovou túrou. Od roku 2007 je přikázán jednosměrný provoz ze sedla Zawrat na Kozi Wierch.\n\nNejrychlejší čas zdolání trasy drží od 6. září 2018 polský horolezec Filip Babicz, který úsek Zawrat-Krzyżne uběhl za 1:04:23. Mezi ženami platí rekord polské běžkyně Olgy Łyjak 1:37:51 z 30. září 2016.\n"}
{"id": "1186631", "url": "https://cs.wikipedia.org/wiki?curid=1186631", "title": "Clara Rockmore", "text": "Clara Rockmore\n\nClara Rockmoreová (9. března 1911 – 10. května 1998) byla americká houslistka a virtuózka na theremin rusko-litevsko-židovského původu. Její sestra byla klavíristka Nadia Reisenbergová.\n\nClara Rockmoreová se narodila roku 1911 ve Vilniusu na Litvě, tehdy součásti Ruského impéria, do rodiny litevských židů. Měla dvě starší sestry, Annu a Nadiu. Když jí byly čtyři roky, přestěhovala se s rodinou do Petrohradu, kde se stala nejmladší studentkou tamější konzervatoře. Studovala ve třídě prominentního houslisty Leopolda Auera. V nepokojných časech po říjnové revoluci se její rodina rozhodla vystěhovat z Ruska. Cestovali na voze taženém koňmi a svou finanční situaci přilepšovali tím, že Clara s Nadiou vystupovaly na improvizovaných koncertech. Dostali se zpět do Vilniusu, kde se chtěli původně usadit, ale pokračovali nakonec do Polska, do Varšavy, kde žili do roku 1921, kdy jim byla udělena víza pro vystěhování do Spojených států.\n\nV prosinci 1921 přistáli Reisenbergovi v New Yorku, kde se zapojili do života ruského emigrantského společenství. Clara se opět setkala s Leopoldem Auerem (který emigroval o 3 roky dříve) a znovu se u něj začala učit hru na housle. Díky píli a talentu se již v roce 1922 dostala na Institute of Musical Arts, kde se dále vylepšovala, takže roku 1928 byla přijata do prestižního Curtisova hudebního institutu. Zde vynikla nad ostatní žáky, a proto byla vybrána jako sólistka pro graduační koncert. Jenže během náročných příprav se projevily neblahé důsledky podvýživy v dětských letech za ruské revoluce a Claře se rozvinula artróza kloubů na pravé (smyčcové) ruce, takže byla nakonec donucena – přes veškeré úsilí bolest překonat a přes půlroční lečení – se na radu lékařů profesionální kariéry sólové houslistky vzdát.\n\nNicméně, roku 1928 potkala krajana Léona Theremina, který ji představil svůj vynález, elektrický hudební nástroj \"éterfon\" (později po něm nazvaný \"theremin\"), a Claru způsob hraní na něj zaujal a později přímo nadchnul – nedotýkala se totiž ničeho, tudíž si šetřila ruce. Projevila od počátku mimořádný talent pro hru na tento zvláštní nástroj (i díky svému absolutnímu sluchu), stala se prominentní thereministkou a pomohla významně svými připomínkami zlepšit konstrukci.\n\nPřestože ji zamilovaný, o 15 let starší Theremin několikrát požádal o ruku, vzala si nakonec (1933) advokáta Roberta „Bobbyho“ Rockmorea. Neměli spolu žádné děti. Pár vedl život pokrokových intelektuálů; mezi jejich přátele (a Robertovy klienty) mj. patřili dramatik Eugene O'Neill anebo černošský hudebník Paul Robeson, s nímž Clara ve 40. letech společně vystupovala – což v rasově segregovaných USA vzbuzovalo pozdvižení – a dokonce mu roku 1949 poskytli i azyl ve svém letním domě, když se musel ukrývat pro své levicově-antirasistické postoje.\n\nV letech 1991–93 natáčel o ní a Thereminovi režisér Steve Martin dokumentární film \"Theremin – An Electronic Odyssey\"; během té doby se opět po dlouhé setkala se svým dávným blízkým přítelem L. Thereminem (tehdy již 96letým). Poslední rok svého života trpěla vážnými zdravotními problémy (zápal plic, infarkt), nicméně slíbila sobě i okolí, že vydrží naživu, dokud neuvidí narození své praneteře – a její přání se jí vyplnilo, když se 8. května 1998 narodila Fiona Nadia Shermanová. Clara zemřela o 2 dny později ve věku 87 let, ve svém bytě na newyorském Manhattanu.\n\nJejí synovec Robert Sherman založil roku 2004 nadaci \"Nadia Reisenberg/Clara Rockmore Foundation\", která se snaží pečovat o hudební odkaz Clary a Nadii.\n\nAž v roce 1977 vydala své první a jediné album, které nese název \"The Art of the Theremin\", kde jí hrou na klavír doprovází její sestra Nadia. Toto album vzniklo za producentské spolupráce s vynálezcem a hudebníkem Robertem Moogem a jeho ženou Shirleigh.\n\nRockmoreová dotáhla hru na theremin k dokonalosti tím, že usměrnila svojí fyzickou kontrolu (prstoklad si osvojila při učení se na housle) a emoce dohromady, čímž v podstatě splynula s podstatou fungování tohoto hudebního nástroje.\n\n\n\n"}
{"id": "1186634", "url": "https://cs.wikipedia.org/wiki?curid=1186634", "title": "Adéla Normandská", "text": "Adéla Normandská\n\nNositelkou tohoto jména byly tyto ženy:\n"}
{"id": "1186635", "url": "https://cs.wikipedia.org/wiki?curid=1186635", "title": "Místosudí", "text": "Místosudí\n\nMístosudí byl vysoce postaveným stavovským úředníkem. V Českém království se řadil mezi takzvané menší zemské úředníky (\"beneficiarii minores\"), ke kterým patřili také místokomorník, místopísař, úředník královny, úředník podkomořího a menší písař. Po poradě se zemským soudem ho nejvyšší sudí jmenoval z řad rytířů, v předbělohorské době doživotně. Byl součástí pravidelně fungujícího úřadu desek zemských. Účastnil se zasedání menšího zemského soudu, tvořeného menšími úředníky, jehož povinností bylo připravit jednání většího zemského soudu a vyřizovat spory nižší šlechty. Menší zemský soud jednal několik dnů před větším zemským soudem. \n\nObdobná pozice existovala také při dvorském soudě.\n\n\n\n\n\n"}
{"id": "1186637", "url": "https://cs.wikipedia.org/wiki?curid=1186637", "title": "King of Fools (EP)", "text": "King of Fools (EP)\n\nKing of Fools je EP od německé powermetalové kapely Edguy. Extended play, s pěti písničkami, z čehož čtyři nejsou na albu Hellfire Club, bylo vydáno 10. února 2004.\n\n\n\n"}
{"id": "1186638", "url": "https://cs.wikipedia.org/wiki?curid=1186638", "title": "Fikret Amirov", "text": "Fikret Amirov\n\nFikret Amirov, ázerbájdžánsky \"Fikrət Məşədi Cəmil oğlu Əmirov\" (22. listopad 1922, Gandža - 20. únor 1984, Baku) byl ázerbájdžánský skladatel vážné hudby.\nVyrůstal v prostředí nasáklém ázerbájdžánským folklórem, jeho otec byl zpěvákem stylu mugam. To ovlivnilo jeho pozdější tvorbu, v níž bylo mnoho folklórních prvků a jeho stylu se dokonce říká \"symfonický mugam\". A také ho to přivedlo ke komponování již v útlém věku.\n\nVystudoval ázerbájdžánskou státní konzervatoř (dnes \"Hacıbəyov adına Bakı Musiqi Akademiyası\", Hadžibekovova hudební akademie v Baku), kde byl mj. žákem právě Uzeira Hadžibekova, po němž konzervatoř dnes nese název.\n\nK jeho nejslavnějším symfonickým skladbám patří \"Shur\" (1946), \"Kurd Ovshari\" (1949), \"Ázerbájdžánské Capriccio\" (1961), \"Gulustan Bayati-Shiraz\" (1968), \"Legenda o Nasimi\" (1977), \"Na paměť hrdinům velké vlastenecké války\" (1944), \"Dva koncerty pro housle, klavír a orchestr\" (1948). Velmi slavné jsou také jeho dva balety \"Nizami\" (1947) a zejména \"Arabské noci\" (1979). Roku 1953 též napsal operu \"Sevil\". Zkomponoval i mnoho skladeb pro klavír (\"Balada\", \"Ashugova píseň\", \"Nocturno\", \"Humoreska\", \"Lyrický tanec\", \"Valčík\", \"Ukolébavka\", \"Toccata\") a filmové hudby.\n\nV éře SSSR získal řadu státních ocenění: Stalinovu cenu (1949), titul Národní umělec SSSR (1965), Sovětskou státní cenu (1980), vyznamenání Hrdina socialistické práce (1982), Leninův řád (1959, 1982) ad.\n\n"}
{"id": "1186640", "url": "https://cs.wikipedia.org/wiki?curid=1186640", "title": "Hall of Flames", "text": "Hall of Flames\n\nHall of Flames je první kompilační album německé powermetalové kapely Edguy. Album, které vyšlo 6. prosince 2004, obsahuje písničky z alb, které kapela vydala pod nakladatelstvím AFM Records.\n\n\n\n\n"}
{"id": "1186642", "url": "https://cs.wikipedia.org/wiki?curid=1186642", "title": "Semargl", "text": "Semargl\n\nSemargl je black metalová (dříve), satanic pop metalová (nyní) skupina původem z Ukrajiny, která vznikla v roce 1997. Začínali hrát black metal míchaný s death metalem, ale jejich zvuk se drasticky změnil mezi léty 2011/2012 kdy začali hrát tzv. satanic pop metal což je styl který smíchává extrémní metal a pop/elektropop.\n\nNahráli dvě dema před vydáním studiového alba, ale jen druhé bylo vydáno.\n\n\nzdroj\n\n\n"}
{"id": "1186649", "url": "https://cs.wikipedia.org/wiki?curid=1186649", "title": "Superheroes (DVD)", "text": "Superheroes (DVD)\n\n\n"}
{"id": "1186653", "url": "https://cs.wikipedia.org/wiki?curid=1186653", "title": "Libethenit", "text": "Libethenit\n\nLibethenit je minerál bohatý na měď, která tvoří jeho zelenou barvu. Pojmenován roku 1823 geologem Augustem Breithauptem podle slovenského města Ľubietová (německy \"Libethen\"), v jejímž okolí byl poprvé popsán.\n\nLibethenit vzniká jako sekundární minerál v oxidační zóně měděných ložisek.\n\nV České republice nebyl dosud nalezen. \n\nSlovensko- Ľubietová u Banské Bystrice, Veporské vrchy\n\n"}
{"id": "1186655", "url": "https://cs.wikipedia.org/wiki?curid=1186655", "title": "Jedenáctý Doktor", "text": "Jedenáctý Doktor\n\nJedenáctý Doktor je inkarnace Doktora, hlavního protagonisty britského sci-fi seriálu Doctor Who (česky také Pán času). Tuto postavu ztvárnil Matt Smith, kterému v době castingu bylo pouze 26 let, a tak se stal nejmladším představitelem postavy Doktora (údaj aktuální v roce 2015). Do té doby nejmladšímu herci postavy Doktora, Peteru Davisonovi, bylo v době castingu 29 let. V Česku tuto postavu daboval Libor Bouček.\n\nBěhem jeho první epizody, „The Eleventh Hour“ (Jedenáctá hodina), nosí Doktor zbytky oblečení Desátého Doktora, které bylo poškozeno při požáru TARDIS během jeho regenerace. Díky tomuto oblečení si vysloužil od své nové společnice, Amelie Pondové, přezdívku „The Raggedy Doctor“ (česky Otrhaný Doktor, v seriálu také Otrhanec).\nSvůj vlastní oblek získá na konci již zmíněné epizody „Jedenáctá hodina“. Je to hnědé tvídové sako se záplatami na loktech, motýlek, kšandy, černé kalhoty a černé boty. V seriálu často zdůrazňuje svou oblibu motýlků a fezů, říká o nich, že jsou „cool“. Detaily jeho oblečení se v různých epizodách mění. Buď nosí červený motýlek a červené kšandy, nebo modré kšandy a motýlek.\nPo odchodu Amy a Roryho v „Angels take Manhattan“ (Andělé dobývají Manhattan) je Doktor ve vánočním speciálu „The Snowmen“ (Sněhuláci) oblečen v dobovém Viktoriánském obleku. V následující epizodě „The Bells of Saint John“ (Zvony svatého Jana) vymění svůj tvídový oblek za hnědý kabát a několik vest a košilí, pochopitelně doplněný motýlkem.\nJedenáctý Doktor se poprvé objevuje v poslední scéně speciálu „The End of Time Part II“ (Konec času, druhá část), kde Desátý Doktor regeneruje. Jeho první vlastní epizoda je symbolicky nazvaná „The Eleventh Hour“ (Jedenáctá hodina), kde se poprvé setká se svou budoucí společnicí Amélii Pondovou jako malé dítě. Mladou Amélii Pondovou ztvárnila Caitlin Blackwood, sestřenice představitelky dospělé Amélie Pondové, Karen Gillan. Po čtrnácti letech se Doktor vrátí a Amélie (nyní si říká Amy) se k němu přidá jako jeho společnice, a to v předvečer své svatby s Rorym Williamsem (Arthur Darvill). V „The Time of the Angels“ (Čas Andělů) a „Flesh and Stone“ (Z masa a kamene) se znovu setká s River Songovou (Alex Kingston), poprvé v této inkarnaci. V šesté epizodě páté série „The Vampires of Venice“ (Upíři benátští) se k Amy a Doktorovi přidává její přítel Rory Williams, se kterým je Amy zasnoubená. Amy a Rory se vezmou v epizodě „The Big Bang“ (Velký třesk).\n\nV šesté sérii plynule navazuje na sérii pátou a začíná vánočním speciálem „A Christmas Carol“ (Vánoční koleda). V „The Impossible Astronaut“ (Nemožný astronaut) a „Day of the Moon“ (Den měsíce) se Amy, Rory a River setkávají s Doktorem z budoucnosti a stávají se svědky jeho smrti. Kolem tohoto tématu se točí příběh šesté série. V „A Good Man goes to War“ Doktor s pomocí svých starých známých zachraňuje Amy z asteroidu „Demon's Run“ (Skrýš démonů), nepodaří se mu však zachránit dceru Amy a Roryho - Melody Pondovou. O ní také zjistí, že má část DNA Pána Času a že se z ní má stát River Songová. V „Let’s kill Hitler“ (Zabijeme Hitlera) se Doktor setkává s mladší verzí River a zjišťuje, že byla předurčena ho zabít náboženskou organizací Ticho. Doktor také zjišťuje okolnosti své smrti. Nějakou dobu mu trvá, než je připravený čelit své smrti. V „The Wedding of River Song“ (Svatba River Songové) vymyslí způsob, jak přelstít svou smrt s pomocí Teselecty – robota schopného měnit svou podobu, ovládají ho zmenšení lidé uvnitř. Doktor a River se vezmou v alternativní realitě způsobené odmítnutím River zabít Doktora, během svatby ji ale Doktor zasvětí do jeho plánu a ona mu pomůže s předstíráním jeho smrti. Doktor se na konci dozvídá od svého přítele Doria Maldovara, že ticho padne, když mu bude položena nejstarší otázka ve vesmíru – „Doktor kdo?“ – na bojištích planety Trenzalore a proto si organizace Ticho přála jeho smrt. Amy a Rory se dozvídají, že přežil, až ve vánočním speciálu „The Doctor, the Widow and the Wardrobe“ (Doktor, vdova a skříň), kde k nim přijde na štědrovečerní večeři.\n\nV prvním díle sedmé série, „Asylum of the Daleks“ (Azyl Daleků) Doktor potkává Amy a Roryho, kteří jsou ve fázi rozvodu, během dílu se však usmíří a rozvod zruší. Doktor se zde poprvé setkává s tajemnou Oswin Oswaldovou (hraje ji Jenna Coleman), která zde zemře. Tento scénář se poté opakuje i v dalších epizodách. V „Angels take Manhattan“ (Andělé dobývají Manhattan) Doktor přijde o své společníky Amy a Roryho. Po událostech této epizody následuje speciál „The Snowmen“ (Sněhuláci), kde se ukazuje, že Doktor změnil svůj styl života. Žije nyní ve viktoriánském Londýně, opět se zde setkává s jistou Clarou (Jenna Coleman), Clara zde opět zemře. Doktor si uvědomí, že jde o stejnou osobu v jiné době a rozhodne se ji najít. V další epizodě, „The Bells of Saint John“ (Zvony svatého Jana) uspěje a najde současnou verzi Clary Oswaldové, která se stane jeho společnicí a po zbytek série se Doktor snaží rozluštit záhadu „The Impossible Girl“ (Nemožné dívky). Rozluští ji v „The Name of the Doctor“ (Doktorovo jméno), kde Velká Inteligence vstoupí do Doktorovy časové linie a chce Doktorovi zničit každý moment jeho života. Clara vstoupí i přes Doktorovy protesty za ním, aby mu zabránila v jeho úmyslu. Tím je její osobnosti rozptýlena napříč Doktorovým životem. Doktor se vydá do své vlastní časové linie ji zachránit a Clara se stává svědkem odhalení další inkarnace Doktora (John Hurt), který porušil slib symbolizovaný jménem „Doktor“ během Časové války a Doktor tak tuto část svého života tajil.\n\nV roce 2013 vyšly pouze dvě epizody, „The Day of the Doctor“ (Den Doktora) a „The Time of the Doctor“ (Doktorův čas). Česká televize ovšem práva na tyto epizody již neodkoupila a tak sedmá série je prozatím poslední série Doctora Who s českým dabingem (stav v roce 2016).\nV „The Day of the Doctor“ Doktor potkává své dvě předešlé inkarnace – tu, která bojovala v Časové válce (John Hurt) a Desátého Doktora (David Tennant). Desátý i Jedenáctý Doktor si uvědomí, že „Válečný“ Doktor neměl na výběr, když během Časové války vyhladil jak Daleky, tak Pány Času. Oba se ho rozhodnou v té těžké chvíli podpořit a zjišťují, že jméno „Doktor“ si tato inkarnace zaslouží stejně jako oni. Když už se chystají zničit všechny Pány Času i Daleky, napadne je řešení. „Zmrazí“ Gallifrey v čase a přenesou ji do kapesního vesmíru, tak, aby to vypadalo, že ji zničili. Jedině Jedenáctý Doktor si však tyto události pamatuje a v muzeu s obrazem z Gallifrey a kurátor mu prozradí, že uspěl. Kurátora hraje Tom Baker, představitel Čtvrtého Doktora.\nV epizodě „The Time of the Doctor“ Doktor dekóduje zprávu, která je nejstarší otázkou ve vesmíru (Doktor kdo?) a zjišťuje, že potvrzení jeho jména by umožnilo Pánům Času vrátit se. Signál přiláká spoustu jeho nepřátel, kteří chtějí zabránit Gallifrey v návratu. Chtějí zničit Trenzalore, aby zabránili další Časové válce. Poté, co se pokusí poslat Claru zpět do jejího časového období, celá staletí planetu ochraňuje před útoky. Každý Pán Času má k dispozici pouze 12 regenerací a Doktorovi již žádná nezbývá. Clara se vrátí na sklonku Doktorova života a přesvědčí Pány Času, aby věnovali Doktorovi další regenerační cyklus. Doktor na konci epizody regeneruje a mění se v Dvanáctého Doktora (Peter Capaldi).\nJedenáctý Doktor se naposledy objeví hned v další epizodě, první v osmé sérii, kde zavolá Claře z Trenzalore do budoucnosti a uklidňuje ji, aby se nebála jeho nového vzhledu a chování, protože pod tím vším je pořád on.\n\nSmithova verze Doktora byla vesměs hodnocena pozitivně. Podle žebříčku whatculture.com je Jedenáctý Doktor druhým nejlepším Doktorem všech dob, hned po Čtvrtém Doktorovi, kterého ztvárnil Tom Baker. Je popisován jako někdo, kdo přišel v těžké pozici – po Davidu Tennantovi, který byl nominován na nejlepšího Doktora a do Smitha tak nebyly vkládány velké naděje. Kyle Anderson z Nerdist News napsala: „Nevím, jak to máte vy, ale Jedenáctý Doktor je můj Doktor.“ Obdobně o něm mluví i Dan Martin z The Guardian, který ho označil za „ultimátního Doktora“.\n\nBěhem regenerace z Desátého na Jedenáctého Doktora začne TARDIS hořet a v první epizodě páté série, „The Eleventh Hour“ (Jedenáctá hodina), se změní celý její interiér. Podle hodnocení webu whatculture.com je tento design TARDIS na osmém místě z celkových jedenácti, je hodnocený jako příliš velký a ovládací panel byl hodnocen jako něco, co byste našli spíš na dětském hřišti než v kosmické lodi. Tento design byl ale nahrazen v epizodě „The Snowmen“ (Sněhuláci) bez jakéhokoli vysvětlení změny a k této změně se web vyjadřuje vesměs pouze pozitivně, umisťuje tento design na první místo.\n"}
{"id": "1186656", "url": "https://cs.wikipedia.org/wiki?curid=1186656", "title": "Digão", "text": "Digão\n\nRodrigo Junior Paula Silva (* 7. května 1988) nebo také Digão je brazilský fotbalista hrající na postu obránce, který v současnosti působí v saúdskoarabském klubu Al Hilal FC.\n"}
{"id": "1186658", "url": "https://cs.wikipedia.org/wiki?curid=1186658", "title": "Snatch (rozcestník)", "text": "Snatch (rozcestník)\n\nSnatch může být:\n\n"}
{"id": "1186659", "url": "https://cs.wikipedia.org/wiki?curid=1186659", "title": "Superheroes (EP)", "text": "Superheroes (EP)\n\nSuperheroes je EP od německé powermetalové kapely Edguy vydané 18. října 2005.\n\n\n\n\n"}
{"id": "1186661", "url": "https://cs.wikipedia.org/wiki?curid=1186661", "title": "EDT (editor)", "text": "EDT (editor)\n\nEDT byl textový editor dostupný v operačních systémech RSX-11, RTS/E a RT-11 na počítači PDP-11 a ve všech verzích operačního systému VMS. Editor pracoval v řádkovém i celoobrazovkovém režimu. Pro OpenVMS je od roku 1986 jako náhrada za EDT dodávána aplikace EVE (zkratka pro ), která využívá Text Processing Program (TPU). Obvykle se vyvolává příkazem EDIT, za kterým lze uvést jméno editovaného souboru.\n\n\n"}
{"id": "1186666", "url": "https://cs.wikipedia.org/wiki?curid=1186666", "title": "Centrální Kordillery (Kolumbie)", "text": "Centrální Kordillery (Kolumbie)\n\nCentrální Kordillery (\"\") jsou jedním ze tří dílčích pohoří, do kterých se v jižní Kolumbii rozdělují Andy. Táhne se od oblasti Kolumbijského masivu (\"Macizo Colombiano\") severním směrem v délce přibližně 1000 km. Pohoří je od Západních Kordiller odděleno údolím řeky Cauca, od Východních Kordiller pak řekou Magdalena. V pohoří se nachází několik chráněných území.\n\n"}
{"id": "1186667", "url": "https://cs.wikipedia.org/wiki?curid=1186667", "title": "Dunne D.5", "text": "Dunne D.5\n\nDunne D.5 byl experimentální letoun postavený ve Spojeném království v roce 1910. Byl zkonstruován J. W. Dunnem a vyroben ve firmě Short Brothers v Leysdownu, \nByl to bezocasý dvouplošník se šípovými křídly, stejné koncepce jako předchozí Dunnův letoun D.4, který v utajení zkonstruoval pro vojenské výzkumné středisko Army Balloon Factory. Poté, co ministerstvo obrany zastavilo financování projektu, Dunne pokračoval ve své práci, financován ze soukromých zdrojů. Stejně jako jeho vojenský předchůdce, byl D.5 poháněn dvěma tlačnými vrtulemi, ale byl vybaven podstatně silnějším motorem.\n\nLetoun poprvé vzlétl v létě 1910, pilotován samotným Dunnem. Stroj se jako jeden z prvních letounů s pevnými křídly vyznačoval aerodynamickou stabilitou za letu. V prosinci 1910 byly provedeny dva předváděcí lety pro Královský aeroklub, jednoho z nich se zúčastnil i Orville Wright.\n\nV roce 1911 letoun havaroval a jeho přestavbou vznikl nový typ D.8.\n\n\n\n"}
{"id": "1186672", "url": "https://cs.wikipedia.org/wiki?curid=1186672", "title": "Střední odborná škola a Střední odborné učiliště technické Třemošnice", "text": "Střední odborná škola a Střední odborné učiliště technické Třemošnice\n\nStřední odborná škola a Střední odborné učiliště technické Třemošnice je střední škola v Třemošnici. Zajišťuje studium ve čtyřletých oborech s maturitní zkouškou a ve tříletých oborech s výučním listem. Je nositelkou Národní ceny kvality České republiky s titulem Excelentní organizace a Národní ceny ČR za společenskou odpovědnost.\n\n"}
{"id": "1186675", "url": "https://cs.wikipedia.org/wiki?curid=1186675", "title": "Dům s chimérami", "text": "Dům s chimérami\n\nDům s chimérami je budova v Kyjevě postavená v letech 1901 až 1902 architektem Władysławem Horodeckim pro svou rodinu. Je v secesním stylu a pojmenována po chimérách na fasádě. Od roku 2005 dům slouží jako sídlo ukrajinského prezidenta.\n\nNachází se v centru Kyjeva v blízkosti Vily Liebermann a naproti prezidentského úřadu. Budova byla postavena ve svahu. Zepředu dům vypadá, že má pouze tři podlaží, ale ve skutečnosti má šest pater. V dolním patře jsou dvě stáje, dva pokoje pro kočí, dva apartmány a prádelna. Oba apartmány se skládají z obývacího pokoje, kuchyně, koupelny a komory a dvou nebo tří pokojů. Na dalších podlažích jsou byty.\n"}
{"id": "1186678", "url": "https://cs.wikipedia.org/wiki?curid=1186678", "title": "Beatrix Sicilská (1307)", "text": "Beatrix Sicilská (1307)\n\nBeatrix Sicilská ( \"Beatrice di Sicilia\", 1260 - 1307) byla markraběnka ze Saluzza z dynastie Štaufů.\n\nByla dcerou sicilského krále Manfréda a jeho druhé manželky Heleny, dcery epirského despoty Michaela Komnena Dukase. Manfréd padl při pokusu o obranu svého štaufského dědictví v bitvě u Beneventa roku 1266. Po zprávě o manželově smrti se Helena pokusila i s dětmi utéct k otci do Epiru. Po nátlaku papežských agentů ji zradila posádka hradu v Trani a počátkem března 1266 byla vydána do rukou vítězného Karla z Anjou. Byla separována od svých dětí a uvězněna v Noceře, kde po pěti letech věznění zemřela.\n\nBeatrix byla po matčině smrti držena ve vězení na Castel dell'Ovo. Propuštěna byla na svobodu roku 1284, po vítězství Rogera z Laurie v námořní bitvě u Neapole, kde padl do zajetí syn Karla z Anjou. Roku 1287 se provdala za Manfréda ze Saluzza a jejich jediný syn dostal štaufské jméno Fridrich po svém pradědečkovi. Zemřela okolo roku 1307 a zdá se, že je pohřbena v katedrále v Palermu, po boku svých štaufských předků.\n\n"}
{"id": "1186679", "url": "https://cs.wikipedia.org/wiki?curid=1186679", "title": "Alžběta Augusta Falcko-Neuburská", "text": "Alžběta Augusta Falcko-Neuburská\n\nAlžběta Augusta Falcko-Neuburská (17. březen 1693 Brzeg – 30. leden 1728 Mannheim) byla jediným přeživším dítětem Karla III. Filipa Falckého. Sňatkem byla dědičnou princeznou ze Sulzbachu. Linie rodu Falc-Neuburg jejím otcem vymřela a byla následována linií Falc-Sulzbach. Její synové s Josefem Karlem ze Sulzbachu by byli nespornými dědici falckého kurfiřství, ale všichni zemřeli v dětství. \n\nAlžběta Augusta se narodila jako třetí dítě/dcera ze čtyř potomků z jeho prvního manželství s Ludvikou Karolinou Radziwiłłovou, byla však jediná, která se dožila dospělosti – jedna z jejích sester, Marie Anna, zemřela v batolecím věku ještě před Alžbětiným narozením a sestra Leopoldina zemřela jako tříletá v roce Alžbětina narození. 25. března 1695, když byly Alžbětě dva roky, zemřela i matka, a to tři dny po porodu jediného syna, který zemřel rovněž. \n\nV roce 1701, když bylo Alžbětě Augustě osm let, se její otec oženil podruhé, a to s princeznou Terezou Lubomirskou. Z tohoto manželství se narodily dvě dcery, ale i ty zemřely v útlém věku dvou a tří let. \n\nTřetí, morganatické manželství Karla Filipa s Violantou Terezou Thurn-Taxis bylo vůbec bezdětné. Ze jeho šesti potomků tak byla Alžběta Augusta jediná, která se dožila dospělosti.\n\nV roce 1716 se její otec stal nástupcem svého staršího bratra Jana Viléma jako falcký kurfiřt. V té době bylo zřejmé, že linie Falc-Neuburg vymře, protože ani Karel Filip ani jeho bratr neměli legitimní syny. Bylo také zřejmé, že jejím nástupcem se stane linie Falc-Sulzbach. \n\n2. května 1717 se Alžběta Augusta z dynastických důvodů provdala za Josefa Karla Falcko-Sulzbašského, designovaného následníka Karla Filipa, čímž se obě linie spojily. Synové z tohoto manželství by byli nespornými dědici falckého kurfiřství, což by zabránilo válce o dědictví. Z manželství se sice narodilo šest potomků, tři synové a tři dcery, ale všichni chlapci zemřeli již v útlém věku a přežily pouze tři dívky.\n\n\nAlžběta Augusta zemřela 30. ledna roku 1728 v Mannheimu při porodu svého posledního mrtvě narozeného syna. Místo posledního odpočinku našla v kostele kláštera karmelitek v Heidelbergu. Její manžel zemřel následujícího roku v Oggersheimu, aniž by po sobě zůstavil mužských potomků.\n\nPřesto rodová linie Alžběty Augusty pokračovala dál jejími dvěma dcerami Alžbětou Augustou a Marií Františkou. \nPřes druhou z nich byla babičkou Maxmiliána I. Josefa Bavorského a zakladatelkou bavorské královské linie panující v Bavorsku do roku 1918 a jejích pokračovatelů až do současnosti. \n"}
{"id": "1186680", "url": "https://cs.wikipedia.org/wiki?curid=1186680", "title": "George Adamson", "text": "George Adamson\n\nGeorge Adamson (3. února 1906 – 20. srpna 1989) zvaný „Otec lvů“ byl britský ochránce přírody a spisovatel. On a jeho žena Joy Adamsonová jsou nejvíce známi díky knize a filmu Volání divočiny (\"Born Free\"), které popisují příběh lvice Elsy.\n\nGeorge Alexander Graham Adamson se narodil 3. února 1906 v Etawahu, v tehdejší Britské Indii anglickým rodičům. Vzdělání získal v Dean Close School (Cheltenham, Anglie). Poprvé navštívil Keňu v roce 1924. Vystřídal několik zaměstnání, například hledač zlata, obchodník s kozami a profesionální lovec na safari. V roce 1938 začal pracovat v keňském Oddělení pro zvěř. a stal se správcem hranice Severního okrsku. O šest let později si vzal za ženu Friederiku Victorii Gessner zvanou „Joy“. V roce 1956 spolu začali vychovávat malou lví samičku pojmenovanou Elsa. O pět let později o ní vznikla kniha a v roce 1966 i film „Volání divočiny“ (v originále \"Born Free\"). Adamson ukončil v roce 1961 své zaměstnání správce severního okrsku a plně se začal věnovat svým mnoha lvům. V roce 1970 se přesunul do Národního parku Kora v severní Keni, kde se snažil pokračovat ve své činnosti reintrodukce lvů a dalších velkých koček do divočiny. Ve stejném roce se de facto rozešel s Joy, s níž nicméně trávil až do její smrti v roce 1980 vánoční svátky.\n\n20. srpna 1989 byl George Adamson zavražděn nedaleko svého tábora somálskými bandity. Když jel ve svém terénním voze zachránit svého asistenta a mladého evropského turistu do parku Kora, banditi auto rozstříleli a jeho zasáhli mnoha kulkami. Bylo mu 83 let. Je pohřben v parku poblíž svého bratra Terrance a u svých oblíbených lvů Super Cub a Boy.\n\n\n"}
{"id": "1186682", "url": "https://cs.wikipedia.org/wiki?curid=1186682", "title": "Mezinárodní letiště Korfu", "text": "Mezinárodní letiště Korfu\n\nMezinárodní letiště Korfu, \"Ioannis Kapodistrias\" (IATA: CFU, ICAO: LGKR, ) je mezinárodní veřejné letiště na řeckém ostrově Korfu ve stejnojmenném městě. Letiště slouží na pravidelné i charterové lety z evropských měst. Letecká doprava je na vrcholu provozu během letní sezóny, mezi dubnem a říjnem.\n\nLetiště bylo založeno v roce 1937. Během Druhé světové války bylo využíváno německými a italskými jednotkami jako základna pro dopravní a bojové letouny. Během války byla délka dráhy 600 metrů. Na konci dubna 1949 byla prodloužena na 800 m. Další a poslední prodloužení dráhy začalo v roce 1957 a bylo dokončeno v roce 1959, s celkovou délkou 2 373 metrů. První komerční let se odehrál 19. dubna 1949 z Atén linkou aerolinií TAE. 2. září 1950 na Korfu začala následně létat také společnost HELLAS. V roce 1962 byl vybudován malý terminál pro pasažéry, který dnes slouží pro místní aeroklub. V dubnu 1965 se letiště stalo mezinárodním, s prvním letem Olympic Airlines. Konstrukce nového terminálu začala v roce 1968 a byla hotova v roce 1972.\n\n"}
{"id": "1186683", "url": "https://cs.wikipedia.org/wiki?curid=1186683", "title": "Bruce Lampcov", "text": "Bruce Lampcov\n\nBruce Lampcov je americký hudební producent a zvukový inženýr. Narodil se v Detroitu a během své kariéry spolupracoval s mnoha hudebníky, mezi které patří například Bryan Ferry, Bruce Springsteen, Garland Jeffreys a Aimee Mann. Roku 1999 byl jedním z producentů alba \"Head Music\" skupiny Suede. Později byl ředitelem hudební společnosti , kterou opustil v roce 2005.\n\n"}
{"id": "1186689", "url": "https://cs.wikipedia.org/wiki?curid=1186689", "title": "Římskokatolická farnost Kardašova Řečice", "text": "Římskokatolická farnost Kardašova Řečice\n\nŘímskokatolická farnost Kardašova Řečice je územním společenstvím římských katolíků v rámci jindřichohradeckého vikariátu Českobudějovické diecéze.\n\nPlebánie byla zřízena v roce 1357. Roku 1904 byla místní farnost povýšena na děkanství.\n\nFarnost měla do jara roku 2019 sídelního duchovního správce, který zároveň byl administrátorem ex currendo ve farnostech Deštná u Jindřichova Hradce a Pluhův Žďár. Řečický zámek sloužil ještě počátkem druhé dekády 21. století jako klášter Školských sester de Notre Damme. Farnost je od května roku 2019 spravována ex currendo z Veselí nad Lužnicí v sousedním táborském vikariátu.\n\n"}
{"id": "1186690", "url": "https://cs.wikipedia.org/wiki?curid=1186690", "title": "Anton Ažbe", "text": "Anton Ažbe\n\nAnton Ažbe (30. května 1862 Dolenčice, Gorenja vas – Poljane, Kraňsko, Rakouské císařství – 6. srpna 1905 Mnichov) byl slovinský malíř.\n\nAnton Ažbe byl od narození postižený a neduživý, osiřel v útlém věku. K práci v zemědělství se nehodil, byl proto poslán do učení na kupce, ale odtud odešel k nazarénovi Janezi Wolfovi do Lublani a pak do Vídně a Mnichova. Ve věku 30 let Ažbe založil svou vlastní školu malířství v Mnichově. Ta přilákala mnoho východoevropských studentů.\n\nAžbe učil „velkou čtyřku“ slovinských impresionistů (Rihard Jakopič, Ivan Grohar, Matej Sternen, Matija Jama) a celou jednu generaci ruských malířů (Ivan Bilibin, Mstislav Dobužinskij, Igor Grabar, Vasilij Kandinskij, Dmitrij Kardovskij a Kuzma Petrov-Vodkin a další). Ažbeho učební metody převzali a užívali ruští umělci jak doma (Grabar, Kardovskij) tak i v emigraci (Bilibin, Dobužinskij).\n\nNa podzim 1882 odešel Ažbe studovat na akademii do Vídně, kde setrval čtyři semestry. Jeho učiteli byli kromě jiných Siegmund L’Allemand, August Eisenmenger a Christian Griepenkerl, ve stejném ročníku se Ažbe setkal i mladým srbským malířem Urošem Predićem. Ve Vídni ale nebyl se studiem spokojen.\n\nV roce 1884 se Ažbe rozhodl pokračovat ve studiu na Akademii výtvarných umění v Mnichově. Zde od 10. října navštěvoval přednášky antického umění, ale pak se upnul na přednášky Gabriela von Hackla, který pocházel z Mariboru na řece Drávě. Ažbe, společně se slovinským krajanem a spolužákem Ferdo Veselem, odešel v roce 1885 na \"Allgemeine Malschule\" Ludwiga von Löfftze.\n\nAžbeho v roce 1900 vyznamenal František Josef I. Řádem Františka Josefa. Po navštěvování speciálního kurzu u Sándora Wagnera Ažbeho jeho krajané Ferdo Vesel a Rihard Jakopič přesvědčili, že by si měl otevřít vlastní atelier.\n\nNejznámějším Ažbeho obrazem je ženský portrét »Zamorka« (1895), který je vystaven Národní galerii v Lublani.\nK Ažbeho žákům patřili:\n\n\n"}
{"id": "1186695", "url": "https://cs.wikipedia.org/wiki?curid=1186695", "title": "Alžběta Amálie Hesensko-Darmstadtská", "text": "Alžběta Amálie Hesensko-Darmstadtská\n\nAlžběta Amálie Hesensko-Darmstadtská (20. březen 1635 – 4. srpen 1709) byla hesensko-darmstadtská princezna a manželka falckého kurfiřta.\n\nAlžběta Amálie se narodila v Neues Schloss v Gießenu jako dcera Jiřího II. Hesensko-Darmstadtského a Žofie Eleonory Saské. Jejími sourozenci byli Ludvík VI. Hesensko-Darmstadtský, budoucí vládce Hesenska a Anna Žofie, abatyše z Quedlinburgu.\n\nAlžběta Amálie byla přísně vychována matkou, která byla oddanou lutheránkou. Měla atraktivní vzhled s nápadnými blond vlasy, což byla zvláštnost, kterou si udržela až do stáří, a kterou zdědily také její dcery Eleonora Magdalena a Dorotea Žofie. Později byla svými blond vlasy známá.\n\nDne 3. září 1653 se provdala za Filipa Viléma Falckého, který se později stal falckým kurfiřtem. Její manžel byl asi o dvacet let starší a byl dědicem falckého kurfiřství, jednoho z nejvýznamnějších států Svaté říše římské.\n\nDne 1. listopadu 1653 za přítomnosti kurfiřta a kolínského arcibiskupa Maxmiliána Jindřicha Bavorského konvertovala ke katolictví.\n\nSpisovatel William Nakatenus jí věnoval své dílo \"Nebeských palm malá zahrádka\".\n\n\n"}
{"id": "1186697", "url": "https://cs.wikipedia.org/wiki?curid=1186697", "title": "Otakar Hrubý", "text": "Otakar Hrubý\n\nPlukovník Otakar Hrubý (1. listopadu 1913 Nová Paka – 15. května 1993 Nová Paka) byl československý letec a pilot Royal Air Force. Za svoji službu v RAF za 2. světové války obdržel vysoká československá, britská a francouzská vyznamenání. Po únoru 1948 byl perzekvován a vězněn.\n\nOtakar Hrubý se narodil v roce 1913 v Nové Pace Janu a Anně Hrubích. V mládí cvičil v Sokole. Po vystudování průmyslové automobilové školy v Mladé Boleslavi se v roce 1932 přihlásil do Školy leteckého dorostu v Prostějově. Po jejím dokončení byl přidělen k 82. letce 5. leteckého pluku v Praze, pak sloužil v Hradci Králové a v Brně. Po sedmi letech u letectva byl už jako zkušený pilot 4. pluku v Pardubicích 15. dubna 1939 propuštěn ze zanikajícího československého letectva v hodnosti četaře.\n\n4. června 1939 spolu s kamarádem a pozdějším stíhacím esem Stanislavem Fejfarem opustil Novou Paku a přes Těšínsko opustil území Protektorátu. Spolu s nimi odešli ještě škpt. Duda a npor. Hudec. V Gdyni se nalodil na loď Sobieski, přes Boulogne a Paříž se dostal do Marseille, kde vstoupil do Cizinecké legie. Pěší výcvik prodělal v alžírském Sidi-Bel-Abbes. Po vypuknutí 2. světové války byl zařazen do letectva, sloužil v Tunisu a v Oranu. V hodnosti seržanta byl 16. května 1940 prohlášen operačním pilotem a zařazen ke GC I/10. Vykonal několik letů předtím, než Francie kapitulovala, poté přes Casablancu odjel lodí Gib-el-Dersa do Gibraltaru.\n\n16. července 1940 dorazil Ota Hrubý do Liverpoolu, odtud do tábora v Cholmondeley a do čs. depa v Cosfordu. 30. července byl přijat do RAF a v září 1940 byl zařazen jako pilot. Přeškolení na britské letouny zahájil u 6. OTU v Sutton Bridge. 19. října 1940 byl zařazen ke 111. stíhací peruti, takže se stihl zúčastnit závěrečné etapy Bitvy o Británii. V RAF byl hodnocen jako výborný pilot, který však měl potíže s disciplínou.\n\n21. února 1941 Otakar Hrubý poškodil Junkers Ju 88 nad Severním mořem, v září 1941 sestřelil Messerschmitt Bf 109 a další Bf-109 poškodil nad Hazenbrouckem. 12. února 1942 poškodil Bf-109 nad Lamanšským průlivem. Souběžně s úspěchy přicházela vyznamenání a služební postup: v červenci 1941 československá medaile za chrabrost, v září Československý válečný kříž 1939 a povýšení na podporučíka, v únoru 1942 povýšení do britské hodnosti Pilot Officer a v květnu druhý Československý válečný kříž. Poté byl Otakar Hrubý převelen k 313. československé peruti RAF, kde ukončil první operační turnus.\n\nPo službě instruktora u 51. OTU se Otakar Hrubý v prosinci 1942 vrátil k bojovým letům u 310. československé stíhací peruti. Postupně obdržel druhou Československou medaili za chrabrost, povýšení do čs. hodnosti poručíka a britské Flying Lieutenant (v únoru 1944). V červnu 1944 ukončil druhý operační turnus a odešel do letecké školy k přeškolení na vícemotorové letouny. 31. prosince 1944 byl Otakar Hrubý dekorován britským Záslužným leteckým křížem (DFC). Při jednom z cvičných letů na stroji Mosquito NF Mk. XII se v březnu 1945 těžce zranil a do dalších bojů již nezasáhl. 26. září 1945 se po rekonvalescenci, už jako nadporučík Československého letectva a držitel třetího Československého válečného kříže 1939 vrátil do vlasti. Za dobu války vykonal celkem 218 letů nad územím nepřítele.\n\nPo návratu byl Otakar Hrubý jmenován velitelem letky u 12. stíhacího pluku 1. letecké stíhací divize v Praze, v letech 1946–1949 pracoval jako testovací pilot Vojenského leteckého ústavu studijního v Praze-Letňanech. Po komunistickém převratu v roce 1948 byl Otakar Hrubý v roce 1949 vyřazen z letectva a degradován. V letech 1950–1951 byl vězněn na Mírovské věznici. Poté pracoval jako řidič v pivovaru, stavební dělník, skladník hutního materiálu a dělník v přádelně. Kvůli nedostatku peněz pracoval až do 73 let. V roce 1969 byl částečně rehabilitován. Po listopadu 1989 byl Otakar Hrubý povýšen na plukovníka a roku 1991 vyznamenán Řádem Milana Rastislava Štefánika. V roce 1990 navštívil Londýn u příležitosti výročí Bitvy o Británii, na recepci pro účastníky Bitvy byl jako jediný z veteránů osloven Královnou matkou.\n\nOtakar Hrubý zemřel v roce 1993 v Nové Pace. V roce 2013 mu byla u příležitosti nedožitých 100. narozenin v jeho rodném městě slavnostně odhalena pamětní deska.\n\n\n"}
{"id": "1186698", "url": "https://cs.wikipedia.org/wiki?curid=1186698", "title": "Vilém Sicilský", "text": "Vilém Sicilský\n\nVilém Sicilský ( \"Guglielmo d'Aragona\" nebo \"Guglielmo di Atene\", 1312, Catania – 22. srpna 1338, Valencie) byl vévoda z Athén a Neopatrie.\n\nNarodil se jako jeden z mladších synů sicilského krále Fridricha II. a Eleonory, dcery neapolského krále Karla Chromého. Roku 1317 po smrti staršího bratra Manfréda zdědil titul athénského vévody. Zemřel v létě 1338 bez potomků a byl pohřben v katedrále v Palermu.\n\n"}
{"id": "1186700", "url": "https://cs.wikipedia.org/wiki?curid=1186700", "title": "Manfréd Sicilský (1317)", "text": "Manfréd Sicilský (1317)\n\nManfréd Sicilský ( \"Manfredi di Aragona\" nebo \"Manfredi di Atene\", 1306, Catania – 9. listopadu 1317, Trapani) byl vévoda z Athén a Neopatrie.\n\nNarodil se jako jeden z mladších synů sicilského krále Fridricha II. a Eleonory, dcery neapolského krále Karla Chromého. Své vévodství nikdy nespatřil, zemřel na následky pádu z koně během pobytu v Trapani a byl pohřben v místním kostele sv. Dominika. Jeho dřevěná rakev je upevněna na zdi kostela.\n"}
{"id": "1186701", "url": "https://cs.wikipedia.org/wiki?curid=1186701", "title": "Sadžid Sadžidov", "text": "Sadžid Sadžidov\n\nSadžid Sadžidov (: ) nebo (: ), (* 6. února 1980 v Agvali, Sovětský svaz) je bývalý ruský zápasník volnostylař avarské národnosti, olympijský medailista z roku 2004.\n\nVolnému stylu se začal věnovat v 10 letech pod vedením Dalgata Abdulbasirova v horské vesnici Gidatli v Dagestánu. Během studií na střední škole v Agvali byl poprvé povolán do mládežnické reprezentace. Jeho osobním trenér byl Majirbek Jusupov. Mezi seniory se poprvé objevil v roce 1999 jako student univerzity v Machačkale. V roce 2004 si vybojoval na ruském mistrovství nominaci na olympijské hry v Athénách. Jako úřadující mistr světa bez větších potíží postoupil ze skupiny, ale v semifinále s Korejcem Mun Ui-čem hned v úvodu hrubě chyboval v parteru a připravil se o postup do finále. Nakonec vybojoval bronzovou olympijskou medaili. V dalších letech ho z pozice reprezentační jedničky vytlačil Giorgi Ketojev. Sportovní kariéru ukončil potom co se nenominoval na olympijské hry v Pekingu v roce 2008. V Machačkale se věnuje se trenérské práci.\n\n"}
{"id": "1186703", "url": "https://cs.wikipedia.org/wiki?curid=1186703", "title": "Marie Sicilská", "text": "Marie Sicilská\n\nMarie Sicilská ( \"Maria di Sicilia\", 1362, Catania - 25. května 1401, Lentini) byla královna sicilská, vévodkyně z Athén a Neopatrie.\n\nNarodila se jako jediná dcera sicilského krále Fridricha III. a jeho první choti Konstancie, dcery aragonského krále Petra IV. Matka na následky porodu zemřela a Fridrichovi se nepodařilo ani v druhém manželství zplodit tak žádoucího mužského potomka. Marie se tak roku 1377 stala jeho dědičkou. Kvůli jejímu nízkému věku vládla zemi regentská rada.\n\nRoku 1379 byla se souhlasem svého děda aragonského krále Petra IV. unesena, aby se zabránilo hrozícímu sňatku s milánským vévodou Giangaleazzem Viscontim. Posléze byla provdána za Martina, svého bratrance. Roku 1392 se jim s vojenskou podporou podařilo vrátit na Sicílii a porazit odbojné barony.\n\nMarie porodila jediného syna, který záhy zemřel a ona sama zemřela v květnu 1401 na mor a byla pohřbena v katedrále sv. Agáty v Catanii.\n"}
{"id": "1186704", "url": "https://cs.wikipedia.org/wiki?curid=1186704", "title": "Guvernorát Suvajda", "text": "Guvernorát Suvajda\n\nGuvernorát Suvajda (Arabsky: السويداء‎‎, Muḥāfaẓat as-Suwaydā’) je jeden ze čtrnácti syrských guvernorátů (provincií). Nachází na jihu země a hraničí s Jordánskem. Rozloha se pohybuje okolo 5550 čtverečních kilometrů a je součástí historického území Hauran. Téměř celá oblast leží v pohoří Džabal ad-Durúz a vulkanické nížiny Harat al-Šama. Podle dostupných údajů zde žilo asi tři čtvrtě milionu lidí (2011) a to především drúzové. Správním městem je Suvajda.\n\nV provincii žije 770 000 lidí (2011) a jedná se o jediný guvernorát ve kterém jsou drúzové majoritou. Vyskytují se zde však také menšiny sunnitů a křesťanů. Většina obyvatel žije v západních částech provincie, hlavně na úpatích pohoří Džabal ad-Durúz. V oblasti Harat al-Šama žijí pouze nomádské beduínské kmeny. V guvernorátu leží 3 města, 124 vesnic a 34 malých vesniček.\n\nGuvernorát je rozdělen na 3 okresy (Manatiq):\nTyto okresy jsou dále rozděleny na 12 \"podokresů\" (Nawahi).\n"}
{"id": "1186705", "url": "https://cs.wikipedia.org/wiki?curid=1186705", "title": "Krešimir Ćosić", "text": "Krešimir Ćosić\n\nKrešimir Ćosić (26. listopad 1948, Záhřeb – 25. květen 1995, Baltimore) byl chorvatský basketbalista, který reprezentoval Jugoslávii. S jejím reprezentačním basketbalovým týmem získal zlatou medaili na olympijských hrách v Moskvě roku 1980, dvě stříbrné olympijské medaile (z Montrealu 1976 a Mexica 1968), dva tituly mistra světa (1970, 1978) a tři tituly mistra Evropy (1973, 1975, 1977). Dvakrát byl nejužitečnějším hráčem mistrovství Evropy (1971, 1975). V letech 1971-1973 působil v americké univerzitní soutěži jako hráč Brigham Young University. Ač získal několik nabídek z NBA, vrátil se do Jugoslávie. V USA konvertoval k Církvi Ježíše Krista Svatých posledních dnů (Mormonům). Přeložil poté Knihu Mormonovu do chorvatštiny. Po skončení hráčské kariéry se stal úspěšným trenérem. V závěru života působil v diplomatických službách nového chorvatského státu. Roku 2007 byl uveden do Síně slávy FIBA, roku 1996 do americké Basketbalové síně slávy (jako třetí hráč neamerického basketbalu), roku 1991 byl mezinárodní federací FIBA zařazen mezi 50 nejlepších baketbalistů všech dob. Chorvatský basketbalový pohár dnes nese jeho jméno, stejně jako hala klubu KK Zadar Záhřeb a náměstí v Záhřebu (\"Trg Krešimira Ćosića\").\n\n"}
{"id": "1186706", "url": "https://cs.wikipedia.org/wiki?curid=1186706", "title": "Guvernorát Dajr az-Zaur", "text": "Guvernorát Dajr az-Zaur\n\nGuvernorát Dajr az-Zaur (, Muḥāfaẓat Dayr az-Zawr) je jeden ze čtrnácti syrských guvernorátů (provincií). Nachází se na východě země a hraničí s Irákem. Rozloha provincie činí 33 060 km² a podle dostupných údajů zde žije asi 1 200 000 lidí (2010). Správním městem je Dajr az-Zaur.\n\nDne 6. září 2007 se provincie stala dějištěm izraelské operace Ovocný sad, kdy izraelské letouny vybombardovaly syrský komplex, ve kterém se údajně měl nacházet jaderný materiál ze Severní Koreje.\n\nV roce 2014 zde Islámský stát povraždil 900 členů syrského kmene Aš-Šuajtát. V roce 2016 kontroloval Islámský stát drtivou většinu území guvernorátu. Syrská armáda se nachází pouze v samotném hlavním městě provincie. Malou část na severu kontrolují také Syrské demokratické síly.\n\nGuvernorát je rozdělen na 3 okresy (manatiq):\nTyto okresy jsou dále rozděleny na 14 „podokresů“ (nawahi).\n"}
{"id": "1186708", "url": "https://cs.wikipedia.org/wiki?curid=1186708", "title": "Konstancie Štaufská", "text": "Konstancie Štaufská\n\nKonstancie Štaufská ( \"Costanza di Staufen\", 1229/1230 – duben 1307, Valencie) byla nikájská císařovna z dynastie Štaufů.\n\nNarodila se jako dcera císaře Fridricha II. a Blanky, dcery piemontského šlechtice. Původně milenecký vztah císař zlegitimizoval až na matčině smrtelném loži. Roku 1244 se Konstancie stala druhou manželkou otcova přítele, nikájského císaře Jana Duka Vatatzése a v novém prostředí přijala jméno Anna. Sňatek pohoršil papeže Inocence IV. a byl jedním z důvodů, proč byl její otec v nemilosti. Manželství nebylo šťastné, postarší císař nalezl zalíbení v jiné ženě a poslední roky svého života byl velmi nemocný. Zemřel roku 1254, manželství bylo bezdětné.\n\nV letech následujících se Konstancie údajně zalíbila novému císaři Michaelu Palaiologovi, který se pokusil uzavřít alianci s jejím bratrem, sicilským králem Manfrédem. Plánovaný rozvod a nový sňatek s Konstancií se mu nepodařilo v radě prosadit, patriarcha Arsenius na něj uvalil klatbu. Roku 1263 se Konstancie vrátila na Sicílii k bratrově dvoru a po jeho potupném skonu v bitvě u Beneventa roku 1266 odešla na ke své neteři na aragonský dvůr. Zemřela v pokročilém věku v rouše jeptišky na jaře 1307 a byla pohřbena v kapli sv. Barbory v kostele sv. Jana ve Valencii.\n"}
{"id": "1186711", "url": "https://cs.wikipedia.org/wiki?curid=1186711", "title": "Revaz Mindorašvili", "text": "Revaz Mindorašvili\n\nRevaz Mindorašvili (: ) nebo (: ), (* 1. července 1976 v Kolagi, Kachetie, Sovětský svaz) je bývalý gruzínský zápasník – volnostylař, olympijský vítěz z roku 2008.\n\nVolnému stylu se začal věnovat ve 14 letech v Gurdžáni pod vedením Davita Gonašviliho. V roce 1994 se přesunul do Tbilisi, kde se připravoval pod vedením Marlena Osikmašviliho. V gruzínské seniorské reprezentaci se poprvé objevil v roce 1998 ve velterové váze. V roce 2000 se však na olympijské hry v Sydney nekvalifikoval. První mezinárodní úspěchy se dostavily se změnou váhové kategorie v roce 2002. Na olympijské hry v Athénách v roce 2004 odjížděl s medailovými ambicemi, ale nevyladil optimálně formu a nepostoupil ze základní skupiny. V roce 2008 jel s přesvědčením odčinit neúspěch z předchozích her na olympijské hry v Pekingu. Potom co zvládl vyhrocený semifinálový zápas s Giorgi Ketojevem z Ruska, porazil ve finále Jusupa Abdusalamova z Tádžikistánu a vybojoval zlatou olympijskou medaili. Následně ukončil sportovní kariéru. Věnuje se trenérské práci.\n\n"}
{"id": "1186712", "url": "https://cs.wikipedia.org/wiki?curid=1186712", "title": "Guvernorát Dar'á", "text": "Guvernorát Dar'á\n\nGuvernorát Dar'á (Arabsky: مُحافظة درعا‎, Muḥāfaẓat Dar‘ā) je jeden ze čtrnácti syrských guvernorátů (provincií). Nachází na jihozápadě země a hraničí s Jordánskem a Izraelem okupovanými Golanskými výšinami (Guvernorát Kunejtra). Rozloha se pohybuje okolo 3 730 čtverečních kilometrů. Podle dostupných údajů zde žije asi milion lidí (2011). V současné době (2016) jsou hlavně příhraniční oblasti provincie kontrolovány syrskými povstalci včetně Islámského státu. Provinčním městem je Dar'á.\n\nGuvernorát je rozdělen na 3 okresy (Manatiq):\nTyto okresy jsou dále rozděleny na 17 \"podokresů\" (Nawahi).\n"}
{"id": "1186715", "url": "https://cs.wikipedia.org/wiki?curid=1186715", "title": "Guvernorát Kunejtra", "text": "Guvernorát Kunejtra\n\nGuvernorát Kunejtra (Arabsky: مُحافظة القنيطرة, Muḥāfaẓat Al-Qunayṭrah) je jeden ze čtrnácti syrských guvernorátů (provincií). Nachází na jihozápadě země a hraničí s Libanonem, Izraelem a Jordánskem. Rozloha se udává od 685 do 1861 čtverečních kilometrů (pokud se počítá území anektované Izraelem). Podle dostupných údajů zde žije asi 90 000 lidí (2011). V současné době (2016) je většina území provincie obsazená Izraelem a další velkou část ovládají syrští povstalci. Oficiálně je provinčním městem Kunejtra, která však byla vážně poničena Izraelem během šestidenní a jomkipurské války a od té doby nebyla obnovena. De facto je guvernorát ovládán z města Madinat al-Baas, zvaného také jako Nová Kunejtra.\n\nRoku 1967 dobyla v rámci šesidenní války Izraelská armáda Golanské výšiny. Roku 1981 pak Kneset přijal zákon o Golanských výšinách, kterým Golanské výšiny anektoval jako integrální součást Izraele. Většina arabského obyvatelstva, většinou Drúzové si ponechala syrské občanství, ačkoliv si mohli zvolit i izraelské.\n\nOd začátku Syrské občanské války kontrolují povstalci většinu provincie. Několikrát se pokoušeli o ofenzívu, ale vládní jednotky ji vždy odrazily.\n\nGuvernorát je rozdělen na 2 okresy (Manatiq):\nTyto okresy jsou dále rozděleny na 6 \"podokresů\" (Nawahi).\n"}
{"id": "1186716", "url": "https://cs.wikipedia.org/wiki?curid=1186716", "title": "Bill Zadick", "text": "Bill Zadick\n\nWilliam Michael \"Bill\" Zadick, (* 3. dubna 1973 v Great Falls, Montana, Spojené státy americké) je bývalý americký zápasník – volnostylař. Zápasení se začal věnovat v rodném Great Falls společně se svým mladším bratrem Mikem pod vedením svého otce Boba. Vrcholově se volnému stylu věnoval jako student university v Iowa City pod vedením Dana Gableho. Do americké reprezentace se mu však dlouho nedařilo probojovat. Poprvé se na významné akci mistrovství světa objevil v roce 2001. Od roku 2004 se připravoval v tréninkovém centru v Colorado Springs. V roce 2006 zaznamenal životní úspěch ziskem titulu mistra světa ve volném stylu v čínském Kantonu. V roce 2008 však prohrál v 35 letech nominaci na olympijské hry v Pekingu s Dougem Schwabem a vzápětí skončil s vrcholovým zápasením. Na olympijských hrách nikdy nestartoval. Po skončení sportovní kariéry se věnuje trenérské práci v Coloradu Springs. \n\n"}
{"id": "1186717", "url": "https://cs.wikipedia.org/wiki?curid=1186717", "title": "Válka o Jenkinsovo ucho", "text": "Válka o Jenkinsovo ucho\n\nJako válka o Jenkinsovo ucho se označuje konflikt mezi Velkou Británií a Španělskem, který probíhal v Americe v letech 1739–1748. Jeho příčinou byly vzájemné obchodní a územní spory v koloniích těchto států. Roku 1740 se konflikt stal součástí rozsáhlejšího mezinárodního měření sil – války o dědictví rakouské. Ukončen byl roku 1748 cášským mírem.\n\nUtrechtský mír z roku 1713 zajišťoval Britům výsadní právo na dovoz otroků do španělských kolonií v Americe – asiento a umožňoval jim do španělských držav dovážet i omezené množství zboží. Mezi britskými přepravci a španělskou pobřežní stráží v Americe ale postupně narůstaly konflikty. Při jednom z nich byla roku 1731 posádka britské brigy \"Rebeccy\" pod velením kapitána Jenkinse obviněna z pašování zboží a i když se na lodi žádný kontraband nenašel, Španělé zboží zabavili, velitele lodi mučili a nakonec mu uřízli ucho. Nejednalo se o ojedinělý incident, stížností britských přepravců na chování španělských úřadů v Americe přibývalo.\n\nRoku 1738 během narůstajícího napětí mezi oběma státy kapitán Jenkins vystoupil v dolní sněmovně britského parlamentu a poslancům přednesl svůj starý případ, jako důkaz předložil i uříznuté ucho. Několik let starý incident, který vyvolal všeobecné pobouření, nakonec Britům posloužil roku 1739 jako záminka k vyhlášení války. Hlavní příčinou konfliktu, kterému se původně předseda britské vlády Walpole snažil vyhnout, byla ale britská snaha o likvidaci španělského obchodního monopolu ve velké části Západní Indie. Ve hře byly rovněž hranice Floridy a pokračování britského asienta na dovoz otroků do Ameriky.\n\nÚtok zahájili Britové, když jejich síly pod velením admirála Edwarda Vernona obsadily roku 1739 španělskou pevnost Portobelo. O rok později se Britové zmocnili Chagresu v dnešní Panamě, Vernonův pokus o obsazení Cartageny se ale již nezdařil. Stejně tak selhala snaha guvernéra Georgie Jamese Oglethorpa o dobytí St. Augustinu na Floridě. V roce 1742 sice Britové odrazili útok svých nepřátel na ostrov svatého Šimona, ale neuspěli ani při druhém pokusu o obsazení St. Augustine a tak se z Floridy zcela stáhli.\n\nBěhem konfliktu námořníci obou států přepadávali lodě svých protivníků.\n\nRoku 1740 vypukla válka i mezi dalšími evropskými státy a konflikt mezi Španělskem a Velkou Británií se stal součástí války o dědictví rakouské. Ta byla ukončena v roce 1748 cášským mírem. Podle této smlouvy byl v Americe obnoven tzv. \"status quo ante bellum\" – všechna území se vrátila původním vlastníkům.\n\n"}
{"id": "1186721", "url": "https://cs.wikipedia.org/wiki?curid=1186721", "title": "Sálim Davsárí", "text": "Sálim Davsárí\n\nSálim Davsárí (* 19. srpna 1991) je saúdskoarabský fotbalista hrající na postu záložníka, který v současnosti působí v saúdskoarabském klubu Al Hilal FC.\n"}
{"id": "1186722", "url": "https://cs.wikipedia.org/wiki?curid=1186722", "title": "Nawaf Al-Abed", "text": "Nawaf Al-Abed\n\nNawaf Al-Abed (* 26. ledna 1990) je saúdskoarabský fotbalista hrající na postu záložníka, který v současnosti působí v saúdskoarabském klubu Al Hilal FC. 7. listopadu 2009 vstřelil, tehdy ještě jako jednadvacetiletý mladík, gól za dvě sekundy od rozehrání z půlky hřiště, jeho gól byl uznán jako nejrychlejší gól v historii fotbalu.\n"}
{"id": "1186730", "url": "https://cs.wikipedia.org/wiki?curid=1186730", "title": "Grigore Vieru", "text": "Grigore Vieru\n\nGrigore Vieru (14. únor 1935, Pererîta – 18. leden 2009, Kišiněv) byl moldavský básník. \n\nVystudoval historii a filologii na Státní pedagogické univerzitě v Kišiněvě. Psal reflexívní lyriku, plnou panteistického opojení, která byla silně ovlivněna lidovou poezií. K nejznámějším sbírkám patří \"Fiindcă iubesc\" (\"Protože miluji\") a \"Taina care mă apasă\" (\"Tajemství, jež mě tíží\"). Psal také verše pro děti, které prozrazovaly autorovu znalost dětské psychiky. Své verše psal rumunsky, čímž v časech začlenění Moldavska do Sovětského svazu vzdoroval rusifikačním snahám. V 70. letech napsal \"Malou ovečku\", první slabikář v rumunštině v sovětském Moldavsku. \n\nPo roce 1989 byl propagátorem znovuspojení Moldavska a Rumunska. Zemřel na následky automobilové nehody. V letech 1990–1994 byl poslancem Moldavského parlamentu (za \"Frontul Popular din Moldova\", Lidovou frontu Moldavska). Moldavský prezident Vladimir Voronin vyhlásil v den Vierova úmrtí státní smutek. \n"}
{"id": "1186731", "url": "https://cs.wikipedia.org/wiki?curid=1186731", "title": "Čuchloma", "text": "Čuchloma\n\nČuchloma () je město v Kostromské oblasti Ruské federace. Při sčítání lidu v roce 2010 měla přes pět tisíc obyvatel.\n\nČuchloma leží na jihovýchodním břehu Čuchlomského jezera (vytéká z něj Vjoksa, přítok Voči v povodí řeky Kostromy).\n\nOd Kostromy, správního střediska oblasti, je Čuchloma vzdálena přibližně 170 kilometrů na severovýchod.\n\nPřes Čuchlomu vede severojižně silnice P-100 ze Soligaliče do Galiče. V Galiči, zhruba padesát kilometrů jižně od Čuchlomy, je nejbližší železniční stanice. Ta leží na Transsibiřské magistrále přibližně 500 kilometrů od Moskvy.\n"}
{"id": "1186733", "url": "https://cs.wikipedia.org/wiki?curid=1186733", "title": "Žďár (vojenský újezd Hradiště)", "text": "Žďár (vojenský újezd Hradiště)\n\nŽďár () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi čtyři kilometry severovýchodně od Doupova a dvanáct kilometrů jihozápadně od Kadaně v nadmořské výšce 490 metrů.\n\nJméno Žďár označuje místo, na kterém byl vymýcen a vypálen les. V historických pramenech se objevuje ve tvarech: de Zar (1295), Zahar (1352), Zahor (1369), Zdyar (1384), Saher (1396), Zdar (1405), ze Žďára (1431), Zaher (1435), ze Žďáru (1510), ze Zdiaru (1618), Sahr (1652), Žďár (1654), Saar nebo Sars a Zara (1785), Saar, Ždiar, Zdiar a Zachař (1847) a Žďár a Saar (1848).\n\nPrvní písemná zmínka o vesnici je z roku 1295. Zanikla vysídlením v roce 1954 v důsledku zřízení vojenského újezdu. Žďár byl po Doupovu nejvýznamnější obcí bývalého soudního okresu Doupov.\n\n\n"}
{"id": "1186735", "url": "https://cs.wikipedia.org/wiki?curid=1186735", "title": "David Robinson (hudebník)", "text": "David Robinson (hudebník)\n\nDavid Robinson (* 2. dubna 1949) je americký bubeník. Narodil se ve městě Malden v Massachusetts a docházel na střední školu ve Woburn. V letech 1970 až 1974 byl členem skupiny The Modern Lovers, s níž nahrál její album \"The Modern Lovers\", jehož producentem byl velšský hudebník John Cale. Později působil v kapele DMZ, ze které v roce 1976 odešel k The Cars. Se skupinou hrál až do jejího rozpadu v roce 1988 a od roku 2010, kdy byla obnovena, s ní opět vystupoval. Rovněž je autorem obalů alb skupiny The Cars. Během své kariéry spolupracoval i s dalšími hudebníky, mezi něž patří například Bob Schneider, Dion DiMucci a Plastic Bertrand.\n\n"}
{"id": "1186739", "url": "https://cs.wikipedia.org/wiki?curid=1186739", "title": "Srovnávací sociologie", "text": "Srovnávací sociologie\n\nSrovnávací nebo komparativní sociologie je souhrnný termín pro studium společenských věd porovnávajících sociální procesy mezi národy a státy nebo mezi různými sociálními skupinami (např. kapitalismus a socialismus). Důležitou roli v kulturním rozvoji hraje etnologie, sociologie, psychologie, ekonomie a politické vědy. V podstatě lze srovnávací úvahy nalézt téměř ve všech oblastech sociálního výzkumu. Ve srovnávací psychologii existují dva hlavní postupy; první vyhledává rozdíly a podobnosti mezi různými státy a kulturami, zatímco druhý vyhledává úchylky. Například marxističtí strukturalisté se pokoušeli o využití srovnávacích metod k objevení obecných procesů, které jsou zřejmou příčinou různých zvyků v různých státech. Problém tohoto výzkumu ale spočívá v tom, že různé sociální souvislosti jsou přehlíženy.\n\nJedním ze sociologů aplikujících srovnávací metody byl i Němec Max Weber, jehož studie se pokoušely ukázat, jak rozdíly mezi kulturami vysvětlují různorodost jejich zvyků. Srovnávací metodu použil např. při zkoumání sociologie náboženství, kde porovnal šest světových náboženství (konfucianismus, judaismus, islám, buddhismus, hinduismus a křesťanství) a došel k závěru, že na rozvoj kapitalismu v západních zemí měla podíl etika protestantismu. Tuto svou teorii popisuje Weber ve své knize \"Protestantská etika a duch kapitalismu\" (Die protestantische Ethik und der Geist des Kapitalismus). Weberovo další dílo zabývající se touto problematikou je \"Sociologie náboženství\".\n\nMezi sociology se vyskytují kontroverze, jestli je název ‚srovnávací‘ vhodný. Émile Durkheim tvrdil, že všechny sociální výzkumy jsou v podstatě srovnávací, ať už jsou typické, reprezentativní nebo unikátní, všechny aplikují nějaký druh porovnávání. V tomto smyslu jsou všechny srovnávací výzkumy srovnávací a bylo navrženo, aby vše, co je dnes označováno jako srovnávací výzkum, bylo označováno jako mezinárodní výzkum.\n"}
{"id": "1186740", "url": "https://cs.wikipedia.org/wiki?curid=1186740", "title": "Bohéma (seriál)", "text": "Bohéma (seriál)\n\nBohéma je česká šestidílná televizní minisérie režiséra Roberta Sedláčka o osudech filmových hvězd první republiky za druhé světové války a po ní, přesněji mezi lety 1938–1953. První díl byl odvysílán Českou televizí 15. ledna 2017, poslední šestý díl pak 19. února téhož roku. Už první díl sledovalo přes jeden milion diváků, někteří historici a příbuzní zobrazených postav ale poukazovali na některé nepřesnosti.\n\nNatáčení probíhá v Divadle ABC, v barrandovských ateliérech a na dalších místech Prahy, v Mladé Boleslavi či v Plzni.\n\n\n"}
{"id": "1186741", "url": "https://cs.wikipedia.org/wiki?curid=1186741", "title": "Žebletín", "text": "Žebletín\n\nŽebletín () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi 2,5 kilometru od Kadaňského Rohozce v nadmořské výšce okolo 410 metrů.\n\nNázev vesnice je odvozen z osobního jména \"Zeblata,\" které vzniklo jazykovým vývojem ze slova žába. Je však také možné, že vzniklo ze slova \"Zablatici\", tj. lidé, kteří žijí za močálem. V historických pramenech se objevuje ve tvarech: Schebletici (1196), vsi Žebletína… (1544), Sebedic (1623), Sebelticz (1654), Sebletitz (1784), Sebltitz (1785), Sebeltitz nebo Sebltitz (1847) a Žebletín nebo Sebeltitz (1848).\n\nPrvní písemná zmínka o vesnici je z roku 1196. Zanikla vysídlením v roce 1953 v důsledku zřízení vojenského újezdu.\n\n"}
{"id": "1186744", "url": "https://cs.wikipedia.org/wiki?curid=1186744", "title": "Boom bap", "text": "Boom bap\n\nBoom bap je styl produkce v hip-hopu. Byl populární ve východní části Spojených států. Pro pojem „boom bap“ je typický výrazný buben. To je obvykle vyjádřeno akustickým bubnem smyčky / přerušení, ke kterému je potom rozděleno a přehráno s použitím samplů, jako je například Akai MPC nebo SP1200. Termín byl propagován albem Return of the Boom Bap od KRS-One.\n\nBoom bap produkce byla spojována s producenty z New Yorku na přelomu 80. a 90. let, jako jsou DJ Premier, Pete Rock, KRS-One, Q-tip, Ali Shaheed Muhammad, EPMD, RZA, Marley Marl, Large Professor, Prince Paul a Scott La Rock. Tímto stylem se také zabývali producenti mimo New York, jako J Dilla z Detroitu a People Under The Stairs z Los Angeles.\n\nAčkoli se boom bap stále používá, není již dominantní styl v hip-hopové produkci. Avšak v posledních letech zažil boom bap nepatrný návrat díky umělcům jako je Joey Bada$$.\n\nJe používán soul, jazz, R&B a reggae sampling. Boom bap beaty jsou často funky. Mají relativně méně hustých bicích smyček. Často obsahují pouze čtvrťový takt (kick-snare-kick-snare). Avšak to že beat má méně hustých bicích smyček, neznamená že je beat jednoduší, naopak to vyžaduje zručnost najít samply, které se hodí ke snaru bicích.\n\nVytvořený zvuk se zaměřuje na vztah mezi bubny a umělcem.\n"}
{"id": "1186745", "url": "https://cs.wikipedia.org/wiki?curid=1186745", "title": "Steve Karras", "text": "Steve Karras\n\nSteve Karras (* 1970) je americký filmový režisér, historik a hudebník. Studoval filmovou komunikaci na University of Wisconsin–Madison. Pracoval na různých televizních reklamách, hudebních videoklipech, ale také celovečerních filmech. V roce 2005 mnatočil dokumentární film s názvem \"\". Ten vypráví příběh Židů, kteří uprchli z nacistického Německa. Autorem hudby k filmu byl velšský hudebník John Cale. Později se stejnému tématu věnoval v knize \"\". Dále je zakladatelem filmových společností a . Rovněž je zpěvákem, nahrál i několik alb.\n\n"}
{"id": "1186747", "url": "https://cs.wikipedia.org/wiki?curid=1186747", "title": "Maleš", "text": "Maleš\n\nMaleš () je zaniklá vesnice ve vojenském újezdu Hradiště v okrese Karlovy Vary. Ležela v Doupovských horách asi deset kilometrů jihozápadně od Kadaně a šest kilometrů severovýchodně od Doupova v nadmořské výšce okolo 560 metrů.\n\nNázev vesnice je odvozen z osobního jména \"Malech\" ve významu Malechův dvůr. V historických pramenech se objevuje ve tvarech: s pány… Malesse (1544), Mohleß (1654), Milischen (1682), Mohlesch (1762), Mollischen (1785) a Mohlischen a Mollischen (1847).\n\nPrvní písemná zmínka o vesnici je z roku 1196, kdy ji Milhost věnoval spolu s dalšími vesnicemi nově založenému klášteru v Mašťově. Později ji získal rod Žďárských ze Žďáru. Ke žďárskému panství potom patřila až do roku 1850.\n\nVesnice zanikla vysídlením v roce 1954 v důsledku zřízení vojenského újezdu.\n\nVýchodně od zaniklé vesnice se na \"Kloboukovém vrchu\" nacházejí pozůstatky hradu Maleš, který zde stál ve třináctém a čtrnáctém století.\n\n"}
{"id": "1186750", "url": "https://cs.wikipedia.org/wiki?curid=1186750", "title": "Vasile Alecsandri", "text": "Vasile Alecsandri\n\nVasile Alecsandri (21. červenec 1821, Bacău (Moldavsko) – 22. srpen 1890, Mirceşti) byl rumunský spisovatel, politik a diplomat narozený na území dnešního Moldavska. Proslul především jako sběratel rumunského folklóru. Byl klíčovou osobností rumunského národního obrození v 19. století. Patřil do generace tzv. „osmačtyřicátníků“, tedy rumunských spisovatelů, politiků a intelektuálů, kteří se zapojili do revoluce roku 1848.\n\nPocházel ze zámožné bojarské rodiny, mohl tak vystudovat prestižní střední školu Victora Cuenima v Jasy a poté, roku 1834, odjet zdokonalovat svou francouzštinu do Paříže. Ve francouzštině také publikoval své první literární texty. Pod vlivem romantismu však začal hledat základnu moderní rumunské poezie v lidu - v roce 1839 se proto vrátil do Rumunska, toulal se podhůřím karpatských hřebenů a sbíral lidovou slovesnost. Poté znovu hojně cestoval po západní a jižní Evropě, mimo jiné i se svou životní láskou Elenou Negri, která však byla vážně nemocná a během návratu do Rumunska zemřela na palubě lodi, Vasilovi v náručí. Napsal o tomto zážitku báseň \"Steluţa\" (\"Hvězdička\").\n\nDo Rumunska se vrátil roku 1847, právě včas, aby se zapojil do revoluce roku 1848. Patřil ke klíčovým aktivistům v Moldavsku, psal burcující verše (\"Deşteptarea României\", \"Rumunsko, povstaň\") a sepsal i klíčový politický manifest revolučního hnutí (\"Dorinţele partidei naţionale din Moldova\", \"Požadavky Národní strany Moldavska\"). Revoluce však byla poražena a on musel odejít do exilu. Přes Transylvánii a Rakousko uprchl do Paříže.\n\nZde usilovně propagoval kauzu rumunských vlastenců, vrátil se však také k rumunského folklóru. Přednášel o něm před francouzskými vzdělanci, k nimž patřili i historici Jules Michelet a Edgar Quinet. Z Paříže zaslal redakci černovického časopisu \"Bucovina\" dvanáct lidových balad, mezi nimiž byla i ta nejslavnější \"Mioriţa\" (\"Ovečka\"). V časopisu vyšly postupně od září 1849 do září 1850. Roku 1850 se také vrátil do Rumunska.\n\nV roce 1852 vydal v Jasech první a v následujícím roce druhý svazek své klíčové sbírky, kterou nazval \"Lidové básně\". Ohlas v Rumunsku byl mimořádný. Kniha byla také rychle přeložena do francouzštiny, angličtiny a němčiny. Francouzský překlad, vzhledem k tomu, že francoužština byla takřka jeho druhou mateřštinou, pořídil sám Alecsandri (vyšel roku 1855). Druhé, značně rozšířené vydání vyšlo v Bukurešti roku 1866 pod názvem \"Lidové básnictví Rumunů\" (\"Poezii populare ale românilor\"). Knihu otevírala slavná předmluva. Její první větu se dnes učí každý Rumun ve škole: „Rumun se rodí jako básník!\" Součástí předmluvy je i teoretická folkloristická část, která dělí rumunskou lidovou slovesnost do tří kategorií: 1) starobylé písně neboli balady, 2) \"doiny\" (lyrické písně), 3) \"hory\" (písně ke kolovému tanci), 4) drobné útvary jako \"descîntece\" (zaříkávadla), \"strigături\" (hesla skandovaná během tance) apod. Toto rozdělení uznává folkloristika dodnes.\n\nPoliticky se v pozdějších letech soustředil na boj za sjednocení Moldavska a Valašska. Známá je jeho báseň \"Hora Unirii\" (\"Píseň jednoty\"), kterou sepsal roku 1856, a která za sjednocení pléduje. K tomuto sjednocení také došlo roku 1859 a předseda vlády Alexandru Ioan Cuza Vasila poté jmenoval ministrem zahraničních věcí nového rumunského státu. Funkci zastával do roku 1860, později se stal rumunským vyslancem v Paříži.\n\nRoku 1881 napsal báseň \"Trăiască Regele\" (\"Bůh ochraňuj krále\"), která byla textem rumunské hymny až do roku 1947.\n\nByl otevřeným antisemitou, stereotypně zobrazení židé prostupují řadou jeho děl a hojně tak přispěl k rozšíření antisemitismu v moderní rumunské kultuře.\n\n"}
{"id": "1186751", "url": "https://cs.wikipedia.org/wiki?curid=1186751", "title": "New 52", "text": "New 52\n\nNew 52 bylo označení pro relaunch komiksových sérií nakladatelství DC Comics. Po událostech z crossoveru „Flashpoint“ došlo v září 2011 k nahrazení původních sérií 52 novými sériemi, které začaly být počítány od čísla 1. Mezi restartovanými sériemi byly i \"Action Comics\" a \"Detective Comics\", které nepřetržitě běžely již od 30. let 20. století.\n\nRelaunch znamenal například změnu vydavatelského formátů (tištěná i digitální verze byla vydávána ve stejný den), také byly vydány zcela nové série, postavy došly modernizace, a další změny v DC univerzu měly celkově za cíl přilákat nové čtenáře. Současně postavy z imprintů Wildstorm a Vertigo byly začleněny do DC univerza.\n\nNew 52 bylo oficiálně ukončeno po událostech eventu „Convergence“ v květnu 2015, nicméně kontinuita New 52 v komiksech pokračovala. V červnu 2015 bylo vydáno 24 nových sérií. Současně se z původních 52 sérií pokračovalo jen v 25, přičemž u některých došlo ke změně tvůrčího týmu. Další relaunch DC Rebirth proběhl v květnu 2016 komiksem \"DC Universe: Rebirth\".\n\nPo crossoveru Flashpoint z roku 2011 došlo ke zrušení všech sérií a vydání nových 52 sérií počítaných od čísla 1. Vedle klasických sérií jako jsou \"Batman, Detective Comics, Superman, Action Comics, Wonder Woman, Justice League, Aquaman, Batgirl, Green Lantern, Flash, Harley Quinn\" nebo \"Teen Titans\", byly vydávány i zcela nové, jako \"Batman Beyond, Constantine: The Hellblazer, , Justice League 3001, , We Are... Robin, \" a další.\n\nV lednu 2012 došlo k druhé vlně změn – tituly \"Blackhawks, Hawk and Dove, Men of War, Mister Terrific, O.M.A.C.\" a \"Static Shock\" byly zrušeny a nahrazeny novými sériemi \"Dial H, Earth 2, G.I. Combat, World's Finest, Ravagers\" a \"Batman Incorporated\".\n\nV září 2012, na první výročí New 52, všechny série získaly speciální číslo, které bylo vydáno jako číslo 0, tzv. „Zero Month“. V téže době došlo ke třetí vlně změn, kdy byly zrušeny série \"Justice League International, Captain Atom, Resurrection Man\" a \"Voodoo\" a nahrazeny sériémi \"Talon, Sword of Sorcery, Phantom Stranger\" a \"Team 7\".\n\nV dubnu 2013 byly zrušeny série \"I, Vampire\" a \"DC Universe Presents\" (čtvrtá vlna). Od ledna 2013 všechny série obsahovaly dvojstránku fiktivního zpravodajství Channel 52. V květnu 2013 došlo k páté vlně změn, kdy byly zrušeny série \"The Savage Hawkman, , Sword of Sorcery, Team 7, Deathstroke\" a \"The Ravagers\". Novými sériemi naopak byly \"\" a \"The Movement\". V červnu byly vydány další nové série \"Superman Unchained, Batman/Superman, Larfleeze\" a \"\". V červnu 2013 došlo ke zrušení sérií \"Batman Incorporated, Demon Knights, Legion of Super-Heroes, Threshold\" a \"Dial H\".\n\nV září 2013, na druhé výročí New 52, všechny série obdržely speciální čísla (např. #24.1), která představovala hlavní padouchy komiksových sérií, tzv. „Villains Month“. V září 2013 také začal crossover \"Forever Evil\".\n\nV říjnu 2013 začala šestá vlna změn. Nové tituly byly \"Justice League 3000\", \"Superman/Wonder Woman\" a \"Harley Quinn\". V říjnu byla také oznámena týdenní série \"Batman Eternal\", která začala být vydávána v dubnu 2014. V prosinci 2014 začala být vydávána série \"The New 52: Futures End\". Několik dalších sérií bylo zrušeno a nahrazeno jinými. V srpnu 2014 začala být vydávána speciální série \"The Multiversity\" Granta Morrisona.\n\nV únoru 2015 bylo oznámeno, že po eventu \"Convergence\" z května 2015 již nebude dále používáno označení New 52. V červnu zůstalo pouze 25 nejvíce úspěšných sérií, které však často obdržely nové tvůrčí týmy, dalších 24 sérií bylo zrušeno. V únoru 2016 v DC oznámili, že v květnu dojde k novému relaunchi pod hlavičkou DC Rebirth. Většina sérií se bude znovu počítat od čísla 1, přičemž jiné se vrátí k původnímu číslování před New 52.\n\n\nV České republice vydávají komiksy New 52 vydavatelství BB/Art a CREW.\n"}
{"id": "1186752", "url": "https://cs.wikipedia.org/wiki?curid=1186752", "title": "Anna Komnena Angelina", "text": "Anna Komnena Angelina\n\nAnna Komnena Angelina (1176 – 1212) byla dcerou byzantského císaře Alexia III. Angela a Eufrosyny Dukainy.\n\nJejím prvním manželem byl \"sebastokratōr\" Isaac Komnenos, pra synovec císaře Manuela I. Komnena. Měli spolu dceru Teodoru Angelinu. Brzy poté, co Annin otec stal v roce 1195 císařem, byl Isaac vyslán do boje proti Vlacho - bulharskému povstání. Byl zajat, stal se pěšákem mezi soupeřícími frakcemi Bulharů a Vlachů, a zemřel v řetězech.\n\nAnniným druhým manželem se roku 1200 stal Theodoros Laskaris, budoucí nikájský císař. Byla to dvojitá svatba, Annina sestra Irena se současně vdávala za Alexia Palaiologa.\n\nAnna s Theodorem spolu měli tři dcery a dva syny:\n\n"}
{"id": "1186757", "url": "https://cs.wikipedia.org/wiki?curid=1186757", "title": "Media Wales", "text": "Media Wales\n\nMedia Wales je vydavatelství se sídlem v Cardiffu, hlavním městě Walesu. V roce 2009 byla jeho vlastníkem společnost Trinity Mirror. Společnost založil v roce 1869 John Crichton-Stuart jako konzervativní noviny. Původní sídlo novin bylo v roce 1893 zničeno při požáru, nová budova byla otevřena o dva roky později. Společnost vydává například noviny \"Western Mail\", \"Rhondda Leader\" a \"South Wales Echo\". Vede také několik internetových stránek. WalesOnline je webová stránka Media Wales zaměřená na velšské zprávy, sport, podnikání a zábavu. Cardiff Online je internetový portál zaměřený na zprávy z hlavního města země.\n"}
{"id": "1186759", "url": "https://cs.wikipedia.org/wiki?curid=1186759", "title": "Rmen rolní", "text": "Rmen rolní\n\nRmen rolní (\"Anthemis arvensis\") je nižší, planě rostoucí rostlina, která od počátku jara do zámrazu kvete žlutobílými úbory. Tento zdomácnělý archeofyt, považovaný za plevel, je jedním ze čtyř druhů rmenů, které v české přírodě rostou.\n\nDruh pocházející ze Středozemí je široce rozšířen po celé Evropě, na východě roste až po Bělorusko a Ukrajinu a přes Turecko a Kavkaz až do Íránu; vyskytuje se též ve ke Středozemnímu moři přilehlé části Severní Afriky. Druhotně byl zavlečen do Makaronézie a Jižní Afriky, Japonska, Austrálie, na Nový Zéland i do Severní a Jižní Ameriky.\n\nV České republice se obvykle vyskytuje v polnohospodářských oblastech, od nížin až do hor, obvykle na chudších písčitých až hlinitých půdách. Není náročný na vláhu ani živiny. Roste na polích, úhorech, v zahradách, u cest, na rumištích, převážně na místech svázaných s lidskou činností. Po poškození rostlina dobře regeneruje, například na strništích po posekání velmi rychle obrůstá a kvete až do mrazu.\n\nJednoletá až dvouletá rostlina s přímou lodyhou 10 až 50 cm vysokou, kořenící kůlovitým kořenem. Lodyha je vystoupavá až vzpřímená, chlupatá, obvykle již od spodu bohatě rozvětvená a porostlá přisedlými, řídce chlupatými listy. Jejich čepele, v obryse podlouhle vejčité, jsou dvojnásobně peřenodílné s nitkovými úkrojky.\n\nNa koncích větví vyrůstají stopkaté květní úbory s prodlouženým, kuželovitým květním lůžkem porostlým špičatými plevkami. Úbor má v průměru 2 až 3 cm, jeho polokulovitý, víceřadý zákrov je složen z podlouhlých, střechovitě uspořádaných, bledých a na špičce hnědě mázdřitě lemovaných listenů. V terči úboru jsou oboupohlavné květy s pěti tyčinkami, pěticípou trubkovitou korunou zlatožluté barvy a dvouplodolistovým pestíkem. Po okraji terče vyrůstá osm až patnáct jazykovitých samičích květů s bílými, opadavými, eliptickými ligulami dlouhými 5 až 17 mm, které mají na hrotu dva až tři zoubky. Rostliny kvetou od konce května do podzimu, květy jsou opylovány drobným hmyzem.\n\nPlody jsou heterokarpické čtyřhranné nažky, samičí květy produkují nažky 1,8 až 2,2 mm dlouhé, silně klínovité a podélně zřetelně žebernaté, oboupohlavné květy mají nažky drobnější, jen 1,4 až 1,8 mm dlouhé, mírně klínovité a podélně jemně žebrované. Nažky jsou žlutohnědé, drsné, matné, v horní části uťaté, mají deset žeber a nemají chmýr.\n\nRostliny se rozmnožují semeny (nažkami), kterých rostlina vyprodukuje více než tisícovku. Jsou nestejně klíčivá a vzcházejí již při teplotě jen několik stupňů nad nulou. Průběžně klíčí po celý rok, nejvíce na jaře. Rostliny rostoucí od jara přes léto vykvetou, k podzimu vytvoří semena a pak většinou uschnou, některé ale zimu přežijí a kvetou ještě i v dalším roce. Pokud semenáče vyrostou na podzim, obvykle zimu bez újmy přečkají a kvetou již od jara.\n\nSemena si v půdě podržují životnosti po dlouhou dobu, klíčí z hloubky do 4 cm. Jsou rozptylována větrem, vodou nebo lidskou činnosti. Na některých místech se rostliny nečekaně objevují ve velkém počtu, to je přičítáno probuzení semen z velké půdní zásoby, která je u tohoto druhu typická.\n\nV České republice je rmen rolní vnímán jako rostlina omezující pěstované užitkové plodiny, které v mládí zastiňuje a průběžně jim odčerpává vodu a živiny. Jedná se hlavně o ozimé obiloviny a řepku, působí obtíže i v okopaninách a zelenině. Svou přítomnosti znehodnocuje víceleté pícniny, protože zvířata rmen nežerou. Jeho množství lze omezovat správnou péči o půdu, střídáním plodin i použitím herbicidů. Je řazen mezi plevele, které pro zemědělskou činnost nejsou příliš nebezpečné.\n\n\n"}
{"id": "1186763", "url": "https://cs.wikipedia.org/wiki?curid=1186763", "title": "Rocket Ride", "text": "Rocket Ride\n\nV rámci podpory alba se skupina vydala na turné po celém světě, během něhož pořídila záznam z vystoupení v brazilském městě São Paulo a v roce 2009 ho vydali na DVD pod názvem \"\". \"Rocket Ride\" se nejlépe umístilo na osmé pozici v německé a ve švédské hitparádě.\n\n\n\n"}
{"id": "1186765", "url": "https://cs.wikipedia.org/wiki?curid=1186765", "title": "Derek W. Hayes", "text": "Derek W. Hayes\n\nDerek W. Hayes je britský filmový režisér, specializující se na animované filmy.\n\nNarodil se v anglickém hrabství Lancashire a studoval na Sheffield Hallam University (absolvoval v roce 1974). Svou kariéru zahájil koncem sedmdesátých let. Později byl vlastníkem společnosti , která vytvářela reklamy (například pro společnost Lego), stejně jako hudební videoklipy pro zpěváky jako jsou Rod Stewart, Elton John a Madonna. V roce 2000 natočil celovečerní film \"Mistr zázraků\" o životě Ježíše Krista (různé postavy dabovali například Ralph Fiennes a William Hurt). Roku 2003 natočil film \"Y Mabinogi\" inspirovaný velšskou mytologií. Hlasy postavám propůjčili například Velšané Daniel Evans, Matthew Rhys a Ioan Gruffudd, a autorem hudby k filmu je velšský hudebník John Cale. Rovněž natočil několik krátkometrážních snímků. V roce 2009 se začal věnovat pedagogické činnosti na Falmouth University. Během své kariéry získal řadu ocenění, včetně BAFTA a Epiphany Prize.\n\n"}
{"id": "1186769", "url": "https://cs.wikipedia.org/wiki?curid=1186769", "title": "Západní Kordillery (Kolumbie)", "text": "Západní Kordillery (Kolumbie)\n\nZápadní Kordillery (\"\") jsou jedním ze tří dílčích pohoří, do kterých se v jižní Kolumbii rozdělují Andy. Táhne se od oblasti Nudo de los Pastos severním směrem v délce přibližně 1200 km. Průměrná nadmořská výška je 2000 m n. m. Pohoří je od Centrálních Kordiller odděleno údolím řeky Cauca, na západě přechází do pacifické pobřežní nížiny. Vody ze západní části pohoří jsou odváděny mimo jiné řekami San Juan a Patía do Pacifiku a řekou Atrato do Dariénského zálivu, který je součástí Karibiku.\n\n"}
{"id": "1186770", "url": "https://cs.wikipedia.org/wiki?curid=1186770", "title": "Tinnitus Sanctus", "text": "Tinnitus Sanctus\n\n\n\n"}
{"id": "1186771", "url": "https://cs.wikipedia.org/wiki?curid=1186771", "title": "The Singles (album, Edguy)", "text": "The Singles (album, Edguy)\n\nThe Singles je kompilační album německé powermetalové kapely Edguy. Album, které vyšlo 14. listopadu 2008, obsahuje všechny do té doby vydané singly Edguy.\n\n\n\n\n"}
{"id": "1186772", "url": "https://cs.wikipedia.org/wiki?curid=1186772", "title": "Římskokatolická farnost Pluhův Žďár", "text": "Římskokatolická farnost Pluhův Žďár\n\nŘímskokatolická farnost Pluhův Žďár je územním společenstvím římských katolíků v rámci jindřichohradeckého vikariátu Českobudějovické diecéze.\n\nV roce 1715 byla v Pluhově Žďáru zřízena lokální duchovní správa. Ta byla roku 1859 povýšena na samostatnou farnost.\n\nFarnost je administrována ex currendo z Veselí nad Lužnicí.\n\n"}
{"id": "1186773", "url": "https://cs.wikipedia.org/wiki?curid=1186773", "title": "Trash Palace", "text": "Trash Palace\n\nTrash Palace byl hudební projekt francouzského producenta Dimitrije Tikovoije. Šlo o jednorázový projekt, který v roce 2002 vydal své jediné studiové album s názvem \"Positions\" (vydavatelství Discograph). Tikovoi je autorem nebo spoluautorem většiny písní (nachází se zde také dvě coververze). Dále se na albu podíleli například Brian Molko, John Cale nebo Asia Argento. Tikovoi pod hlavičkou rovněž vydal tři singly obsahující písně z této desky. Později rovněž vyšlo album \"Positions Remixed\" obsahující vedle klasických verzí písní také jejich remixy (jde o stejné remixy, které již vyšly na singlech). Roku 2006 přispěl Tikovoi pod názvem Trash Palace na album \"Monsieur Gainsbourg Revisited\". Přispěl sem písní „Boy Toy (I'm The Boy)“, v níž zpíval Marc Almond.\n\n\n"}
{"id": "1186774", "url": "https://cs.wikipedia.org/wiki?curid=1186774", "title": "Fucking with Fire: Live", "text": "Fucking with Fire: Live\n\n\n"}
{"id": "1186780", "url": "https://cs.wikipedia.org/wiki?curid=1186780", "title": "Age of the Joker", "text": "Age of the Joker\n\nPřestože se deska setkala s různorodými reakcemi ze strany kritiků, v  žebříčcích prodejnosti si vedla dobře a stala se nejlépe prodávanou deskou v dosavadní historii Edguy. Kromě třetího místa v německé hitparádě Media Control Charts se \"Age of the Joker\" v rvní desítce umístil také v Česku a ve Švédsku, přičemž se jednalo o první album Edguy, které se dostalo do české hitparády. V první dvacítce prodejnosti se Edguy umístili také ve Švýcarsku, Velké Británii a Finsku.\n\n\n\n"}
{"id": "1186784", "url": "https://cs.wikipedia.org/wiki?curid=1186784", "title": "Polská společnost fonografického průmyslu", "text": "Polská společnost fonografického průmyslu\n\nPolská společnost fonografického průmyslu (polsky \"Związek Producentów Audio-Video\", zkráceně ZPAV) je polská asociace producentů zvukových a obrazových záznamů. Předsedou představenstva je Andrzej Puczyński.\n\nAsociace byla založena v roce 1991 z iniciativy hudebníků, hudebních producentů a novinářů. Jejím hlavním úkolem je reprezentovat producenty a bojovat proti pirátství, což umožňuje uzavírání partnerských dohody s vydavateli vizuálních nosičů. ZPAV je národní skupinou Mezinárodní federace hudebního průmyslu (IFPI), která sdružuje a zastupuje globální hudební průmysl. ZPAV také uděluje na základě prodejnosti certifikace, tj. zlaté, platinové a diamantové desky pro nejprodávanější hudební díla v Polsku.\n\nNa základě rozhodnutí Ministra kultury z 1. února 1995 bylo asociaci uděleno povolení týkající se kolektivní správy práv vztahující se na zvukové a obrazové záznamy v následujících oblastech: reprodukce zvláštní techniky, marketingu, pronájem spolu s užíváním jednotek, reprodukce, opětovné vydávání, veřejné sdílení zvukového záznamu nebo videozáznam takovým způsobem, aby každý mohl mít přístup v místě a v čase podle své individuální volby.\n\nV rámci fungování Polské hudební nadace pomáhá potřebným, kteří jsou spojeni s hudbou a Fonografickou akademií udílející od roku 1999 ocenění polské hudebního průmyslu Fryderyk. V minulých letech ocenění přisuzovalo přímo sdružení ZPAV.\n\nV roce 2009 organizace ZPAV ve spolupráci s Nadací na ochranu audiovizuálních děl, policií a prokuraturou ve Vratislavi uspořádala tiskovou konferenci u příležitosti zatčení majitelů služby \"odSiebie.com\" kvůli podezření z překupnictví. V roce 2013 byli majitelé propuštěni a zbaveni všech obvinění, soud poukázal na neschopnost donucovacích orgánů a státních zástupců v této věci. Od roku 2010 ZPAV každoročně udílí ocenění „Cyfrowa Piosenka Roku“ nejprodávanějším skladbám v digitálním formátu v Polsku.\n\nOd října 2000 asociace vydává každý týden oficiální seznam prodejnosti (OLiS), který shrnuje maloobchodní prodej alb v Polsku. Žebříček se vytváří na základě údajů o prodeji zúčastněných prodejen, které se účastní tohoto projektu. Údaje se vztahují k týdnu před příštím vydáním žebříčku OLiS.\n\nOd roku 2010 se asociace zabývá vydáváním týdenních žebříčků Airplay, ve kterých jsou zastoupeny nejhranější písně polských rozhlasových stanic. Na webových stránkách spolku jsou prezentovány následující žebříčky:\n\n\n\nPrvní zlaté a platinové desky na základě prodejnosti byly uděleny Polskou společností fonografického průmyslu v roce 1995. O rok později získal status zlaté desky první singl. První diamantová deska byla udělena v roce 2000. Zlatá a platinová deska DVD byla udělena poprvé v roce 2003.\n\nZpočátku byl stanoven práh pro získání zlaté desky na 100 tisíc kusů a platinové desky 200 tisíc kopií. V červnu 1997 byla prahová hodnota k získání certifikace stanovena na 50, 100 a 500 tisíc kopií pro zlatou, platinou a diamantovou desku, při absenci rozdělení na repertoár domácí i zahraniční.\n\nDne 1. května 2002 se podruhé změnila kritéria pro udělení certifikace. Nahrávky vydané po tomto datu mohly získat status zlatou, platinou a diamantovou desku při v nákladu 35, 70 a 350 tisíc kusů prodaných kopií. Naproti tomu, práh pro zahraniční repertoár byla nastavena na 20, 40 a 100 tisíc kusů prodaných kusů, což odpovídalo zlaté, platinové a diamantové desce. Třetí revize kritérií vstoupila v platnost dne 1. července 2005. Nahrávky vydané po tomto datu by mohly získat status zlaté, platinové a diamantové desky při prodeji 15, 30 a 150 tisíc kusů. Naproti tomu, práh pro zahraniční repertoár se snížil na 10, 20 a 50 tisíc kopií, což odpovídalo zlaté, platinové a diamantové desce.\n\nDne 1. dubna 2013 asociace ZPAV přijala zásadu počtu alb, tj. paketů, jako jednoho nosiče. V minulých letech ZPAV bral v úvahu počet nosičů v sadě. V důsledku toho např. album by mohlo obdržet zlatou desku za prodej 5 tisíc setů.\n\nDne 3. dubna 2014 v důsledku žádostí o přiznání ocenění ZPAV zavedl při přehrávání stop, tzv. streaming, na stránkách jako je YouTube. Princip spočívá v tom, že přehrání jedné skladby celkem 2,5 tisíc krát se rovná prodeji jednoho alba. Podle těchto změn musí národní interpret pro získání statusu zlaté, platinové a diamantové desky musí v součtu dosáhnout celkem 37,5, 75 a 375 milionu přehrání.\n\nPrvním albem, které získal zlatou desku v Polsku pouze na základě přehrání (streamingu) byl \"Night Visions\" od skupiny Imagine Dragons. Zen stejný titul získal jako první status platinové desky na základě zkombinovaní digitálních prodejů a přehrání (streamingu).\n\nNa konci května 2015 byly certifikáty udělovány na základě žádostí, které podaly oprávněné osoby na základě kritérií učených členy ZPAV. Ocenění bylo uděleno do třiceti dnů od podání žádosti. ZPAV si nevede statistiku prodejů, za kritérium považuje údaje uvedené v žádosti o udělení. Od 1. června 2015 asociace uděluje ocenění na základě hlášení TNS Polska, na jehož základě je vytvářen žebříček hitů – OLiS (fyzické médium) a z údajů, které předkládají vydavatelství je sestaven žebříček pro digitální prodej. Souhrnné údaje slouží pro udělování certifikací, aniž by bylo nutné podat žádost.\n\nZískání certifikace z prodejů v Polsku není zcela jasně udělováno skrze ZPAV. Řada umělců ctí prahové hodnoty stanovené tímto sdružením. Avšak podrobná pravidla mohou být předmětem jakéhokoliv výkladu. Příkladem odlišného oceňování je diamantová deska pro skupinu Kult a album MTV Unplugged (2010) předložena vydavatelem S.P. Records. Vydavatelství zaznamenalo prodej z více než 60 000 setů a také 10 000 kopií ve formátu DVD a Blu-ray.\n"}
{"id": "1186786", "url": "https://cs.wikipedia.org/wiki?curid=1186786", "title": "Space Police: Defenders of the Crown", "text": "Space Police: Defenders of the Crown\n\nAlbum se v německém žebříčku Media Control Charts umístilo na druhém místě v české hitparádě obsadilo osmou pozici, čímž v těchto zemích Edguy překonali nejlepší pozice předchozího alba \"Age of the Joker\" (2011). Naopak v porovnání s touto deskou se \"Space Police: Defenders of the Crown\" propadlo ve švédské hitparádě Sverigetopplistan, a to o osmnáct pozic na dvacáté osmé místo. Podle Davida Havleny, redaktora časopisu Spark, dokázali Edguy po delší době napsat hity, které se dají srovnat s jejich písněmi z počátku století. Ve srovnání s pro Edguy přelomovým albem \"Mandrake\" (2001) uvedl, že \"Space Police: Defenders of the Crown\" je jejím „hrdým konkurentem“.\n\n\n\n"}
{"id": "1186789", "url": "https://cs.wikipedia.org/wiki?curid=1186789", "title": "Exaptace", "text": "Exaptace\n\nExaptace je v evoluční biologii termín popisující změnu ve funkci znaku v průběhu působení evoluce. Exaptace nastala například, pokud znak původně sloužil k jedné funkci, ale časem se využil na jinou - to může být případ nejen fenotypických znaků, ale i genů ovlivňujících chování. Termín nahradil dříve používané spojení \"pre-adaptace\", který evokoval, že znaky vyvíjejí cíleně.\n\nKlasickým příkladem je peří u ptáků, jehož původním účelem byla termoregulace, ale později bylo využito pro plachtění. Exaptace často poskytuje vysvětlení zbytečně složitého nebo naopak nedokonale vyvinutého orgánu. \n\nMyšlenku, že funkce jednotlivých znaků se mohou v průběhu evoluce posouvat vyjádřil už Charles Darwin (). Koncept byl také studován roku 1982 Gouldem a Vrbou. Právě oni poprvé představili pojem \"exaptace\" s mírně širším významem a to sice:\n\nDefinice neříkají nic o tom, zdali byly znaky vyvinuté přirozeným výběrem po kooptaci, přestože Gould a Vrba uvádí jakou příklad peří, které se vyvinulo až po kooptaci. Aby byly zastaveny takové dvojznačnosti, navrhl Buss (1998) termín \"kooptivní adaptace\" (co-opted adaptation), který se limituje pouze na znaky vzniklé a po kooptaci. Nicméně dnes používané pojmy \"kooptace\" a exaptace\" se používají v obou významech.\n\nJedna z největších výzev, které musela Darwinova raná teorie přirozeného výběru čelit, byla otázka, proč probíhá evoluce komplexních struktur tak graduálně (po malých krocích). Podle Gould-Vrbovy studie jsou zkrátka prvotně vyvinuté orgány nepříliš vhodné pro svou funkci, protože jednou mutací je obtížné \"uspokojit\" všechny selekční tlaky na jeden znak. Toto je klíčová znalost v diskusi o pravdivosti evoluční teorie, protože někteří Darwinovi kritici jako Mivart poukazovali na to, že pokud by si například plaz měl vyvinout křídla pro lepší stíhání kořisti, musel by začít přeměnou předních končetin v něco mezi křídlem a nohou, což se nehodí ani pro létání, ani pro chození.\n\nJak si již Darwin v \"O původu druhů \"všiml, mnoho komplexních znaků se vyvinulo ze svých primitivnějších forem. Mezikrokem mezi křídly a nohama by proto mohl být orgán podobný vaku u vakoveverkovitých. Nicméně evoluční kritici mají pravdu v tom, že aby se znak mohl vyvinout, musí projít postupným vývojem (vznik dokonale účelné mutace je totiž extrémně nepravděpodobný).\n\n"}
{"id": "1186790", "url": "https://cs.wikipedia.org/wiki?curid=1186790", "title": "Les Nouvelles Polyphonies Corses (album)", "text": "Les Nouvelles Polyphonies Corses (album)\n\nLes Nouvelles Polyphonies Corses je druhé studiové album korsické hudební skupiny Les Nouvelles Polyphonies Corses. Vyšlo v roce 1991 (vydavatelství Phonogram Records a Philips Records) a jeho producentem byl Hector Zazou (rovněž aranžér skladeb). Dále se na albu podíleli například americký trumpetista Jon Hassell, bulharský klarinetista Ivo Papazov, japonský klavírista Rjúiči Sakamoto či velšský multiinstrumentalista John Cale. John Cale později produkoval druhé album této skupiny nazvané \"In Paradisu\" (1996). Autory poznámek k albu (tzv. \"\") byli Jean-Michel Reusser a Ghjacumu Thiers. Album bylo nahráno v různých studiích v Bruselu, Paříži a New Yorku.\n\n\n"}
{"id": "1186793", "url": "https://cs.wikipedia.org/wiki?curid=1186793", "title": "Katja Lange-Müllerová", "text": "Katja Lange-Müllerová\n\nKatja Lange-Müllerová (nepřechýleně Katja Lange-Müller, * 13. února 1951, východní Berlín) je německá spisovatelka.\n\nNarodila se ve východním Berlíně, v městské části Lichtenberg, Helmutu Langemu a německé političce Inge Lange. V 16 letech byla kvůli imitování Waltera Ulbrichta, vysokého stranického funkcionáře, vyloučena ze školy. Následně se vyučila v oboru typografie, tj. sazečkou, posléze pracovala jako rekvizitářka, či jako sestřička na uzavřeném psychiatrickém oddělení.\n\nV roce 1976 podepsala petici proti vyhoštění německého písničkáře Wolfa Biermanna. V letech 1979–1982 studovala na Lipském literárním institutu \"Johannese R. Bechera\". \n\nJejím manželem byl spisovatel Wolfgang Müller, mladší bratr spisovatele Heinera Müllera.\n\nK roku 2016 byla již dvakrát (2007 – finalista, 2016 – širší nominace) nominována na Německou knižní cenu.\n\n\n\n\n"}
{"id": "1186794", "url": "https://cs.wikipedia.org/wiki?curid=1186794", "title": "Noční vlak do Lisabonu (film)", "text": "Noční vlak do Lisabonu (film)\n\nNoční vlak do Lisabonu (anglicky: \"Night Train to Lisbon\") je německo- švýcarsko-portugalský filmový thriller, který natočil v anglickém jazyce režisér Bille August v roce 2013. Filmový scénář vycházející ze stejnojmenné knižní předlohy švýcarského spisovatele Pascala Merciera napsali Greg Latter a Ulrich Herrmann. Film s mezinárodním hereckým obsazením byl poprvé uveden mimo soutěž na 63. Berlínském mezinárodním filmovém festivalu 13. února 2013.\n\nJednoho deštivého dne, při chůzi přes most v Bernu, spatří Raimund Gregorius, profesor starověkých jazyků, na zábradlí stojící mladou ženu v červeném kabátě, chystající se ke skoku. Profesor upustí svůj kufřík a stáhne ji dolů. Dívka mu pomáhá posbírat sešity a knihy, zeptá se, zda může jít s ním a doprovodí ho do školy, kde učí. V polovině hodiny, ale odejde a zanechá ve třídě svůj kabát.\n\nRaimund s kabátem vyběhne za ní, ale marně. Zkontroluje její kapsy pro identifikaci a najde jen malou knihu s názvem \"Um Ourives das Palavras\" (Zlatník slov), monografii autora Amadeu do Prado s adresou knihkupectví. Knihkupec si vzpomíná na dívku, která knihu koupila a při listování z ní vypadne jízdenka na vlak do Lisabonu. Vlak odjíždí za 15 minut. Zmateně a nejistě, Raimund spěchá na nádraží, ale žena je v nedohlednu. Na poslední chvíli se rozhodne využít jízdenku sám, a během cesty se začte do knihy.\n\nPo příjezdu do Lisabonu se ubytuje v hotelu a podle adresy uvedené v telefonním seznamu, vyhledá druhý den spisovatelův dům. Otevře mu stará žena, Amadeova sestra Adriana a když se Raimund představí a řekne, že by rád poznal autora knihy, kterou má v ruce, pozve ho dál a ukáže mu dům a ordinaci, ve které mu celý život asistovala jako zdravotní sestra. Z jejího chování má Raimund dojem, že její bratr stále žije, je lékař a dozví se, že kniha, kterou napsal byla vytištěna pouze ve 100 výtiscích. Když Raimund odchází, služebná mu řekne, že Amadea může najít na městském hřbitově. Raimund najde hrob a zjistí, že Amadeu do Prado zemřel před téměř 30 lety, v roce 1974. Na jeho hrobě je vyryt nápis „Pokud je diktatura skutečností, je revoluce povinností“.\n\nNa ulici vrazí do Raimunda, který je silně krátkozraký, cyklista a rozbije mu brýle. Profesor proto vyhledá místní oční lékařku, která mu důkladně vyšetří zrak a Raimund si nechá na její doporučení zhotovit nové lehké brýle. Zároveň jí ukazuje knihu a vypráví své zážitky. Když se vrací s novými brýlemi, lékařka Mariana mu řekné, že její strýc João Eça Amadea dobře znal a je ochoten si s ním promluvit. Raimund s Marianou navštíví pečovatelský dům, kde její strýc João Eça, se zmrzačenýma rukama a s podlomeným zdravím v důsledku mučení a věznění za Salazarova režimu, žije. Raimund se od něho dozví, že spolu s Amadeem byli v odboji proti Salazarově diktatuře. Raimund pak navštíví kněze Bartolomea, který Amadea učil a později pohřbíval. Amadeu trpěl aneurysmatem a zemřel na krvácení do mozku v průběhu Karafiátové revoluce, která ukončila Salazarovu diktaturu. Navšíví také lékárníka Jorge O'Kelly, který ještě provozuje lékárnu, kterou mu po studiích zařídil Amadeu. Z počátku odmítá s profesorem mluvit, ale když si Raimund získá jeho důvěru, podělí se s ním o svoje vzpomínky.\n\nDále se filmový děj odvíjí v retrospektivě.\n\nAmadeu byl chlapec z aristokratické rodiny, který se spřátelil s Jorgem O'Kelly, který pocházel z chudých poměrů a spolu tajně studovali spisy o filozofii a politice, které nebyly za Salazara povoleny. Při projevu na závěr studia, Amadeu nezakrýval svoje opovržení autoritářským režimem i církví, která s ním spolupracovala. To vyvolalo velkou nelibost především u jeho otce, respektovaného soudce.\n\nJako lékař, Amadeu nikdy neodmítl pacienta, a když Mendes, obávaný člen Salazarova režimu, tzv. „Řezník z Lisabonu“, byl přinesen do Amadeovy ordinace, zachránil mu život. Amadeovi přátelé tím byli šokováni, zejména Jorge, který v té době byl již v odboji. Později, Amadeu vyhledal svého přítele, lékárníka Jorgeho O'Kelly a prohlásil, že i on by se rád připojil k odboji. Jorge představil Amadea Joãovi a Estefânii, své přítelkyni s fotografickou pamětí, která pomohla odboji tím, že si zapamatovala jména lidí a kontaktní informace. Od první chvíle, kdy se uviděli se Amadeu s Estefânii do sebe zamilovali a když jejich skupině hrozilo vyzrazení před vypuknutím revoluce proti Salazarovi, Amadeu převezl tajně Estefânii do Španělska. Před odjezdem je dostihne Jorge se zbraní v ruce a chce Estefânii zastřelit ze strachu, že po případném dopadení by mohla vyzradit všechny kontakty, které znala nazpaměť. Amadeu chápe, že Jorge je veden i žárlivostí a když vystoupí z auta, jeho úmysl mu rozmluví.\n\nRaimund se dozvídá, že Estefânia ještě žije ve španělské Salamance. Mariana se nabídne, že Raimunda odveze do Španělska autem a Estefânia mu vypráví zbytek příběhu, kdy ji Amadeu převezl do Španělska a pak chtěl aby spolu odjeli za moře a začali společný život. Estefânia to však odmítla proto, že musela předat zprávy k zahájení revoluce a také proto, že se obávala, že by pro Amadea byla přítěží. Amadeu ji pak odvezl k jejím známým, žijícím v Salamance a zklamaný se vrátil do Lisabonu. Když se dozvěděla, že Amadeu zemřel, přijela na pohřeb a pak se zase vrátila do Španělska, kde vystudovala a stala se profesorkou historie na univerzitě. \n\nKdyž se Raimund vrátí do Lisabonu, vyhledá ho v hotelu mladá žena, kterou zachránil na mostě a říká mu, že chtěla skončit se životem, protože se právě dozvěděla z knihy, že její milovaný dědeček byl „Řezník z Lisabonu“, ale ona se učí přijmout to a žít dál. Profesor jí vratí její kabát, který měl stále u sebe a informuje ředitele školy, že se vrací ke své práci. Prožité události a nová pevná přátelství, která navázal se stanou katalyzátorem Raimundova dosavadního života. Doprovázen Marianou odchází na nádraží, aby se vrátil do Bernu. V posledním okamžiku, když se chystá váhavě nastoupit do vlaku mu Mariana říká, že má ještě jednu možnost – zůstat. \n\n\n"}
{"id": "1186796", "url": "https://cs.wikipedia.org/wiki?curid=1186796", "title": "Sléz kučeravý", "text": "Sléz kučeravý\n\nSléz kučeravý (\"Malva verticillata\" var. \"crispa\") je varieta slézu přeslenitého.\n\nJe to jednoroční rostlina až 2 m vysoká. Její listy jsou dlanitě laločnaté, na okraji zvlněné, kudrnaté, hustě a jemně zoubkované. Květy této rostliny vyrůstají z paždí listů, okvětní lístky jsou světle růžové až bělavé a jsou asi 7–10 milimetrů dlouhé. Její lodyhy jsou přímé, s krátkými postranními větvemi. Rostlina kvete od července do října, dokáže vzdorovat mírným mrazům. Po sběru listů postupně dorůstají na bočních výhonech.\n\nRostlina pochází z východní Asie. Dříve se pěstovala podstatně častěji, v Číně, Egyptě, Německu i Rusku se ale pěstuje dodnes. Je ji možné využít jako biopalivo anebo jako krmivo pro hospodářská zvířata. Výhodou je, že i když listy opakovaně sklízíme, neustále dorůstají a rostlina se větví. I mladé výhonky jsou jedlé, vhodné např. do polévek.\n\nPoužívá se ve formě čaje k usnadnění vykašlávání při průduškových katarech a zánětech horních cest dýchacích, při dýchavičnosti, chrapotu. Při žaludečních a střevních katarech k úpravě peristaltiky, při zápalu sliznice žaludku, při žaludečních vředech, při zápalu měchýře. Při zánětech dutiny ústní používáme jako kloktadlo. Protizánětlivého působení byliny využíváme při léčbě koupelemi nebo obklady otevřených bércových vředů, při svrbivých alergiích, k hojení ran, nežitů a vředů a při zánětech žil, dále při zánětu spojivek, při vysušení slz, jako změkčující a uklidňující prostředek.\n"}
{"id": "1186797", "url": "https://cs.wikipedia.org/wiki?curid=1186797", "title": "Řidič tramvaje", "text": "Řidič tramvaje\n\nŘidič tramvaje je osoba, která ovládá tramvajové vozidlo nebo tramvajový vlak. Nejde-li o řízení při výcviku nebo zkoušce, musí mít průkaz způsobilosti k řízení drážního vozidla pro hnací vozidla na tramvajové dráze a pro tramvajovou dráhu (TR nebo TR-D).\n\nV českém zákoně o dráhách a prováděcích předpisech o odborné a zdravotní způsobilosti se nepoužívá slovo řidič, ale opis „osoba řídící drážní vozidlo na dráze tramvajové“. Jako řidič je taková osoba označována v pravidlech silničního provozu a zpravidla i v provozních předpisech jednotlivých dopravců a provozovatelů tramvajových drah. Dopravní řád drah (vyhl. 173/1995 Sb.) a Stavební a technický řád drah (177/1995 Sb.) používají v různých ustanoveních obě označení: označení „řidič“ se používá zejména ve výkladu významu návěstí a v popisu vybavení stanoviště řidiče. \n\nPožadavky na způsobilost k řízení drážního vozidla na dráze tramvajové, trolejbusové, lanové, na speciální železniční dráze a na vlečce stanoví hlava druhá, díl první (§ 45 a násl.) zákona č. 266/1994 Sb., o dráhách. K řízení je třeba průkaz způsobilosti k řízení drážního vozidla vydává drážní správní úřad žadateli, který prokázal odbornou způsobilost zkouškou. Tím se požadavky na těchto drahách liší od požadavků pro dráhu celostátní a dráhy regionální, kde se řidič nazývá strojvedoucím a potřebuje licenci strojvedoucího a osvědčením strojvedoucího pro konkrétní úseky dráhy a druhy vozidel a znalost jazyka. Před účinností zákona o dráhách z roku 1994 se pro řízení tramvají nevydávaly státní průkazy, ale pouze průkazy vydávané jednotlivými dopravci. Celostátně upravoval podmínky například výnos Federálního ministerstva dopravy č. 26049/76, kterým se vydává Zkušební řád pro řidiče, průvodčí, dispečery, výpravčí a pracovníky přepravní kontroly městské hromadné přepravy, ve znění výnosu č. 7129/1982-025 (registrovány v částce 8/1977 Sb. a v částce 9/1982 Sb.). Osoby, které řídily drážní vozidlo před účínností drážního zákona z roku 1994, byly povinny požádat o vydání průkazu způsobilosti k řízení do jednoho roku od jeho účinnosti. \n\nZkoušce se může podrobit žadatel, který:\n\nPožadavky na způsobilost upravují na základě zákonného zmocnění vyhlášky ministerstva dopravy. Vyhláška Ministerstva dopravy č. 101/1995 Sb., kterou se vydává Řád pro zdravotní a odbornou způsobilost osob při provozování dráhy a drážní dopravy. Touto vyhláškou byla také vyloučena působnost dosavadní směrnice Ministerstva zdravotnictví České socialistické republiky ze dne 27. listopadu 1985 č.j. LP/3-265-8.10.85/Pa pro posuzování zdravotní způsobilosti k řízení motorových vozidel, trolejbusů a tramvají, uveřejněné v částce 5-6/1986 Věst. MZd ČSR, registrované v částce 7/1986 Sb. \n\nPodle vyhlášky 101/1995 Sb. zdravotní způsobilost posuzuje a posudek o zdravotní způsobilosti vydává lékař závodní preventivní péče při preventivních lékařských prohlídkách v rámci závodní preventivní péče na základě zjištění zdravotního stavu posuzované fyzické osoby a na základě zdravotní náročnosti její pracovní činnosti. Preventivními prohlídkami se podle této vyhlášky rozumí vstupní prohlídky, pravidelné prohlídky, mimořádné prohlídky a výstupní prohlídky. \n\nNezbytnou součástí každé prohlídky je anamnéza s cíleným zaměřením, komplexní fyzikální vyšetření (včetně vyšetření sluchu, zraku, vyšetření barvocitu tabulkami a orientačního vyšetření zorného pole a rovnováhy), vyšetření moče, glykemie, eventuálně ostatní laboratorní vyšetření podle anamnézy a fyzikálního vyšetření. Vyšetření při vstupní prohlídce se rozšíří o elektrokardiografické vyšetření, o neurologické vyšetření, včetně elektroencefalografického, o ušní, nosní a krční vyšetření, včetně audiometrického, o oční vyšetření, včetně vyšetření očního pozadí, prostorového vidění a šerosleposti a o vyšetření psychiatrické. Další doplňující vyšetření si posuzující lékař vyžádá v případě, že u posuzované osoby byly zjištěny vady nebo stavy nebo nemoci, které podstatně omezují další bezpečný výkon činnosti nebo by mohly přivodit podstatné zhoršení zdravotního stavu posuzované osoby. K posouzení zdravotní způsobilosti je posuzující lékař oprávněn vyžádat si od zaměstnavatele nebo drážního správního úřadu objektivní údaje potřebné k vlastnímu posouzení a od praktického lékaře, u něhož je posuzovaný v soustavné péči, příp. též od jiného ošetřujícího lékaře výpis ze zdravotní dokumentace s údaji nezbytnými pro posouzení zdravotní způsobilosti. \n\nPříloha č. 1 k vyhlášce č. 101/1995 Sb. v části C stanoví podmínky zdravotní způsobilosti osob řídících drážní vozidlo na dráze tramvajové, na dráze trolejbusové a osob řídících dráhu lanovou při vstupních preventivních lékařských prohlídkách. Způsobilost vylučují, stejně jako v případě strojvedoucích: všechny druhy infekčních a parazitárních nemocí ve stádiu aktivity, zhoubné novotvary, diabetes mellitus, organické duševní poruchy, schizofrenie a poruchy schizotypální a poruchy s bludy, mentální retardace, abúzus a závislost na alkoholu či jiných návykových látkách, epilepsie a jiná záchvatová onemocnění s poruchou vědomí, systémové atrofie postihující primárně centrální nervovou soustavu, extrapyramidové a pohybové poruchy, demyelinizující nemoci centrální nervové soustavy, degenerativní poruchy nervové soustavy, poruchy rovnováhy, závraťové stavy, hypertenzní nemoc ve stádiu II a III dle WHO, ischemické choroby srdce a cév s komplikovaným průběhem nebo závažnými poruchami srdečního rytmu, stavy po aplikaci kardiostimulátoru, cor pulmonale, cévní nemoci mozku s následnými poruchami funkce, opakované embolizace ze žilního systému, porucha barvocitu, menší rozsah zorného pole než v horizontále zevně 80 stupňů, dovnitř 50 stupňů, ve vertikále vzhůru 40 stupňů, dolů 60 stupňů, poruchy prostorového vidění, nystagmus, hemeralopie. Požadavky na kvalitu zraku a sluchu jsou mírnější než u strojvedoucích: způsobilost vylučuje snížení zrakové ostrosti pod 5/7,5 nebo 6/9 s korekcí větší než plus/minus 3 Dsf každým okem zvlášť; při binokulárním vidění s touto korekcí snížení zrakové ostrosti pod 5/5 nebo 6/6, a poruchy sluchu znemožňující komunikaci hovorovou řečí na vzdálenost menší než 5 m každým uchem zvlášť nebo při audiometrickém vyšetření celková ztráta sluchu vyšší než 20 % (dle Fowlera). Navíc oproti strojvedoucím je vylučující diagnózou tělesná výška nižší než 150 cm. Příloha dále vyjmenovává řadu diagnóz, které vyžadují odborné posouzení a u kterých je kladný posudkový závěr podmíněn posouzením odborného lékaře. Při pravidelných a mimořádných prohlídkách jsou některé požadavky mírnější, například poruchy sluchu a barvocitu nebo hypertenzní nemoc v tomto případě již nejsou absolutní kontraindikací, ale spadají pod individuální odborné posouzení, a pro kvalitu zraku jsou stanoveny mírnější limity: snížení zrakové ostrosti pod 5/15 nebo 6/18 každým okem zvlášť, s korekcí větší než plus/minus 6 Dsf včetně astigmatické složky plus/minus 2 Dcyl; astigmatická složka, plně započítávaná do povolené korekce vyšší než plus/minus 2 Dcyl; při binokulárním vidění s touto korekcí snížení zrakové ostrosti pod 5/7,5 nebo 6/9. \n\nPosudek musí být jednoznačný (musí vyjadřovat způsobilost, nezpůsobilost nebo způsobilost za určitých jednoznačně vyjádřených podmínek) a nesmí obsahovat diagnózu. Posudek se vydává na omezenou dobu, a to u osob řídících drážní vozidlo ve věku do 50 let dva roky a ve věku nad 50 let jeden rok, v případě výskytu rizikových nemocí může lékař zkrátit na 1 rok i u osob mladších 50 let. Posudek lékař vydává u osob řídících drážní vozidlo dopravci nebo provozovateli dráhy, u uchazečů o získání průkazu způsobilosti k řízení drážního vozidla a v případě mimořádné prohlídky jej vydává drážnímu správnímu úřadu. Lékař seznámí posuzovaného s posudkem a na jeho žádost mu vydá posudek písemně. \n\nDopravně psychologické vyšetření požaduje vyhláška 101/1995 Sb. pouze pro strojvedoucí na dráze celostátní nebo regionální, v souvislosti s řidiči tramvají je nezmiňuje. Přesto je od řidičů tramvají téměř všude vyžadováno. \n\nDopravní psychologie se po roce 1910 vyvíjela v rámci psychologie práce, například v USA či v Německu. Ve dvacátých letech byl v psychotechnickém oddělení Všesvazového úředního ústavu zdraví a organizace práce v Moskvě zkoumán vliv únavy na řidiče tramvají a prováděl se jejich psychotechnický výběr. Ruská psychotechnika byla velice známá a uznávaná i v zahraničí. Český Psychotechnický ústav, založený roku 1920 v rámci Masarykovy akademie práce jako její VI. odbor, měl za úkol výzkum lidské výkonnosti tělesné i duševní a aplikace tohoto výzkumu v hospodářské praxi. Od roku 1924 se práce Psychotechnického ústavu zaměřila na výběrové psychotechnické zkoušky (např. uchazeči o řízení tramvají v Praze, kandidáti na strojvůdce pro ministerstvo železnic, či v jiných resortech), takže již v roce 1925 bylo zkoušeno přes 500 řidičů tramvají a pro ministerstvo železnic bylo vyzkoušeno přes 600 kandidátů strojvůdcovství. V roce 1923 byla zřízena Psychotechnická laboratoř Elektrických podniků hl. m. Prahy a začala příprava návrhů na psychotechnické klasifikační zkoušky pro výběr zřízenců dopravní služby. Laboratoř byla vybavena podle návrhu Dr. Viléma Forstera, pod jehož vedením byly vypracovány metody a prováděny první zkoušky zaměstnanců. Kromě jiných metod tady byly zdokonalovány zkoušky odolnosti proti únavě, reakční pohotovost aj. Výsledky psychotechnických zkoušek byly zpočátku brány v úvahu nezávazně, po získání zkušeností byly rozhodnutím městské rady zavedeny povinně pro všechny uchazeče dopravní služby na elektrických drahách i v autobusech. Tato laboratoř se věnovala také studiu dopravních nehod na elektrických drahách z hlediska lidského činitele.\n\nProváděcím předpisem je vyhláška č. 16/2012 Sb., o odborné způsobilosti osob řídících drážní vozidlo a osob provádějících revize, prohlídky a zkoušky určených technických zařízení a o změně vyhlášky Ministerstva dopravy č. 101/1995 Sb. Tato vyhláška zapracovává předpis Evropské unie. \n\nVyhláškou č. 16/2012 Sb. byla nově zavedena podmínka, že k prokázání odborné způsobilosti k řízení drážního vozidla na dráze tramvajové je třeba rovněž udělení řidičského oprávnění pro skupinu B (pro řízení trolejbusů je vyžadována skupina D). \n\nZkouška se provádí příslušné druhy hnacího vozidla a příslušné druhy dráhy. Řidič tramvaje tedy prokazuje odbornou způsobilost pro hnací vozidla na tramvajové dráze (TR) a pro dráhu tramvajovou (TR) nebo jen pro dráhu tramvajovou pouze pro manipulační jízdy v depu (TR-D).\n\nRozsah potřebných odborných znalostí a způsob provádění výuky a výcviku pro dráhu tramvajovou stanoví příloha č. 6 vyhlášky 16/2012 Sb. Zahrnuje tyto oblasti: \n\nZkouška z odborné způsobilosti se podle vyhlášky 16/2012 Sb. provádí u dopravce. Skládá se před tříčlennou zkušební komísí jmenovanou drážním správním úřadem, alespoň 1 člen komise musí být držitelem průkazu způsobilosti a předseda komise musí být zaměstnancem drážního správního úřadu. Předseda komise před zahájením zkoušky ověřuje totožnost uchazeče i doklady prokazující absolvování výuky a výcviku a zdravotní způsobilost. \n\nZkouška je neveřejná a skládá se z teoretické a praktické části. Teoretická část se provádí formou písemného testu a ústního pohovoru. Písemný test se skládá alespoň z 50 otázek ze znalostí uvedených v přílohách č. 4 až 8 pro příslušný druh dráhy, přičemž každé otázce jsou přiřazeny minimálně 3 možné odpovědi, z nichž pouze 1 je správná. Ústní pohovor se skládá z otevřených otázek k prověření hlubších znalostí a vzájemných souvislostí. Pokud se členové komise neshodnou na bodovém hodnocení ústní odpovědi, nechá předseda o přidělení bodů hlasovat. Komise přijme hodnocení, které podpoří 2 její členové. Praktická část zkoušky se skládá zejména z řízení vozidla příslušného druhu na dráze v provozních podmínkách a odstraňování provozních poruch. K hodnocení stupněm „prospěl“ je třeba získat minimálně 80 % bodů z celkového možného počtu bodů v písemném testu i ústním pohovoru a prokázat praktické znalosti řízení drážního vozidla. Žadatel, který neprospěl pouze v některé části zkoušky, může tuto část zkoušky opakovat nejpozději do 6 měsíců od konání zkoušky.\n\nV případě, že při řízení drážního vozidla osoba vykazuje nedostatky, které mohou ohrozit bezpečnost drážní dopravy, nebo má-li drážní správní úřad důvodné pochybnosti o zdravotní nebo odborné způsobilosti osoby, drážní správní úřad nařídí přezkoušení odborné a zdravotní způsobilosti. Podle výsledku přezkoušení může rozhodnout o omezení řízení drážního vozidla nebo o zákazu řízení drážního vozidla. V případě rozhodnutí o zákazu řízení drážního vozidla odejme osobě průkaz způsobilosti k řízení drážního vozidla. V případě přezkoumání na základě pochybností drážní správní úřad zadrží průkaz způsobilosti do doby, kdy důvody pro zadržení průkazu pominou.\n\nBez průkazu způsobilosti mohou řídit drážní vozidlo osoby při jízdním výcviku nebo při zkoušce z řízení drážního vozidla. Při provozování drážního vozidla neschváleného typu pro účely zkušebního provozu a při zkouškách pro schválení typu nebo změny typu může drážní vozidlo řídit osoba dodavatele bez průkazu způsobilosti, a to pouze pod dohledem osoby dopravce, který zodpovídá za zachování všech zásad pro bezpečnost drážní dopravy. Vyhláška 16/2012 Sb. upřesňuje, že takový dohled může vykonávat pouze osoba oprávněná k řízení, která má v řízení drážního vozidla praxi nejméně 5 let. \n\nPovinnost zajistit, aby drážní vozidla na dráze tramvajové, trolejbusové, speciální, lanové a vlečce řídily osoby, které mají platný průkaz způsobilosti k řízení drážního vozidla a jsou odborně a zdravotně způsobilé, má podle § 35 zákona o dráhách dopravce. Pokud to nezajistí, jde o správní delikt podle § 52 odst. 1 zákona o dráhách. Za tento správní delikt lze uložit pokutu až do 10 milionů Kč. \n\nZákladní pravidla pro činnost řidiče stanoví dopravní řád drah (vyhl. 173/1995 Sb.), jehož ustanovení týkající se povinností řidičů jsou zpravidla kompletně zapracovány do dopravního a návěstního předpisu příslušného dopravce a provozovatele dráhy. Základní zásady týkající se provozování tramvajové dopravy (kontrola a předávání vozidla, rychlost jízdy, označování vozidla) jsou uvedeny v části třetí hlavě třetí dopravního řádu drah, kde však není přímo specifikováno, co je povinností řidiče. Řidič nebo osoba řídící drážní vozidlo jsou výslovně zmíněni například v definici jízdy podle rozhledových poměrů nebo ve zmínce o předávání vozidel na zastávce mezi dvěma řidiči. Podle § 68 musí být osoba řídící drážní vozidlo prokazatelně zpravena o změnách stavebně technických parametrů staveb drah a staveb na dráze nebo o okamžitých změnách stavebně technických parametrů staveb drah a staveb na dráze, které mají přímý vliv na bezpečnost a plynulost provozování drážní dopravy. Ve stavebním a technickém řádu drah (vyhl. 177/1995 Sb.) je řidič tramvaje zmíněn například v § 58, podle něhož osvětlení zastávek nesmí snižovat viditelnost návěstních znaků, umožnit jejich záměnu nebo oslňovat řidiče tramvaje nebo silničního vozidla, a obdobně podle § 55 osvětlení v tunelech musí být upraveno tak, aby nemohlo dojít k oslňování osoby řídící drážní vozidlo a aby nemohlo dojít k záměně návěstních znaků.\n\nŘidič odpovídá za jízdu tramvajového vlaku (ten se v pravidlech silničního provozu nazývá tramvaj). Jízda drážního vozidla dráhy tramvajové se řídí na vzájemnou vzdálenost podle rozhledových poměrů nebo se řídí návěstidly nebo informačními systémy se zabezpečeným přenosem dat. Návěstmi umístěnými na trati a většinou dalších návěstí se řidič musí řídit, některé návěsti ale i sám dává: mezi návěsti dávané výhradně řidičem patří návěst „pozor“, kterou řidič musí dát před rozjezdem vozidla nebo jí může upozornit na jedoucí drážní vozidlo – návěst tvoří dva krátké zvuky mechanickým zvoncem nebo jeden zvuk elektrickým zvoncem s dobou trvání do 2 sekund. U dalších návěstí (například u výzvy „Nevystupujte – nenastupujte“, kterou může dávat i průvodčí, či u návěstí určených ke komunikaci mezi členy vlakové čety) není DŘD určeno, kdo je dává; totéž se týká i návěstí dávaných ručně či akusticky zpravidla zevně vlaku (stůj, pomalu, zastavte všemi prostředky). Provozní předpis může stanovit další návěsti, které dává řidič, například v Praze návěst „Směr jízdy“, která dává řidič gestem výhybkáři, pokud není směr jízdy patrný z označení vlaku.\n\nVe vyhlášce 175/2000 Sb., o přepravním řádu pro veřejnou drážní a silniční osobní dopravu, jsou řidič nebo osoba řídící vozidlo výslovně zmíněny několikrát: v zákazu mluvit za jízdy na osobu řídící vozidlo nebo jí bránit ve výhledu z vozidla, v souvislosti s oprávněným vyloučením cestujícího z přepravy, v souvislosti s tím, že osobě řídící vozidlo či řidiči se dává znamení či informace o úmyslu nastoupit nebo vystoupit, a pak v souvislosti s tím, kdo smí dát cestujícímu souhlas s nástupem nebo výstupem při zastavení mimo stanici nebo ve stanici, kde podle jízdního řádu nezastavuje. \n\nZákon o pravidlech silničního provozu (361/2000 Sb.) věnuje povinnostem řidiče tramvaje samostatný § 8. Podle něj pro řidiče tramvají platí § 4 (Povinnosti účastníka provozu na pozemních komunikacích), § 5 (Povinnosti řidiče) a § 7 odst. 1 písm. a) (řidič nesmí předat řízení motorového vozidla osobě bez řidičského oprávnění) a písm. c) (řidič nesmí při jízdě vozidlem držet v ruce nebo jiným způsobem telefonní přístroj nebo jiné hovorové nebo záznamové zařízení). Dále § 8 stanoví, že řidič tramvaje je povinen mít při řízení tramvaje u sebe občanský průkaz a průkaz způsobilosti k řízení drážního vozidla a na výzvu policisty mu je předložit ke kontrole. Dále je řidič tramvaje zmíněn v ustanovení podle nějž se na něj nevztahuje zákaz ohrozit nebo omezit chodce, který přechází pozemní komunikaci po přechodu pro chodce (v § 5 odst. 2). Pravidla silničního provozu však upravují provoz tramvají i dalšími ustanoveními, v nichž není řidič výslovně zmíněn. \n\nPříkladem provozního předpisu je Dopravní a návěstní předpis pro tramvaje D1/2, který platí v tramvajové síti Dopravního podniku hl. m. Prahy a.s. Řidičům tramvajových vlaků na tramvajové dráze tohoto podniku, dispečerům a výpravčím je předepsána úplná znalost tohoto předpisu, průvodčím, brzdařům a výhybkářům částečná znalost. \n\nPodle tohoto předpisu je řidič tramvaje osoba určená k řízení tramvajového vlaku, přičemž zvlášť je zmíněn řidič tramvaje s oprávněním instruktora. Řidičem tramvaje není brzdař, tedy osoba určená k ovládání vozu tramvajového vlaku při vlečení, sunutí nebo\njízdě kombinovaného vlaku. Názvy funkcí v provozním předpise jsou stanoveny nezávisle na případných změnách v názvech příslušných pracovních profesí. Řidiči tramvají jsou řazeni mezi pracovníky provozu ve výkonné provozní službě (kam patří též výpravčí,\ndispečeři, výhybkáři, brzdaři a další). Pracovníci výkonné provozní služby mohou samostatně vykonávat funkci až po\núspěšném vykonání předepsané zkoušky a zácviku. Pracovníci výkonné provozní služby jsou povinni nosit při výkonu služby předepsaný\nstejnokroj. \n\nJe-li doprovod vlaku (v pražském provozním předpise nazývaný vlaková četa) vícečlenný (mohou do něj patřit ještě průvodčí, brzdaři, poučené osoby např. k zajištění couvání, řidič sunoucího vozu v případě kombinovaného sunoucího a vlekoucího vlaku apod.), je vedoucím vlakové čety podle provozních předpisů řidič, resp. první řidič ve směru jízdy. Vlak, který současně ovládají nejméně dva řidiči, se nazývá kombinovaný. Je-li sunut neprovozuschopný vůz nebo vlak, osoba na stanovišti řidiče se stává brzdařem, tj. je podřízena řidiči sunoucího vozu. U vlaků, na nichž se provádí zácvik, tvoří vlakovou četu dva řidiči, přičemž zacvičující řidič je nadřízen zacvičovanému řidiči, přičemž za provoz vlaku je zodpovědný ten, kdo v předmětné době řídí vlak. Ve cvičných vlacích musí být ve vlakové četě vždy řidič s oprávněním instruktora, který vykonává dozor a je nadřízen osobám zúčastněným na výcviku, resp. zkoušce, a vykonává přiměřeně činnosti osoby řídící vlak. Řídí-li však cvičný vlak osoba s platným průkazem způsobilosti k řízení drážního vozidla, je tato osoba plně zodpovědná za řízení a obsluhu tohoto vlaku.\n\nBrzdařem může být pouze osoba s oprávněními řidiče tramvaje. \n\nPřímým nadřízeným řidiče je výpravčí příslušné vozovny. Z hlediska operativního řízení je řidičům nadřízen provozní dispečink JPT (Jednotka Provoz Tramvaje), v některých případech i pracovníci kontroly provozu.\n\nŘidič tramvaje musí kromě průkazu způsobilosti k řízení drážního vozidla mít ještě „oprávnění k řízení vozidel na tramvajové dráze v kolejové síti Dopravního podniku hl. m. Prahy, akciová společnost“ a oprávnění k obsluze vysílacích radiových stanic (popř. potvrzení o nižší radiotelefonní zkoušce). \n\nPovinnými služebními osobními náležitostmi řidiče jsou: \n\nVýpravenské náležitosti jsou ty náležitosti vlaku, které řidič obdrží ve výpravně před vypravením vlaku na trať: provozní doklad, tiskopis zprávy o dopravní nehodě, potřebný počet zámků a klíčů k zajištění dveří nebo řízení vlaku proti zneužití neoprávněnou osobou a další potřebné klíče (od hasicích přístrojů, lékárničky, skříní s ovládacími prvky a pomůckami), v případě vlaku určeného k přepravě cestujících též vlakový jízdní řád, pořadová čísla vlaku, nálezní lístky, přelepky pro označení poruch dveří a označovacích strojků, kontrolní karty pro ověření funkce označovačů. Každý vlak musí být mimo dalších vlakových a vozových náležitostí vybaven výstražnou vestou pro řidiče, případně další členy vlakové čety. \n\nVšichni pracovníci mají povinnost oznámit příslušnému útvaru zjištěné nedostatky a závady, související s provozem tramvají a bezpečností osob. Pracovníci provozu mají navíc například povinnost znát předpisy a příkazy vztahující se k jejich činnosti a přesně se jimi řídit, učinit všechna opatření k zamezení nebo zmírnění případů, ve kterých by mohlo dojít nebo došlo k ohrožení bezpečnosti\nprovozu nebo zdraví a života osob, neprodleně odstranit překážky, které brání plynulosti a pravidelnosti dopravy a ohrožují ostatní účastníky provozu a znát postupy pro spojení s provozním dispečinkem a složkami integrovaného záchranného systému. \n\nJednosměrný tramvajový vůz má jedno hlavní stanoviště řidiče a jedno pomocné stanoviště řidiče( krabička pod zadním oknem). Obousměrný tramvajový vůz má dvě hlavní stanoviště řidiče. Tramvaj se zpravidla řídí z hlavního stanoviště prvního vozu vlaku vpředu ve směru jízdy, při zpětném pohybu vlaku s jednosměrnými vozy z pomocného stanoviště. Ve výjimečných situacích ( např. poškození zadní části vozu po nehodě ) je přípustné po svolení dispečinkem JPT ovládání z hlavního stanoviště(ve směru jízdy), pokud bezpečnost zajišťuje odpovědná a poučená osoba( u DPP osoba prokazatelně seznámená s předpisem D 1/2- např. jiný řidič tramvaje, dispečer...),tento pohyb se označuje za couvání. Pokud možno se má při zpětném pohybu ovládat vlak z pomocného stanoviště posledního vozu. K couvání a zpětnému pohybu nad 2 metry mimo uzavřené objekty DP musí být vydán služební příkaz. Couvání a zpětný pohyb musí být zaznamenány v Provozním výkazu řidiče tramvaje, pokud to není nařízeno vnitřní normou jinak. Při couvání a zpětném pohybu mohou být ve vlaku cestující jen tehdy, není-li ohrožena bezpečnost provozu. \n\nNěkteré povinnosti řidičů: \n\nPokud je při sunutí na čele vlaku brzdař, odpovídá místo řidiče za ověření stavu výhybky při jízdě proti jejím hrotům. Ruční zkoušku uzamčení uzamykatelné výhybky nebo ověření, zda nejde o volnou výhybku, může místo řidiče provést i poučený pracovník. \n\nPokud je tramvajový vlak vlečen nebo sunut silničním motorovým vozidlem, spojení a rozpojení provádí obsluha motorového vozidla a odpovídá za něj řidič motorového vozidla. \n\nŘidič vlaku určeného k pravidelné přepravě cestujících nesmí zasahovat do rozvodů elektroinstalace vozu, pokud není služebním příkazem stanoveno jinak. Řidič mimo jiné nesmí za jízdy s nikým mluvit, jíst a pít, vpouštět přepravované osoby do prostoru vyhrazeného pro řidiče (s výjimkou pracovníků, kterým to umožňuje předpis), rozjíždět se před uzavřením dveří a otevírat dveře před zastavením, držet za jízdy v ruce nebo jiným způsobem telefonní přístroj nebo jiné hovorové nebo záznamové zařízení, reprodukovat hudbu nebo řeč (s výjimkou spuštění hlášení názvů zastávek, popř. informací pro cestující), mít na uších, případně v uších sluchátka, hands free či jiné předměty snižující vnímání a provádět činnosti, které snižují jeho pozornost nebo vnímání. Vztahuje se na něj obecně platný zákaz kouření ve voze, a to i na konečné nebo při jízdách neurčených pro přepravu cestujících. Dveře stanoviště řidiče při jízdě určené k přepravě cestujících nesmí být zakryty a za jízdy musí být uzavřené (nestanoví-li předpis výjimku) a nezakryté.\n\n"}
{"id": "1186798", "url": "https://cs.wikipedia.org/wiki?curid=1186798", "title": "AirPlay – Top", "text": "AirPlay – Top\n\nAirPlay – Top (dříve Polish Airplay Chart, Poland Top 5, poté Top 5 Airplay) je oficiální žebříček 100 nejhranějších skladeb v rozhlasových stanicích v Polsku. Vychází každý týden na stránkách Polské společnost fonografického průmyslu (ZPAV), kde se nachází i její archivy. Sledováním popularity skladeb se zabývá BMAT, což je španělská firma monitorující 700 rozhlasových a televizních stanic ve více než 50 zemích po celém světě.\n\nDo září 2013 žebříček Airplay monitorovala společnost Nielsen Media Control. Na oficiálních internetových stránkách Nielsen Music od roku 2006 do roku 2011 byl každý týden vydán žebříček (ve formě Top 5), který zachycoval popularitu písní v předchozím týdnu. Kromě polského žebříčku zde byl prezentován také žebříček americký, celoevropský, anglický, německý, francouzský nebo italský.\n\nV roce 2013 Nielsen Media Control ukončil sledování popularity skladeb v rádiu. Od té doby se přípravou podkladů pro oficiální polské žebříčky Airplay zabývá společnost BMAT, která po jejich vytvoření sleduje 74 rozhlasových stanic (místní a celopolské). Od října 2013 byl sestavován žebříček celkem dvaceti skladeb (oproti dřívějším 5). Od listopadu 2015 je vydáván žebříček 100 nejranějších skladeb.\n"}
{"id": "1186800", "url": "https://cs.wikipedia.org/wiki?curid=1186800", "title": "Cesta do Říma", "text": "Cesta do Říma\n\nCesta do Říma (2015) je česko-polský film režiséra Tomasze Mielnika, jedná se o jeho celovečerní debut. Světovou premiéru měl na festivalu v Karlových Varech.\n\n\n"}
{"id": "1186803", "url": "https://cs.wikipedia.org/wiki?curid=1186803", "title": "Matt Fish", "text": "Matt Fish\n\nMatt Fish je americký violoncellista a hudební producent. Narodil se v kalifornském městě Lodi. Ve svých pěti letech začal hrát na klavír, ale o čtyři roky později přešel k violoncellu. Studoval na Iowa State University a University of Iowa, stejně jako na Indiana University School of Music. V roce 2005 hrál na albu \"\" zpěváka Alejandra Escoveda. Rovněž s tímto hudebníkem koncertoval. Studiovou spolupráci si zopakoval i na jeho dalším albu \"The Boxing Mirror\". Toto album produkoval velšský hudebník a skladatel John Cale. Fish později hrál i na jeho sólovém albu \"M:FANS\" (2016). Během své kariéry spolupracoval s mnoha dalšími hudebníky, mezi něž patří například k.d. lang, Yoko Ono, Matt Nathanson a Paula Frazer.\n\n\n"}
{"id": "1186809", "url": "https://cs.wikipedia.org/wiki?curid=1186809", "title": "Kyril Bulharský", "text": "Kyril Bulharský\n\nKyril Bulharský (* 11. července 1964, Madrid) je syn bývalého bulharského cara Simeona II. a jeho manželky Margarity Gómez-Acebo y Cejuela a kníže z Preslavi.\n\nNarodil se 11. července 1964 v Madridu jako syn bývalého bulharského cara Simeona II. a jeho manželky Margarity Gómez-Acebo y Cejuela. Roku 1986 dokončil svá studia na Princetonské univerzitě, kde získal bakalářský titul z fyziky.\n\nOženil se s Maríí del Rosario Nadal y Fuster de Puigdórfila, dcerou průmyslníka Miguela Nadal y Bestarda a jeho manželky Isabel Fuster de Puigdórfila y Villalonga, která je dcerou Joaquína Fustera de Puigdórfila y Zaforteza, 9. hraběte z Olocau. Církevní sňatek proběhl v kapli svaté Anny v Almudainském paláci. Svatby se také zúčastnili král Juan Carlos I., královna Sofie, infantka Elena, infantka Cristina a Filip, kníže Asturie. Spolu mají tři děti:\n\nKyrilova manželka María by měla být oslovována jako kněžna z Preslavi, ale většina médií ji označují jako \"Rosario Nadal\". María není rozenou princeznou, jen potomkem hrabat z Olocau a aztéckého vládce Montezumy II.\n\nPár se zúčastnil svatby princezny Viktorie Švédské. Je kmotrem prince Aristidise-Stavrose Řeckého a Dánského, syna korunního prince Pavla.\n\nRoku 2009 se rozvedli.\n"}
{"id": "1186813", "url": "https://cs.wikipedia.org/wiki?curid=1186813", "title": "Radio Eska", "text": "Radio Eska\n\nRadio Eska je největší polská síť rozhlasových stanic, která spolu se stanice Eska Rock, Vox FM a Radio Wawa spadá pod společnost Grupa Radiowa Time řízenou ZPR Media. Sídlo Radia Eska S.A. se nachází ve Varšavě.\n\nRadio Eska, původně známá pod jménem \"Radio S\", existuje od 12. února 1991. Jeho kořeny jsou však mnohem starší. Eska má základy na vysílání tajného Radia „Solidarność”, která běžela nelegálně na území Polské lidové republiky. Až do roku 1998 Radio Eska vysílalo pouze ve Varšavě, Poznani a Vratislavi. Zpočátku měl vysíláný program charekter hudební, informační a žurnalistický.\n\nKdyž v roce 1993 převzal stanici Radio Eska převzal ZPR Media, která bylo zahájeno úsilí o vybudování na základě vlastněných rozhlasových stanic celostátní rozhlasovou síť. Prvním krokem v tomto směru bylo vytvoření sítě Super FM spopující několik místních stanic. Vysílatelé zpočátku žili ze soběstačnosti programu a předchozího jména, spolupráce byla omezena především na udělování společných zprávách. V 90. letech 20. století rádio hrálo především lehčí hudbu, rock a pop a také vysílala populární hudbu z diskoték v Polsku.\n\nJako rozhlasová síť byla Eska v provozu od roku 1998. Byla založena na bázi 3 stanic znýmých dřívě jako Radio Eska a postupně získaných místních rozhlasových stanic, u kterách byl zavedl nový název, sdíleli playlist a síťový program.\n\nProgram Radia Eska je adresován především pro posluchače ve věku 15–34. Ve vysílání je možné slyšet novinky z žánrů jak je pop-rock, R&B, pop, hip-hop, disco ataké elektronické taneční hudby (z hudebních kluvů) – hlavně dance (epic house, euro house, vocal trance), house (hard house, electro house) a trance.\n\nV letech 2005—2011 se konala série letních akcí s hudebními hvězdami \"Hity Na Czasie\" (vysílaný stanicemi TVP 2 a v rádiu Eska), prázdninovou zábavou \"Eska Summer City\" a také pořádá předávání hudebních cen Eska Music Awards (vysílá TVP2, Eska TV a Radio Eska).\n\nSíť Radia Eska se v současné době skládá ze 40 místních rozhlasových stanic:\n\nČást rádiové sítě funguje na základě franšízových dohod. Radio Eska poskytuje tímto způsobem svou značku a program čtyř rozhlasovými stanicím v:\n"}
{"id": "1186815", "url": "https://cs.wikipedia.org/wiki?curid=1186815", "title": "Radoslav Velikov", "text": "Radoslav Velikov\n\nRadoslav Marinov Velikov (: ), (* 2. září 1983 ve Veliko Tarnovu, Bulharsko) je bulharský zápasník volnostylař, olympijský medalista z roku 2008.\n\nVyrůstal v obci Kucina nedaleko Veliko Tarnova. V 11 začal s volným stylem ve Veliko Tarnovu pod vedením Lako Lakova. V roce 2003 se přesunul do Sofie do klubu Levski, kde se připravoval pod vedením Ivana Conova a Simeona Štereva. V roce 2004 si při své premiérové sezoně zajistil nominaci na olympijské hry v Athénách. Jeho snažení však skončilo v základní skupině. Od roku 2005 potom držel bulharskou vlajku, bývalé supervelmoci ve volném stylu, na předních příčkách. V roce 2008 vygradoval své dřívější úspěchy ziskem bronzové olympijské medaili na olympijských hrách v Pekingu. V roce 2012 se na olympijských hrách v Londýně opět probojoval do bojů o medaile, ale skončil na nepopulárním 5. místě. Od roku 2013 se snaží prosadit ve vyšší váhové kategorii.\n\n"}
{"id": "1186818", "url": "https://cs.wikipedia.org/wiki?curid=1186818", "title": "Hlas pro římského krále", "text": "Hlas pro římského krále\n\nHlas pro římského krále (2016) je český televizní film režiséra Václava Křístka, který pojednává o životě Karla IV. od jeho dětství až po korunovaci římským císařem v roce 1355 a který byl natočen a odvysílán u příležitosti 700. výročí narození panovníka.\n\nNatáčení filmu bylo zahájeno 25. srpna 2015 na Švihově. Film se natáčel také v Kraji Vysočina, přesněji v Třebíči.\n"}
{"id": "1186821", "url": "https://cs.wikipedia.org/wiki?curid=1186821", "title": "Alan Dudajev", "text": "Alan Dudajev\n\nAlan Dudajev (Dudajty) (: ) nebo (: ), (* 18. května 1981 v Beslanu, Sovětský svaz) je bývalý ruský zápasník volnostylař osetské národnosti. Volnému stylu se věnoval od 15 let v rodném Beslanu pod vedením Valentina Gozojeva. V letech 2004 a 2005 byl členem užší výběru ruské seniorské reprezentace a v roce 2005 zaznamenal životní úspěch ziskem titulu mistra světa. Od roku 2006 již nezvládal shazovat potřebné kilogramy do pérové váhy a po přestupu do lehké váhy z užšího výběru reprezentace postupně vypadl. V roce 2008 prohrál olympijskou nominaci na olympijské hry v Pekingu s Irbekem Farnijevem. Na olympijských hrách nikdy nestartoval.\n\n"}
{"id": "1186823", "url": "https://cs.wikipedia.org/wiki?curid=1186823", "title": "Miami Open 2016 – mužská čtyřhra", "text": "Miami Open 2016 – mužská čtyřhra\n\nDo soutěže mužské čtyřhry na floridském tenisovém turnaji Miami Open 2016 nastoupilo třicet dva dvojic. Dvojnásobným obhájcem titulu byla dvojice amerických dvojčat Boba a Mika Bryanových, kteří v semifinále nestačili na Pierra-Huguese Herberta a Nicolase Mahuta.\n\nVítězem čtyřhry se stali pátí nasazení Francouzi Pierre-Hugues Herbert a Nicolas Mahut, kteří ve finále zdolali jihoafricko-americkou dvojici Raven Klaasen a Rajeev Ram po výsledku 5–7 a 6–1, když o šampionech rozhodl až závěr supertiebreaku poměrem [10–7].\n\nKaždý z vítězů si do žebříčku ATP ve čtyřhře připsal 1 000 bodů a pár si rozdělil částku 336 920 dolarů. Stejně jako Srb Novak Djoković, běloruská tenistka Viktoria Azarenková i Američanka Bethanie Matteková-Sandsová ovládli v sezóně 2016 za sebou oba březnové turnaje v Indian Wells a Miami. Svou neporazitelnost prodloužili na deset utkání, k čemuž Herbert podotkl: „\"Hrát na takové úrovní ve čtyřhře je pro nás splněný sen\".“ Oba získali čtvrtý společný titul v mužské čtyřhře, když Herbert zaznamenal pátý triumf a Mahut si připsal třináctou deblovou trofej na okruhu ATP Tour.\n\n"}
{"id": "1186824", "url": "https://cs.wikipedia.org/wiki?curid=1186824", "title": "Barbara Žofie Braniborská", "text": "Barbara Žofie Braniborská\n\nBarbara Žofie Braniborská (\"Barbara Sophia von Brandenburg\", 16. listopadu 1584, Halle — 13. února 1636, Štrasburk) byla dcerou Kateřiny Braniborsko-Küstrinské (1549-1602) a jejího manželka, braniborského kurfiřta Jáchyma Fridricha Braniborského. Provdala se za vévodu Jana Fridricha Württemberského a po jeho smrtí se stala regentkou za jejich nedospělého syna Eberharda, čímž se na čas stala i panovnicí Württemberska.\n\nBarbara Žofie Braniborská se narodila 16. listopadu 1584 v Halle v současném Sasku-Anhaltsku.\n\nDne 5. listopadu 1609 se provdala za vévodu Jana Fridricha Württemberského (1582-1628), nejstaršího syna Fridricha I. a Sibyly Anhaltské. Ku příležitosti svatby byl renovován rezidenční zámek Urach ve městě Bad Urach, které bylo sídlem Württemberků; byl zde vystavěn \"Zlatý sál\", který je jedním z nejkrásnějších renesančních tanečních sálů v Německu. Dle všeho bylo manželství Barbara Žofie a Jana Fridricha velmi šťastné.\n\nJejí manžel v roce 1628 zemřel. Eberhardovi bylo v roce otcovy smrti pouhých čtrnáct let, a proto potřeboval regenta, kterým se stal jeho strýc z otcovy strany Ludvík Fridrich. O dva roky později, roku 1630, zahájila Barbara Žofie rozsáhlou rekonstrukci zámku Brackenheim. V té době se na zámku nacházelo celkem 155 cenných obrazů, jednalo se dokonce o druhou největší sbírku umění ve Württembersku. Během rekonstrukce žila střídavě v Kirchheim unter Teck a Stuttgartu, v současné době je dokonce považována za patronku města Kirchheim unter Teck.\n\nDne 26. ledna 1631 ale nečekaně umírá Ludvík Fridrich a povinnosti regenta přešly na Barbaru Žofii a Julia Fridricha, dalšího Eberhardova strýce z otcovy strany, přičemž Barbara Žofie byla „vyšší regent“. I proto se roku 1632 vrátila do Stuttgartu a stala se aktivní političkou. Po bitvě u Lützenu, na konci roku 1632, se Julius Fridrich začal angažovat ve Třicetileté válce na straně Švédska. Jeho cílem bylo vyhnat nepřátelská vojska ze země a přestože byl ve svém snažení poměrně úspěšný, radní a kancléř jej prohlásili sobeckým a donutili jej od postu regenta úplně odstoupit.\n\nPoté, co císař Ferdinand II. oficiálně označil Eberharda III. za dospělého, nastoupil Eberhard dne 8. května 1633 jako oficiální vévoda Württemberska. Připojil se k protestantům z Heilbronnské ligy a nakonec 6. září 1634 utrpěl drtivou porážku v bitvě u Nördlingen. Následně bylo Württemberské vévodství vypleněno a celý dvůr včetně vévodovy rodiny byl nucen uprchnout do exilu ve Štrasburku. Zde také Barbara Žofie v roce 1636 zemřela. Pohřbena byla v kostele sv. Kříže ve Stuttgartu.\n\nZ manželství Barbary Žofie a Jana Fridricha vzešlo devět dětí. Z nich se však dospělosti dožilo pouze šest, tři dívky a tři chlapci. Nejznámější z nich se stala nejstarší přeživší dcera Antonie, která vešla do dějin jako patronka školství. Ta byla vysoce vzdělaná a známá byla i svou milou povahou.\n\n"}
{"id": "1186827", "url": "https://cs.wikipedia.org/wiki?curid=1186827", "title": "Vladislav Čáp", "text": "Vladislav Čáp\n\nIng. Vladislav Čáp (13. dubna 1926 – 30. prosince 2001 Praha) byl český krasobruslař a elektrotechnik.\n\nVěnoval se krasobruslení. Jeho trenérem byl Arnold Gerschwiler. \n\nV roce 1947 se Čáp stal v Davosu vicemistrem Evropy. Po povinných cvicích byl druhý za domácím Hansem Gerschwilerem a před svým krajanem Zdeňkem Fikarem, což švýcarský deník \"Die Tat\" označil za překvapení. V následné volné jízdě Čáp poněkud za svými soupeři zaostal, ale na rozdíl od Fikara, který se propadl na páté místo, druhou příčku udržel.\n\nSvětového šampionátu se zúčastnil v letech 1947 a 1948 a obsadil čtvrté, respektive desáté místo Na Zimních olympijských hrách 1948 ve Svatém Mořici skončil desátý. Následně působil až do konce 50. let jako krasobruslařský činovník, byl členem výboru ISU a na Zimních olympijských hrách 1956 v Cortině d'Ampezzo vykonával funkci technického delegáta.\n\nVystudoval České vysoké učení technické, obor slaboproud. V roce 1959 byl komunistickým režimem zatčen a odsouzen za údajnou špionáž k pěti letům vězení, z nichž si odpykal 3,5 roku.\n\nPo propuštění se začal věnovat uměleckému světlu a osvětlování budov. Působil ve Scénografickém ústavu a od roku 1969 v Československé televizi. V ní zůstal až do odchodu do důchodu.\n\nOd roku 1969 přednášel o jevištním osvětlení na DAMU.\n\nZemřel v Praze v roce 2001.\n\nJe autorem několika odborných publikací a skript z oblasti osvětlovací techniky, stejně jako publikací o krasobruslení. Napsal \"Výklad pravidel krasobruslení\" (1958), náčrtky se podílel na \"Metodice krasobruslení\" Josefa Dědiče.\n\nProjektoval osvětlení celé řady budov, např. pobočky České národní banky v Plzni, kasina v Saarbrückenu, společenského sálu Paláce kultury, dále při rekonstrukci Velkého sálu paláce Lucerna a Hlavní pošty v Praze a jinde.\n"}
{"id": "1186828", "url": "https://cs.wikipedia.org/wiki?curid=1186828", "title": "Mistrovství Evropy v malém fotbalu 2016", "text": "Mistrovství Evropy v malém fotbalu 2016\n\nMistrovství Evropy v malém fotbalu 2016 bylo již 7. ročníkem ME v malém fotbalu a konalo se v Maďarském Székesfehérváru v období od 21. do 27. srpna 2016. Účastnilo se ho 32 týmů, které byly rozděleny do 8 skupin po 4 týmech. Ze skupiny pak postoupily do vyřazovací fáze první a druhý celek. Vyřazovací fáze zahrnovala 16 zápasů.\n\nTurnaj se hrál na jednom stadionu v jednom hostitelském městě: EMF EURO 2016 Arena (Székesfehérvár).\n\nVšechny časy zápasů jsou uvedeny v středoevropském letním čase (SELČ).\n"}
{"id": "1186830", "url": "https://cs.wikipedia.org/wiki?curid=1186830", "title": "Rozhledna Na Chlumu (Slatiňany)", "text": "Rozhledna Na Chlumu (Slatiňany)\n\nRozhledna Na Chlumu se nachází ve městě Slatiňany. Rozhledna je volně přístupná a vstup je zdarma. Mnoho lidí stavbu označuje jen za rozhlednu, což není úplně pravda. V rámci krajinné památkové zóny tvoří jedno z mnoha odpočinkových míst, míst pro setkávání, poklidné naslouchání přírodě a zároveň poskytuje přístřeší poutníkům při náhlé nepřízni počasí.\n\nV polovině 19. století ji nechal postavit kníže Vincenz Karel z Auerspergu (Rozhledna je zachycena na plánu obory z roku 1863). Po druhé světové válce, kdy byla obora zrušena, se o věž nikdo nestaral. Po zničení vrchní dřevěné nástavby se proměnila se v kamenné torzo. První pokusy o opravu se objevily už v 90. letech 20. století, kdy stavbu chtěli obnovit místní skauti, poté sdružení Altus z Chrudimi, a také se o opravu snažil Mikroregion Chrudimsko. Majiteli stavby se nakonec staly Lesy ČR. Obnovená rozhledna byla v prosinci 2013 otevřena pro veřejnost.\n"}
{"id": "1186831", "url": "https://cs.wikipedia.org/wiki?curid=1186831", "title": "UL (certifikační organizace)", "text": "UL (certifikační organizace)\n\nSpolečnost UL LLC (dříve Underwriters Laboratories, \"Inc\"\".\") je nezávislá certifikační organizace zabývající se zkoušenim a certifikací bezpečnosti produktů a služeb.\n\nLLC, Limited Liability Company, je právní forma společnosti v USA, které v Česku odpovídá s.r.o., společnost s ručením omezeným. Existují však rozdíly mezi LLC a s.r.o., např. v oblasti dvojího zdanění.\nSpolečnost UL má více než 100 let zkušeností s certifikací produktů podle bezpečnostních předpisů. Společnost UL hodnotí a testuje více než 19.000 druhů produktů, komponent, materiálů a systémů a každý rok se logo a certifikační štítky UL objeví na 72.000 produktech. Společnost UL má na celém světě 64 laboratoří a zkušebních center, která slouží zákazníkům z 98 zemí celého světa.\nCertificate of Compliance, certifikát shody, vydává společnost UL žadateli, který pak certifikátem prokazuje shodu s příslušnými normami UL. Tyto normy lze rozdělit do následujících skupin:\n\nRecognized Component Marks, značky pro uznané součástky jsou typem značky kvality, které vydává UL. Značka je umístěna na součástce, která je učena do UL listed produkt. Štítek na součástce nemůže obsahovat úplné logo UL. Na desce desce s plošnými spoji, která bude zabudována do výrobku s certifikátem UL-LISTED, může být umístěn štítek, který obsahuje značku pro uznanou součástku. \nUL Listing mark, značka vyjadřující, že příslušný výrobek je na seznamu UL, tj. že splňuje bezpečnostní požadavky příslušných UL norem.\nUL Classification mark, značka vyjadřující, že výrobek je klasifikován podle příslušného harmonizovaného systému klasifikace a označování/štítkování, tj.podle příslušného výrobku a předpokládaného prostředí používání.\nUL Online Certification Directory lze mj. použít k „nahlédnutí“ do podrobností certifikátu, jehož UL File Number uvádí příslušný výrobce, např. Firma XYZ, uvádí, že certifikát je registrován pod souborem E 123456. V podrobnějším UL certifikátu pak online najdeme, že příslušný výrobek byl testován podle normy\n\nUL 94 Tests for Flammability of Plastic Materials for Parts in Devices and Appliances\n"}
{"id": "1186832", "url": "https://cs.wikipedia.org/wiki?curid=1186832", "title": "Randy Warshaw", "text": "Randy Warshaw\n\nRandy Warshaw je americký tanečník a choreograf.\n\nStudoval na Hampshire College a s tancem začal v roce 1977, kdy stále na tuto školu docházel. Brzy začal spolupracovat s experimentálním tanečníkem a choreografem Stevem Paxtonem. V roce 1980 se stal členem taneční skupiny choreografky Trishy Brown, v níž zůstal až do roku 1987. Právě v roce 1987 si založil vlastní taneční soubor. Do roku 1995 vytvořil řadu tanečních kusů. Později se usadil v Evropě, kde se věnoval pedagogické činnosti (například na vídeňské Internationale Tanzwochen). V roce 1999 se vrátil do Spojených států amerických a usadil se v New Yorku. Jeho prvním samostatným dílem je „“ z roku 1985. K jeho tanečnímu kusu „“, který pochází z roku 1987, složil hudbu velšský hudebník a skladatel John Cale.\n"}
{"id": "1186833", "url": "https://cs.wikipedia.org/wiki?curid=1186833", "title": "Sebastian Stan", "text": "Sebastian Stan\n\nSebastian Stan (* 13. srpna 1982 Constanța, Rumunsko) je rumunsko-americký herec. K jeho nejvýznamnějším rolí patří James „Bucky“ Barnes / Winter Soldier ve snímcích o Kapitánu Amerikovi v rámci filmové série Marvel Cinematic Universe. V roce 2015 si také zahrál ve filmu \"Marťan\". Fanoušci ho také mohou znát jako Jeffersona \"Kloboučníka\" z Bylo nebylo.\n\nSebastian se narodil v Rumunsku, ale v 8 letech se odstěhoval do Vídně, kde jeho matka získala práci pianistky. Po 4 letech se přestěhovali do Rockland County ve státě New York za druhým manželem jeho matky, který ho přihlásil do herecké denní školy. Během svého studia v Rocklandu si stihl zahrát v několika školních verzích divadelních her, například \"West Side Story\".\n\nOd roku 2011 hraje postavu Jamese „Buckyho“ Barnese / Winter Soldiera ve filmové sérii Marvel Cinematic Universe. Poprvé se představil ve snímku \"\" a hrál i v navazujících filmech \"\" (2014) a \"\" (2016). V drobné cameo roli se i ve snímku \"Ant-Man\" (2015).\n\nRoku 2015 hrál, mimo jiné, ve filmech \"Marťan\" a \"Nikdy není pozdě\".\n\nZa herecký výkon v televizní minisérii \"Politická hra\" byl nominován na Critics' Choice Television Award, za bojovou scénu v \"Návratu prvního Avengera\" byl nominován na Filmovou cenu MTV.\n\n"}
{"id": "1186835", "url": "https://cs.wikipedia.org/wiki?curid=1186835", "title": "Římskokatolická farnost Deštná u Jindřichova Hradce", "text": "Římskokatolická farnost Deštná u Jindřichova Hradce\n\nŘímskokatolická farnost Deštná u Jindřichova Hradce je územním společenstvím římských katolíků v rámci jindřichohradeckého vikariátu Českobudějovické diecéze.\n\nPlebánie byla zřízena v roce 1360 při starším kostele, který vystavěl Řád německých rytířů, který měl svou komendu v nedalekém Jindřichově Hradci.\n\nFarnost je administrována ex currendo z proboštství v Jindřichově Hradci.\n\n"}
{"id": "1186837", "url": "https://cs.wikipedia.org/wiki?curid=1186837", "title": "Uwe Mengel", "text": "Uwe Mengel\n\nUwe Mengel (* 1949) je německý divadelní režisér a tzv. . Narodil se ve městě Bergen na německém ostrově Rujána. Studoval teologii na Univerzitě Friedricha Schillera v Jeně. Později studoval v Západním Berlíně a Vídni. V roce 1980 se usadil v New Yorku, po roce 1998 žil střídavě v New Yorku a Berlíně. V roce 1999 spolupracoval s velšským hudebníkem Johnem Calem na divadelním zpracování jeho autobiografické knihy s názvem \"\". Projekt však nakonec nebyl dokončen. Jeho dílo \"\" je založeno na skutečných událostech.\n"}
{"id": "1186840", "url": "https://cs.wikipedia.org/wiki?curid=1186840", "title": "Dopady evropské migrační krize v Česku", "text": "Dopady evropské migrační krize v Česku\n\nPřes Českou republiku v průběhu tzv. evropské migrační krize dlouhodobě neprochází žádná hlavní migrační trasa, kterou se dostávají imigranti do západní a severní Evropy. Přestože se Česko neřadí ani mezi státy, které jsou hlavními cílovými zeměmi migrantů, stala se na politické scéně migrační krize jedním z důležitých témat, na které sázejí především protiimigračně a euroskepticky zaměřené strany.\n\nNa české politické scéně se evropská migrační krize projevila zejména tím, že část politického spektra začala důrazněji upozorňovat na tuto problematiku. Téma migrační krize se v České republice stalo od roku 2015 jedním z hlavních politických témat. Ministerstvo vnitra zaznamenalo v té souvislosti aktivizaci různých populistických subjektů, politických hnutí a iniciativ, vymezujících se vůči muslimům a migraci, často také velmi agresivně vůči svým odpůrcům či lidem projevujícím nesouhlas s jejích názory, čímž přispívaly k polarizaci společnosti. Často vzešly z prostředí sociálních sítí a po dosažení určité popularity začaly působit na veřejnosti. Z nichž mezi hlavní subjekty patřila iniciativa Islám v České republice nechceme (IvČRN), vedená entomologem Martinem Konvičkou a vzešlá z platformy Czech Defense League, později transformovaná ve spolek Blok proti islámu a navazující spolupráci s Úsvitem – Národní koalicí nebo Unií bezpečnostních sborů, s německým hnutím PEGIDA. \n\nTaké řada politických stran přijala problematiku migrační krize za stěžejní téma svého programu, např. hnutí Úsvit – Národní koalice, Svoboda a přímá demokracie vedená Tomiem Okamurou nebo krajně pravicová strana Národní demokracie Adama B. Bartoše. O něco mírněji proti přijímání imigrantů vystupují ODS a Svobodní. K opačným názorům se v Česku hlásí především Strana zelených. Vláda Bohuslava Sobotky patří ve srovnání napříč celou Evropskou unií spíše k protiimigračním subjektům, v České republice je naopak někdy kritizována za přílišnou otevřenost vůči žadatelům o azyl. Ostře proti imigraci se vyjadřuje prezident Miloš Zeman.\n\nNa úrovni regionální spolupráce se problematikou imigrace zabývá Visegrádská skupina, složená z Česka, Slovenska, Polska a Maďarska. Ta patří mezi nejvýraznější kritiky přístupu Evropské unie k imigrační krizi, mj. odmítá princip distribuce žadatelů o azyl po celé unii, požaduje ochranu vnější schengenské hranice a fungující návratový systém ekonomických migrantů. Česká vláda také vyslala několik desítek policistů do Maďarska, Slovinska a následně i do Republiky Makedonie.\n\nČeská vláda dne 17. června rozhodla o zavedení namátkových kontrol na českých hranicích s Rakouskem a poté, co dne 13. září oznámila německá vláda kvůli přívalu migrantů obnovení hraničních kontrol na německo-rakouské hranici, zpřísnila Česká republika kontroly na hranici s Rakouskem. Zhoršená situace v Česku panovala během srpna a září 2015, kdy se zvýšil počet běženců projíždějících přes Česko, což vedlo k přeplněnosti českých detenčních zařízení. Na podzim 2015 proběhlo společné cvičení české policie a armády, které mělo otestovat jejich připravenost na případné obnovení hraničních kontrol. Vedou se debaty o možnosti nasazení armády v případě převedení některé hlavní migrační trasy do Česka.\n\nČeská republika je pro migranty v drtivé většině případů jen tranzitní zemí a nárůst žádostí o azyl zde není na rozdíl od některých západoevropských států příliš výrazný; za celý rok 2015 zde bylo podáno celkem 1 525 žádostí, což je o téměř 50 % více než v roce 2014, přičemž někteří imigranti ale žádali o azyl opakovaně. Podle údaje EUROSTATu počet žadatelů o azyl (osob) v roce 2015 činil 1 239 migrantů.<ref name=\"eurostat44/2016\"></ref> Od zavedení mimořádných opatření v polovině června 2015 do konce roku 2015 bylo v ČR zadrženo téměř 3 300 nelegálních migrantů. Za rok 2015 byl azyl udělen 71 osobám, doplňkovou ochranu (tzn. azyl pouze na určitou dobu) získalo 399 uprchlíků. Přes Českou republiku v první polovině roku 2016 neprochází žádná hlavní migrační trasa, po které se imigranti nelegálně dostávají do zemí západní Evropy. Před počátkem evropské migrační krize na jaře 2015 fungovalo v Česku jediné detenční zařízení pro zajištění cizinců, které se nacházelo v Bělé-Jezové. V průběhu léta 2015 ale musely být kvůli výrazně vzrůstajícím počtům nelegálních migrantů otevřeny další 3 zařízení pro zajištění cizinců, a to ve Vyšních Lhotách, Zastávce u Brna a v Drahonicích na Lounsku, která zvýšila kapacitu detenčních zařízení až na 1 580 osob.\n\nOd června 2015 se v Česku, a zejména pak v Praze, pravidelně konají demonstrace proti imigraci. První velká demonstrace proti imigraci, svolaná iniciativou Islám v ČR nechceme, se konala dne 30. června na pražském Palackého náměstí. Další demonstrace uspořádala v červenci a srpnu hnutí jako krajně pravicová Národní demokracie či Svoboda a přímá demokracie na Můstku u Václavského náměstí, na náměstí Míru a na Vyšehradě, kde se radikální odpůrci imigrace dožadovali vystoupení z Evropské unie a NATO a nařkli českou vládu z vlastizrady. Vzestupu protiimigračních nálad se opakovaně neúspěšně pokoušela využít také DSSS. Dne 12. září se uskutečnily v Praze na Václavském náměstí dvě demonstrace; jedna na podporu uprchlíků, kde se shromáždily zástupci některých iniciativ a politických stran (Strana zelených, Pirátská strana) a další proti imigrantům, kde vystoupili např. Tomio Okamura a Martin Konvička. Dne 28. října se v Praze, Brně, Ostravě, Liberci a dalších městech napříč Českou republikou uskutečnily demonstrace proti imigraci a islámu, kterých se zúčastnilo celkem přes 3 000 lidí. Dne 17. listopadu uspořádal na pražském Albertově protiimigrační demonstraci Blok proti islámu přetransformovaný z iniciativy Islám v ČR nechceme, který bývá někdy řazen mezi krajně pravicové strany. Protestní akce se zúčastnilo přes 2 000 lidí a u příležitosti výročí Sametové revoluce na ní vystoupil i prezident Miloš Zeman, což bylo v médiích opakovaně kritizováno.\n\nDne 6. února 2016 uspořádal doposud největší demonstraci proti imigraci s účastí kolem 7 000 lidí kontroverzní Blok proti islámu (BPI) na pražském Hradčanském náměstí; mezi řečníky zde vystoupili předseda BPI a entomolog Martin Konvička nebo předseda hnutí Úsvit-NK Miroslav Lidinský. Téhož dne uspořádala demonstrace také protiimigrační hnutí Svoboda a přímá demokracie, Národní demokracie, proimigrační iniciativa NE rasismu a další hnutí; celková účast na demonstracích pořádaných 6. února pak dosáhla podle Ministerstva vnitra téměř 15 000 osob. Dne 26. března se shromáždilo několik set příznivců krajně pravicové strany Národní demokracie na demonstraci na Václavském náměstí v Praze. Zde byl zadržen při proslovu předseda strany Adam B. Bartoš. Stalo se tak poté, co řekl, že přijímání migrantů \"je vlastizrada, která musí být potrestána trestem nejvyšším\". Jeho zadržení vyvolala u některých extremistů silnou nevoli a v průběhu demonstrace tak museli být nasazeni těžkooděnci. B. Bartoš byl ještě téhož dne večer propuštěn. Platformou pro odpůrce imigrace se staly ve značné míře také diskuzní stránky a sociální sítě, kde se v létě 2015 šířilo i několik zavádějících zpráv, kterými se zabývala také česká policie.\n\nPodle průzkumů veřejného mínění patří Česká republika dlouhodobě mezi státy s nejodmítavějším vztahem k přijímání imigrantů. Z výzkumů prováděných v roce 2016 vyplývá, že přes 80 % Čechů odmítá přijímání imigrantů z Blízkého východu a severní Afriky, opačný názor zastává necelých 15 % lidí. Proti jakémukoliv přijímání žadatelů o azyl z válečných oblastí je 65 % procent obyvatel Česka, necelých 30 % lidí je pro dočasné přijetí běženců po dobu probíhajícího válečného konfliktu a jen 3 % souhlasí s jejich trvalým usídlením v Česku. Počet stoupenců přijímání migrantů od léta 2015 postupně klesá, naopak u odpůrců imigrace se projevuje dlouhodobě vzrůstající trend. Kolem 70 % lidí také souhlasí s případným obnovením hraničních kontrol na hranicích České republiky.\n\nKritici imigrace začali pro zastánce imigrace v českém kontextu používat termín \"sluníčkář\", který se v tomto významu objevil zcela poprvé. Jedná se o výraz posměšný až pejorativní a označuje člověka, který je nakloněný multikulturalismu, vstřícný k přijímání muslimských žadatelů o azyl, pozitivní až naivní a spíše levicově zaměřený; v této krizi je otevřený vůči přijímání migrantů.\n\nNepominutelný vliv na veřejné mínění české společnosti měla mediální prezentace migračního tématu. Za kulminační období v září a říjnu 2015 monitoroval server HlídacíPes.org 7 největších českých deníků, přičemž nejvíce článků vydala \"Mladá fronta DNES\" (466), následovaná \"Právem\" (448) a \"Lidovými novinami\" (313). Nejnegativnější byly titulky v bulvárních denících \"Blesk\" a \"Aha!\", ze seriózních v \"Právu\". Nejpozitivnější byly naopak titulky v \"Deníku\" a \"Lidových novinách\". \"Právo\" však mělo také druhý největší podíl titulků neutrálních, těsně po \"Hospodářských novinách\" a před \"MF Dnes\". Výzkumníci z Fakulty sociálních studií Masarykovy univerzity v analýze nejvlivnějších televizních zpravodajských pořadů \"Události\" a \"Televizní noviny\" za období od března do září 2015 dospěli ke zjištění, že obě relace kladly velký důraz především na bezpečnostní a administrativní stránku krize, v rámci průběhu ČR zejména ve vztahu k tzv. policejním tématům – kontrolám, ostraze hranic a zabezpečení detenčních zařízení. Absentovaly naopak příčiny krize v zemích původu a upozaděn byl humanitární aspekt krize. To souviselo i s mluvčími, kteří dostávali prostor, mezi nimiž dominoval ministr vnitra, z nepolitických osob pak zástupci bezpečnostních složek. Mezi zaznívajícími návrhy řešení převažovala řešení krátkodobá a silová.\n\n\n"}
{"id": "1186843", "url": "https://cs.wikipedia.org/wiki?curid=1186843", "title": "Wayang", "text": "Wayang\n\nWayang je jávské označení pro stínové loutkové představení nebo představení lidských tanečníků. Pokud je termín používán k označení loutkového divadla, obvykle je i loutka pojmenována \"Wayang\". Termín pochází z jávského \"wayang\" či indonéského \"bayang\", což znamená „stín”. Loutkové představení je doprovázeno orchestrem \"gamelan\". Od 7. listopadu 2003 je stínové loutkové divadlo Wayang národním kulturním dědictvím UNESCO. To za zařazení žádá Indonésii, aby toto kulturní dědictví zachovala.\n\n"}
{"id": "1186845", "url": "https://cs.wikipedia.org/wiki?curid=1186845", "title": "Savage Poetry", "text": "Savage Poetry\n\nSavage Poetry je třetí demo album německé power metalové kapely Edguy vydané v roce 1995. Album bylo později znovu nahrané v roce 2000 jako The Savage Poetry.\n\n\n\n"}
{"id": "1186846", "url": "https://cs.wikipedia.org/wiki?curid=1186846", "title": "Nota (rozcestník)", "text": "Nota (rozcestník)\n\nNota může znamenat:\n\n"}
{"id": "1186848", "url": "https://cs.wikipedia.org/wiki?curid=1186848", "title": "Children of Steel", "text": "Children of Steel\n\nChildren of Steel je druhé demo album německé power metalové kapely Edguy vydané 2. prosince 1994.\n\n\n\n"}
{"id": "1186849", "url": "https://cs.wikipedia.org/wiki?curid=1186849", "title": "Heiner Müller", "text": "Heiner Müller\n\nReimund Heiner Müller (pseudonym Max Messer, 9. ledna 1929, Eppendorf, Sasko – 30. prosince 1995, Berlín) byl významný německý dramatik, básník a režisér.\n\nNarodil se jako syn sociálnědemokratického úředníka v saském Eppendorfu. Během druhé světové války dostal povolávací rozkaz, na sklonku války se ocitnul v americkém zajetí. \n\nJeho mladší bratr, Wolfgang (1941–2013), byl také spisovatelem. Heiner Müller zemřel v roce 1995 na rakovinu. Byl pochován na hřbitově 'Dorotheenstädtischer Friedhof' v Berlíně.\n\nSe svojí manželkou, fotografkou Brigittou Mariou Mayer, s níž se seznámil roku 1990, měl dceru Annu Müller.\n\n\n\n\n\n"}
{"id": "1186850", "url": "https://cs.wikipedia.org/wiki?curid=1186850", "title": "Evil Minded", "text": "Evil Minded\n\nEvil Minded je první demo album německé power metalové kapely Edguy vydané v roce 1994.\n\n\n\n"}
{"id": "1186855", "url": "https://cs.wikipedia.org/wiki?curid=1186855", "title": "Bartłomiej Pietrowski", "text": "Bartłomiej Pietrowski\n\nBartłomiej Pietrowski byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Bartholomäus Pietrowsky, hospodář v obci Pidbirci (Podborce).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Vynnyky. Tehdy se uváděl coby hospodář. Rezignoval koncem roku 1848. Do parlamentu potom místo něj usedl Jan Stawarski. Patřil mezi polské rolnické poslance.\n"}
{"id": "1186856", "url": "https://cs.wikipedia.org/wiki?curid=1186856", "title": "Lavatory Love Machine", "text": "Lavatory Love Machine\n\nLavatory Love Machine je singl z alba Hellfire Club, vydaném v roce 2004 německou power metalovou kapelou Edguy.\n\n\n\n\n"}
{"id": "1186857", "url": "https://cs.wikipedia.org/wiki?curid=1186857", "title": "Nejvyšší číšník", "text": "Nejvyšší číšník\n\nNejvyšší číšník (latinsky \"summus pincerna\", německy \"Oberst–Mundschenk\", starým pravopisem \"Obrist-Mundschenk\"), zpočátku jen číšník patřil k dvorským úřadům (\"dignitates\"), které původně měly zabezpečovat hospodářství a chod domácnosti i dvora panovníka. Dalšími dvorskými úřady byl komorník (\"camerarius\"), správce knížecích stájí – maršálek (\"marschalcus\", \"agazo\"), stolník (\"dapifer\") a mečník (\"ensifer\"). Tradici úřadu lze vystopovat na merovejských a karolinských královských dvorech. V českém knížectví se číšník připomíná od poloviny 12. století (1147) za vlády Vladislava II. (vládl 1140–1172, králem od roku 1158). Původně šlo o péči o vinné sklepy, dozor nad zásobováním dvora nápoji (vínem) a přímou (čestnou) obsluhu knížete (krále) u stolu, později o čestnou hodnost dvorského ceremoniálu. Úřad vykonávali příslušníci rodu Bavorů, Hroznatovců, Vítkovců, Divišoviců, Buziců, Markvarticů. U dvorských úřadů se projevovala tendence k dědičnosti, číšník byl od roku 1337 dědičný v rodě Vartemberků, od 16. listopadu 1627 Slavatů z Chlumu a Košumberka a konečně po jejich vymření od 24. dubna 1716 Czerninů z Chudenic. Po Bílé hoře, pakliže král sídlil v Čechách, byly obvykle úřady královského českého dvora vykonávány už jen při korunovacích.\n\nNejvyššímu číšníkovi byl podřízen podčíšník neboli podčeší (\"subpincerna\"), který přímo obsluhoval při stolování. Na korunovační hostině nejvyšší číšník podával králi číši, zatímco podčíšník mu víno naléval z konvice.\n\nVe Svaté říši římské měl hodnost arcičíšníka (německy \"Erz-Mundschenk\", latinsky \"Archipincerna\") český král.\n\n\n\n\n\n\n\n\nČeský král jako arcičíšník propůjčil úřad dědičného říšského číšníka hrabatům Schenkům z Limpurgu a od roku 1714 hrabatům z Althannu.\n\n\nÚřad dědičných číšníků (\"Oberst-Erblandmundschenk in Kärnten\") zde zastával šlechtický rod Ditrichštejnů.\n\n\n\n"}
{"id": "1186859", "url": "https://cs.wikipedia.org/wiki?curid=1186859", "title": "Nóta", "text": "Nóta\n\nNóta (z lat. \"nota\" - poznámka, sdělení) je v diplomacii forma písemné oficiální komunikace mezi zastupitelským úřadem a ministerstvem zahraničí přijímajícího státu. Protože adresát na nótu zpravidla odpovídá, mluví se často o „výměně nót“. Diplomatická nebo také verbální nóta začíná a končí zdvořilostní formulí a může obsahovat sdělení různého významu: od běžných zpráv až po závažná rozhodnutí, která mohou vytvářet nové platné či závazné skutečnosti mezinárodního práva. Texty nót se obvykle nezveřejňují a bývají v utajovaném režimu. \n\nAndrássyho nóta z 27. října 1918 reagovala na nabídku presidenta Wilsona a vyjadřovala přání rakousko-uherské vlády okamžitě začít jednat o příměří, a to bez ohledu na stanovisko rakouských spojenců.\n\n\n"}
{"id": "1186861", "url": "https://cs.wikipedia.org/wiki?curid=1186861", "title": "Konstantyn Posackyj", "text": "Konstantyn Posackyj\n\nKonstantyn Posackyj, cyrilicí Константин Посацький, též Kostjantyn Posackyj, cyrilicí Костянтин Посацький, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Konstantin Posacki, kostelní zpěvák v obci Dolyna (Dolina).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Rožňativ. Tehdy se uváděl coby kostelní zpěvák. Náležel ke sněmovní pravici.\n\nPatřil mezi mezi ukrajinské poslance.\n"}
{"id": "1186862", "url": "https://cs.wikipedia.org/wiki?curid=1186862", "title": "Jakub Rąb", "text": "Jakub Rąb\n\nJakub Rąb byl rakouský politik polské národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Jakob Rąb, hospodář v obci Krasna, podle jiného zdroje v obci Krasne.\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Rzeszów. Tehdy se uváděl coby hospodář. Náležel ke sněmovní pravici.\n\nPatřil mezi polské rolnické poslance.\n"}
{"id": "1186863", "url": "https://cs.wikipedia.org/wiki?curid=1186863", "title": "Ivan Ryško", "text": "Ivan Ryško\n\nIvan Ryško, cyrilicí Іван Ришко, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nRoku 1849 se uvádí jako Iwan Ryszko, hospodář v obci Rožniv (Rožnow).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Kuty. Tehdy se uváděl coby hospodář. Náležel ke sněmovní pravici.\n\nPatřil mezi mezi ukrajinské poslance.\n"}
{"id": "1186864", "url": "https://cs.wikipedia.org/wiki?curid=1186864", "title": "Kubrat Bulharský", "text": "Kubrat Bulharský\n\nKubrat Bulharský (* 5. listopadu 1965, Madrid) je syn bývalého bulharského cara Simeona II. a jeho manželky Margarity Gómez-Acebo y Cejuela a kníže z Panagjurišče.\n\nNarodil se 5. listopadu 1965 v Madridu jako syn bývalého bulharského cara Simeona II. a jeho manželky Margarity Gómez-Acebo y Cejuela. Po dokončení základního a středního vzdělání na Lycée Français v Madridu studoval na Navarrské univerzitě v Pamploně, kde získal licenciát \"Magna Cum Laude\" v oblasti medicíny a chirurgie.\n\nPo studiu pracoval na klinice Puerta de Hierro v Madridu. Dále působil v St. Mark's Hospital v Londýně a Northwick Park Hospital a další.\n\nDne 2. července 1993 se v klášteře la Encarnación oženil s Carlou Maríí de la Soledad Royo-Villanova y Urrestarazu. Spolu mají tři děti:\n\nJe kmotrem Pabla Nicoláse Urdangarín y de Borbón, syna Infantky Cristiny a Iñakiho Urdangarina.\n"}
{"id": "1186865", "url": "https://cs.wikipedia.org/wiki?curid=1186865", "title": "Dilshod Mansurov", "text": "Dilshod Mansurov\n\nDilshod Mansurov, * 2. září 1983 v Taškentu, Sovětský svaz, je uzbecký zápasník volnostylař. Volnému stylu se začal věnovat v 10 letech v Taškentu. Připravoval se v klubu \"Yeshlik\" pod vedením Nurlana Jiksalikova. V roce 2002 dostal grant na přípravu pro sportovce z rozvojových zemí od Mezinárodního olympijského výboru. V roce 2003 přípravu zúročil ziskem titulem mistra světa. V roce 2004 odjížděl na olympijské hry v Athénách jako jeden z favoritů, ale dostal nalosovanou těžkou skupinu. V zápase o postup ze skupiny se utkal s Mavletem Batyrovem z Ruska, prohrál a olympijský turnaj pro něho skončil neúspěchem. V roce 2005 si spravil chuť druhým titulem mistra světa a na olympijské hŕy v Pekingu v roce 2008 odjížděl opět jako kandidát na jednu z medailí. Převedl velmi dobrý výkon, ve čtvrtfinále s Japoncem Tomohiro Matsunagou mu však chybělo více štěstí. V následném boji o třetí místo podlehl Besiku Kuduchovi z Ruska a obsadil 5. místo. V dalších letech střídal bantamovou váhou s pérovou. V roce 2012 se kvalifikoval na olympijské hry v Londýně ve své bantamové váze, ale vypadl v prvním kole.\n\n"}
{"id": "1186866", "url": "https://cs.wikipedia.org/wiki?curid=1186866", "title": "Nejvyšší stolník", "text": "Nejvyšší stolník\n\nNejvyšší stolník nebo také nejvyšší truksas, zpočátku jen stolník (německy \"Truchsess\", latinsky \"dapifer\") patřil k dvorským úřadům (\"dignitates\"), které původně měly zabezpečovat hospodářství a chod domácnosti i dvora panovníka. Dalšími dvorskými úřady byl komorník (\"camerarius\"), správce knížecích stájí – maršálek (\"marschalcus\", \"agazo\"), číšník (\"dapifer\") a mečník (\"ensifer\"). V českém knížectví se stolník připomíná od poloviny 12. století (1146–1148) za vlády Vladislava II. (vládl 1140–1172, králem od roku 1158). Původně šlo o dozor nad dvorskou kuchyní, zásobami potravin a o přímou (čestnou) obsluhu knížete (krále) u stolu, později šlo o čestnou hodnost dvorského ceremoniálu. U dvorských úřadů se projevovala tendence k dědičnosti, stolník byl od 14. století do roku 1663 dědičný v rodě Zajíců z Hazmburka, od roku 1723 Colloredů na Opočně, posléze knížat Colloredo-Mannsfeldů. Po Bílé hoře, pakliže král sídlil v Čechách, byly obvykle úřady královského českého dvora vykonávány už jen při korunovacích.\n\nNejvyššímu stolníkovi byl podřízen podstolník (také zvaný podstolí) neboli podtruchsas (\"subdapifer\").\nRovněž na královnině dvoře figuroval stolník a podstolník.\nVe Svaté říši římské měl hodnost arcistolníka (arcitruchsase, německy \"Erz-Truchses\", latinsky \"archidapifer\") falckrabě rýnský, od roku 1623 vévoda bavorský.\n\n\n\n\n\n\n\n\n"}
{"id": "1186872", "url": "https://cs.wikipedia.org/wiki?curid=1186872", "title": "Bosá turistika (spolek)", "text": "Bosá turistika (spolek)\n\nBosá turistika je neziskovou organizací založenou na podporu chůze naboso. Je prvním a jediným spolkem svého druhu v České republice. \n\nSpolek organizuje výlety, vandry a další aktivity, při kterých člověk může obohatit svůj prožitek o další rozměr, hmatové vnímání skrze bosá chodidla. Pro aktivity naboso a bosou turistiku se v Česku vžil název „bosování“. , který je ekvivalentem anglického termínu \n\nSpolek vznikl 10. června 2013. Účelem jeho založení bylo ukázat veřejnosti, že chůze naboso je příjemná, zdravá a zcela přirozená. Podle slov zakladatele spolku Davida Mrhače bylo také dalším cílem také dodat odvahu a povzbuzení všem, kteří bosí chodí rádi, avšak pro obavy z reakcí okolí, k tomu často nenacházejí odvahu. \n\nZáhy po svém vniku se Bosá turistika stala mediálně známou organizací , která významně přispěla k trendu chození naboso v České republice a stala se podnětem pro organizování bosých výletů i jinými subjekty, známým je v této oblasti např. Igor Slouka, jenž byl inspirován k založení metodického webu Turistiky naboso. \n\nSpolek aktivně svým každoročním Bosým výšlapem na Sněžku podporuje Nadační fond Kapka naděje a projekt Srdcerváči\n\nSpolek každoročně pořádá den Bosého běhu v České republice rámci Mezinárodního dne bosého běhu, který vyhlašuje organizace Barefoot runners.\n\nMezi extrémnější aktivity spolku patří firewalking (chůze po žhavém uhlí), glasswalking (chůze po střepech) anebo bosá chůze ve sněhu. Účastníci těchto aktivit se tak mohou přesvědčit, že kůže na chodidlech vydrží daleko více, než si lze myslet. \n\nSpolek pomáhá budovat tzv. bosé stezky, tj. chodníky s různými typy povrchů (jehličí, šišky, oblázky, kůra atd.), na kterých si lidé mohou bosou chůzi po rozličných površích vyzkoušet na relativně bezpečném relativně krátkém a bezpečném terénu. \n\n"}
{"id": "1186873", "url": "https://cs.wikipedia.org/wiki?curid=1186873", "title": "Slovinská národní galerie", "text": "Slovinská národní galerie\n\nSlovinská národní galerie () je ústřední státní organizace spravující největší sbírku výtvarného umění a sochařství ve Slovinsku. Je umístěna v hlavním městě Slovinska, Lublani, sídlí na adrese \"Prešernova Cesta 20\", jedné z mnoha slovinských ulic, nesoucích jméno básníka France Prešerena.\n\nSlovinská národní galerie byla založena v roce 1918, po rozpadu Rakousko-Uherska a vzniku samostatného Státu Slovinců, Chorvatů a Srbů. Původně sídlila v lublaňském paláci Kresija, na současné místo byla přesunuta v roce 1925. V roce 1946 byly sbírky galerie zestátněny.\n\nSoučasná hlavní budova galerie byla v novorenesančním slohu postavena v roce 1896, v době, kdy byl starostou města Ivan Hribar, jehož ambicí bylo přeměnit Lublaň na reprezentativní hlavní město všech obyvatel Slovinska. Budovu navrhl český architekt František Škabrout a původně byla užívána jako centrum pro pořádání různých kulturních událostí národního významu (\"Narodni dom\"). V přízemí byla tělocvična spolku Sokol a zpočátku, před přestěhováním na \"Novi trg\" zde sídlila i Slovinská akademie věd a umění. Vzhledem je galerie podobna budově Národního divadla v Praze, i její fasáda je zdobena v novorenesančním slohu. V roce 1993 byla budova rozšířena o další stavbu v postmoderním stylu podle plánů slovinského architekta Edvarda Ravnikara. Obě budovy byly v roce 2001 propojeny proskleným spojovacím křídlem a vstupní halou podle návrhu architektů Jurije Sadara a Boštjana Vugy. Budova stojí nedaleko parku Tivoli. V roce 2015 byla kompletně restaurována.\n\nGalerie je sídlem stálé expozice uměleckých sbírek od středověku do počátku 20. století. Komplex tří budov, které byly postaveny v letech 1894 až 2001, dnes zahrnuje téměř 13 000 metrů čtverečních. Sbírky galerie obsahují 16 000 uměleckých děl. V prosklené centrální části je i originál barokní Robbovy kašny, která sem byla přesunuta po její renovaci v roce 2008.\nZnámí slovinští a evropští autoři, jejichž díla jsou zastoupena v galerii:\n\n\n\n"}
{"id": "1186875", "url": "https://cs.wikipedia.org/wiki?curid=1186875", "title": "Richard Williams (novinář)", "text": "Richard Williams (novinář)\n\nRichard Williams (* 1947 Sheffield) je anglický novinář. V šedesátých letech přispíval do hudebního časopisu \"Melody Maker\". Později se stal vlivným kritikem na poli hudby. Následně přispíval do novin, jako byly \"The Times\" a \"Radio Times\". V roce 1973 se přestal věnovat žurnalistice a začal pracovat jako A&R pro společnost Island Records. Díky němu tak k této firmě přišli například John Cale a Bryn Haworth. V roce 1971 se stal prvním moderátorem televizního pořadu \"The Old Grey Whistle Test\".\n"}
{"id": "1186880", "url": "https://cs.wikipedia.org/wiki?curid=1186880", "title": "Příliš mladá noc", "text": "Příliš mladá noc\n\nPříliš mladá noc (2012) je český film režiséra Olma Omerzu, jedná se o jeho celovečerní debut. Premiéru měl na Berlinale na Fóru mladého filmu.\n\nLukáš Milota byl nominován na Cenu Asociace českých kameramanů.\n\n\n"}
{"id": "1186883", "url": "https://cs.wikipedia.org/wiki?curid=1186883", "title": "Georgius Deodatus", "text": "Georgius Deodatus\n\nGeorgius Deodatus Damascenus (arménsky: Գևորգ Աստվածատուր Դամասկոսցի, Gevorg Astvacatur Damaskosci, 2. pol. 17. stol., Damašek – 1740, Praha), známý též jako Jiří Deodat, Jiří Bohdan Damašský či Gorgos Hatalah il Demški, byl arménský obchodník a spisovatel, který založil počátkem 18. století první kavárnu v Praze.\n\nNarodil se v Damašku rodičům arménsko-křesťanského vyznání, pravděpodobně někdy ve 2. polovině 17. století. Jeho otec byl zámožným obchodníkem a roku 1690 vyslal Deodata v obchodních záležitostech do severní Afriky. Deodat zde několik let působil v Káhiře a Tripolisu, posléze se vrátil do vlasti, kde se mimo jiné vzdělával v italštině. V roce 1698 podniká cestu do Říma, kde se učí latinsky a po čase přestupuje ke katolicismu. Byl ve spojení s antiochijským patriarchou Ignácem Petrem, s nímž se domlouval na účasti v místní misii, avšak plán překazilo zavraždění patriarchy a aleppského arcibiskupa Turky. Roku 1704 cestuje Deodat do Vídně, kde se neúspěšně pokouší podnikat. Odtud se přesouvá do Prahy, kde se káva dosud prodávala pouze v lékárnách, a zakládá zde první kavárnu. Zpočátku nabízí vařenou kávu v pražských ulicích, díky velké oblibě brzy získává měšťanské právo a otevírá kamennou kavárnu v domě u Kornovů v Liliové ulici (dnes U zlatého hada). V Praze se ožení a je otcem tří dětí. Je i autorem několika spisů, vesměs s náboženskou a mravoučnou tematikou.\n\n\n"}
{"id": "1186886", "url": "https://cs.wikipedia.org/wiki?curid=1186886", "title": "Berith", "text": "Berith\n\nBa'al Berith, správně Baʿal Berith a El Berith, neboli pán smluv, je jeden nebo dva bohové uctívaní Kananejci a izraelským městem Šechem. Pravděpodobně je zmíněn v ugaritských textech jako „\"brt“\" ve spojitosti s Ba'alem a v \"Sanchuniathonské práci\" jako \"Beruth\". Podle Knihy Soudců byl jeho chrám zničen, když Ambimelech potlačil povstání svých poddaných. Pojem „Ba'al“ je vykládán jako ekvivalent k „El-berith“, které znamená „bůh smluv“, 'smlouva' (hebrejsky berith) může odkazovat ke smlouvám kananejské ligy, ve které mělo město Šechem hlavní postavení nebo ke smlouvám mezi Izraelity a obyvateli Šechemu.\n\nV Knize Soudců jsou zmíněni Ba'al Berith a El Berit, ale není jasné, zda se jedná o jednoho nebo více bohů. Učedníci z jiné části Bible vyvozují, že on (nebo oni) mohl být bohem plodnosti a vegetace. Také je nejasné k čemu se smlouva jménem „berith“ vztahuje. Jinde jsou někteří Šešemité nazýváni \"muži Hamóra (Chamóra) \", toto označení je často srovnáváno se \"syny\" \"Hamóra\", jež na starověkém Středním východě označovalo člověka, který uzavřel smlouvu potvrzenou zabitím osla (hamóra). S tímto výrazem se můžeme setkat v Kniha Genesis s v Knize Jozue, stejně jako v Knize Soudců, v níž je Hamór nazýván otcem Šechemu. V Knize Genesis je také zmiňován muž jménem \"Hamór\", který vládl v oblasti Šechemu a měl syna jménem Šechem.\n\nBeritha začali židé uctívat až po smrti Gideona a to ve formě mouchy. Židé ho uctívali natolik, že nosili jeho obrázek v kapse. Podle nich je totožný s Ba'al Zebubem, protože židé vytvořili smlouvu (hebrejsky berith) oddanosti k modle Ba'al Zebuba, nechtíc se od něj nikdy odklonit. Podle jiného konceptu byl Ba'al Berith obscénní článek modlářského uctívání, případně napodobenina modly. Na tom je zřejmě založen pozdější význam slova \"berit, \" což znamená obřízka.\n\nBa'al Berith je podle křesťanství hlavním tajemníkem pekla, vedoucím oddělení veřejných archivů a démonem, který pokouší lidi k rouhání se a vraždám. Mezi knížaty pekelnými byl obvykle viděn jako \"pontif\" (papež). Vypráví o věcech z minulosti, přítomnosti i budoucnosti. K jeho dalším schopnostem patří přeměnění všech kovů ve zlato. Podle knihy \"Admirable History\", napsané otcem Sebastienem Michaelisem v roce 1612, Ba'al Berith posedl jeptišku v Aix-en-Provence. Při jeho vymítání neřekl dobrovolně pouze své jméno a jména dalších démonů, ale vyzradil i jména svatých, kteří by proti nim byli nejúčinnější.\n\n\n"}
{"id": "1186888", "url": "https://cs.wikipedia.org/wiki?curid=1186888", "title": "Palaeotis", "text": "Palaeotis\n\nPalaeotis byl rod běžce ze středního eocénu ze střední Evropy. Pravděpodobně nebyl schopen letu. Jediný druh tohoto rodu je \"Paleotis weigelti\". V roce 1928 byl popsán jako druh dropa, jeho jméno znamená starý drop. V roce 1987 byl po přezkoumání určen za příbuzného pštrosů, což potvrzují i molekulární analýzy. Dnes je považován za nejstaršího známého zástupce čeledi pštrosovitých. Jiní vědci navrhli, že byl raný běžec a nepatří přímo mezi pštrosy. Byl nalezen v lomech Messel poblíž Frankfurtu nad Mohanem. Je znám z několika zkamenělin, ale většina je neúplná nebo špatně zachovalá.\n"}
{"id": "1186891", "url": "https://cs.wikipedia.org/wiki?curid=1186891", "title": "Fist for Fight", "text": "Fist for Fight\n\nFist for Fight je kompilační album švédské heavy metalové kapely Sabaton vydané v roce 2001. Kompilace se skládá z dvou demo alb nahraných mezi rokem 1999 a 2000. V roce 2007 se Fist for Fight objevilo v bonusovém CD alba Metalizer.\n\n\n\n"}
{"id": "1186892", "url": "https://cs.wikipedia.org/wiki?curid=1186892", "title": "Nejvyšší lovčí", "text": "Nejvyšší lovčí\n\nNejvyšší lovčí (latinsky \"summus venator\", německy \"Oberst-Jägermeister\" nebo \"Oberstjägermeister\", případně \"Obrist-Jägermeister\"), původně jen lovčí patřil k dvorským úřadům (\"dignitates\"), které původně měly zabezpečovat hospodářství a chod domácnosti i dvora panovníka. Dalšími dvorskými úřady byl komorník (\"camerarius\"), správce knížecích stájí – maršálek (\"marschalcus\", \"agazo\"), stolník, číšník (\"dapifer\") a mečník (\"ensifer\"). \n\nV Českém knížectví se lovčí připomíná už v 11. století. Kníže Jaromír (vládl 1003, 1004–1012, 1033–1034) odměnil svého zachránce Hovoru udělením úřadu lovčího s příslušností ke Zbečnu. Ve 12. století se hodnost lovčího změnila ve skutečný, stálý a institucionalizovaný úřad. Lovčí měl dohled nad celkem lesních komplexů, které byly rozděleny na menší lesní úseky dozorované hajnými (\"forestarii\") a které panovnická družina využívala k honitbě. Lovci teoreticky podléhali nejvyššímu lovčímu. Úřad existoval až do konce 18. století. Významný královský lovecký revír se nacházel na Křivoklátsku (přemyslovský hvozd), v nejbližším okolí Prahy panovník a jeho družina lovili v Královské oboře.\n\nV Rakouském arcivévodství se nejvyšší dvorský a zemský lovčí (\"Obersthof- und Landjägermeister\") zdržoval v císařově blízkosti. Navrhoval program císařských lovů a honiteb, nesl zodpovědnost za dostatečné množství lovné zvěře v loveckých revírech, o jejichž stavech musel mít dobrý přehled. Jeho podřízenými byli podlesní, tajemníci, písaři, kaplani, psovodi, kováři, polní bradýři, fořti, lovčí, náhončí a další pomocné síly. Později mu byl podřízen i úřad dvorního sokolníka.\n\n\nČestný post dědičného místolovčího Českého království byl v roce 1655 udělen šlechtickému rodu Věžníkům z Věžník.\n\n\n\nÚřad císařského nejvyššího lovčího (\"kaiserlicher Oberstjägermeister\") zastávali:\n\nÚřad dědičných zemských lovčích ve Štýrsku (\"Oberst-Erbland-Jägermeister in Steiermark\") zastával šlechtický rod Ditrichštejnů.\n\n\n"}
{"id": "1186897", "url": "https://cs.wikipedia.org/wiki?curid=1186897", "title": "David (film)", "text": "David (film)\n\nDavid (2015) je český film režiséra Jana Těšitele, jedná se o jeho celovečerní debut. Vypráví o dvacetiletém mladíkovi s mentálním handicapem. Film měl celosvětovou premiéru na festivalu v Karlových Varech.\n\n\n"}
{"id": "1186902", "url": "https://cs.wikipedia.org/wiki?curid=1186902", "title": "Šumburkové", "text": "Šumburkové\n\nPáni ze Šumburka, či jen \"Šumburkové\" nebo též \"Schönburgové\" ( \"Schönburg\" nebo \"Schumburg\") byli starý šlechtický rod, který pocházel ze Saska-Anhaltska. Ve 13. století přišli do Čech, kde postupně získali majetek především v Ústeckém a Karlovarském kraji. Své jméno odvozovali od německého hradu Schönburg.\n\nPrvním členem rodu, kterého roku 1249 pozval do Čech král Václav I., byl \"Heřman ze Šumburka\". Sídlil v Děčíně, kde za jeho úřadování byl starší dřevěný hrad přestavěn na kamenný. Podkomoří \"Bedřich ze Šumburka\" se roku 1306 stal zástavním majitelem města Kadaně. Jeho synové Kadaňsko vrátili králi Janu Lucemburskému, který jim však povolil, aby si jeho část ponechali jako vlastní panství s hrady Perštejn a Egerberk.\n\nV roce 1352 složili bratři \"Bedřich, Albert\" a \"Jetřich ze Šumburka\" lenní slib Karlu IV. V té době jim kromě Perštejna, Egerberku a další majetků patřil také Hasištejn, Klášterec nad Ohří, polovina Přísečnice, Stráž nad Ohří, Prunéřov a Mikulovice. Jejich povinností byla vojenská služba a hrad Hasištejn museli na žádost bez odkladů poskytnout panovníkovi.\n\nV době husitských válek došlo ke sporům mezi bratranci \"Alešem ze Šumburka na Egerberku\" a \"Vilémem ze Šumburka,\" kterému patřila Kadaň a Klášterec nad Ohří. Jejich pře skončila až v roce 1431 rozdělením majetku a Vilém si potom v letech 1431–1435 postavil hrad Nový Šumburk. Později se dostal do nových sporů s \"Vendem z Ilburka,\" který v té době sídlil na sousedním Egerberku. Vzájemně si působili velké škody až do doby, kdy se Vilém v roce 1443 lstí zmocnil Egerberku, Venda zajal a umořil hladem v hradní věži.\n\nVilém byl významným podporovatelem krále Jiřího z Poděbrad, zatímco Aleš stál na straně odpůrců. V roce 1446 složil lenní slib saskému knížeti Fridrichovi a poskytl mu hrad Perštejn. Jeho posádka potom pustošila panství okolních přívrženců krále, a proto byl hrad v roce 1451 dobyt vojskem pod velením Jakoubka z Vřesovic a Jana Calty z Kamenné Hory. V té době však již byl hradním pánem \"Bedřich ze Šumburku a Glouchova.\"\n\nČeské větve rodu vymřely v šestnáctém století. Příslušníkům gluchovské větve však později patřila například Krupka a Kraslice. Roku 1790 byli povýšeni do stavu říškých knížat a jejich hartensteinská větev získala v Čechách roku 1845 inkolát. Novou českou větev potom založil politik a diplomat \"Alexandr Schönburg\" (1826–1896).\nRodový erb byl dělený do čtyř šikmých pruhů, které se střídaly v pořadí červený, stříbrný, červený a stříbrný. Dvě křídla v klenotu byla ve stejných barvách.\n\n\n"}
{"id": "1186906", "url": "https://cs.wikipedia.org/wiki?curid=1186906", "title": "Vrba košíkářská", "text": "Vrba košíkářská\n\nVrba košíkářská (\"Salix viminalis\") je vyšší, vzpřímeně rostoucí keř neb nevysoký strom, jeden z nejznámějších druhů bohatého rodu vrba. V české přírodě tato dvoudomá rostlina již od dávna běžně roste jako zdroj proutí pro košíkářství. Celkově je rozšířena ve střední, severovýchodní a východní Evropě a přes Sibiř její areál sahá až do Mongolska a severní Číny. Je dlouhodobě sázena poblíž lidských obydlí a již nelze určit místa původního výskytu.\n\nČasto je vysazována na březích podél vodních toků a stojatých vod. Dobře roste na hlubokých, neutrálních až mírně zásaditých a minerály dobře zásobených půdách, snáší déle trvající záplavy i zbahněnou půdu. Je poměrně citlivá na mráz, roste do nadmořské výšky 800 m. V dlouhé zimě trpí okusem zvěře i dobytka, dobře však regeneruje. Dožívá se průměrně 40 let.\n\nStatné, 5 až 8 m vysoké keře a stromy se vzpřímenými, rovnými letorosty 1 až 2 cm silnými. Kůru mají v mladosti hladkou a šedě zelenou nebo žlutě zelenou, později bývá podélně rozpukaná. Letorosty jsou jemně chlupaté, matně zelené a od spodu postupně olysávají. Listové pupeny jsou dlouhé asi 3 mm a květní 9 mm. Listové čepele s asi 1 cm řapíky jsou úzce kopinaté, až 12 cm dlouhé a 1,5 cm široké. Na líci jsou svěže zelené a na rubu sametově chlupaté, chlupy mají sčesány podél bočních žilek, kterých bývá 25 až 30. Okraje listů jsou podvinuté a někdy místně jemně pilovité.\n\nJednopohlavné, redukované květy bez okvětí jsou sestaveny do květenství jehněd, které jsou přisedlé, téměř válcovité a mívají několik drobných opadavých listenů. Štíhlejší samčí jehnědy jsou dlouhé 4 až 6 cm, samičí jen 2 až 3 cm a za plodu se prodlužují až na 6 cm. Samčí květ má dvě volné tyčinky s lysou nitkou a zlatožlutým, později hnědým prašníkem. Samičí má přisedlý, chlupatý semeník s dlouhou čnělkou s nitkovitou, dvoulaločnou bliznou; v květech je po jedné nektarové žlázce. Květy rozkvétají již v březnu a dubnu, ještě před rašením listů. Ploidie druhu je 2n = 38.\n\nPlody jsou plstnaté tobolky 5 mm velké obsahující okolo 18 drobných, ochmýřených semen. Vrba košíkářská se v praxi rozmnožuje řízky, které ve vlhké půdě spolehlivě koření.\n\nOd podobných vrb s úzkými listy, jako vrba bílá nebo vrba nachová, se odlišuje podvinutými okraji listů. Podvinuté listy má i vrba šedá, její chloupky na rubu listů jsou však kadeřavé a odstálé.\n\nVrba košíkářská se často kříží s jinými druhy, nevytváří však hybridní roje. V české přírodě se často vyskytují hybridy:\nMéně častí jsou kříženci:\n\nJak napovídá druhové jméno „košíkářská“, bývají její mladé větvičky používány k výrobě proutěných nádob a košíků. Dřevo má bílé, lehké a měkké, kůra a listy obsahují 5 až 15 % taninu. Vysazuje se též pro zpevnění podmáčených břehů potoků a rybníků. Dokáže jímat z půdy a vody těžké kovy, je vhodná pro čistění odpadních vod. Pro její rychlý růst se předpokládá i možnost energetického využívání biomasy.\n\n\n"}
{"id": "1186910", "url": "https://cs.wikipedia.org/wiki?curid=1186910", "title": "Než jsem tě poznala", "text": "Než jsem tě poznala\n\nNež jsem tě poznala je román Jojo Moyesové. Kniha vyšla poprvé ve Spojeném království 5. ledna 2012, v Česku až v roce 2013. Pokračování s názvem \"Život po tobě\" vyšlo v Česku v roce 2016.\n\nVysoce postaveného a bohatého Willa Traynora, který si dosud užíval spoustu dobrodružství a žil život naplno, postihne nešťastná nehoda a z něj se stává kvadruplegik upoutaný na invalidní vozík, neschopný života bez pomoci jiných.\n\nLouisa Clarková žije v chudší rodině, po celý život zastíněná svou mladší sestrou Katrinou. Má sedmiletý vztah s Patrickem a ač na rodinné finanční vztahy, vede spokojený a velice optimistický život. Po dvou letech od Willovy nehody ztratí Louisa svou milovanou práci v místní kavárně. Její rodina je zklamaná, protože žije pouze z její mzdy. Louisa několikrát navštíví Úřad práce, až se ji naskytne možnost starat se o zdravotně postiženého muže. Camilla Traynorová ji přijme na místo pečovatelky a doufá, že tím Willův život oživí. Přes všechny začáteční neúspěchy si Luisa k Willovi najde cestu a Will se stává více hovorným a otevřeným.\n\nJednoho dne se Louisa dozví, že Will se pokusil spáchat sebevraždu a hodlá svůj život ukončit ve středisku asistované smrti Dignitas ve Švýcarsku. Louisa se rozhodne změnit jeho názor na život a snaží se ho přesvědčit o tom, že má pro co žít a že jeho život onou nehodou neskončil.\n\nBěhem následujících dní Louisa vymýšlí spoustu výletů a akcí, které by s Willem a jeho ošetřovatelem Nathanem mohli podniknout. Jako poslední pokus o Willovu záchranu podniknou cestu na Mauricius.\n\nBěhem společných rozhovorů Will zjistí, jak malé má Louisa ambice a snaží se jí motivovat do nějaké akce, zábavy a dobrodružství.\n\nPoslední den dovolené na Mauriciu Louisa přizná Willovi, že ho miluje a políbí ho. Will ji lásku opětuje, ale ani to nezmění jeho rozhodnutí vzdát se života.\n\nPřed Willovou smrtí se s Louisou shodnou, že společný půl rok, byl ten nejlepších v jejich životech. Následně Will v Dignitas umírá.\n\nWill Louise odkáže velké množství peněz na rozšíření obzorů a na dokončení vzdělání.\n\n"}
{"id": "1186912", "url": "https://cs.wikipedia.org/wiki?curid=1186912", "title": "Zemětřesení v Lublani (1895)", "text": "Zemětřesení v Lublani (1895)\n\nZemětřesení v Lublani () nebo Velikonoční zemětřesení () zasáhlo Lublaň (hlavní a největší město Kraňska, korunní země Rakousko-Uherska) na velikonoční neděli 14. dubna 1895. Bylo nejničivějším a posledním ničivým zemětřesením v oblasti.\n\nZemětřesení o síle 6,1 Richterovy stupnice a maximu VIII–IX Mercalliho stupnice udeřilo ve 20:17 UTC (22:17 místního času). Epicentrum se nacházelo v Janče, asi 16 kilometrů východně od centra Lublaně. \n\nOhnisko zemětřesení se nacházelo v hloubce asi 16 kilometrů. Otřesy byly zaznamenány v okruhu 350 km, na ploše asi 385 000 km². Zasáhly i tak vzdálená místa jako Assisi, Florencii, Vídeň a Split. V dalších 10 dnech následovalo více než 100 dotřesů.\n\nNejvětší škody byly způsobeny v okruhu 18 kilometrů, od obce Ig do Vodice. V té době žilo v Lublani kolem 31 000 obyvatel, ve městě stálo přibližně 1400 budov. Kolem deseti procent budov bylo poškozeno nebo úplně zničeno, přičemž zahynulo jen několik lidí. Na Vodnikově náměstí (), byl zničen starý klášter s diecézní dívčí kolejí a knihovna. Budovy byly poškozeny natolik, že musely být strženy a na jejich místě vznikla nekrytá venkovní tržnice. Od roku 1940 na tomto místě vznikala Lublaňská ústřední tržnice (\"Osrednja ljubljanska tržnica\"). Škody v celém městě byly odhadnuty na 7 milionů zlatých.\n\nNásledující ráno přijala městská rada mimořádná opatření pro pomoc nejhůře postiženým obětem. Policie získala mimořádné pravomoci, byla pověřena i kontrolou poškozených budov. Všechny městské školy byly dočasně uzavřeny a některé továrny dočasně pozastavily provoz. O několik dní později byly vybudovány nouzové přístřešky pro osoby bez střechy nad hlavou. Mnoho občanů Lublaně opustilo město. Rychle se začínal projevovat nedostatek potravin tak bylo zřízeno pět nouzových vývařoven, které zdarma nebo za nízké ceny distribuovaly několika tisíc teplých jídel denně. \n\nV ostatních oblastech Rakouska-Uherska, zejména ve Vídni, českých zemích a Chorvatsko-slavonském království byly organizovány veřejné sbírky. Z členů městské rady prokázal organizační schopnosti při poskytování pomoci liberální nacionalista Ivan Hribar. Krátce na to byl zvolen starostou. V této funkci se podílel na rozsáhlé rekonstrukci Lublaně.\n\nBarokní ráz Lublaně vydržel až do roku 1895, kdy Lublaň postihlo zemětřesení. Starosta Ivan Hribar poté do města pozval přední architekty té doby. Nejvýznamnějším slovinským architektem byl Jože Plečnik, jenž byl také autorem úprav Pražského hradu. Právě po odchodu z Prahy se začal Plečnik věnovat práci v Lublani.\n\nAž do zemětřesení měla Lublaň provinční vzhled. Po něm došlo k rozšíření a rozsáhlým přestavbám ve stylu Vídeňské secese. Stavby z tohoto období stojí vedle dřívějších barokních staveb, které po zemětřesení zůstaly. Mnoho budov, jako například Mladika, bylo postaveno na základě širšího plánu rekonstrukce města starosty Ivana Hribara. Období mezi lety 1896 až 1910 je známo jako „období obnovy Lublaně“ nejen kvůli těmto architektonickým změnám, které jsou znatelné dodnes, ale i díky reformě městské správy, zdravotnictví, školství i cestovního ruchu, které následovalo. Generální urbanistický plán nové Lublaně připravil Max Fabiani. \n\nV letech 1895 až 1910 bylo postaveno 436 nových budov a stovky byly renovovány nebo rozšířeny ve stylu vídeňské secese. Většina současných důležitých budov, mostů, památníků ale i parků pochází z tohoto období. V roce 1895 byla na náklady obyvatel Lublaně v Janče postavena kaple zasvěcená Panně Marii Růžencové pro ochranu před dalšími takovými katastrofami. V roce 1897, byla v Lublani na Vegově ulici vybudována první seismologická observatoř na území Rakousko-Uherska.\n"}
{"id": "1186915", "url": "https://cs.wikipedia.org/wiki?curid=1186915", "title": "Dopady evropské migrační krize v Chorvatsku", "text": "Dopady evropské migrační krize v Chorvatsku\n\nEvropská migrační krize se v Chorvatsku projevuje od poloviny září 2015, kdy došlo vinou výstavby maďarského pohraničního plotu k přesměrování Balkánské migrační trasy na chorvatské území.\n\nBěhem léta 2015 se v Chorvatsku Evropská migrační krize téměř neprojevila, tento stát stál stranou hlavní větve Balkánské migrační trasy. Situace se ale zásadním způsobem změnila dne 15. září, kdy došlo k úplnému uzavření srbsko-maďarské hranice pro migranty výstavbou Maďarského pohraničního plotu. Balkánská migrační trasa se následně přesunula právě do Chorvatska. Přes tuto zemi běženci v prvních týdnech plot jen obcházeli a posléze se vraceli do Maďarska. Chorvatská prezidentka Kolinda Grabarová-Kitarovičová vyzvala dne 16. září ke zvýšené připravenosti chorvatskou armádu. Od 17. září až do poloviny října probíhaly organizované převozy migrantů autobusy a vlaky z Chorvatska do Maďarska, které ale vyvolaly velkou nevoli právě v Maďarsku. Maďarští představitelé pohrozili, že v případě pokračování tohoto stavu zablokují vstup Chorvatska do Schengenu. Poté, co byl dne 17. října 2015, dokončen plot také na části maďarsko-chorvatské hranice se však přesunul hlavní proud migrantů dále do severozápadního Chorvatska a následně do sousedního Slovinska. Do Chorvatska přicházelo v druhé polovině září a v říjnu přes 8 000 migrantů denně. Za první měsíc od uzavření maďarsko-srbské hranice, do 16. října, prošlo touto zemí více než 185 000 lidí, dne 8. listopadu jejich počet podle tamního ministerstva vnitra činil již 320 000 osob. Zatímco v prvních dnech byl postoj chorvatské vlády k běžencům vstřícný, po krátké době se změnil, zejména kvůli faktu, že nápor migrantů byl mnohem větší, než na který byli Chorvati připraveni.\n\nMigrační krize vyvolala na podzim 2015 na chorvatské politické scéně neklid, který byl umocněn skutečností, že k ní došlo před parlamentními volbami do Saboru. I přes mimořádné okolnosti však byly volby nakonec vyhlášeny a hlasy o jejich možném odkladu zůstaly nevyslyšeny. Téma krize však využily všechny politické strany; vládnoucí sociální demokraté a jejich premiér Zoran Milanović, který byl terčem kritky již během diplomatické přestřelky se Srbskem, zůstal osamocen ve své snaze vystupovat směrem ke krizi mírně. Naopak opoziční Chorvatské demokratické společenství a prezidentka Kitarovićová zaujaly ráznější postoj, podobný tomu, jaký zastával například český prezident Miloš Zeman nebo slovenský premiér Robert Fico. Milanović na kritiku reagoval slovy, že proti němu zaútočila \"svatá trojice\" HDZ-Budapešť-Bělehrad. Volby, konané začátkem listopadu 2015, vyhrálo s mírným náskokem opoziční Chorvatské demokratické společenství, které koncem prosince sestavilo vládu a k řešení krize zaujalo ráznější postoj.\n\nV závěru roku 2015 a v lednu 2016 procházelo Chorvatskem méně migrantů, jejich počet se pohyboval zpočátku kolem 4 000 lidí denně, později klesl na zhruba 1 500 osob za den. V polovině února 2016 ale začal počet nově přicházejících migrantů opět růst. V reakci na opatření Makedonie, která v lednu rozhodla, že na své území vpustí pouze běžence ze Sýrie, Iráku a Afghánistánu a v druhé části února toto opatření omezila pouze na Syřany a Iráčany, oznámilo dne 26. února Chorvatsko, že do země bude vpuštěno maximálně 580 lidí denně s cílem zajistit kontrolu všech příchozích. V souvislosti s uzavřením části makedonsko-řecké hranice pro migranty v polovině února 2016 prakticky došlo k uzavření celé Balkánské trasy. Během měsíce března tak přicházelo do Chorvatska maximálně několik stovek lidí denně, většinou ale méně.\n\n"}
{"id": "1186916", "url": "https://cs.wikipedia.org/wiki?curid=1186916", "title": "Dopady evropské migrační krize v Maďarsku", "text": "Dopady evropské migrační krize v Maďarsku\n\nV Maďarsku se již během jarních a letních měsíců roku 2015 zvyšoval počet migrantů mířících v rámci takzvané evropské migrační krize do západní Evropy, jelikož země ležela na hlavní větvi Balkánské migrační trasy. Koncem června 2015 proto byla zahájena výstavba maďarského pohraničního plotu nejprve na hranici se Srbskem a následně i s Chorvatskem, který běžence odklonil do Slovinska a od poloviny října 2015 se tak již Maďarsko s uprchlickou krizí nemuselo významněji potýkat.\n\nV Maďarsku se imigrační krize začala projevovat již od jara 2015. Od ledna do konce května 2015 vstoupilo nelegálně do země téměř 50 000 osob, což se ukázalo jako značný problém. Vzhledem k toku, že Řecko nedodržovalo své povinnosti vyplývající ze Schengenské smlouvy se Maďarsko stalo de facto prvním státem, kde migranti vstupují na území Schengenského prostoru. Dne 23. června Maďarsko kvůli přetíženosti migranty pozastavilo na několik týdnů platnost dublinské úmluvy. V průběhu léta se počet migrantů vstupujících do Maďarska zvýšil na průměr 2 000 osob denně. Na přelomu srpna a září začal migrační proud výrazně vzrůstat a během první poloviny října dosahoval počtu více než 8 000 osob denně.\n\nNejkritičtější situace panovala na přelomu srpna a září 2015 v Budapešti, když do města přišlo několik tisíc imigrantů v rámci migrační vlny vytvořené po otevření makedonsko-řecké hranice. Ti obsadili východní nádraží a rozsáhlý přilehlý podchod u blízké stanice metra. Maďarská vláda se pokusila vyčlenit prostředky na zřízení nouzového tábora v blízkosti nádraží, prostor však obsadili aktivisté z politické strany Jobbik; nakonec byl tento tábor zřízen v nedalekém městě Bicske. Poté, co jim nebylo umožněno odcestovat do Rakouska, se vydali jako takzvaný pochod naděje pěšky po dálnici M1 směrem na Vídeň. Dne 5. září 2015 oznámilo benediktinské arciopatství v Pannonhalmě, že se zapojí do pomoci uprchlíkům. Na začátku září 2015 zřídila maďarská vláda záchytný tábor také v jihomaďarském městě Röszke v těsné blízkosti hranic se Srbskem, docházelo v něm však velmi často ke vzpourám a imigranti z něj neustále unikali. \n\nTamní konzervativní vláda se rozhodla problematiku migrace řešit výstavbou pohraničního plotu, jehož vznik většina obyvatel schvaluje. Ten byl postaven nejprve v létě 2015 na celé hranici se Srbskem (175 km). Zatímco po výstavbě první části plotu, spočívající v natažení žiletkového drátu, jej migranti překonávali, dne 15. září byl dokončen celý plot o výšce 3–4 metry, začala platit přísnější pravidla za nelegální překročení maďarské státní hranice a k bariéře byla povolána policie i armáda, což znemožnilo migrantům proniknout ze Srbska do Maďarska. Poté, co se ukázalo, že migranti se plotu jen vyhýbají přes Chorvatsko a do Maďarska se posléze vracejí, byl na podzim 2015 pohraniční plot vybudován také na části společné hranice s Chorvatskem. Hraniční bariéra snížila nelegální přechody hranic z 10 000 v polovině října na pouhých několik desítek lidí v závěru měsíce. I během následujících zimních měsíců zůstal počet migrantů jen na úrovni několika desítek osob denně. V roce 2015 zahájily maďarské úřady 345 trestních řízení proti migrantům, kteří bariéru překonali, z nichž téměř všichni byli vyhoštěni. \n\nV lednu 2016 maďarští představitelé oznámili, že v případě změny Balkánské migrační trasy východním směrem jsou připraveni postavit plot i na hranici s Rumunskem. Koncem února 2016 se opět začal počet nelegálních migrantů zadržených v Maďarsku zvyšovat; zatímco za celý leden 2016 bylo v Maďarsku zachyceno necelých 560 imigrantů, za první tři týdny února 2016 to bylo přes 1 550 běženců, z nichž část přišla právě přes maďarsko-srbsko-rumunské trojmezí, kde končí pohraniční plot.\n\nV Maďarsku byly zaznamenány silné nálady proti imigrantům. Imigrační krize se stala klíčovým tématem pro radikální politickou stranu Jobbik. Maďarský premiér Viktor Orbán je dlouhodobě jeden z nejvýraznějších odpůrců přijímání imigrantů. Ostře odmítl přijmout současnou migrační vlnu, žádal její regulaci, nesouhlasil s přístupem západní Evropy, který je mnohem liberálnější a otevřenější směrem k migrantům. Naopak vyjádřil obavy, že pokud Evropa umožní příchod statisícům lidí z chudých zemí Afriky a Asie, do budoucna přijde ještě větší vlna, která by mohla ohrozit i samotnou existenci Evropy. Celou krizi, během níž migranti mířili především do Německa, označil jako \"německý problém\".\n\n"}
{"id": "1186919", "url": "https://cs.wikipedia.org/wiki?curid=1186919", "title": "Vodnikovo náměstí", "text": "Vodnikovo náměstí\n\nVodnikovo náměstí () je náměstí ve slovinském hlavním městě Lublani (slovinsky Ljubljana). Rozkládá se jižně od řeky Lublaňky od Dračího mostu k Pogačarovu náměstí () k Trojmostí.\n\nNáměstí má jméno podle Valentina Vodnika, slovinského kněze, novináře a básníka z období pozdního osvícenství. Na jižní straně náměstí stojí také jeho památník se sochou. Ten vytvořil Alojzij Gangl a byl odhalen v roce 1889. Z náměstí, naproti pomníku, vede cesta na Hradní vrch s Lublaňským hradem.\n\nZemětřesení v Lublani roku 1895 zničilo starý klášter s diecézní dívčí kolejí. Poté, co byly trosky budov odstraněny, poskytlo Vodnikovo náměstí plochu pro venkovní tržnici. Současná budova Ústřední tržnice, navržená Jože Plečnikem, byla stavěna v letech 1940 až 1944.\n"}
{"id": "1186921", "url": "https://cs.wikipedia.org/wiki?curid=1186921", "title": "Antoni Sanocki", "text": "Antoni Sanocki\n\nAntoni Sanocki (\"cca 1804\" – 4. září 1889 Lipowiec) byl rakouský lékař a politik polské národnosti z Haliče, během revolučního roku 1848 poslanec Říšského sněmu.\n\n9. července 1829 absolvoval Jagellonskou univerzitu v Krakově. Roku 1845 se uvádí coby hornický lékař v obci Jaworzna.\n\nBěhem revolučního roku 1848 se zapojil do veřejného dění. V doplňovacích volbách 13. prosince 1848 byl místo Adama Józefa Potockého zvolen i na ústavodárný Říšský sněm. Volba byla potvrzena v únoru 1849. Ve sněmovně už byl přítomen v lednu 1849. Zastupoval volební obvod Krakov IV. Uváděl se jako Dr. Antoni Sanocki, lékař.\n\nZemřel v září 1889 ve věku 85 let.\n"}
{"id": "1186922", "url": "https://cs.wikipedia.org/wiki?curid=1186922", "title": "CASSIOPE", "text": "CASSIOPE\n\nCASSIOPE, neboli Cascade, Smallsat and Ionospheric Polar Explorer, je pětisetkilový kanadský komunikační a vědecký satelit, financovaný Kanadskou kosmickou agenturou a sestavený společnostmi MacDonald, Dettwiler and Associates (MDA), Magellan Aerospace a ComDEV za spolupráce s Univerzitou v Calgary, která dodala vědecké vybavení ve formě modulu e-POP.\n\nSatelit byl vynesen dne 29. září 2013 z Vandenbergovy letecké základny v aerodynamickém krytu nosné rakety Falcon 9 v1.1 v rámci jejího premiérového letu. Původním nosným systémem k vynesení na plánovanou polární oběžnou dráhu měl být podstatně menší Falcon 1 téhož výrobce, společnosti SpaceX, ale kvůli dlouhodobému zdržení společnost MDA požádala o přeřazení na první let neozkoušené verze 1.1 mladší rakety. Kvůli vysoké pravděpodobnosti selhání společnost SpaceX nabídla let za pětinu běžné ceny, nicméně i přesto start proběhl hladce a dle očekávání a CASSIOPE byl umístěn na správnou oběžnou dráhu, spolu s dalšími pěti nanosatelity, které sloužily jako sekundární náklad.\n\nPrvní stupeň rakety Falcon 9 se následně pokusil o první experimentální přistání nad vodou; raketa bezpečně vstoupila do atmosféry, ale aerodynamické síly nad povrchem se ukázaly jako nad její možnosti a motor pět byl nucen ukončit přistávací zážeh předčasně. I přesto SpaceX prohlásilo pokus za úspěšný. Mnoho trosek bylo následně vyloveno z místa dopadu.\n"}
{"id": "1186923", "url": "https://cs.wikipedia.org/wiki?curid=1186923", "title": "Josyf Savka", "text": "Josyf Savka\n\nJosyf Savka, cyrilicí Йосиф Савка, též Osyp Savka, cyrilicí Осип Савка, v dobových německých pramenech uváděn i jako Sawka nebo Safka, byl rakouský politik rusínské (ukrajinské) národnosti z Haliče, během revolučního roku 1848 poslanec Říšského sněmu.\n\nByl hospodářem v obci Obrošyne (Obroszyn). Během revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Horodok. Tehdy se uváděl coby hospodář. Jeho volba ale byla později prohlášena za neplatnou a do parlamentu místo něj usedl Georg Meyer.\n\nPatřil mezi mezi ukrajinské poslance.\n"}
{"id": "1186924", "url": "https://cs.wikipedia.org/wiki?curid=1186924", "title": "Kaple Nejsvětější Trojice (Doubice)", "text": "Kaple Nejsvětější Trojice (Doubice)\n\nPolní kaple Nejsvětější Trojice stojí jihozápadně od obce Doubice. Postavena byla v první polovině 18. století v barokním slohu.\n\nMalou kapli dala postavit doubická rodina \"Simchenových\" ze statku č. p. 13 (dnes po přečíslování č. ev. 199) v první polovině 18. století. Podle soupisu kaplí z 30. let 19. století byla postavena pravděpodobně roku 1728 nebo 1729. Využívána byla k modlitbám za požehnání úrody a oslavám svátku Nejsvětější Trojice. V 19. století patřilo pole s kaplí rodině \"Frindových\". Drobná sakrální stavba byla svými majiteli průběžně udržována, a to až do druhé světové války. Po následném odsunu původních obyvatel vsi se o kapli nikdo nestaral, a ta postupně chátrala. Na počátku 21. století stály pouze obvodové zdi s klenbou, chyběla střecha, štít a vnitřní vybavení. Rekonstrukci zajistilo vedení obce Doubice. Roku 2004 byla kaple zastřešena a dočkala se i nových omítek. Další opravy proběhly v druhé polovině roku 2009. Fasáda byla upravena tak, aby kopírovala původní vzhled stavby, střecha byla doplněna o malou věžičku a dostala novou krytinu. Drobnými úpravami prošlo rovněž bezprostřední okolí (ošetření lípy u kaple, výsadba nové). V poslední den roku 2009 se u kaple konalo slavnostní setkání spojené s novoročním projevem starosty obce \"Martina Schulze\". Kaple Nejsvětější Trojice je ve vlastnictví obce Doubice. V těsné blízkosti kaple roste mohutná lípa.\nNení sice chráněna jako památný strom, ale tuto ochranu by si jistě zasloužila.\n\nStavba je obdélného (téměř čtvercového) půdorysu. V průčelí je vchod s pískovcovým ostěním uzavřený mříží. Na římsu navazuje štít, ve kterém bývala původně nika. Kaple nemá okna. Fasáda je růžová, doplněná kamennými římsami. Střecha je krytá pálenými taškami, uprostřed je umístěn malý čtverhranný sanktusník se zvonem. Interiér je zaklenut křížovou klenbou. Podlaha a oltář jsou z kamene. Původní obraz Nejsvětější Trojice, ukradený po druhé světové válce, nahradil dřevěný krucifix.\n\n"}
{"id": "1186925", "url": "https://cs.wikipedia.org/wiki?curid=1186925", "title": "Lokomotiva 729", "text": "Lokomotiva 729\n\nLokomotiva řady 729, z výroby označené jako řada T 419.0 (nově 729.5) a T 419.1 (nově 729.6), je dieselelektrická lokomotiva vyráběná firmou ČKD Praha s přestávkami mezi lety 1983 a 1992. Jde o specializovaný typ lokomotivy, určený především do hutních a dalších průmyslových provozů.\n\nHlavním impulzem pro vývoj nového typu lokomotivy, přizpůsobeného provozu v náročných hutních podmínkách, byly požadavky ostravské NHKG (Nová huť Klementa Gottwalda), jenž disponovala nedostatkem vhodných lokomotiv ve vlastních provozech – hromadně vyráběné stroje řady T 448.0 (dnes 740) byly pro její podmínky příliš výkonné a lehké. Přestože byla výrobní kapacita pražského ČKD v pozici monopolního výrobce motorových lokomotiv v Československu omezená, prosadilo si nakonec hutnictví jakožto důležité průmyslové odvětví své, tyto podněty byly vyslyšeny a zkraje 80. let započaly konstrukční práce na novém typu speciální hutní lokomotivy. Nejdůležitějšími parametry byly:\n\nTato lokomotiva, označená řadou T 419.0, vyšla v maximální možné míře z již vyráběných řad T 448.0 a T 457.0 (730), aby nemusely být složitě vyvíjeny všechny nové komponenty. Použit byl proto shodný spalovací motor K 6 S 230 DR, nastavený na výkon 600 kW jako u řady T 457.0. Pro dosažení vyšších tažných sil byly ale upraveny trakční motory z výkonnějších řad T 669.0/1 pod označením TE 006 B. Zároveň byl celý rám včetně čelníků vyroben z mohutnějších plechů, aby celková hmotnost lokomotivy narostla až na 84 tun (proti 68 tunám u řady T 457.0). Tvar kapot byl pozměněn na základě požadavků hutí, aby umožňoval co nejlepší rozhled do všech stran. Prototypy se ještě částečně podobaly řadě T 457.0, sériové lokomotivy již ale byly plně uzpůsobeny dle přání zákazníka a kapoty sníženy na nejnižší možnou mez. \nJednou z hlavních předností nové lokomotivy bylo také dosazení dálkového ovládání pomocí radiostanice Theimeg, dovezené z NSR. Toto zařízení umožnilo sloučit funkci strojvedoucího a posunovače do jedné osoby a ušetřit tak počet zaměstnanců; již dříve bylo na NHKG testováno na lokomotivách řady T 669.1. Na lokomotivě T 419.0511 (729.511) byla ověřována zástavba EDB, která se osvědčila a byla poté montována do všech sériově vyráběných lokomotiv řady T 419.1. Výkon odporníku EDB činí 918 kW.\n\nPrvní dva prototypy byly dokončeny v roce 1983 a dodány do NHKG, kde podstoupily rozsáhlé zkoušky. Zapracováním připomínek vznikla definitivní podoba, kterou objednavatel akceptoval a objednal desetikusovou ověřovací sérii. Její výroba proběhla během roku 1986 a jednotlivé lokomotivy si rozdělilo více průmyslových podniků – tři kusy odebrala sama NHKG (mezi nimi i stroj 511 s EDB), jednu Vítkovické železárny (tehdejší VŽKG), dvě Třinecké železárny, tři Východoslovenské železárny v Košicích a poslední získaly válcovny trub v Chomutově. \nStroje se osvědčily a provoz testovacího stroje s elektrodynamickou brzdou prokázal její velký přínos, proto byla následně objednávána pouze vylepšená verze pod označením T 419.1 (dnes 729.6, starší lokomotivy byly později označeny řadou 729.5). Z celkového počtu 20 vyrobených kusů jich 19 zůstalo v Československu a jedna zamířila do Polska, konkrétně do uhelných dolů poblíž Rybniku (označení T419P-601). Odběrateli se opět staly hutní a průmyslové podniky.\n\nJak již bylo zmíněno, nové lokomotivy přinesly v provozu značné úspory a zlepšení pracovních podmínek. Se zavedením povelových radiostanic stačil na obsluhu lokomotivy jeden pracovník, další značné finanční náklady ušetřila efektivní elektrodynamická brzda díky snížení spotřeby brzdových zdrží na zlomek původního množství. Vhodná trakční charakteristika také umožnila nahradit těmito lokomotivami větší stroje řad T 448.0 a T 669.0/1 (770/771), jenž byly pro vlečkový provoz nevhodné. V provozu byly lokomotivy dále mírně upravovány podle potřeb jednotlivých majitelů. Později došlo i k několika přesunům – lokomotiva 729.615 byla z neratovické Spolany díky své atypičnosti prodána do Košic, 729.608 byla pro svůj vysoký výkon Válcovnami trub Frýdek-Místek vyměněna za menší stroj řady 709, jedna lokomotiva se dostala do podniku Slovmag v Lubeníku a z Polska se vrátil stroj T 419P-601, který po opravě odkoupily Železárny Podbrezová. Ostatní lokomotivy slouží až na výjimky stále beze změn v podnicích, kam byly dodány; pouze lokomotiva 729.510 je odstavena bez využití v Chomutově.\n\nV provozu Třineckých železáren byly lokomotivy podrobeny i modernizacím. Jako první byla na rekonstrukci přistavena lokomotiva 729.503, ze které zástavbou motoru CAT, elektronického řídicího systému, dodatečnou montáží EDB a dalšími úpravami vznikl roku 2007 stroj označený 729.701. Později byla stejně upravena i druhá místní lokomotiva 729.512, po přestavbě označená 729.702. \n\nNa základě provedení řady T 419.0 přehodnotily ČSD svůj plán nakoupit lokomotivy řady T 457.0 a místo nich si zadaly výrobu upravené verze po vzoru hutních lokomotiv pod označením T 457.1 (dnes 731). Této řady se celkem vyrobilo 62 kusů a ve větší části se shoduje s řadou T 419.1.\n\n\n"}
{"id": "1186927", "url": "https://cs.wikipedia.org/wiki?curid=1186927", "title": "Władysław Sierakowski", "text": "Władysław Sierakowski\n\nWładysław Sierakowski (\"cca 1804\" – březen 1863 Žovkva) byl rakouský šlechtic a politik polské národnosti z Haliče, během revolučního roku 1848 poslanec Říšského sněmu.\n\nPocházel z šlechtické rodiny. Jeho otec byl vysokým úředníkem. Władysław Sierakowski se podílel na polském listopadovém povstání roku 1830. Seznámil se tehdy se Sewerynem Goszczyńskim. Roku 1849 se uvádí jako rytíř Ladislaus von Sierakowski, pán v obci Ožydiv (Ozidow).\n\nBěhem revolučního roku 1848 se zapojil do veřejného dění. Ve volbách roku 1848 byl zvolen i na ústavodárný Říšský sněm. Zastupoval volební obvod Sokołówka. Tehdy se uváděl coby statkář. Náležel ke sněmovní pravici. Patřil mezi populární parlamentní osobnosti. Byl vysokého vzrůstu a do Říšského sněmu chodil vždy v uniformě haličské Národní gardy. Ve Vídni si vysloužil přezdívku \"Reichstags-Elephant\". Po přesunu sněmu do Kroměříže byl jedním z 25 členů stálého parlamentního výboru. 22. října 1848 předložil Franciszku Janu Smolkovi návrh na detronizaci Habsburků a vyhoštění členů této dynastie z Rakouska. Smolka ovšem nedovolil, aby se toto podání formálně projednávalo na sněmu.\n\nPolicejní zpráva z roku 1860 označovala Sierakowského za \"protivládního člena rozpuštěného sněmu a zastánce demokratických zásad\". Zemřel v březnu 1863.\n"}
{"id": "1186928", "url": "https://cs.wikipedia.org/wiki?curid=1186928", "title": "Arif Abdullajev", "text": "Arif Abdullajev\n\nArif Abdullajev (: ), (* 28. srpna 1968 v Baku, Sovětský svaz) je bývalý sovětský a ázerbájdžánský zápasník – volnostylař. Volnému stylu se věnoval od roku 15 let v Baku pod vedením Vahida Mammadova. Prakticky celou svojí sportovní kariéru byl ve stínu svého mladšího bratra Namiga. V roce 1996 se účastnil olympijských her v Atlantě a obsadil 10. místo. V roce 2000 na olympijských hrách v Sydney nepostoupil ze základní skupiny a obsadil 9. místo. V roce 2003 na moment vystoupil ze stínu svého bratra ziskem titulu mistra světa v 35 letech. Šlo o první titul mistra světa ve volném stylu v době samostatnosti Ázerbájdžánu. Vítězstvím se zároveň kvalifikoval na olympijské hry v Athénách. V den zahájení olympijských her však zemřel jeho otec a do turnaje se rozhodl nenastoupit. Koncem roku 2004 ukončil sportovní kariéru. Věnuje se trenérské práci.\n\nV éře Sovětského svazu byl posledním volnostylařským mistrem světa z Ázerbájdžánu Chazar Isajev v roce 1986.\n\n"}
{"id": "1186929", "url": "https://cs.wikipedia.org/wiki?curid=1186929", "title": "Hlavní pošta v Praze", "text": "Hlavní pošta v Praze\n\nHlavní pošta v Praze je budova v Jindřišské ulici, kde sídlí pobočka České pošty Praha 1. Jde o rozsáhlou novorenesanční budovu postavenou v letech 1871–1874 a následně rozšiřovanou.\n\nPodle prvních zpráv se ve 14. století v místech, kde nyní stojí hlavní pošta v Praze, nacházela zahrada Angela z Florencie, který sloužil jako dvorní lékárník Karla IV. Po svém zakladateli nesla označení \"Andělská zahrada\" a existovala až do 70. let 19. století. V letech 1743 až 1782 tu existoval klášter celestinek, jehož budovu s kaplí Zvěstování Panny Marie navrhl Kilián Ignác Dientzenhofer. Po zrušení kláštera v průběhu josefinských reforem v jeho budovách sídlil úřad a továrna na tabák. Stavba byla zbořena v roce 1871, aby uvolnila místo chystané nové poště.\n\nV roce 1871 začala výstavba třípatrové budovy s nižšími vedlejšími trakty. Základní stavba byla dokončena v roce 1874, ale už od roku 1873 v budově sídlila pošta Prahy 1 a další poštovní úřady. V dalších letech byla stavba rozšiřována, až v roce 1922 přibylo čtvrté patro.\n\nPřestavba plánovaná ve třicátých letech a spočívající v masivním rozšíření budovy až na desetiposchoďový dům se nikdy neuskutečnila.\n\nZa pražského povstání byla pošta místem tvrdých bojů, když se ji nacisté marně pokoušeli obsadit.\n\nBudova byla několikrát rekonstruována (na přelomu 40. a 50. let, v 60. letech a v 90. letech). Celková rekonstrukce budovy, která proběhla v letech 1996 až 1999, stála 682 milionů korun.\n\nRoku 1998 byla vyhlášena národní kulturní památkou.\n\nNyní čtyřpatrová budova byla postavena v novorenesančním slohu podle návrhu Antonína Brandnera stavitelem Janem Bělským. Centrem je velká odbavovací hala s prosklenou střechou, původně dvůr k zajíždění poštovních vozů. O malířskou výzdobu se postaral Karel Vítězslav Mašek, který ve své tvorbě využil jak scény z dopravy a poštovnictví, tak množství botanických motivů, souvisejících s minulostí místa. Na ochozu ve dvoraně jsou historické fotografie zaměstnanců pošty a staré poštovní přihrádky.\n\nBudovu využívalo poštovní a telegrafní ředitelství. Je sídlem pobočky České pošty Praha 1 a nabízí široký okruh služeb. V bočním traktu s vchodem z ulice Politických vězňů sídlí ředitelství České pošty.\n\nV budově se nachází 1780 poštovních přihrádek.\n\nHlavní pošta je napojena na systém pražské potrubní pošty, jejíž síť se právě odsud paprsčitě rozbíhá do pěti hlavních větví.\n\n"}
{"id": "1186932", "url": "https://cs.wikipedia.org/wiki?curid=1186932", "title": "John William Dunne", "text": "John William Dunne\n\nJohn William Dunne (1875 Curragh Camp – 24. srpna 1949 Banbury) byl britský důstojník, letecký konstruktér a filosof. Jako mladý muž bojoval v druhé búrské válce, na začátku 20. století se stal průkopníkem letectví. Dunne se podílel na vývoji prvních vojenských letadel, zabýval se bezocasými letouny se šípovými křídly, které byly přirozeně stabilní. Věnoval se rybářství a vyvinul nový způsob lovu na suchou mušku. Později se obrátil k filosofii, kde získal postavení a literární vliv díky své teorii o povaze času a vědomí, kterou nazval serialismus.\n\nJohn William Dunne se narodil v hrabství Kildare v Irsku jako nejstarší syn generála Sira Johna Harta Dunna (1835–1924) a Julie Elizabeth Dunne, anglo-irských šlechticů. Jeho pozdější život a kariéra se ale odehrávaly hlavně v Anglii. Od raného věku se zajímal o vědu a techniku, ve třinácti letech, inspirován románem Julese Verna, snil o létajícím stroji, který by nepotřeboval řízení.\n\nDunne se připojil k jezdeckému pluku \"Imperial Yeomanry\" jako řadový voják a bojoval v druhé búrské válce v Jižní Africe pod velením generála Robertse, ale v roce 1900 byl z boje vyřazen tyfovou nákazou a poslán domů.\n\nDne 28. srpna 1901 mu byla udělena důstojnická hodnost \"Second Lieutenant\" v pěším pluku \"Wiltshire Regiment\" a v březnu 1902 se opět vrátil do Jižní Afriky. Byla u něho diagnostikována srdeční choroba, což způsobilo, že v dalším roce se opět vrátil domů. Po zbytek služby v armádě se Dunne věnoval práci v letectví.\n\nBěhem zdravotní dovolené v roce 1901 Dunne začal studovat aerodynamiku a zabýval se pozorováním letu ptáků. Povzbuzován mj. i H.G. Wellsem, s kterým se spřátelil roku 1902, navrhl a postavil řadu malých zkušebních modelů bezocasých letadel.\n\nPo druhém návratu do Anglie pokračoval, navzdory špatnému zdravotnímu stavu, ve studiích letu. V červnu 1906 byl převelen do nově vzniklé \"Army Balloon Factory\" ve Farnborough. Stalo se tak na žádost jejího velitele plukovníka Johna Cappera. Po měsících zkoušek dalších bezocasých modelů s šípovým křídlem Dunne postavil první pilotovaný kluzák D.1. Konstrukce letounu umožňovala pozdější instalaci motoru.\n\nD.1, jehož stavba probíhala ve velkém utajení, byl v červenci 1907 převezen do vesnice Blair Atholl na Skotské vysočině. V kopcích severně od vesnice bylo s letounem provedeno několik krátkých klouzavých letů. Při posledním letu, který trval osm sekund, Capper s letounem narazil do zdi a lehce se zranil. Experimentální kluzák prokázal stabilitu, kterou považoval Dunne za tak zásadní. D.1 byl opraven a osazen dvěma motory, ale při prvním pokusu o vzlet havaroval. \n\nV letech 1907–1908 navrhl Dunne pro profesora A. K. Huntingtona letoun, který byl později Huntingtonem realizován a úspěšně létal v letech 1910-1911. Stroj byl řazen mezi dvouplošníky i trojplošníky díky své neobvyklé konfiguraci, sestávající z dvojplošných křídel a velké stabilizační plochy těsně před nimi. Kluzák D.2, zamýšlený jako zmenšená zkušební verze tohoto letounu, nebyl postaven.\n\nKluzák D.3 a motorový letoun D.4 (který vznikl přestavbou havarovaného D.1) byly do Blair Atholl převezeny roku 1908. Kluzák létal dobře, D.4 byl schopen pouze krátkých skoků do vzduchu. Během pobytu v Blair Atholl se opět zhoršil Dunnův zdravotní stav. Dunne se vrátil do \"Balloon Factory\" a začal pracovat na dalším typu D.5. V roce 1909 ale \"War Office\" (tehdejší ekvivalent ministerstva obrany) zastavilo jakoukoliv oficiální podporu letadel těžších než vzduch a Dunne \"Balloon Factory\" opustil. Bylo mu umožněno vzít si s sebou své letouny. V této době se také stal představitelem Královské aeronautické společnosti.\n\nZa pomoci investic od přátel Dunne založil malou firmu \"Blair Atholl Aeroplane Syndicate\", aby mohl pokračovat ve svých experimentech. D.5 byl, stejně jako předchozí typy, bezocasý dvouplošník s ostře šípovými křídly se záporným vzepětím. V centrální gondole byl prostor pro pilota (a cestujícího), v zadní části byl umístěn motor, pohánějící dvě tlačné vrtule. Šípová křídla zajišťovala přirozenou stabilitu. Stavbou letounu byla pověřena firma Short Brothers na ostrově Sheppey. Letoun byl dokončen v roce 1910. 20. prosince 1910 na letišti Královské aeronautické společnosti v Eastchurchu na Sheppey Dunne demonstroval výjimečnou stabilitu letounu publiku, které zahrnovalo i Orville Wrighta a jeho patentního zástupce Brewera. Při letu ovládal stoupání či klesání pouze pomocí plynové páky, v jeden moment pustil řídící páky a napsal vzkaz na kousek papíru, který spustil k zemi. V roce 1911 D.5 havaroval a byl těžce poškozen.\nDalším typem byl jednoplošník D.6. Dunne chtěl postavit jednoplošník už v době působení v armádě, ale ta vyžadovala dvouplošníky. D.6 a z něj odvozené D.7 a D.7bis, létaly v letech 1911 až 1912.\n\nV této době byl D.5 opraven a vylepšen pod názvem D.8. Letoun provedl přelet přes Lamanšský průliv a byl zkoušen ve Farnborough. Licence na typ byla prodána firmám Nieuport ve Francii a Burgess v USA.\n\nV letech 1913 a 1914 vyšlo najevo, že Dunnova koncepce nemá velkou budoucnost. Ačkoliv princip přirozené stability byl prokázán a pomalu si získával uznání, hlavní proud konstrukce letadel pokračoval jinými cestami.Jeho špatný zdravotní stav také přispěl k tomu, že pro něho bylo obtížné být dál aktivní v letectví. \"Blair Atholl Syndicate\" byl zrušen roku 1914 a Dunne se začal zabývat jinými obory.\n\n\nDunne se s nadšením věnoval lovu na suchou mušku. V jeho době byly rozšířené teorie Frederica Halforda a jeho umělé mušky byly nejobvyklejší, ale Dunne si všiml, že neodpovídají skutečným mouchám, které pozoroval při rybaření. Byl jedním z prvních autorů, kteří se postavili proti Halfordově škole. Vytvořil nové teorie a množství suchých mušek, založených na průsvitnosti při pohledu zespodu na přímém slunečním světle. V jeho provedení byly háčky natřeny na bílo, aby odrážely světlo, uvázané v metodicky obarvených vláknech a naolejovány, aby byla vlákna více průsvitná. Své poznatky publikoval v knize \"Sunshine and the Dry Fly\" v roce 1924.\n\nJeho metoda byla stále doporučována o deset let později, jako např. v knize Roberta Hartmana \"About Fishing\" (Arthur Barker, 1935.). Mušky podle jeho vzoru byly stále dostupné ještě v roce 1966.\n\nDunne věřil, že zažívá prekognitivní sny. První, který zaznamenal, se udál roku 1898, kdy se mu zdálo o času na jeho hodinkách, poté se probudil a ověřil si ho. Několik takových zážitků, některé docela dramatické, ho vedlo k vědeckému zkoumání tohoto fenoménu. Na základě několikaletého experimentování s těmito prekognitivními sny a hypnagogickými stavy, jak u sebe, tak u dalších lidí, došel k závěru, že v těchto stavech mysl není připoutána k současnosti a je schopna stejně snadno vnímat události v minulosti i budoucnosti. To podporovalo jeho novou teorii o čase a vědomí. Jeho hlavní dílo \"An Experiment with Time\" (1927) se zabývá těmito otázkami a také obsahuje jeho teorii sériového času. \n\nPodle Dunna je zkušenost lineárního času iluze vyvolaná lidským vědomím. Tvrdil, že minulost, přítomnost a budoucnost jsou spojité v realitě vyšší dimenze a jsou prožívány postupně díky jejich vnímání lidskou myslí. Dále předpokládal nekonečné zacyklování vyšších časových dimenzí obývaných vědomým pozorovatelem, které nazval „sériový čas“. \n\nV dalších dílech \"The Serial Universe\" (1934), \"The New Immortality\" (1938), \"Nothing Dies\" (1940) a \"Intrusions?\" (1955), dále rozpracoval koncept „serialismu“ a zkoumal jeho vztah k soudobé fyzice relativity a kvantové mechaniky, k psychologii, parapsychologii a teologii.\n\nDunnova teorie nabídla vědecké vysvětlení idejí vědomí, které byly v této době široce zkoumány. Osobnosti jako Aldous Huxley a J. B. Priestley nadšeně přijaly jeho myšlenky. Priestley na nich založil své hry\"Time and the Conways\", \"An Inspector Calls\" a \"Dangerous Corner\". Existují také paralely mezi Dunnovou teorií času a dílem T. S. Eliota \"Four Quartets\" (1944), ačkoliv to, zda byl Eliot přímo ovlivněn Dunnem, není jasné.\n\nV roce 1928 se oženil s Cecily, dcerou Geoffreye Cecila Twisleton-Wykeham-Fiennese, 18. barona Saye a Sele a poté dlouhou dobu žili v jejich rodinném sídle Broughton Castle v Oxfordshire.\n\nDunne zemřel v Banbury, městě nedaleko jeho rodinného sídla, 24. srpna 1949 ve věku 74 let.\n\n\n\n"}
{"id": "1186934", "url": "https://cs.wikipedia.org/wiki?curid=1186934", "title": "Dvůr moravských Lucemburků", "text": "Dvůr moravských Lucemburků\n\nDvory moravských Lucemburků (1336-1411) - ve skutečností jde o několik dvorů - jsou významným fenoménem dějin Zemí koruny české. Jejich existence spadá do období 1336 až 1411 a s jistou výhradou i déle. Šlo o menší a střední panovnické dvory se všemi atributy, které přísluší takovému vymezení. Prvním na Moravě trvale přítomným dvorem byl dvůr Karla IV, který však byl spíše dvorem jeho ženy Blanky z Valois, poté co byla \"donucena\" pobývat mimo prostředí pražského dvora. Byla tak spojena aktuální vladařská funkce a úkoly jejího manžela. Dvůr sídlil v Brně s největší pravděpodobností na Špilberku. Život tohoto dvora citelně zeslábl okolo roku 1341 a zůstaly po něm jen skromné pozůstatky. Na tento dvůr postupně navázal okolo roku 1349 dvůr Karlova bratra Jana Jindřicha. Také tento dvůr nejčastěji sídlil na Špilberku ve starém královském paláci, měl však i další alternativy, kterým byl zvelebovaný hrad Veveří, dům měšťana Alrama uvnitř Brna, nebo hrady Rokštejn a Ronov. Největšího rozmachu doznaly dvory v poslední čtvrtině 14. století na sklonku vlády Jana Jindřicha a zejména Jošta Lucemburského, který posléze nebyl jenom vládcem Moravy ale i dalších zemí. V té době se počet osob činných na dvoře mohl blížit až 200. \n\nK lucemburským dvorům je možno počítat i malé dvory titulárních markrabat-Joštova bratra Prokopa a Jana Soběslava. Spisovny (scriptoria) těchto dvorů udržovaly čilý korespondenční kontakt uvnitř země i se zahraničím. Pro spisovou činnost Joštova dvora je příznačné použití češtiny (respektive v té době „moravštiny“) jež je jedním z nejranějších použití národního jazyka v diplomatických a správních relacích, čímž alespoň částečně nahradila latinu.\nLucemburské dvory nevznikaly na Moravě a v Brně od nuly. V Brně bylo již dříve přítomno vysoké dvorské milieu a to pro přítomnost dvora Elišky Rejčky a jejího přítele Jindřicha z Lipé - nejméně od roku 1318, který sice nebyl panovnickým dvorem, ale jeho faktické relace tomu odpovídaly. I ten (alespoň v malém) navázal v Brně na dřívější přítomnost náznaků dvorského prostředí, které bylo v Brně sporadicky přítomno za vlády posledních Přemyslovců, zejména Přemysla Otakara II. Přítomnost dvorů měla značný vliv na rozvoj umění, kultury, diplomacie, řemesel a peněžnictví.\n\n"}
{"id": "1186937", "url": "https://cs.wikipedia.org/wiki?curid=1186937", "title": "Kristijonas Donelaitis", "text": "Kristijonas Donelaitis\n\nKristijonas Donelaitis, také Christian Donalitius (1. leden 1714, Gumbinnen (nyní Gusev) – 18. únor 1780, Tollmingkehmen (nyní Čistyje Prudy)) byl litevský spisovatel a luteránský pastor. Je pokládán za zakladatele litevské profánní literatury, ale psal také německy a latinsky. Působil v pruské Malé Litvě. Jeho nejslavnějším dílem je poema \"Roční doby\" (\"Metai\").\n\nNarodil se jako jeden ze sedmi dětí (čtyř synů) sedláka, který brzy zemřel, a jako chudý stipendista absolvoval katedrální školu v Královci (Königsberg, dnes Kaliningrad). V letech 1736-1740 vystudoval na tamní univerzitě teologii a klasickou filologii. V roce 1743 se stal pastorem litevsko-německé obce Tollmingkehmen, kde působil a kázal v obou jazycích až do své smrti. Kromě toho stavěl klavíry a různé přístroje. Roku 1744 se oženil s Annou Reginou Olefant, vdovou po řediteli školy ve Stallupönen, manželství zůstalo bezdětné. Pro svoji farnost, kde žilo asi tři tisíce lidí (asi dvě třetiny Němců) dal postavit roku 1756 nový cihelný kostel, který však už v následujícím roce vypálilo ruské vojsko v rámci sedmileté války. Obyvatelé se během ruského obsazení schovávali v lesích.\n\nJeho hlavní dílo, epos \"Metai\", vyšel poprvé roku 1818. Předtím se v litevštině psaly jen náboženské knihy a básně. \"Metai\" má 2 997 veršů a byl napsán po vzoru starověkých básní v hexametrech, které se v litevské literatuře nikdy nepoužívaly. Realisticky líčí drsný život nevolníků a navíc užívá i jejich dialekt. Krom těchto sociálních tónů je především oslavou litevské krajiny. Báseň byla poprvé publikována ve zkrácené podobě, a to dvojjazyčně, litevsky a v německém překladu (německý název sbírky zněl \"Das Jahr in Vier Gesängen\"). Německá verze byla vzápětí přeložena do několika dalších jazyků.\n\nK Donelaitisovým dalším dílům patří šest bajek a veršované pohádky v souboru \"Pričkaus pasaka apie lietuvišką svodbą\" (\"Pričkusův příběh o litevské svatbě\"), který vyšel roku 1865.\n\n"}
{"id": "1186938", "url": "https://cs.wikipedia.org/wiki?curid=1186938", "title": "Thomas Lea", "text": "Thomas Lea\n\nThomas Lea je americký violista. Studoval na San Francisco Conservatory of Music, stejně jako na Kalifornské univerzitě v Los Angeles. Hrál například s orchestry Dakah Hiphop Orchestra, Fort Smith Symphony a Oklahoma City Philharmonic. Dále hrál na albu \"M:FANS\" velšského hudebníka Johna Calea (2016). Během své kariéry spolupracoval s mnoha dalšími hudebníky, mezi něž patří například Raya Yarbrough, Miguel Atwood-Ferguson, Pixie Lott, Kenny Loggins, Hanni El Khatib, Admiral Freebee a Terrence Howard, ale také punková skupina Rancid (album \"Let the Dominoes Fall\", 2009). Rovněž se věnoval pedagogické činnosti.\n\n"}
{"id": "1186940", "url": "https://cs.wikipedia.org/wiki?curid=1186940", "title": "Dlouhá (vojenský újezd Hradiště)", "text": "Dlouhá (vojenský újezd Hradiště)\n\nDlouhá (do roku 1948 Dlouhý Grün, ) je zaniklá vesnice ve vojenském újezdu Hradiště v okrese Karlovy Vary. Nacházela se v Doupovských horách asi čtyři kilometry severovýchodně od Bochova v nadmořské výšce okolo 730 metrů.\n\nNázev \"Grün\" pochází z oblasti jihozápadního Saska, Chebska a Smrčin, odkud se šířil do dalších míst. Jeho význam odpovídá slovům paseka nebo nové pole. V historických pramenech se jméno vesnice objevuje ve tvarech: Langgrün (1378), in Grein (1381), de Longo Gryna (1407), in Langrinie (1411), v Gryně (1431), langegrin (1546), Langryn (1567), Langengryn (1570) a Langgrün (1654).\n\nPrvní písemná zmínka o vesnici je z roku 1378. Zanikla vysídlením v roce 1953 v důsledku zřízení vojenského újezdu.\n\n"}
