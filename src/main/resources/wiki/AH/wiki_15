{"id": "1200383", "url": "https://cs.wikipedia.org/wiki?curid=1200383", "title": "George Whipple", "text": "George Whipple\n\nGeorge Hoyt Whipple (28. srpna 1878 – 1. února 1976) byl americký lékař, patolog a vysokoškolský pedagog, nositel Nobelovy ceny za fyziologii a lékařství za rok 1934. Byla udělena za objevy v oblasti léčby jater při anémii a spolu s Whipplem ji získali George Richards Minot a William Parry Murphy.\n\nGeorge Whipple pocházel z lékařské rodiny a studoval medicínu na Yaleově univerzitě a na Univerzitě Johnse Hopkinse, kde pak po několika letech praxe v terénu zahájil i svou akademickou dráhu. Roku 1914 přešel na Kalifornskou univerzitu, kde v letech 1920 až 1921 sloužil jako děkan tamní fakulty medicíny. V té době zakládala svou fakultu medicíny Rochesterská univerzita a George Whipple na ni roku 1921 přešel jako zakládající děkan nové fakulty, na níž pak zůstal až do konce své pracovní kariéry.\n\nVědecké výzkumy Georga Whipplea se týkaly především fyziologie a patologie jater. V letech 1925–1930 s ním úzce spolupracovala Frieda Robscheitová-Robbinsová, s níž se Whipple pak podělil i peněžní odměnu z Nobelovy ceny.\n\nOd roku 1935 byl členem Německé akademie věd Leopoldina.\n\n"}
{"id": "1200401", "url": "https://cs.wikipedia.org/wiki?curid=1200401", "title": "Angela Drechsler", "text": "Angela Drechsler\n\nAngela Drechsler (9. listopadu 1883 Světlá – 21. května 1961 Bischofsmais, Západní Německo) byla sudetoněmecká vlastivědná pracovnice a učitelka hudby. Amatérsky se zabývala historií. Proslavila se především dvoudílnou prací \"Altvaterland\", která pojednává o dějinách obcí na Jesenicku.\n\nNarodila se ve Světlé u Bruntálu. Vystudovala hudbu ve Vídni. Mezi léty 1904–1940 se živila jako učitelka hry na klavír v Olomouci. Mimoto se věnovala hudební kritice a vlastivědnému bádání. Napsala dvoudílnou práci o dějinách obcí na Jesenicku \"Altvaterland\". V roce 1946 byla odsunuta do Německa. Po odsunu se mj. věnovala i zkoumání historie svého nového bydliště v Bischofsmaisu.\n\n\n\n"}
{"id": "1200405", "url": "https://cs.wikipedia.org/wiki?curid=1200405", "title": "Mehmet Shehu", "text": "Mehmet Shehu\n\nMehmet Shehu (10. ledna 1913, Çorrush, Albánie – 17. prosince 1981, Tirana, Albánie) byl albánský komunistický politik, bývalý albánský premiér v letech 1954 – 1981 a účastník albánského partyzánského boje za druhé světové války. \n\nShehu studoval v Tiraně; svá studia zde dokončil v roce 1932. Poté, co vystudoval, však nemohl najít v Albánii uplatnění, a tak se odstěhoval do Itálie, kde získal stipendium na Vojenské akademii v Neapoli. Za své komunistické postoje však byl ze školy v roce 1936 vyloučen. Poté odešel do Španělska bojovat v tamní občanské válce. Stal se členem španělské komunistické strany. Po roce 1939 byl Shehu zatčen ve Francii. \n\nShehu byl během partyzánského boje vynikajícím stratégem, díky němuž dokázali partyzáni dostat na svojí stranu značné množství albánského obyvatelstva. Díky tomu se velmi rychle dostal v albánské komunistické straně do vysokých pozic. Od roku 1943 byl Shehu členem Ústředního výboru PPSH. Od konce druhé světové války, kdy Albánská strana práce v zemi převzala moc, byl Shehu blízkým spolupracovníkem Envera Hodži. Po dlouhou dobu existence komunistické Albánie byl Shehu druhým nejmocnějším mužem v zemi právě po Enveru Hodžovi. Byl také považován za Hodžova pravděpodobného následníka. Kromě své pozice předsedy Rady ministrů (tj. de facto premiéra), byl Shehu také ministrem vnitra, a ovládal tajnou policii Sigurimi. Spolu s Hodžou připravoval Shehu spojenectví Albánie s Čínskou lidovou republikou, které se odehrávalo v 60. a 70. letech 20. století. \n\nPo jeho smrti byl označen Hodžovým režimem za zrádce národa a jeho příbuzní, včetně rodiny, byli pozatýkáni.\n"}
{"id": "1200407", "url": "https://cs.wikipedia.org/wiki?curid=1200407", "title": "Arianna Huffingtonová", "text": "Arianna Huffingtonová\n\nArianna Huffingtonová, nepřechýleně Arianna Huffington, rodným jménem Arianna Stassinopoulos, řecky \"Αριάδνη Στασινοπούλου\" (* 15. červenec 1950, Athény) je řecko-americká podnikatelka a novinářka, zakladatelka blogu \"Huffington Post\", z něhož se stalo velmi rychle vlivné americké médium.\nNarodila se v chudé řecké rodině. Ve svých šestnácti letech opustila Řecko a s matkou odjely do Anglie. Zde díky stipendiu vystudovala ekonomii na Girton College na Cambridgské univerzitě, kterou absolvovala roku 1972. V Anglii byla partnerkou známého politického komentátora Bernarda Levina. Napsala v té době několik populárně naučných knih - o Pablu Picassovi či krajance Marii Callasové.\n\nKdyž Levina nepřiměla ke sňatku, odjela Arianna do New Yorku. Zde se seznámila s republikánským politikem Michaelem Huffingtonem, blízkým přítelem rodiny Bushů. V roce 1985 se vzali. Huffingtonová v té době zastávala velmi konzervativní názory, které prezentovala široce i v médiích jako komentátorka. Rozvedla se s manželem po dvanácti letech, když se Huffington veřejně přiznal k homosexualitě.\n\nRozvod ji finančně dobře zajistil. Navíc Huffingtonová demonstrativně přešla na liberální pozice. V roce 2003 kandidovala jako nezávislá proti Arnoldu Schwarzeneggerovi na guvernéra Kalifornie (neúspěšně).\n\nV roce 2005 založila internetový blog \"Huffington Post\". K jeho popularitě přispělo, že do něj od počátku přispívala řada celebrit. Navzdory její konzervativní minulosti, blog se rychle profiloval liberálně, což korelovalo s rostoucí nespokojeností s politikou republikánského prezidenta George W. Bushe v americké veřejnosti.\n\nUspěl i koncept, kdy stránka byla způlky tzv. agregátorem zpráv (tedy souborem odkazů na jiné stránky), což vedlo i ke kritice, například Rupert Murdoch takové podnikání označil za parazitování na práci jiných. V době expanze blogu, v roce 2007, se Huffingtonová prý zhroutila z přepracování.\n\nČtenost blogu přesto prudce rostla, v roce 2009 již měl 22 milionů návštěvníků měsíčně. Úspěch z blogu rychle udělal regulérní médium s desítkami zaměstnanců. Blog byl nakonec označen za „nejčtenější blog světa“. V roce 2011 ho Huffingtonová prodala obří korporaci AOL. Vliv v médiu ale neztratila, získala pozici prezidentky a šéfredaktorky. Německou pobočku získalo vydavatelství Burda.\n"}
{"id": "1200408", "url": "https://cs.wikipedia.org/wiki?curid=1200408", "title": "Kultura Chimú", "text": "Kultura Chimú\n\nKultura Chimú (výslovnost [čimú]) byla civilizace předkolumbovské Ameriky, která existovala na pacifickém pobřeží moderních států Ekvádoru a Peru od desátého do patnáctého století našeho letopočtu. Navázala na kulturu Moche a její existence skončila po dobytí území Inckou říší.\n\nChimúové obývali úzký pás mezi mořem a předhůřím And v délce téměř tisíc kilometrů. V této oblasti je velmi suché podnebí, jejich zemědělství bylo proto závislé na budování rozsáhlé sítě zavlažovacích kanálů. Právě nutnost těchto veřejných staveb vedla k vysokému stupni společenské organizace a vzniku centralizovaného státu s mocnou byrokratickou vrstvou. Střediskem této civilizace bylo město Chan Chan, postavené z vepřovic, které mělo rozlohu 20 km² a podle odhadů v něm žilo nejméně padesát tisíc lidí. Zbytky města jsou chráněny jako Světové dědictví. Okolo roku 1370 založil panovník Nancen Pinco říši Chimor, která sahala v době největšího rozmachu od Guayaquilského zálivu až po oblast okolo pozdějšího města Lima. \n\nChimor byl hlavním rivalem Incké říše, ve válce v letech 1463—1471 dobyl jeho území inka Túpac Yupanqui a posledního vladaře Chimú Minchancamana odvezl jako zajatce do Cuzca. Vítězní Inkové přejali mnohé rysy chimúské kultury, takže španělští conquistadoři měli dostatek informací o původním způsobu života v oblasti. \n\nObyvatelstvo Chimoru bylo rozděleno do čtyř kast, na vrcholu hierarchie stál panovník, který byl uctíván jako božstvo. Základní organizační jednotkou byl klan, jednotlivé provincie spravovali místodržící titulovaní jako \"cie\". Stát řídil obchod i zemědělskou výrobu (pěstování tykví, fazolí a sladkých brambor, chov vikuní), měl výrazné teokratické rysy. Státní kult byl založen na uctívání Měsíce; Chimúové ho považovali za silnějšího než Slunce, protože svítí ve dne i v noci. Zachovaly se posvátné balvany zvané \"alec pong\", pokládané za vtělení předků. Stát vládl pevnou rukou: od zločinů odrazovaly drastické tresty, kdy byl popraven nejen pachatel, ale celá jeho rodina nebo i celá vesnice. Nález množství koster v lokalitě Punta Lobos v roce 1997 naznačuje, že o velkých svátcích docházelo k hromadným lidským obětem. A to i dětí.\n\nChimúové hovořili jazykem quingnam, příbuzným mochičtině. Vyhlášená byla vysoká úroveň jejich uměleckých řemesel. Byli zdatnými kovotepci, zpracovávali zlato, stříbro a tumbagu (slitinu zlata a mědi). Nosili oděvy z pestrobarevných vlněných látek. Kultovní předměty zhotovovali z ulit ostnovek. Jejich figurální keramika vycházela z močických vzorů, časté byly erotické náměty. Friedrich Katz uvádí, že na rozdíl od Inků, kteří vnímali manželství jako především ekonomickou jednotku a často u nich byly sňatky organizovány státem, kladla kultura Chimú hlavní důraz na fyzický i psychický soulad mezi partnery.\n\n"}
{"id": "1200409", "url": "https://cs.wikipedia.org/wiki?curid=1200409", "title": "Rádio Tirana", "text": "Rádio Tirana\n\nRádio Tirana bylo hlavní rozhlasovou stanicí v Albánii od svého založení v roce 1938 až do demokratizace země v roce 1991.\n\nVysílání první albánské radiostanice odstartoval slavnostně král Zog I. dne 28. listopadu 1938. Rádio vysílalo na krátkých vlnách a bylo první rozhlasovou stanicí, která vysílala v albánském jazyce. Vysílání tehdy trvalo pouze 3 hodiny denně. \n\nV dobách existence socialistické Albánie vysílalo Rádio Tirana v řadě světových jazyků, včetně češtiny, a to především komunistickou, byť antisovětskou propagandu. \n\nV současné době je rozhlasová stanice vlastněná státem, má tři vysílací kanály a spravována je společně se státní televizí jako jedna státní společnost s názvem RTVSH (Radio Televizioni Shqiptar)\n"}
{"id": "1200413", "url": "https://cs.wikipedia.org/wiki?curid=1200413", "title": "Jan Britský", "text": "Jan Britský\n\nPrinc Jan Britský (12. července 1905, York Cottage – 18. ledna 1919, Wood Farm) byl syn krále Jiřího V. a královny Marie.\n\nNarodil se 12. července 1905 v York Cottage jako syn prince z Walesu Jiřího a jeho manželky princezny Marie. Po narození byl šestým v pořadí na britský trůn. Pokřtěn byl 3. srpna 1905 v kostele svaté Marie Magdaleny v Sandringhamu kanovníkem Johnem Nealeem Daltonem. Jeho kmotry byli král Karel I. Portugalský (zastoupený princem z Walesu), princ Konstantin, vévoda ze Sparty, princ Karel Dánský (jeho strýc - zastoupený princem z Walesu), princ Jan Šlesvicko-Holštýnsko-Sonderbursko-Glücksburský (jeho pra-prastrýc - zastoupený princem z Walesu), Alexander Duff, 1. vévoda z Fife (jeho strýc - zastoupený princem z Walesu), princezna Sofie Pruská, vévodkyně ze Sparty (zastoupená princeznou Viktorií Britskou) a princezna Alice, hraběnka z Athlone (zastoupená princeznou Viktorií).\n\nPrinc Jan měl časté epileptické záchvaty. Dne 18. ledna 1919 zemřel po těžkém záchvatu.\n"}
{"id": "1200447", "url": "https://cs.wikipedia.org/wiki?curid=1200447", "title": "Kostel svatého Apolináře (Modlany)", "text": "Kostel svatého Apolináře (Modlany)\n\nŘímskokatolický farní kostel svatého Apolináře v Modlanech je raně barokní sakrální stavba stojící na návsi obce, kde tvoří dominantu. Od roku 1987 je kostel chráněn jako kulturní památka.\n\nPůvodní středověký kostel nahradila v letech 1687–1691 raně barokní novostavba vzniklá na náklady tehdejšího majitele teplického panství hraběte Jana Marka Clary-Aldringena. Někdy v polovině 19. století byl kostel zvýšen a celkově klasicistně přestavěn, z té doby pochází i většina vnitřního zařízení.\n\nJedná se o jednolodní kostel s odsazeným pravoúhlým presbytářem a hranolovou věží, která je nadstavbou štítové stěně. Fasády jsou členěny bosovanými lizénami. Okna má kostel půlkruhová.\n\nPresbytář má křížovou klenbu. Loď je s plochým stropem.\n\nHlavní i boční oltáře jsou novodobé z let 1880–1890. Na bočním oltáři se nachází pozdně gotická Madona z období kolem roku 1500. Jedná se o umělecky hodnotnou polychromovanou sochu.\n\nV průčelní západní věži se nachází zvon z roku 1548 od Wolfa Hilgera. V sanktusníku je zavěšen malý zvon z roku 1739 od Krištofa Ullmanna.\n\nU západního průčelí kostela se nachází mezi bosovanými pilíři barokní mříž z období kolem roku 1760. Jedná se o dvoukřídlou, kutou mříž s bohatou rostlinnou ornamentikou. Severně od kostela se nachází bývalý hřbitov, ohrazený kamennou zdí, východně pak někdejší fara, přestavěná naposledy zřejmě před II. světovou válkou. Hřbitov i fara dotváří církevní areál. V obci jsou další dvě kulturní památky České republiky: socha sv. Antonína z roku 1725, která se nachází v ohradní hřbitovní zdi, a socha sv. Jana Nepomuckého z roku 1721, která je blízko hlavního vchodu do kostela. V obci je také pomník padlým v I. světové válce, který byl zřízen po roce 1920 jako kopie Rodinovy plastiky.\n\n"}
{"id": "1200458", "url": "https://cs.wikipedia.org/wiki?curid=1200458", "title": "Theodoros Papaloukas", "text": "Theodoros Papaloukas\n\nTheodoros Papaloukas, řecky \"Θοδωρής Παπαλουκάς\" (* 8. květen 1977, Athény) je bývalý řecký basketbalista.\n\nHrál Euroligu za Olympiacos Pireus, CSKA Moskva a Makabi Tel Aviv. V ligových soutěžích celkem zaznamenal 2651 bodů.\n\nS CSKA Moskva dvakrát vyhrál Euroligu (2006, 2008). V sezóně 2006/07 byl nejužitečnějším hráčem Euroligy (MVP). V roce 2006 byl nejužitečnějším hráčem finále Euroligy. Čtyřikrát byl v all-stars Euroligy.\n\nS řeckou reprezentací vyhrál mistrovství Evropy roku 2005 a získal stříbrnou medaili na mistrovství světa roku 2006.\n"}
{"id": "1200459", "url": "https://cs.wikipedia.org/wiki?curid=1200459", "title": "Joseph Erlanger", "text": "Joseph Erlanger\n\nJoseph Erlanger (5. ledna 1874 – 5. prosince 1965) byl americký fyziolog, nositel Nobelovy ceny za fyziologii a lékařství za rok 1944. Byla udělena za objevy v oblasti fyziologie nervové tkáně a spolu s Erlangerem ji získal jeho spolupracovník Herbert Spencer Gasser. \n\nJoseph Erlanger pocházel ze židovské rodiny, která se do USA přistěhovala z Württemberského království. Studoval chemii na Kalifornské univerzitě v Berkeley a poté pokračoval ve studiích medicíny na Univerzitě Johnse Hopkinse na fakultě Johns Hopkins School of Medicine, kde pak pracoval v tamní univerzitní nemocnici a později začal učit. Od roku 1906 byl prvním profesorem fyziologie na Wisconsinské univerzitě v Madisonu a od roku 1910 pak učil na Washingtonské univerzitě v St. Louis. V té době vytvořil výzkumný tým se svým bývalým žákem Herbertem Spencerem Gasserem, s nímž pracoval až do roku 1931. Zprvu se zabývali činností srdce, počátkem 20. let se zaměřili na nervový systém. Díky technice osciloskopického měření malých napětí, kterou vyvinuli, byli schopni jako první popsat změny elektrického potenciálu nervů a stanovit, že rychlost změny nervového potenciálu je úměrná tloušťce nervu.\n\n"}
{"id": "1200460", "url": "https://cs.wikipedia.org/wiki?curid=1200460", "title": "Sigurimi", "text": "Sigurimi\n\nSigurimi, celým názvem Drejtoria e Sigurimit të Shtetit, což lze do češtiny přeložit jako Ředitelství státní bezpečnosti, byla tajná policie v komunistické Albánii. Sigurimi existovala v letech 1943–1991.\n\nSigurimi byla zřízena již za druhé světové války jako nástroj komunistických partyzánů proti dalším, konkurenčním odbojovým skupinám, a to pod názvem Výzvědná služba národně-osvobozenecké armády. V roce 1944 bylo zřízeno Ředitelství pro lidovou bezpečnost pod vedením Haxhi Lleshiho. V té době pro organizaci pracovalo okolo pěti tisíc lidí. \n\nMetody její práce byly značně podobné s dalšími tajnými policiemi v zemích Východního bloku. Nezabývala se příliš kriminální činností, jako spíš politickými aktivitami. Sigurimi sloužila často pro likvidaci opozice uvnitř vedení Albánské strany práce; ve své době byla zodpovědná za likvidaci až 170 členů tehdejšího Politbyra a Ústředního výboru komunistické strany. Připravovala také incidenty na hranicích s Jugoslávií (na přelomu 40. a 50. let) a Řeckem; stejně jako likvidace albánských emigrantů v první polovině 50. let. Měla velmi hustou síť informátorů, která znemožňovala existenci jakéhokoliv hnutí odporu proti albánskému komunistickému režimu. Přítomna byla rovněž i v albánských pracovních táborech, nebo věznicích.\n\nSama Sigurimi měla zhruba pět tisíc uniformovaných příslušníků a dva a půl tisíce členů v albánské armádě.\n\nV roce 1991 byla rozpuštěna a nahrazena Národní výzvědnou službou (SHIK).\n"}
{"id": "1200467", "url": "https://cs.wikipedia.org/wiki?curid=1200467", "title": "SK Bohuslavice", "text": "SK Bohuslavice\n\nSportovní klub Bohuslavice je slezský fotbalový klub z obce Bohuslavice, hrající od sezóny 2015/16 I. A třídu Moravskoslezského kraje (6. nejvyšší soutěž). Klub byl založen v roce 1932 pod názvem SK Bohuslavice.\n\nSvé domácí zápasy odehrává na stadionu Bohuslavice.\n\nZdroj: \n\n\nZdroj: \n\n"}
{"id": "1200474", "url": "https://cs.wikipedia.org/wiki?curid=1200474", "title": "Herbert Spencer Gasser", "text": "Herbert Spencer Gasser\n\nHerbert Spencer Gasser (5. ledna 1874 – 5. prosince 1965) byl americký fyziolog, nositel Nobelovy ceny za fyziologii a lékařství za rok 1944. Byla udělena za objevy v oblasti fyziologie nervové tkáně a spolu s Gasserem ji získal jeho spolupracovník Joseph Erlanger. \n\nHerbert Spencer Gasser se narodil v rodině lékaře rakouského původu Hermana Gassera a jeho ženy Jane Elisabeth Griswoldové Gasserové. Vystudoval zoologii na Wisconsinské univerzitě v Madisonu a poté se zapsal na mediciínu na stejné škole, kde ho mimo jiné učili fyziolog Joseph Erlanger a farmakolog Arthur S. Loevenhart. Svá studia medicíny dokončil na Univerzitě Johnse Hopkinse, kde získal lékařský titul roku 1915. Vrátil se pak učit farmakologii na Wisconsinskou univerzitu a roku 1916 přešel na Washingtonskou univerzitu v St. Louis.\nZa první světové války se podílel na výzkumech chemických zbraní a po válce vytvořil výzkumný tým se svým bývalým učitelem Josephem Erlangerem, s nímž pracoval až do roku 1931, kdy odešel na Cornellovu univerzitu. Zprvu se zabývali činností srdce, počátkem 20. let se zaměřili na nervový systém. Díky technice osciloskopického měření malých napětí, kterou vyvinuli, byli schopni jako první popsat změny elektrického potenciálu nervů a stanovit, že rychlost změny nervového potenciálu je úměrná tloušťce nervu.\n\nV polovině třicátých let Gasser odešel na Rockefellerův institut (budoucí Rockefellerovu univerzitu), kde setrval na pozici ředitele až do roku 1953. \n\n"}
{"id": "1200478", "url": "https://cs.wikipedia.org/wiki?curid=1200478", "title": "Džamala", "text": "Džamala\n\nJamala či Džamala, vlastním jménem Susana Džamaladinovová (ukrajinsky: Суса́на Алі́мівна Джамаладі́нова, 27. srpna 1983, Oš, Kyrgyzská SSR, Sovětský svaz) je ukrajinská zpěvačka krymskotatarského a po matce arménského původu. V roce 2016 se stala vítězkou 61. ročníku Eurovision Song Contest.\n\nNarodila se v kyrgyzském Oši v rodině Krymského Tatara Alima Džamaladinova, který byl z Krymu deportován v roce 1944 a Arménky Galiny Tumašové z Náhorního Karabachu, jejíž rodina byla z Karabachu deportována v rámci boje proti kulakům. Matka pracovala jako učitelka v hudební škole a otec byl pomocný dirigent. Koncem 80. let 20. století se rodina vrátila zpět na Krym.\n\nNa základní umělecké škole se učila hrát na piáno, poté studovala konzervatoř v Simferopolu. Následovalo studium zpěvu na \"Čajkovského národní hudební akademii\" v Kyjevě.\n\nJiž během studia byla členem jazzové hudební skupiny \"Beauty band\", kde se také seznámila se svou první hudební producentkou. Po vystudování jí byla nabídnuta stáž v milánské La Scale, zároveň se přihlásila do mezinárodní pěvecké soutěže mladých zpěváků populární hudby Nová vlna. Její ročník v roce 2009 vyhrála na děleném prvním místě. Začala se tedy více věnovat pop-music.\n\nV roce 2010 se s písní \"Smile\" účastnila ukrajinského národního kvalifikačního kola na Eurovision Song Contest 2011. Ve finále skončila třetí. Následně se však objevily spekulace o manipulacích hlasování vítěze a mělo se konat opakované hlasování. Zde skončila druhá v pořadí, ze soutěže však odstoupila, když nevěřila ani v transparentnost opakovaného hlasování.\n\nV roce 2011 vydala první sólové album \"For Every Heart\" (obsahující i skladbu \"Smile\"), v roce 2013 následovalo album \"All or Nothing\" a v roce 2015 album \"Подих\". Zahrála si také v několika ukrajinských filmech.\n\nV roce 2016 se opět zúčastnila národního kvalifikačního kola na Eurovision Song Contest 2016 s písní \"1944\", která pojednávala o krymských Tatarech, kteří byli deportováni sovětským režimem za druhé světové války. Národní kolo vyhrála a následně zvítězila i na samotné Eurovision Song Contest. Píseň svou tematikou vzbudila velké kontroverze. Džamala se tak ocitla na hraně pravidel, která nedovolují písně s politickým obsahem, přesto jí bylo povoleno píseň zpívat a byla úspěšná.\n\nPo jejím vítězství jí ukrajinský prezident Petro Porošenko udělil titul národní umělkyně.\n\n"}
{"id": "1200506", "url": "https://cs.wikipedia.org/wiki?curid=1200506", "title": "HMS Victorious", "text": "HMS Victorious\n\nHMS \"Victorious\" bylo jméno použité pro vícero lodí anglického či britského Královského námořnictva:\n"}
{"id": "1200513", "url": "https://cs.wikipedia.org/wiki?curid=1200513", "title": "Oleh Ljaško", "text": "Oleh Ljaško\n\nOleh Valeriovič Ljaško (ukrajinsky \"Олег Валерійович Ляшко,\" * 3. prosince 1972, Černihiv, SSSR) je ukrajinský novinář a politik za stranu Radikální strana Oleha Ljaška (\"Радикальна партія Олега Ляшка\").\n\nV letech 1995–1998 studoval na právnické fakultě Národní pedagogické univerzity v Charkově.\n\nV minulosti byl považován za blízkého člověka Serhije Lovočkina.\n\n"}
{"id": "1200517", "url": "https://cs.wikipedia.org/wiki?curid=1200517", "title": "Jan z Leidenu", "text": "Jan z Leidenu\n\nJan z Leidenu (nizozemsky \"Jan van Leiden\"; také známý jako Jan Beukelsz či Beukelszoon; 2. února 1509 – 22. ledna 1536) byl nizozemský kazatel, vůdce novokřtěnců a v letech 1534-35 samozvaný král města Münsteru. Jan pocházel z nizozemského Leidenu, ale spolehlivé údaje o jeho mládí nejsou známy. Roku 1533 přišel do Münsteru, kde městská rada i přes protesty katolického biskupa Franze Waldecka vyhlásila náboženskou svobodu. Město se proto vítaným místem azylu pro novokřtěnce, vystavené v té době v Nizozemí i v německých zemích krutému pronásledování. V Münsteru tehdy působil chiliastický kazatel Melchior Hoffmann, který pronášel chiliastická proroctví o nastávajícím konci světa a příchodu Antikrista, v neichž měl Münster sehrát roli Nového Jeruzaléma. Když se však jeho proroctví nesplnila, Hoffmann byl odstraněn a do čela komunity se postavil ještě radikálnější kazatel Jan Matthys, který předpověděl konec světa na Velký pátek roku 1534. Matthys byl netolerantní a začal pronásledovat obyvatele města, kteří odmítali přidat se k jeho hnutí, obyvatelé Münsteru dostali na výběr buďto odejít nebo přijmout druhý křest.\nPoté, co se na Velikonoce roku 1534 nenaplnila Matthysova proroctví a kazatel sám byl zabit, Jan z Leydenu se postavil do čela vzpoury a přeměnil Münsterskou komunitu v teokratické království. V létě roku 1534 se pak sám vyhlásil králem. Vládl s podporou \"Rady dvanácti\", tvořící poradní a soudní orgán. Jan z Leydenu postupně uznákonil polygamii (s odkazem na Starý zákon), zrušil peníze a říšské zákony, jediným zákonem měla být nadále Bible. To však znamenalo i uplatňování tvrdých starozákonních zákonů v praktickém životě, takže například klevetnictví bylo trestáno oběšením. \nMěsto bylo už od roku 1534 obléháno žoldnéři biskupa Waldecka a probíhala jeho blokáda. Janovi se dařilo odrázet útoky žoldnéřů a vést obranu hradeb, ale biskupovi se nakonec podařilo město vyhladovět. Lidé, kteří z Münsteru uprchli, byli žoldnéři zajati, a pokud šlo o muže, zabiti. Ženy a děti vzali do zajetí, kde od nich získali informace o situaci ve městě.\nV červnu 1535 se biskupovým žoldnéřům podařilo prolomit hradby a proniknout do města. Jan a jeho spolupracovníci byli zajati a uvězněni. Biskup Waldeck nechal Jana z Leidenu vsadit do klece a pro výstrahu vystavovat v okolních říšských městech. Nakonec byl 22. ledna 1536 na náměstí v Münsteru po dlouhém mučení popraven mečem. Spolu s Janem byl popraven jeho spolupracovník Bernhard Krechting, zatímco druhý nejbližší rádce Bernhard Knipperdolling spáchal před popravou sebevraždu. Těla Jana z Leidenu, Krechtlinga a Knipperdollinga byla pro výstrahu vystavena v klecích na věži münsterského dómu svatého Lamberta, kde jejich kostry zůstaly co celé století a klece tam jsou k vidění dosud. \nVLNAS, Vít. Novokřtěnci v Münsteru. Praha : Nakladatelství Lidové noviny, 2002. 232 s.\n"}
{"id": "1200522", "url": "https://cs.wikipedia.org/wiki?curid=1200522", "title": "Kostel svatého Bartoloměje (Bakov nad Jizerou)", "text": "Kostel svatého Bartoloměje (Bakov nad Jizerou)\n\nŘímskokatolický farní kostel svatého Bartoloměje v Bakově nad Jizerou je pozdně gotická, později mnohokrát barokně přestavovaná sakrální stavba, která se nachází při severní straně náměstí. Jedná se o místo původní vsi, kde kostel již v polovině 14. století byl připomínán jako farní. Od roku 1967 je kostel chráněn jako kulturní památka.\n\nKostel je připomínán je již v polovině 14. století. V jádru pozdní gotika z druhé poloviny 16. století. V roce 1614 byl manýristicky přestavěn. Po roce 1654, kdy kostel vyhořel, byl opraven v duchu baroka následně v letech 1741, 1744 a 1759 byl přestavěn. Další přestavby se kostel dočkal v letech 1838 a 1919. Do 21. století se zachoval v dobrém stavu.\n\nStavba je jednolodní, obdélná a hladká. V jihozápadním nároží má hranolovou věž, která byla postavena po roce 1657 a současné zastřešení získala v roce 1838. Po severní straně lodi se nachází mariánská kaple z roku 1744. Presbytář je obdélný, polygonálně uzavřený s renesanční římsou. K presbytáři na severní straně přiléhá sakristie s oratoří v patře a předsíňkou z roku 1759. V západním průčelí se nachází portál z roku 1656, který je orámovaný vegetabilním ornamentem a opatřený stoupavým štítem. Nároží věže, jejíž horní patro bylo přestavěno v roce 1791, je rustikováno.\n\nLoď je uvnitř, oproti stavu z roku 1658 o něco nižší, s plochým stropem. Při jižní straně se nachází literátská kruchta spočívající na pilířových arkádách. Je jak sklenuta, tak i podklenuta křížovou klenbou. Kaple Panny Marie je obdélná, má valenou klenbu. Presbytář je sklenut hladkým křížem. Sakristie je obdélná. Má portál datovaný rokem 1741. Sakristie je sklenutá dvěma kříži, a stejně tak má i oratoř křížovou klenbu.\n\nKostel je barokně i rokokově zařízen. Toto bohaté zařízení pochází ze 2. čtvrtiny 18. století. Hlavní oltář je rokokový, rámový. Pochází z roku 1733 a je dílem Josefa Jiřího Jelínka z Kosmonos. Jsou na něm sochy sv. Floriána a sv. Václava. Nese obraz \"Nejsvětější Trojice\" z roku 1741 a nový titulní obraz sv. Bartoloměje, který je signován „\"Ant. Kossatecki\" pinxit 1819“. Boční oltáře jsou protějškové, zasvěcené sv. Františku Xaverskému a sv. Janu Nepomuckému. Jedná se o rokokové rámové oltáře. Na prvním z těchto oltářů jsou sochy indického prince a andílků. Jedná se zřejmě o dílo J. Jelínka z roku 1757. Oltář má novější obrazy oproti svému vzniku. Ze stejného období pochází i oltář sv. Jana Nepomuckého od F. Melichara z Rychnova. Je sloupový se sochami sv. Jáchyma, sv. Josefa a Panny Marie asi od J. Jelínka. Zpovědnice jsou se sochami sv. Jana Nepomuckého, sv. Petra a sv. Maří Magdalény. Kamenná křtitelnice pochází z roku 1665. Křížová cesta z roku 1831 je dílem V. Patočky z Mnichova Hradiště.\n\nOproti kostelu se nachází pozdně barokní fara z roku 1774. Jedná se o obdélnou, jednopatrovou hladkou stavbu. Před severním průčelím kostela sv. Bartoloměje, resp. před farou, je socha sv. Jana Nepomuckého z roku 1731, která je kulturní památkou České republiky. Na náměstí je umělecky hodnotý barokní obelisk, který je také kulturní památkou České republiky. Obelisk stojí na trojbokém konkávně vydutém soklu, obklopený zábradlí, na jehož podstavcích se nalézají sochy sv. Vojtěcha, sv. Jana Nepomuckého a sv. Václava. Jedná se o práci J. Jelínka z Kosmonos z roku 1727-1729. Zachovaly se chronogramy ve třech původních českých nápisech. Restaurován byl v roce 1958.\n\n"}
{"id": "1200524", "url": "https://cs.wikipedia.org/wiki?curid=1200524", "title": "Delirium", "text": "Delirium\n\nDelirium je kvalitativní poruchou vědomí neboli obluzené vědomí. Jde o nespecifickou psychopatologickou reakci mozku na jakoukoliv redukci činnosti CNS s globálním postižením kognitivních funkcí. Projevuje se neschopností integrovat psychické funkce, správně vnímat a hodnotit okolí a svou roli v něm. \n\nJako tzv. psychogenní deliria jsou označovány obdobné stavy vznikající v úvodní fázi manické či depresivní epizody, psychotických poruch (schizofrenie, schizoafektivní poruchy) nebo v důsledku intenzivního psychického stresu. \n\nOdlišujeme také deliria vznikající v souvislosti s užíváním psychoaktivních látek (např. F10.4 – alkoholový odvykací stav s deliriem (delirium tremens) dle MKN-10) a deliria ostatní, tzv. organická.\n\nDle stupně neklidu se rozlišují formy hyperaktivní, hypoaktivní (blandní) a smíšená. \n\nIntegrace psychických funkcí je mimořádně komplexní činností, která selhává při jakémkoliv významnějším narušení fyziologických procesů v organismu. V tomto smyslu představuje delirium nespecifický následek organického postižení. To může mít původ primárně v CNS nebo vzniká sekundárně při závažnější alteraci somatického stavu jinde v organismu.\n\nV popředí je zmatený obsah duševní činnosti s dezorientací různými směry, poruchami pozornosti, zmateným myšlením, iluzemi až halucinacemi a měnlivými, spíše sekundárně vznikajícími bludy, vystupňovaná bývá rovněž sugestibilita. Představy ztrácejí svůj subjektivní rozměr, nabývají charakter snových stavů a nejsou odlišovány od reality.\n\nJe narušen cyklus spánek a bdění, typicky se dostavuje jejich inverze. Kognitivní funkce jsou narušeny prakticky ve všech směrech a po odeznění deliria přetrvává plná nebo ostrůvková amnézie na období poruchy vědomí. V emoční oblasti je typická nestabilita a proměnlivost, dostavují se úzkost, deprese, apatie nebo naopak dráždivost, zlostnost či euforie. \n\nKomplexnost poruchy má výrazný a většinou nápadný dopad na jednání, projevuje se ve snížené nebo zvýšené aktivitě, motoricky i verbálně. Může dojít k agresivnímu jednání zaměřenému vůči sobě i vůči okolí, pod vlivem nepřiléhavého chování může dojít rovněž k nechtěnému poranění. Typické pro obraz deliria je kolísání stavu, kdy k přechodu mezi zdánlivě normálním stavem a plně vyjádřenou poruchou dochází velmi rychle až zlomově a v průběhu jednoho dne mohou takové změny nastat opakovaně.\n\n\n"}
{"id": "1200529", "url": "https://cs.wikipedia.org/wiki?curid=1200529", "title": "Clara Haskilová", "text": "Clara Haskilová\n\nClara Haskilová (7. leden 1895, Bukurešť – 7. prosinec 1960, Brusel) byla rumunská klavíristka. Vynikla jako interpretka děl Wolfganga Amadea Mozarta a doprovázečka Pabla Casalse, Eugèna Ysaÿe či George Enesca.\n\nMěla pověst zázračného dítěte. Již v osmi letech sklidila obrovský úspěch na koncertu ve Vídni, kde předvedla Mozartův klavírní koncert A dur. Ve Vídni pak studovala hru na klavír u Richarda Roberta, na pařížské konzervatoři u Alfreda Cortota, v Berlíně u Ferrucia Busoniho. V letech 1927–1940 působila v Paříži, poté ve Švýcarsku.\n\nBěhem celé kariéry jí provázely mimořádné zdravotní problémy. Nejprve se skoliózou páteře, kvůli níž žila dlouho v sádrovém korzetu, což mělo za následek atrofii svalstva. Pět let kvůli těmto potížím nemohla vystupovat, ale dokázala se vrátit. Po čase ji však lékaři objevili nádor na mozku. Po operaci zažila svůj druhý velký comeback na jeviště. Zemřela poté, co v prosinci 1960 upadla na nádraží v Bruselu, kam přijela na sonátový recitál s Arthurem Grumiaux. Uhodila se do hlavy, byla převezena rychle do nemocnice, ale během několika hodin zemřela.\n"}
{"id": "1200532", "url": "https://cs.wikipedia.org/wiki?curid=1200532", "title": "Gustav Nyquist", "text": "Gustav Nyquist\n\nGustav Nyquist (* 1. září 1989, Halmstad) je švédský hokejista hrající v severoamerické National Hockey League (NHL) za tým Columbus Blue Jackets.\n\n\n"}
{"id": "1200536", "url": "https://cs.wikipedia.org/wiki?curid=1200536", "title": "Imperial Hotel (Tokio)", "text": "Imperial Hotel (Tokio)\n\nImperial Hotel (japonsky 帝国ホテル) je hotel v japonském Tokiu postavený mezi lety 1880–1890, kvůli narůstajícímu počtu západních turistů. Areál hotelu se nachází jižně od císařského paláce Kókjo, na místě, kde býval hradní příkop. V současnosti (2016) se na místě nachází 17 patrová budova a pozůstatek druhého Imperial Hotelu.\n\nNa místě kde se nachází současný hotel stály předtím ještě jiné dvě velké budovy – první a druhý Imperial Hotel.\nJako první stál na místě původní Imperial Hotel navržený Juzurem Watanabem (1890–1992). Byl postavený v německém novorenesančním slohu. Budova byla zničena v roce 1922 požárem, když byl Princ z Walesu na návštěvě Tokia.\n\nDruhý Imperial Hotel (1923–1968), byl navržen Frank Lloyd Wrightem v Maya Revival Style (architektonický styl vracející se k Mayům), ustál velké zemětřesení v roce 1923. Část hotelu se zachovala do současnosti (2016). V roce 1967 se rozhodlo, že se hotel zdemoluje a na jeho místě se postaví hotel s vyšší kapacitou, důvod k demolici bylo také poničené křídlo hotelu z druhé světové války. \n\nTřetí hotel je sedmnáctipatrový hotelový věžák s 772 pokoji, který byl postaven na stejném místě místo Wrightovy budovy, byl otevřen v roce 1970.\n"}
{"id": "1200537", "url": "https://cs.wikipedia.org/wiki?curid=1200537", "title": "FK Bolatice", "text": "FK Bolatice\n\nFotbalový klub Bolatice je slezský fotbalový klub z obce Bolatice, hrající od sezóny 2003/04 I. A třídu Moravskoslezského kraje (6. nejvyšší soutěž). Klub byl založen v roce 1925.\n\nSvé domácí zápasy odehrává na stadionu Bolatice.\n\nBolatický odchovanec Herbert Sněhota hrál v první polovině 60. let druhou ligu za VŽKG Ostrava a nejvyšší soutěž za Spartak ZJŠ Brno.\n\nZdroj: \n\nPoznámky:\n\n"}
{"id": "1200543", "url": "https://cs.wikipedia.org/wiki?curid=1200543", "title": "Veselý piják", "text": "Veselý piják\n\nVeselý piják je obraz, jehož autorem je severonizozemský malíř a kreslíř Frans Hals, celým jménem Frans Franchoisz Hals (1582 nebo 1583 Antverpy – 26. srpna 1666 Haarlem).\n\nAž na krátký pobyt v Antverpách roku 1616 Hals žil a pracoval po celý svůj život v Haarlemu. Byl hlavním představitelem haarlemské malířské školy, jeho malířská technika z něj dělá jednoho z nejlepších portrétistů v Holandsku 17. století. Jeho portrétní produkce se z původní oslnivé pestrobarevnosti, kterou maloval v mládí, mění v pozdní době na malbu tónovou a nastupuje u něho snaha po zachycení charakteristiky portrétovaných osob. Malířská technika nanášení barev v oddělených skvrnách širokým štětcem, jehož tah je neurovnaný a zdánlivě zcela náhodný, je nezaměnitelná. Na jeho malbě se učili impresionisté jako např. E. Manet v 60. letech 19. století.\n\nObraz \"Veselý piják\" zobrazuje muže s veselým úsměvem, na hlavě má tmavý klobouk se širokou krempou. Klobouk má nasazený v poněkud odvážném úhlu. Kolem krku má bílý krajkový límec, na rukávech krajkové manžety. Na krku těžký řetěz s nápadným medailonem. V levé ruce drží piják sklenici s vínem, jeho pravá ruka je zachycena v gestu navozujícím dojem, že muž je zachycen uprostřed rozhovoru. Hledí z obrazu přímo na diváka, jakoby ho chtěl vtáhnout do dialogu, vyvolávajíc v přihlížejícím úžas i úsměv. Na obraze \"Veselý piják\" malíř osvědčil svou schopnost zachytit dojem okamžiku s neobyčejnou bystrostí a citlivostí.\n"}
{"id": "1200548", "url": "https://cs.wikipedia.org/wiki?curid=1200548", "title": "Jiří Mitáček", "text": "Jiří Mitáček\n\nJiří Mitáček (* 26. července 1975 Uherské Hradiště) je český historik.\n\nVystudoval obor historie-pomocné vědy historické na Filozofické fakultě Masarykovy univerzity v Brně, kde 2006 získal vědeckou hodnost Ph.D. v oboru české dějiny. Od roku 1998 pracuje v Moravském zemském muzeu, kde deset let působil jako vedoucí Historického oddělení, v posledních letech jako ředitel Historického muzea a náměstek generálního ředitele pro odbornou činnost. Dne 1. července roku 2016 byl jmenován generálním ředitelem Moravského zemského muzea.\n\nSvým odborným zájmem inklinuje ke studiu starších církevních dějin se zaměřením na řádové komunity, především historii významné církevní korporace – řádu sv. Jana Jeruzalémského, tedy johanitů, s důrazem na jeho zakotvení v českém a moravském prostředí, kultuře a povědomí širokých vrstev. Dále věnuje pozornost rovněž vývoji a proměnám hraničního prostoru východní Moravy situovaném ve středověku mezi Moravou a horními Uhrami (Slovenskem) v 10. až 14. století či historii Jednoty bratrské a její tajné tiskárny.\n\n\n"}
{"id": "1200592", "url": "https://cs.wikipedia.org/wiki?curid=1200592", "title": "FK Darkovičky", "text": "FK Darkovičky\n\nFotbalový klub Darkovičky je slezský fotbalový klub z hlučínské městské části Darkovičky, hrající od sezóny 2014/15 I. A třídu Moravskoslezského kraje (6. nejvyšší soutěž). Klub byl založen v roce 1931 pod názvem SMOL Darkovičky.\n\nSvé domácí zápasy odehrává na stadionu Darkovičky.\n\nNejznámějším odchovancem Darkoviček je Jan Hruška.\n\nZdroj: \n\n\nZdroj: \n\n"}
{"id": "1200604", "url": "https://cs.wikipedia.org/wiki?curid=1200604", "title": "Kostel Montparnasse-Plaisance", "text": "Kostel Montparnasse-Plaisance\n\nKostel Montparnasse-Plaisance (fr. \"Temple de Montparnasse-Plaisance\") je kostel ve 14. obvodu v Paříži na ulici \"Rue de l'Ouest\", který slouží francouzské reformované církvi.\n\nPastor Henry Paumier (1821–1899) v roce 1846 založil a postupně rozvíjel v bývalé obci Vaugirard farnost, chlapeckou a dívčí školu a dívčí sirotčinec. Farnost získala pojmenování Plaisance podle bývalé vesnice. Farnost se v roce 1855 usídlila v domě č. 97 na \"Rue de l'Ouest\". V roce 1864 získala farnost od města povolení postavit na pozemku zakoupeném roku 1860 protestantskou modlitebnu a školu, ale nová budova byla otevřena až v roce 1879.\n\nDívčí sirotčinec byl posléze přeměněn na studentskou nadaci.\n\nJméno architekta není známo. Novorománské průčelí na ulici je zdobeno nápisem \"Église réformée de Plaisance\". Chrámová místnost s obnaženou trámovou konstrukcí se nachází v patře. Okna jsou vyplněna vitrážemi z roku 1909. Jejich motivem jsou stylizované a geometrické tvary s mottem reformované církve \"Post tenebras lux\" a modernizovaným znamením poháru a kříže obklopených olivovými ratolestmi. V kostele je umístěna kazatelna a novorománské varhany.\n\n"}
{"id": "1200613", "url": "https://cs.wikipedia.org/wiki?curid=1200613", "title": "Hřbitov šílenců", "text": "Hřbitov šílenců\n\nHřbitov šílenců (1990, \"A Graveyard for Lunatics\") je mysteriózní román s detektivní zápletkou amerického spisovatele Raye Bradburyho. Jde o druhý díl tzv. kalifornské trilogie, kam ještě patří romány \"Smrt je vždycky osamělá\" (1985, \"Death Is a Lonely Business\") a \"Zbavme se Constance\" (2002, \"Let's All Kill Constance\"). Roku 2009 byla trilogie vydána souborně pod názvem \"Where Everything Ends\" (Kde všechno končí).\n\nRomán nese podtitul \"Další příběh dvou měst\" (Another Tale of Two Cities), což je narážka na slavný román Charlese Dickense \" Příběh dvou měst\" z roku 1859. Zatímco v Dickensově románu jde o Londýn a Paříž, zde se jedná o vedle sebe existující svět živých a mrtvých.\n\nPříběh knihy se odehrává roku 1954 v prostředí filmových ateliérů v Los Angeles, které Bradbury důvěrně poznal, když zde působil jako filmový scenárista. Postavu animátora Roye Holdstroma vytvořil podle svého přítele a průkopníka na poli speciálních vizuálních efektů Raymonda Harryhausena a tyranského režiséra Fritze Wonga podle režiséra Fritze Langa a kameramana Jamese Wonga Howeho. Z prvního dílu trilogie se zde objevuje detektiv Elmo Crumley, jehož jméno zvolil Bradbury podle spisovatele drsné školy Jamese Crumleyho, a v příběhu opět vystupuje hvězda němého filmu Constance Rattiganová, do které se promítla Bradburyho platonická láska z mládí k herečce Katharine Hepburnové..\n\nVypravěčem románu je opět bezejmenný spisovatel z předcházejícího dílu trilogie, který nyní pracuje pro hollywoodské filmové studio Maximus Films. Společné se svým přítelem, výtvarníkem Royem Holdstromem, který je posedlý vytvářením filmových maket oblud a dinosaurů, mají za úkol vytvořit děsivý horor. V předvečer svátku Všech svatých (Halloween) dostane vypravěč anonymní nabídku na setkání na hřbitově, který přiléhá k zadní stěně ateliérů, s příslibem nových nápadů pro scénář. Na místě setkání však najde mrtvolu filmového magnáta Jamese Charlese Arbuthnota, který byl prohlášen za mrtvého před dvaceti lety jako oběť dopravní nehody. Když se vypravěč vrátí na hřbitov se svým přítelem Holdstromem, mrtvola je pryč. Brzy je zjištěno, že mrtvola byla ve skutečnosti loutka. Na scéně se rovněž objevuje strašlivě znetvořený muž. A dochází k nečekaným úmrtím.\n\nPátrání přináší další otázky. Zemřel vůbec Arbuthnot a kdo je vlastně ten znetvořený muž? A je výtvarník Holdstrom skutečně jen tím, za koho se vydává, nebo má aktivní podíl na následujících děsivých událostech? A kdo vlastně řídí filmové studio?\n\n"}
{"id": "1200616", "url": "https://cs.wikipedia.org/wiki?curid=1200616", "title": "Fakulta stavební VŠB-TUO", "text": "Fakulta stavební VŠB-TUO\n\nFakulta stavební (FAST) je jedna ze sedmi fakult Vysoké školy báňské – Technické univerzity Ostrava (VŠB–TUO), v pořadí druhá nejmladší. Fakulta poskytuje studijní programy v bakalářském, (navazujícím) magisterském i doktorském (Ph.D.) stupni studia. Studenti jsou vyučováni v českém i anglickém jazyce ve všech úrovních studia formou prezenčního i kombinovaného studia.\n\nSoučástí fakulty jsou tyto katedry:\n\n\n\n\n\n\n"}
{"id": "1200623", "url": "https://cs.wikipedia.org/wiki?curid=1200623", "title": "Otto Sauter", "text": "Otto Sauter\n\nOtto Sauter (* 1961) je německý trumpetista, který se specializuje na obor piccolo trubka.\n\nV letech 1988 - 1998 působil jako sólotrumpetista Brémské filharmonie. V roce 1991 založil festival Internationalen Trompetentage Bremen, na kterém přivítal osobnosti jako Ray Charles, Maurice André nebo Maynard Ferguson. V roce 1994 zde založil i trumpetovou akademii Bremen Trumpet Academy.\n\nV roce 1991 založil ansámbl Ten of the Best, v němž sdružil deset nejlepších trumpetistů světa včetně vedoucích trumpetových skupin těles, jako je orchestr Vídeňské státní opery, orchestr salcburského Mozartea, orchestr Královské opery ve Stockholmu nebo Götenburští symfonikové a současně i renomované sólové hráče působící v Evropě a Americe.\n\nOtto Sauter dále organizuje hudební festival na hradě Wartburg. Mimo to sólově vystupuje s orchestry jako Česká filharmonie, SOČR, Malmö Symphony Orchestra, Beethoven Orchester Bonn, Bachcollegium Leipzig a s umělci jako např. Edita Gruberová, José Carreras, Zubin Mehta, Daniel Barenboim, Bobby McFerrin, Mikis Theodorakis a další.\n\nRozsáhlá je také Sauterova nahrávací činnost, jejíž výsledkem jsou desítky CD.\n\n"}
{"id": "1200626", "url": "https://cs.wikipedia.org/wiki?curid=1200626", "title": "PyMOL", "text": "PyMOL\n\nPyMOL je neziskový multiplatformní software s open source licencí sponzorovaný samotnými uživateli. Své využití nachází v biochemických oborech zabývajících se strukturou biopolymerů (DNA, RNA, proteiny), jejich vzájemnými interakcemi apod. PyMOL slouží ke grafickému zobrazování, sdílení a analýze molekulárních dat získaných nejčastěji měřením buď metodou NMR spektroskopie, nebo X-ray krystalografie. Pro práci s těmito daty je využíván formát souboru .pdb. Jednou z nejpoužívanějších databází molekulárních dat je databáze Protein data bank (odtud zkratka PDB a formát .pdb), která k roku 2017 obsahuje přes 136 000 struktur. \n\nPyMOL je celosvětově používaný software. Neexistuje však žádná česká verze programu a čeští uživatelé se musí spokojit s anglickou verzí. \n\nPrvní část názvu softwaru - \"Py\" značí, že je software napsán v programovacím jazyce Python.\n\nMezi základní funkce programu PyMOL patří otevření souboru ve formátu .pdb a jeho prohlížení v grafickém zobrazení. Po otevření takového souboru v PyMOL se otevřou dvě okna: \n\nPo otevření souboru se v hlavním poli zobrazí grafické vykreslení struktury a v pravém sloupci se zobrazí ovládací panel, kterým lze vybranou strukturu editovat. Ovládací panel se skládá z pěti záložek označených písmeny A, S, H, L a C. \nPod políčkem \"A\" se nachází základní možnosti, mezi které patří odstranění - delete object - nebo přejmenování vybrané struktury - rename object. Další důležitou položkou karty \"action\" jsou položky zoom a center, které je vhodné používat k zobrazení dané struktury a orientování struktury do středu prohlížecího prostoru, pokud je zobrazených více struktur najednou.\n\nAť už se jedná o jakoukoliv strukturu, je možné ji zobrazit v různých grafických podobách. Základní variantou prohlížení je pouhé vykreslení vazeb mezi jednotlivými atomy pomocí jednoduchých čar - lines, nebo je možné vazby zobrazit jako silnější \"tyčky\" - sticks. Tato zobrazení jsou vhodná pro pozorování detailů uvnitř struktur. Danou strukturu však lze pozorovat i jako celek (např. tvar proteinu, rozmístění sekundárních motivů, interakce proteinových domén...). K tomuto účelu lze strukturu zobrazit jako \"stuhu\" - ribbon, nebo \"karikaturu\" - cartoon. Je také možné zobrazit libovolnou kombinaci těchto grafik najednou nebo různé části struktury zobrazit pomocí různých grafik. \n\nPyMOL dále umožňuje zobrazit kovalentně nevázané částice (ionty, voda...) - nonbonded. Ionty lze také zobrazit jako \"koule\" - spheres. PyMOL také umožňuje zobrazit jednotlivé atomy, resp. jejich povrchy, pomocí teček - dots, nebo pouze povrch celé struktury - surface, což je vhodné například ke sledování tvaru povrchu proteinu, či výskytu daných aminokyselin v rámci proteinu (výskyt hydrofobních aminokyselin na povrchu proteinu atd.). V neposlední řadě lze zobrazit pomocí různých grafik, či barevně zvýraznit hlavní, nebo vedlejší/postranní řetězce aminokyselin - main/side chain, nebo disulfidické můstky - disulfides.\n\nKarta \"hide\" je v podstatě pouze opakem karty \"show\". Slouží ke skrytí právě zobrazených útvarů v různých grafických podobách.\nDále PyMOL umožňuje písemně označit různé části vybrané struktury. Např. lze označit jednotlivé aminokyseliny - residues, řetězce - chains, nebo jednotlivé atomy - atom name. Veškeré značky lze jednorázově smazat pomocí položky clear.\n\nPyMOL také umožňuje zobrazit různé části dané struktury pomocí odlišných barev. Lze například celý protein obarvit od N-konce po C-konec jako barevné spektrum - spectrum, obarvit všechny sekundární struktury stejnou barvou - by ss, odlišit od sebe různé domény proteinu pomocí barev nebo v neposlední řadě lze barevně odlišit pouze pozorovaný úsek proteinu (např. aktivní místo enzymu). K tomu je potřeba označit myší ty struktury, které mají být obarveny. V pravém sloupci se objeví nová položka s automatickým názvem \"sele\" a tu je poté možné libovolně obarvit vybráním požadované barvy.\n\nV tomto okně lze nalézt mnoho funkcí. Mezi základní, které stojí za zmínku, patří měření vzdáleností a zobrazení sekvence aminokyselin v okně PyMOL Viewer. Měření vzdáleností mezi atomy lze spustit pomocí \"Wizard\" \"->\" \"Measurement\". Měření potom probíhá v okně PyMOL Viewer klikáním na jednotlivé atomy, jejichž vzdálenosti mají být zjištěny. Zobrazení sekvence aminokyselin pozorovaných biopolymerů se provede pomocí \"Display -> Sequence\". To může být užitečné pro vyhledávání konkrétních aminokyselin a k celkové orientaci v dané struktuře. Sekvence se zobrazí v horní části okna PyMOL Viewer. \n\nPyMOL lze ovládat buď pouze myší (ideálně třítlačítkovou s kolečkem), nebo kombinací myši a klávesnice. V ideálním případě je uživatel schopen ovládat program pomocí příkazů, což značně usnadní práci. \nLevé tlačítko myši slouží k standardní práci známé z i jiných běžných programů a k označování jednotlivých částí pozorované struktury. Pravé tlačítko myši slouží současně s pohybem myši k přibližování, či oddalování sledovaného objektu a kolečkem myši se lze \"prořezávat\" jeho vrstvami. \n\nNásledující tabulka je pouze výčtem základních písemných příkazů uvedených na konkrétních příkladech použití v praxi. Příkazy lze zadávat kdykoliv je PyMOL spuštěn:\n\nZ tabulky také vyplývá, že je vhodné pro práci a pro rychlou orientaci v PyMOL znát jednopísmenné a třípísmenné zkratky všech aminokyselin vyskytujících se v živých organismech.\n\nPro další pomoc a inspiraci v PyMOL lze dohledat řadu návodů, manuálů apod.\n"}
{"id": "1200627", "url": "https://cs.wikipedia.org/wiki?curid=1200627", "title": "Fakulta materiálově-technologická VŠB-TUO", "text": "Fakulta materiálově-technologická VŠB-TUO\n\nFakulta materiálově-technologická (FMT, do roku 2018 Fakulta metalurgie a materiálového inženýrství, FMMI) je jedna z sedmi fakult Vysoké školy báňské – Technické univerzity Ostrava (VŠB–TUO). Fakulta je univerzitní institucí integrující výuku a výzkum v materiálových, metalurgických, chemických, ekonomických a ekologických oborech. Fakulta poskytuje studijní programy v bakalářském, (navazujícím) magisterském i doktorském stupni studia. Studenti jsou vyučováni ve všech úrovních studia formou prezenčního i kombinovaného studia. \n\n\nSoučástí fakulty jsou tyto katedry a pracoviště:\n\n\n\n\n\n\n"}
{"id": "1200631", "url": "https://cs.wikipedia.org/wiki?curid=1200631", "title": "Josef Marhold", "text": "Josef Marhold\n\nJosef Marhold (22. března 1834 Hrochův Týnec – 25. ledna 1897 Hořovice) byl rakouský právník a politik české národnosti z Čech, poslanec Českého zemského sněmu.\n\nByl synem pekaře a obchodníka s obilím. Absolvoval práva na Karlo-Ferdinandově univerzitě, kde roku 1867 získal titul doktora práv. Nastoupil do soudnictví. Od roku 1869 působil jako substitut státního zástupce v Praze. Od roku 1871 působil jako notář v Černém Kostelci, od roku 1882 v Písku a od roku 1885 byl notářem v Hořovicích. V Hořovicích byl na sklonku života zvolen za předsedu pěveckého spolku Slavík.\n\nV 80. letech se zapojil i do vysoké politiky. V doplňovacích zemských volbách v roce 1880 byl zvolen na Český zemský sněm, kde zastupoval kurii městskou, obvod Jílové, Vyšehrad, Benešov, Černý Kostelec. Nahradil poslance Karla Ullricha. Roku 1881 rezignoval na mandát nahradil ho Karel Čížek. Ve volbách roku 1880 porazil staročeského kandidáta.\n\nZemřel po krátké nemoci v lednu 1897 na zánět plic.\n"}
{"id": "1200634", "url": "https://cs.wikipedia.org/wiki?curid=1200634", "title": "Gorodišče (Penzenská oblast)", "text": "Gorodišče (Penzenská oblast)\n\nGorodišče () je město v Penzenské oblasti v Ruské federaci. Při sčítání lidu v roce 2010 mělo přes osm tisíc obyvatel.\n\nGorodišče leží na říčce Julovce, přítoku Sury v povodí Volhy. Od Penzy, správního střediska oblasti, je vzdáleno 48 kilometrů na východ po silnici M-5 Ural, která Gorodišče míjí z jihu.\n\nNejbližší železniční stanice je jednadvacet kilometrů na jihovýchod v Čaadajevce.\n\nGorodišče bylo založeno v sedmdesátých letech sedmnáctého století jako pevnost proti nájezdům kočovníků.\n\nSoučasné jméno nese od roku 1780, kdy bylo povýšeno na město.\n\n"}
{"id": "1200635", "url": "https://cs.wikipedia.org/wiki?curid=1200635", "title": "Jan Městecký", "text": "Jan Městecký\n\nJan O. Městecký (15. nebo 16. května 1845 Semechnice – 13. února 1912 Praha) byl rakouský pedagog a politik české národnosti z Čech, poslanec Českého zemského sněmu.\n\nVystudoval gymnázium v Hradci Králové a filologii na Karlo-Ferdinandově univerzitě. Po studiích po jistou dobu pracoval jako suplent na akademickém gymnáziu. Roku 1869 se stal profesorem na městské střední škole a v tomto ústavu setrval i po jeho převzetí státem. V letech 1878–1882 působil coby profesor na vyšším reálném gymnáziu v Praze. Od roku 1883 byl profesorem na malostranském gymnáziu s českou vyučovací řečí. Od roku 1889 byl obecním starším a od roku 1900 městským radním. V roce 1900 mu byla udělena jubilejní vzpomínková medaile za civilní státní službu. Byl rovněž předsedou Malostranské záložny a z toho titulu také členem správní rady Živnostenské banky.\n\nV 80. letech se zapojil i do vysoké politiky. V doplňovacích zemských volbách v roce 1880 byl zvolen na Český zemský sněm, kde zastupoval kurii městskou, obvod Hořovice, Beroun, Rokycany, Radnice. Nahradil poslance Ottu Gintla. Mandát zde obhájil v zemských volbách v roce 1883. V zemských volbách v roce 1889 byl zvolen za kurii městskou, obvod Praha-Malá Strana. Patřil k staročeské straně\n\nZemřel v únoru 1912.\n"}
{"id": "1200636", "url": "https://cs.wikipedia.org/wiki?curid=1200636", "title": "Hornicko-geologická fakulta VŠB-TUO", "text": "Hornicko-geologická fakulta VŠB-TUO\n\nHornicko-geologická fakulta (HGF) je jedna ze sedmi fakult Vysoké školy báňské – Technické univerzity Ostrava (VŠB–TUO), která navazuje na dlouhou historii v této oblasti, nicméně v současné podobě vznikla fakulta v roce 1959, a to spojením Hornické fakulty a Geologické fakulty. Fakulta poskytuje studijní programy v bakalářském, (navazujícím) magisterském i doktorském stupni studia. Studenti jsou vyučováni ve všech úrovních studia formou prezenčního i kombinovaného studia.\n\nSoučástí fakulty jsou tato pracoviště:\n\n\n\n\n\n\n"}
{"id": "1200637", "url": "https://cs.wikipedia.org/wiki?curid=1200637", "title": "Fordson", "text": "Fordson\n\nFordson byla americká značka traktorů a nákladních automobilů, vyráběná firmou Ford Motor Company. \n\nHenry Ford se pokoušel o výrobu traktorů od roku 1907 a v roce 1915 se objevil první prototyp Model B o šestnácti koňských silách. V roce 1917 založili Ford a jeho syn Edsel kvůli odporu akcionářů Ford Motor Company proti experimentům s traktory v Dearbornu novou firmu Henry Ford & Son Inc a zahájili sériovou výrobu Modelu F. Byl o něj velký zájem ve Velké Británii, kde kvůli nedostatku práceschopných mužů způsobeném válkou vyvstala velká potřeba mechanizace v zemědělství. Fordovy traktory byly díky pásové výrobě a jednoduché konstrukci cenově dostupnější než výrobky konkurence a nový stroj se začal masově používat. V roce 1919 zřídil Ford pobočku v irském Corku a v roce 1920 převedl výrobu traktorů pod Ford Motor Company. Ve dvacátých letech se stal významným odběratelem Sovětský svaz a od roku 1924 se začal v Kirovově závodě Leningradě vyrábět licenční traktor Fordson-Putilovec. V roce 1925 byl vyroben půlmiliontý Fordson. Roku 1928 firma ukončila výrobu v USA a využívala pouze továrny v Corku a od roku 1933 také v Dagenhamu. Roku 1929 nahradil Model F nový Model N. \n\nV roce 1939 se spojil Ford s irským konstruktérem Harry Fergusonem a začali vyrábět pro americký trh novátorský traktor Ford-Ferguson Model 9N. V padesátých letech přešly Fordsony na vznětové motory. V roce 1957 se objevil menší tříválcový model Fordson Dexta. Roku 1964 rozhodlo vedení korporace o zrušení značky Fordson a všechny její traktory nesly nadále označení Ford. \n\nV Dagenhamu se v letech 1937–1958 vyráběly také nákladní automobily značky Fordson E83W. \n\nV roce 1926 vznikl Armstead Snow Motor, traktor Fordson upravený pro jízdu v hlubokém sněhu, u něhož byla kola nahrazena dvěma kovovými válci se šroubovicí na povrchu.\n\n\n"}
{"id": "1200645", "url": "https://cs.wikipedia.org/wiki?curid=1200645", "title": "Sergej Alexandrovič Trailin", "text": "Sergej Alexandrovič Trailin\n\nSergej Alexandrovič Trailin ( \"Сергей Александрович Траилин\", * 16. září 1872 v kozácké stanici Věrchně-Kurmojarskaja Oblasti Vojska donského, Ruské impérium – 2. prosince 1951 v Praze, Československo) byl ruský bělogvardějský generálporučík jezdectva a hudební skladatel.\n\nPocházel z významného a početného šlechtického rodu donských kozáků Trailinů. Jeho otec, plukovník Alexandr Děmenťjevič Trailin podle dobových svědectví vynikal svou laskavostí a zároveň požíval veliké autority. V březnu roku 1918 byl zastřelen bolševiky. Jeho bratr Anatolij Alexandrovič, generálporučík, účastník první světové války, velitel prvního Donského kozáckého pluku v roce 1917 v Petrohradu, účastník občanské války v Rusku, zemřel v emigraci v Záhřebu Království Srbů, Chorvatů a Slovinců.\n\nSergej Alexandrovič Trailin získal vojenské vzdělání v kadetském sboru v Polocku a na Nikolajevské jezdecké škole v Petrohradu. Do služby nastoupil v roce 1891 do Kozáckého pluku carské stráže v Petrohradu.\n\nV roce 1904 dosáhl hodnosti štábního kapitána Ústředního velení vojenských spojů, poté postupně hodností esaula (1905), podplukovníka (1906), v roce 1911 se stal plukovníkem.\n\nJako talentovaný a velmi vzdělaný důstojník s vybranými způsoby byl přidělen jako vychovatel dětí velkoknížete Konstantina Konstantinoviče. V roce 1918 vstoupil do Donské armády, kde se stal velitelem první Donské brigády, a poté velitel divize, od roku 1919 generálmajor, o rok později generálporučíkem. Byl evakuován z Novorossijska, poté přes Konstantinopol a Bulharsko uprchl do Československa. Usadil se v Praze, kde zůstal až do své smrti v roce 1951.\n\nOd útlého dětství hrál na harmoniku, v kadetské škole se naučil hrát na klavír a na různé dechové nástroje, řídil kadetský sbor. V téže době se také pokoušel o první vlastní kompozice (potpourri a menší skladby).\n\nV roce 1895 se seznámil s M. A. Balakirevem, u něhož se učitel hudební teorii, učil se harmonii a kontrapunkt a profesora Petrohradské konzervatoře A. A. Petrova.\n\nV roce 1898 Trailin složil dvě symfonie, které se hrály v Pavlovsku, Sestrorecku, v Carském sele za přítomnosti cara Mikuláše II., na Jaltě a další městech. V téže době napsal množství skladeb pro klavír a romance, např. na texty mladého donského básníka V. I. Dmitrijeva (svého kolegy z kadetské školy).\n\nRoku 1906 autor zkomponoval balet \"Rytíř a víla\" (\"Рыцарь и фея\"), inscenovaný v roce 1913 v Trojickém divadle, kde hlavní roli ztvárnila Olga Alexandrovna Spesivcevová, operu „Hadži-Murat“ (\"Хаджи-Мурат\", 1908). Velikého věhlasu dosáhla Trailinova opera \"Taras Bulba\" (1910), s premiérou v Petrohradském národním domě roku 1914, a taktéž opera „Stěnka Razin“ (1914).\n\nRoku 1931 byl Trailin zvolen předsedou Ruského hudebního spolku v Praze. Ku příležitosti mezinárodní slavnosti Den ruské kultury 13. června 1933 napsal Trailin suitu „V Čechách“ (В Чехии), kterou zahrál Symfonický orchestr Českého rozhlasu pod taktovkou českého dirigenta a skladatele K. B. Jiráka. V roce 1937 ke 100. výročí narození A. S. Puškina zkomponoval hudbu pro dětské představení „Zlatá rybka“ (Золотая рыбка) a „Pohádka o popovi a jeho pomocníku Baldovi“ (Сказ о попе и работнике его Балде). Bylo uvedeno mnoho jeho komorních skladeb, opera „Bohatý host Tetrentiché (Богатый гость Тереньтище), fantazie na ruské téma „Moskva“, klavírní miniatury, zpracování ruských a moravských písní, sbory v Českém rozhlase. V pražském Národním divadle byla nastudována jeho opera „Taras Bulba“ v obsazení A. Novikovová-Ryžkovová, L. Belocvetovová, Peškovovo kvarteto, sbor „Archangelskij“, hrál opět Symfonický orchestr Českého rozhlasu a další. Jedním z posledních počinů skladatele nedokončený prolog k básni A. S. Puškina „Ruslan a Ludmila“, „У лукоморья дуб зелёный“ pro sbor a orchestr. Dochované části skladby poukazují na bohatý a náročný hudební jazyk autora.\n\nV cizině byl skladatel zpočátku nucen živit se námezdní hudební prací, musel aranžovat a instrumentovat cizí skladby a dávat soukromé hodiny. Od roku 1925 byl Trailin učitelem na ruském gymnáziu v Praze, poté získal místo vedoucího kanceláře pro přepis not zřízené v rámci Všestudentského ruského sboru A. Archangelského. Ve 30. letech Trailin pracoval jako klavírista a korepetitor (např. u baletní pedagožky J. Nikolské v pražském Národním divadle) a jako zde mohl pokračovat ve své hudební a skladatelské činnosti. V této době napsal řadu skladeb: „Ориентали“, Východní tance (\"Восточные танцы\"), Valčíky, balet „Kouzelná korunka“ (\"Волшебная корона\").\n\nManželkou skladatele byla malířka Klavdija Semjonovna Trailinová (1879—1963), která získala vzdělání v petrohradské carské malířské škole. V emigraci pokračovala ve svém vzdělávání v hodinách прикладного umění a na Vysoké škole uměleckoprůmyslové. Zabývala se malbou прикладного umění a akvarelů, věnovala se malbě porcelánu a hedvábí. v 50. letech K. S Trailinová zpracovala notografii hudebního skladatele (РГАЛИ, Ф. 2660). Po smrti byla pochována po boku svého manžela na Olšanských hřbitovech v Praze.\n\nManželé Trailinovi měli čtyři děti: Alexandra, Sergeje, Veroniku a Jurije, jejichž osud však není znám.\n\nSergej Alexandrovič Trailin (1902 - 1965) měl dva syny, Vladimíra (1937 - 1992) a Jindřicha (1942 - 2013). Syn Vladimír dceru Natašu (1964) a syna Vladimíra (1961) kteří žijí ve východních Čechách, v Hradci Králové a v Litomyšli. Jindřich byl bezdětný.\n"}
{"id": "1200647", "url": "https://cs.wikipedia.org/wiki?curid=1200647", "title": "Fakulta bezpečnostního inženýrství VŠB-TUO", "text": "Fakulta bezpečnostního inženýrství VŠB-TUO\n\nFakulta bezpečnostního inženýrství (FBI) je jedna ze sedmi fakult Vysoké školy báňské – Technické univerzity Ostrava (VŠB–TUO), která navazuje na tradici sahající až do roku 1968, kdy vzniknul první samostatný studijní obor Technika požární ochrany a bezpečnosti průmyslu. Samostatná fakulta univerzity však vznikla až v roce 2002. Fakulta poskytuje studijní programy v bakalářském, (navazujícím) magisterském i doktorském (Ph.D.) stupni studia. Studenti jsou vyučováni ve všech úrovních studia formou prezenčního i kombinovaného studia.\n\nSoučástí fakulty jsou tyto katedry:\n\n\n\n\n\n\n"}
{"id": "1200649", "url": "https://cs.wikipedia.org/wiki?curid=1200649", "title": "Chvalský hřbitov", "text": "Chvalský hřbitov\n\nChvalský hřbitov se nachází v městské části Horní Počernice v Praze 9, na rohu ulic Náchodská a Bystrá.\n\nHřbitov v tehdejší vsi Chvaly byl založen roku 1777 zásluhou kněze Josefa Jana Pánka. Stávala zde kaplička svatého Františka Xaverského a říkalo se zde U Háje. Vysvěcen byl dne 25. listopadu líbeznickým vikářem Jiřím Paroubkem. Roku 1906 byl starý hřbitov rozšířen směrem na západ a tato nová část byla vysvěcena 2. listopadu farářem Josefem Laštovičkou. Hlavní vchod je ze západu do nové části hřbitova. Ve starší části se nacházejí dvě kamenné kaple, dvě velké hrobky a je zde přístup do kolumbária v jihovýchodním rohu hřbitova. Na hřbitově je pohřben například Josef Hůza, osobní tajemník TGM, přírodovědec Antonín Holý, architekt Josef Danda, akademický sochař profesor Václav Markup nebo letecký konstruktér Karel Tomáš.\n\n\n\n"}
{"id": "1200650", "url": "https://cs.wikipedia.org/wiki?curid=1200650", "title": "Julovka", "text": "Julovka\n\nJulovka může být:\n"}
{"id": "1200653", "url": "https://cs.wikipedia.org/wiki?curid=1200653", "title": "Game Center", "text": "Game Center\n\nGame Center je online multiplayerová sociální herní síť, založená společností Apple Inc. Umožňuje uživatelům pozvat své přátele aby hráli hru, spustit hru pro více hráčů, sledovat jejich úspěchy a porovnat vzájemně skóre. Vznik Game Centra byl oznámen 8. dubna 2010, a stal veřejně dostupným s vydáním iOS 4.1 v 8. září 2010, později v listopadu se stal s iOS 4.2 dostupný i pro iPad. Služba prošla významnou aktualizací v říjnu 2010 s iOS 5.\n\n16. února 2012, bylo oznámeno, že Apple Game Center bude integrováno do nejnovější verze OS X, Mountain Lion, vydáno 25. července 2012. Některé hry díky tomu sdílejí funkčnost mezi iOS a Mac OS X zařízeními. \n"}
{"id": "1200657", "url": "https://cs.wikipedia.org/wiki?curid=1200657", "title": "Aerosaně", "text": "Aerosaně\n\nAerosaně (rusky Аэросани, \"aerosani\") byl lehký dopravní prostředek do zasněžené krajiny, poháněný spalovacím motorem a tlačnou vrtulí. Skládal se z trupu a čtyř řiditelných ližin a mohl dosahovat rychlost až 25–35 km/hod. Aerosaně vznikly už počátkem 20. století jako rekreační a dopravní prostředek, v Rusku, v Kanadě, ve Finsku aj., ale už v první světové válce byly použity i k vojenskému průzkumu a zásobování v ruské i v německé armádě. Jedním z prvních konstruktérů aerosaní byl později slavný letecký konstruktér Andrej Nikolajevič Tupolev.\n\nZa druhé světové války se objevily i saně zepředu pancéřované s otočným kulometem. Dvoučlennou posádku tvořil řidič a za ním velitel a střelec. Saně se osvědčily hlavně v rovinaté krajině, na zamrzlých jezerech a řekách, kdežto v kopcovitém a lesnatém terénu měly potíže s pohybem. Nemohly se nepříteli postavit čelem, protože byly zranitelné těžšími zbraněmi, s úspěchem se však užívaly k přepadům a v týlu nepřítele.\n\nV poválečném období vznikly velké dopravní saně pro 8-10 osob, typ Ka-30 se vyráběl sériově, kdežto továrna Tatra vyrobila roku 1942 pouze prototyp.\n\n\n"}
{"id": "1200660", "url": "https://cs.wikipedia.org/wiki?curid=1200660", "title": "Bernardo Houssay", "text": "Bernardo Houssay\n\nBernardo Alberto Houssay (10. dubna 1887 Buenos Aires – 21. září 1970 Buenos Aires) byl argentinský fyziolog, nositel Nobelovy ceny za fyziologii a lékařství za rok 1947. Byla udělena za objevy mechanismů hormonální regulace hladiny cukru v krvi a druhou polovinu Nobelovy ceny toho roku získali Carl Ferdinand Cori a Gerty Coriová.\n\nBernardo Houssay pocházel z rodiny francouzského původu a pro své mimořádné nadání byl připuštěn na univerzitu Buenos Aires již ve 14 letech. Vystudoval medicínu a již ve třetím ročníku začal učit jako asistent na katedře fyziologie. Po dosažení doktorátu 1911 pak nastoupil jako profesor fyziologie na veterinární fakultě své univerzity. Zároveň pracoval v nemocnici jako lékař. Roku 1919 se stal profesorem fyziologie na fakultě medicíny, kde učil a bádal až do roku 1943, kdy ho vojenská junta propustila pro jeho liberální názory. V bádání pak Houssay pokračoval na soukromém Institutu experimentální biologie a medicíny. Po pádu Perónovy vlády roku 1955 se směl vrátit na univerzitu, kde zůstal až do smrti. \n\nJako výzkumník Houssay zasáhl do mnoha oblastí fyziologie, ale největší význam mají výzkumy regulace metabolismu karbohydrátů, oceněné Nobelovou cenou, které mají bezprostřední význam pro pochopení a léčbu cukrovky. Důležitý je Houssay rovněž jako autor odborných učebnic, organizátor vědy a pedagog; k jeho žákům patřili Eduardo Braun-Menéndez a Miguel Rolando Covian. \n\n"}
{"id": "1200663", "url": "https://cs.wikipedia.org/wiki?curid=1200663", "title": "Open House Praha", "text": "Open House Praha\n\nOpen House Praha je českou součástí mezinárodní sítě festivalů městské architektury \"Open House Worldwide\". Od roku 2015 se v Praze během jednoho květnového víkendu volně otevírají široké veřejnosti běžně nepřístupné budovy.\n\nFestival Open House založila roku 1992 v Londýně ředitelka neziskové organizace Open City Victoria Thornton. Ta je považována za jednu z předních postav v oblasti vzdělávání a architektury, protože podněcuje debaty a dialog mezi odborníky a laickou veřejností ohledně vlivu okolní architektury na náš každodenní život. Cílem festivalu Open House je posílit vztah obyvatel města k architektuře i veřejnému prostoru, který je obklopuje.\n\nÚspěšný koncept projektu Open House Worldwide postupně přebrala další významná města nejen v Evropě (Barcelona, Lisabon, Řím, Athény, Londýn) ale i na dalších kontinentech (New York, Buenos Aires, Monterrey, Jeruzalém, Melbourne). Výjimku mezi městy představuje Slovinsko, kde akce probíhá současně na několika různých místech.\n\nNezisková organizace \"Open House Praha, z. ú.,\" získala pro pořádání festivalu licenci z Londýna v roce 2014. O rok později se konal jeho první ročník a Praha se tak zařadila do celosvětové sítě festivalů Open House Worldwide. Zakladatelkou a ředitelkou je Andrea Šenkyříková.\n\nFestival se koná pod záštitou primátorky hl. m. Prahy a starostů jednotlivých městských částí. Patronkou akce je významná česká architektka působící v Londýně Eva Jiřičná, která stála u zrodu londýnského festivalu Open House a 20 let byla jeho součástí.\n\nBěhem jednoho květnového víkendu se návštěvníci v Praze mohou podívat do různorodých budov a prostorů. Program nabízí například historické paláce, honosné vily, moderní kancelářské komplexy, ale i stavby technické a industriální. Většina objektů je otevřena v sobotu i v neděli od 10.00 do 18.00 hodin, vstup je zdarma.\n\nProvázení zajišťují dobrovolníci.\n\n"}
{"id": "1200664", "url": "https://cs.wikipedia.org/wiki?curid=1200664", "title": "Kostel svatého Jakuba apoštola (Hřivice)", "text": "Kostel svatého Jakuba apoštola (Hřivice)\n\nKostel svatého Jakuba apoštola je římskokatolický farní kostel zasvěcený svatému Jakubovi v Hřivicích v okrese Louny. Od roku 1964 je chráněn jako kulturní památka. Stojí na úpatí údolního svahu potoka Hasiny v jihozápadním cípu návsi.\n\nNejstarší písemná zmínka o kostele pochází z roku 1355. Dne 3. července odkázala vdova po lounském konšelu Mikuláši Vlčkovi hřivickému faráři Velislavovi jednu kopu grošů ročně. Až do roku 1425 pak následuje nesouvislá řada pěti dalších duchovních správců, z nichž Rudolf z Hořan (1397) byl rytířského stavu. Hřivický kostel byl vybavený slušným nemovitým majetkem. V předhusitském období platil ze žateckého děkanátu pátý nejvyšší desátek. Ze šestnáctého století známe jmény jen dva faráře, Jiřího Klučovského a Jana Lukvina, naposledy připomínaného v roce 1549. Po polovině šestnáctého století pravděpodobně nebyla hřivická fara obsazena. Začátkem osmdesátých let totiž na faře sídlil jakýsi Mikuláš Tkadlec, který byl dlužen šlechtičně Aleně z Močidlan na Hrádku. V roce 1603 se ale v kostele mše prokazatelně sloužily. Je proto možné, že se už před třicetiletou válkou stal hřivický Svatý Jakub kostelem filiálním ke kostelu Nanebevzetí Panny Marie v Opočně, jak tomu bylo po třicetileté válce. Pro opočenskou farnost včetně Hřivic se zavedly matriky v roce 1648.\n\nSoučástí kostelního areálu je zděná zvonice. Je patrně starší než dnešní budova kostela. Profilace ostění oken v horní části věže se zdá naznačovat vzniku stavby ve druhé polovině sedmnáctého století. Ve zvonici je umístěn zvon Jakub z roku 1506. Existence zvonice je zřejmě důvodem, proč při novostavbě kostela nebyla postavena věž. K té došlo v roce 1724, údajně po požáru původní, snad ještě gotické stavby. Stavbu financoval schwarzenberský patronátní úřad.\n\nVe čtyřicátých letech devatenáctého století usilovali Hřivičtí o zřízení lokálie. Za tím účelem se v roce 1847 stavěla nová farní budova, do níž se o rok později nastěhoval duchovní. Hřivický kostel se tak stal lokálií farního kostela v Opočně. V roce 1858 byla hřivická farnost obnovena, do jejího okrsku patřily vesnice Konětopy, Pnětluky, Markvarec a Solopysky. Roku 2016 byla fasáda kostela rekonstruována.\n\nJednolodní kostel má obdélníkový půdorys se zaoblenými nárožími a polokruhově zakončený presbytář, k jehož jižní straně je připojena sakristie zaklenutá křížovou klenbou. Boční fasády jsou rozčleněné lizénovými rámci a obdélnými okny. Dominantní částí kostela je vstupní průčelí rozdělené lizénovými rámci. Ve střední části je vstupní portál a výklenky v užších bočních částech obsahují sochy svatého Vojtěcha a svatého Prokopa z roku 1746 od Františka Rottera. Další socha (svatý Kryštof) ze stejné doby, jejímž je pravděpodobným autorem, stojí ve výklenku v nejzazší části presbytáře. Průčelí je dále zdůrazněno vysokým kladím, nad kterým je štít s volutovými křídly a trojúhelníkovým nástavcem.\n\nStřední část kostelní lodi je zaklenutá plackovou klenbou, na kterou nad kruchtou a u vítězného oblouku navazují pole talířové klenby. V presbytáři je také použita příčná placková klenba, na kterou v závěru navazuje koncha oddělená pásem, který přechází do dvojice pilastrů v bočních zdech. Dvojice portálů v bočních zdech vede na hřbitov a do sakristie.\n\nUvnitř převažuje rokokové zařízení, ale hlavní portálový oltář z první čtvrtiny osmnáctého století je barokní. Zdobí ho obraz \"Stětí svatého Jakuba\" ze dvacátého století od E. Neumanna a tři sochy: svatý Petr, svatý Pavel a Nejsvětější Trojice. Rokokový boční oltář svaté Anny Samotřetí, který vznikl po polovině osmnáctého století, doplňují sochy svatého Jana Nepomuckého a svatého Josefa. K vybavení dále patří kazatelna se sochou žehnajícího Krista a čtrnáct rustikálních barokních obrazů křížové cesty. Autorem kazatelny a soch v interiéru je pravděpodobně také František Rotter.\n\nOd roku 1742 jsou v kostele uváděny varhany, zřejmě malý pozitiv. Roku 1768 vyrobil varhanář z Lokte Josef Pleyer pro Hřivice nový, větší nástroj. Ten roku 1896 do současné podoby upravila pražská firma Rejna a Černý.\n\n"}
{"id": "1200666", "url": "https://cs.wikipedia.org/wiki?curid=1200666", "title": "Philip Showalter Hench", "text": "Philip Showalter Hench\n\nPhilip Showalter Hench (28. února 1896 – 30. března 1965) byl americký lékař, nositel Nobelovy ceny za fyziologii a lékařství za rok 1950. Byla udělena za objev hormonu kortizonu a jeho využití při léčbě revmatické artritidy a spolu s Henchem ji získali jeho spolupracovník Edward Calvin Kendall a švýcarský chemik Tadeus Reichstein.\n\nHench studoval na Lafayette College v pennsylvánském Eastonu a na Pittsburské univerzitě. Roku 1923 začal pracovat na Klinice Mayo, kde svou kariéru zakončil jako hlava oddělení revmatologie.\n\n"}
{"id": "1200671", "url": "https://cs.wikipedia.org/wiki?curid=1200671", "title": "Edward Calvin Kendall", "text": "Edward Calvin Kendall\n\nEdward Calvin Kendall (8. března 1886 – 4. května 1972) byl americký lékař, nositel Nobelovy ceny za fyziologii a lékařství za rok 1950. Byla udělena za objev hormonu kortizonu a jeho využití při léčbě revmatické artritidy a spolu s Kendallem ji získali jeho spolupracovník Philip Showalter Hench a švýcarský chemik Tadeus Reichstein.\n\nKendall studoval na Kolumbijské univerzitě a s Henchem pracovali na Klinice Mayo, kde byl Kendall biochemikem. Svou kariéru zakončil Princetonské univerzitě.\n\n"}
{"id": "1200674", "url": "https://cs.wikipedia.org/wiki?curid=1200674", "title": "Sankt Paul im Lavanttal", "text": "Sankt Paul im Lavanttal\n\nSankt Paul im Lavanttal () je obec v okresu Wolfsberg, ve spolkové zemi Korutany v Rakousku, v údolí řeky Lavant. Bydlí zde asi 3400 obyvatel.\nNejznámější památkou na území obce je klášter sv. Pavla (Stift St. Paul im Lavanttal), založený v roce 1091.\n"}
{"id": "1200675", "url": "https://cs.wikipedia.org/wiki?curid=1200675", "title": "Haplophyllum", "text": "Haplophyllum\n\nHaplophyllum je rod rostlin z čeledi routovité. Jsou to byliny až polokeře s jednoduchými listy a nevelkými, smetanovými až žlutými pětičetnými květy. Rod zahrnuje téměř 70 druhů. Vyskytuje se ve Středomoří, severovýchodní Africe, Arábii a Asii od Turecka po Čínu. Jsou to suchomilné rostliny rostoucí zejména na horských svazích. Některé druhy jsou využívány v tradiční medicíně.\n\nZástupci rodu \"Haplophyllum\" jsou vytrvalé byliny, řidčeji nízké polokeře. Listy jsou střídavé, jednoduché, někdy členěné. Květy jsou smetanově bílé až jasně žluté (výjimečně červené), pravidelné, oboupohlavné, pětičetné, uspořádané ve vrcholových vrcholičnatých květenstvích, někdy redukovaných na jediný květ. Kalich je složen z 5 volných nebo až do poloviny srostlých lístků. Koruna je složena z 5 volných, celistvých, nehetnatých lístků. Tyčinek je 10 a jsou volné nebo na bázi srostlé, více či méně chlupaté. Semeník je složený ze 3 až 5 plodolistů, které jsou srostlé jen asi do poloviny. Čnělka je jedna, zakončená hlavatou bliznou. Každý plodolist obsahuje několik vajíček. Plodem je pouzdrosečná tobolka, u některých zástupců je plod nepukavý. Semena jsou ledvinovitá.\n\nRod zahrnuje asi 68 druhů. Je rozšířen v jižní Evropě, severní Africe a Asii. Na východ dosahuje areál až po Sibiř, Mongolsko a provincii Chej-lung-ťiang v severovýchodní Číně.\nNejvětší počet druhů (asi 60 %) se vyskytuje v oblasti Turecka, Střední Asie a Íránu. V samotném Íránu roste 30 druhů, z nichž 14 jsou endemity. Mnohé druhy rodu jsou vázané svým výskytem na relativně nevelká území, často jen na jediné pohoří. Nejrozsáhlejší areál, sahající od Maroka po Pákistán, má druh \"H. tuberculatum\". Druh \"H. buxbaumii\" se vyskytuje od Maroka po Írán.\nV severní Africe rostou 4 druhy, v severovýchodní tropické Africe (Súdán, Somálsko) 3, v Arábii 4 druhy.\nV Evropě roste celkem 8 druhů, z nichž převážná většina roste ve východním Středomoří. Jedinou výjimkou je druh \"H. linifolium\", endemit Španělska.\n\nZástupci rodu rostou nejčastěji na písčitých, kamenitých nebo skalnatých podkladech na horských svazích v suchých oblastech.\n\nArabští beduíni používají \"H. tuberculatum\" při ošetřování štířího bodnutí. Listy se používají jako sedativum, při bolestech v hrudníku, trávicích potížích a při rekonvalescenci po porodu.\n\n"}
{"id": "1200676", "url": "https://cs.wikipedia.org/wiki?curid=1200676", "title": "Deportace Krymských Tatarů", "text": "Deportace Krymských Tatarů\n\nDeportace Krymských Tatarů byla v roce 1944 násilným přemístěním zhruba 230 000 osob tatarské národnosti z Krymu především do Uzbecké sovětské socialistické republiky. Josif Vissarionovič Stalin Tatary obvinil ze spolupráce s nacisty a nařídil deportaci, při které zemřelo hladem nebo na nemoci, jako přímý důsledek deportace, přes 100 000 lidí. Deportace probíhala v dobytčích vlacích.\n\nKrymští Tataři považují události z roku 1944 za genocidu, stejný názor vyjádřil v listopadu 2015 také parlament Ukrajiny , SSSR a některé mezinárodní autority. Nejvyšší sovět SSSR 14. listopadu 1989 ve svojí deklaraci nazval vysídlení jmenovitě krymských Tatarů a dalších národů \"barbarskou akcí\" a \"těžkým zločinem\" proti mezinárodnímu právu a socialistickému zřízení. Parlament RSFSR v souladu s deklarací Nejvyššího sovětu v roce 1991 označil represe vůči sovětským národům za politiku genocidy a pomluv, a dále konkretizoval proces rehabilitace utlačovaných národů na území RSFSR.\nV roce 2014 Vladimir Putin řekl při oficiálním přijetí zástupců krymských Tatarů, že deportace krymských Tatarů byla \"nelidskou akcí\". V rehabilitační politice vůči krymským Tatarům pokračuje Ruská federace po anexi Krymu. Nařízení prezidenta Vladimira Putina z dubna 2014 a znova ze září 2015 upravila právní rámec rehabilitace a podpory všech národů Krymu, tedy také a jmenovitě krymských Tatarů. Je ovšem otázkou, nakolik jde opravdu o snahu o opravdovou rehabilitaci, protože zástupci tatarské menšiny na Krymu si po anexi začali stěžovat na opětovné násilné potlačování své národnostní menšiny.\n\nOblast Krymu byla kolonizována v 7. století př. n. l. Řeky. Od 5. století oblast obývali Krymští Gótové, zbytky jejich komunity zde přežívaly do 17. století.\n\nKrymští Tataři osídlili Krym ve 12. století při vzniku mongolské veleříše Zlaté hordy. Po jejím rozpadu založili roku 1443 Krymský chanát, jenž se již v roce 1475 stal vazalem Osmanské říše. Chanát podnikal četné nájezdy na Rus, roku 1521 krymská vojska dokonce oblehla Moskvu a při dalším nájezdu roku 1571 byla Moskva krymskými Tatary vypálena a tisíce obyvatelů byly odvlečeny do otroctví.\n\nNěkteří historici odhadují, že při loupeživých nájezdech obávané krymskotatarské jízdy, tzv. sklízením stepí mezi 15. a 18. stoletím, byly odvlečeny a prodány z Ukrajiny a jižního Ruska do otroctví v Osmanské říši až 3 miliony lidí, především Ukrajinců a Rusů, ale také Bělorusů a Poláků.\n\nPo páté rusko-turecké válce (1768–1774) a porážce Osmanů byl Krym zcela ovládnut Ruským impériem a carevnou Kateřinou Velikou, v roce 1783 byl formálně připojen k Ruskému impériu. Po porážce Ruska v letech 1853–1856 v Krymské válce, ze strany koalice tvořené Tureckem, Velkou Británií a Francií a snad i následnou frustrací z této porážky došlo k terorizování Tatarů ze strany Ruska. Počet obyvatel tatarské národnosti postupně klesal. Kolem roku 1890 obývalo Krym asi 400 tisíc obyvatel velmi pestrého složení, většinu tvořili Krymští Tataři. V tomto období Rusko začalo ničit stopy tatarské kultury na Krymu a vytvářelo tlak k masové emigraci. 60 000 Tatarů zemřelo během ruské občanské války. 80 000 tatarů zemřelo v průběhu, podle některých historiků, cíleně způsobených hladomorů na Ukrajině (celkový počet sovětského hladomoru byl přibližně 7-10 milionů převážně Ukrajinců a také Rusů). V roce 1941 bylo z Krymu vyhnáno 63 000 obyvatel německé národnosti a 700 Italů. \n\nDne 11. května 1944 vydal Výbor státní obrany SSSR vyhlášku s tvrzením, že takzvané „Tatarské národní výbory“ se pokusily infiltrovat a sabotovat Rudou armádu a „soustředit svou činnost na pronásledování a útlak netatarského obyvatelstva na Krymu“ a nařídil vypovězení krymských Tatarů do Uzbecké SSR. Bylo deportováno 191 000 krymských Tatarů (230 000 i s rodinnými příslušníky netatarské národnosti), 15 040 Řeků, 12 242 Bulharů, 9 600 Arménů a 3 650 Turků a Peršanů. Počet obyvatel Krymu se snížil o dvě třetiny, na jejich místo přišli postupně hlavně veteráni z války, důstojníci NKVD a prověření političtí pracovníci. \n\nRozhodnutím prezídia Nejvyššího sovětu z roku 1967 byla obvinění krymských Tatarů zrušena. Krymští Tataři byli rehabilitováni a teoreticky jim byl umožněn návrat na Krym. Toto potvrdil i zákon z roku 1991, ovšem zákon měl různé nedostatky, včetně nejasného právního postavení mnoha lidí. 21. dubna 2014 Vladimir Putin podepsal dekret na „Opatření pro rehabilitaci arménského, bulharského, řeckého, krymsko-tatarského a německého obyvatelstva a státní podporu jejich obnovy a rozvoje.“ Vyhláška tak vyřešila právní stav obyvatelstva, které bylo z Krymu deportováno.\n\nPo anexi Krymu Ruskou federací se postavení Tatarů zhoršilo. Ruská Federální služba bezpečnosti uzavřela hlavní kancelář Medžlisu (krymskotatarský parlament) v Simferopolu. V roce 2015 Rusko zrušilo licenci pro poslední televizní stanici, která vysílala v jazyce Krymských Tatarů, ATR. Podle informací Amnesty International se opatření ruské vlády dotklo i kanálů pro děti a těm, kdo se mu vzepřou, hrozí vysoké pokuty nebo i trestní stíhání. Blogerka a krymsko-tatarská aktivistka Elzara Beshuili líčí současné dění: \"Je to dokonce horší než v samotném Rusku. V Moskvě se lidé fotí na Rudém náměstí s ukrajinskými vlajkami. Na Krymu za to hrozí obvinění z porušování veřejného pořádku. Politici a známí proukrajinští aktivisté Krym dávno opustili. Stačí však být aktivní na sociálních sítích a člověk je hned podezřelý,\" pokračuje Beshuili s tím, že běžnou součástí každodenního života na Krymu se staly domovní prohlídky a předvolávání lidí k pohovorům s ruskou tajnou policií FSB.\n\nDlouhou dobu krymští Tataři a někteří sovětští disidenti vyzývali k uznání genocidy krymských Tatarů. 18. květen byl prohlášen Ukrajinským parlamentem jako den památky obětí krymsko-tatarské genocidy.\n\nProfesor Steven R. Rosefielde ze Severokarolínské univerzity v Chapel Hill a Ruské akademie věd a profesor Norman M. Naimark ze Stanfordovy univerzity označuje všeobecně deportace národů SSSR jako genocidu, nemluví však jmenovitě o genocidě krymských Tatarů.\n\n"}
{"id": "1200677", "url": "https://cs.wikipedia.org/wiki?curid=1200677", "title": "Kamieńczyk (Dolnoslezské vojvodství)", "text": "Kamieńczyk (Dolnoslezské vojvodství)\n\n, do roku 1945 německy \"Steinbach\", jsou vesnice v jihozápadním Polsku, v Dolnoslezském vojvodství. Nachází se na jižním okraji Bystřických hor na hranici s Českou republikou. Sousedními obcemi jsou Smreczyna na severozápadě, Boboszów na jihovýchodě, Mladkov na jihu a České Petrovice na západě.\n\nKamienczyk založili v roce 1564 David a Michael von Tschirnhausové, bývalí majitelé panství Mezilesí (Mittelwalde), k němuž ves patřila.\n\nPo Slezských válkách připadl podle Hubertusburského míru v roce 1763 spolu s celým Kladským krajem k Prusku. Po reorganizaci Pruska patřil od roku 1815 k provincii Slezska a byl nejprve začleněn do hrabství Kladsko.\n\nV roce 1818 byl zařazen do bystřického okresu, ke kterému patřil až do roku 1945. V roce 1939 měl Kamienczik 271 obyvatel.\n"}
{"id": "1200678", "url": "https://cs.wikipedia.org/wiki?curid=1200678", "title": "Beartooth", "text": "Beartooth\n\nBeartooth je hudební skupina pocházející z Columbusu a založená v roce 2012. Od roku 2013 mají podepsanou smlouvu s Red Bull Records, přes které vydali 26. července jejich první EP, Sick. Zanedlouho skupina oznámila jejich debutové album, Disgusting, které vyšlo 10. června 2014. Jejich nejnovější album, Aggressive, bylo vydáno 3. června 2016.\n\nCaleb Shomo začal psát písničky pro Beartooth ještě když byl ve své bývalé skupině, Attack Attack!. Jeho projekt byl nejdříve pojmenován 'Noise', ale byl později přejmenován na současný Beartooth. Shomo uvedl, že Beartooth měl být pouhým rozptýlením zatímco byl členem v Attack Attack! a že neměl v úmyslu nic nahrávat a nebo živě hrát, ale poté, co kapelu opustil přiznal, že projekt předčil všechna jeho očekávání. Zanedlouho rekrutoval kytaristu Taylora Lumleyho, baskytaristu Nicka Reeda a bubeníka Brandona Mullinse pro živé vystoupení.\n\nShomo uvedl, že „Set Me On Fire“ byl úplně první napsaný song skupiny Beartooth, poté následovalo „I Have A Problem“. Tyto dva songy, společně s „Go Be The Voice“ a „Pick Your Poison“, byly vydány online v prosinci roku 2012.\n\nV červnu 2013 Shomo oznámil, že skupina podepisuje smlouvu s Red Bull Records. Následující měsíc skupina vydala svoje první EP jménem „Sick“ zdarma. Shomo nahrál všechny instrumentály úplně sám, společně se zpěvem. 17. srpna 2013 vydala skupina klip k songu „I Have A Problem“, který je na portálu YouTube stále jeden z jejich nejúspěšnějších, poté následoval song „Go Be The Voice“, pro který byl klip vydán v listopadu. V prosinci téhož roku také skupina oznámila, že se zúčastní Warped Tour 2014.\n\n16. ledna 2014 se ke skupině připojil Kamron Bradbury, původně hrající ve skupině jménem City Lights. Na začátku roku 2014 také odešel ze skupiny Nick Reed, kterého nahradil Oshie Bichar, také původně hrající v City Lights.\n\n29. dubna 2014 vydala skupina klip ke zbrusunovému songu „Dead“, prostřednictvím čehož dali lidem najevo, že chystají nové album, které bylo poté pojmenováno Disgusting. 13. května 2014 skupina na Facebooku oznámila datum vydání jejich alba, a to bylo 10. června. V tentýž den vydala skupina první singl tohoto alba, nazývajíc se „Beaten In Lips“, společně s klipem. Album si lidé mohli poslechnout na streamu den před vydáním. Stejně jako u prvního výtvoru skupiny, Sick, i tady Shomo všechny instrumentály a zpěv nahrál téměř sám.\n\nAlbum samo o sobě mělo úspěch a skupina si v následujícím roce zahrála se spousty skupin po celém světě, jako příklad se dají uvést skupiny typu Sleeping With Sirens, Pierce The Veil nebo Bury Tomorrow.\n\nLidé se o nové tvorbě skupiny dozvěděli v srpnu roku 2015 díky Instagramu již zmiňovaného vokálisty kapely, ale datum vydání nebylo zmíněno. V srpnu si také skupina zahrála s kapelama jako jsou Slipknot a nebo Suicidal Tendencies. 1. dubna 2016 zveřejnila skupina „swingcore jazz“ verzi svého songu „Dead“, aby pobavili fanoušky a zároveň oznámili, že se něco děje. Následně se 4. dubna od skupiny odtrhl Brandon Mullins. 16. dubna bylo oznámeno, že album Aggressive bude vydáno 3. června, o pár dní později se na YouTube objevil první singl z alba, pojmenován po albu, Aggressive.\n"}
{"id": "1200680", "url": "https://cs.wikipedia.org/wiki?curid=1200680", "title": "Důl Julius (Zastávka)", "text": "Důl Julius (Zastávka)\n\nDůl Julius (dříve též Nová jáma) v Zastávce v okrese Brno-venkov byl černouhelný hlubinný důl, založený v roce 1877 Rosickou báňskou společností Láska Boží. Od roku 1967 byla na dole Julius těžba uhlí zastavena a ten se stal pomocným dolem dolu Jindřich II. Do roku 1991 sloužil jako vtažná a vodní jáma. Těžní jáma dosáhla hloubky 795,2 m, ale uhlí se pomocí slepé jámy (šibíku) těžilo z hloubky až 1030 m. V období 1991–1992 byl důl likvidován a jáma opatřena krycí železobetonovou deskou.\n\nV roce 1870 vznikla akciová společnost Rosická báňská společnost (RBS) v Božím Požehnání (dnes Zastávka). Společnost vznikla přeměnou Těžířstva Rytíř Herring a spol., které v roce 1866 fúzovalo s Těžířstvem Františka v Padochově. V roce 1870 byl založen hlubinný důl se svislou jámou, který byl nazván Nová jáma. V roce 1877 byla zahájena těžba a důl byl připojen železniční vlečkou o délce 0,63 km do stanice Boží Požehnání (Zastávka u Brna). V roce 1877 bylo k Nové jámě připojeno důlní pole dolu Herring v Božím Požehnání. V roce 1880 byl důl přejmenován na důl Julius, na počest Julia Rittlera, který se stal v roce 1838 správcem Těžířstva Rytíř Herring a pokračoval ve funkci i po přeměně na Rosickou báňskou společnost do roku 1880. V období 1899–1900 došlo k haváriím, především průvalům vod. Činnost dolu byla obnovena v roce 1901. V roce 1910 byla postavena nová třídírna a lanová dráha mezi doly Julius a Ferdinand. V roce 1911 pracovalo na dole Julius na 780 zaměstnanců.\n\nV roce 1934 byl k dolu Julius připojen jako pomocná jáma důl Ferdinand. Na konci druhé světové války byl důl Julius v dubnu 1945 leteckým bombardováním těžce poškozen a zatopen. Těžbu se podařilo obnovit 17. ledna 1946. V roce 1949 byly postaveny na dole Julius nové koupelny, dílny, rozvodna a další menší objekty. V souvislosti se zahájením provozu centrální dolu Jindřich II ve Zbýšově byla na dole Julius těžba ukončena v roce 1967. Důl se stal pomocným dolem pro dopravu obsluhy k čerpadlům a dopravu materiálu. Nevyužívané zbývající objekty byly předány Juranovým závodům, Brno k výrobě hydraulického zařízení. V roce 1992 došlo k likvidaci dolu. Důl byl pro svoji typologickou, historickou a architektonickou hodnotu navržen za kulturní památku ČR. Návrh nebyl schválen. V roce 2012 proběhla plošná demolice zbývajících budov v areálu dolu. Dne 28. ledna 2013 byl jako poslední objekt dolu Julius odstřelem zbourán komín z roku 1880.\n\nJáma byla hloubena v nepravidelném průřezu. V roce 1883 dosáhla jáma hloubky 138 metrů. V roce 1911 byla jáma prohloubena do hloubky 710 m. Roku 1952 bylo dosaženo maximální dopravní hloubky 790,19 metru. Prvních šedesát metrů jámy mělo soudkovitý průřez s cihelnou vyzdívkou, do hloubky 490 m byl průřez obdélníkový, výztuž byla z dřevěných srubů. Do konečné hloubky byl průřez kruhový 4,5 m s cihelní výztuží. V roce 1935 bylo zahájeno hloubení slepé jámy Julius. V roce 1967 byla ukončena těžba na těžní jámě Julius.\n\nSlepá jáma Julius byla hloubena v úrovni 8. patra těžní jámy v hloubce 790,2 m, její průřez do hloubky 867 m byl soudkový s cihelnou vyzdívkou. Dále byla jáma hloubena v kruhovém průřezu (průměr 3,6 m) s výztuží z betonových tvárnic do hloubky 1102 m. V hloubce 790 m byla vybudována strojovna, ve které byl instalován elektrický dvojbubnový těžní stroj ČKD 2B 2008. Průměr lanových bubnů byl 2000 mm a šířky 880 mm, výkon elektromotoru 90 kW/ 500 V. Klece byly jednoetážové pro jeden vůz. V roce 1955 byla těžba z důlního pole převedena výhradně na slepou jámu Julius. V roce 1968 byl ukončen provoz slepé jámy a zahájena její likvidace.\n\nV letech 1992–1993 probíhala likvidace dolu Julius. V úrovni 1. patra (258 m) byl vybudován železobetonový celík. Dne 2. září 1992 byla zahájena likvidace jámy zásypem odvalovým kamenem (hlušinou) z dolu Ferdinand. Zásyp jámy o celkovém obsahu 4555 m³ hlušiny byl ukončen 14. září 1992. Krycí deskou byla jáma uzavřena 7. prosince 1992.\n\nNad jámou byla v letech 1870–1877 postavena jámová budova centrálního typu. Symetrický objekt ve tvaru písmene velké T s dominantní čtyřpatrovou zděnou těžní věží (zároveň těžní budova) a nižšími postranními křídly. Ve strojovně byl instalován parní těžní stroj se zdvojenými bobinovými bubny, který dodala firma G. Siegl z Vídeňského Nového Města. V roce 1902 byla provedena celková rekonstrukce dolu. Bylo zbouráno čtvrté a třetí patro těžní budovy a do takto snížené a upravené budovy byla vložena ocelová kozlíková těžní věž anglického typu (Tomsonův kozlík). Jednalo se o příhradovou ocelovou konstrukci, která se skládala z podpěr (svislé zatížení) a vzpěr postavených ve směru těžního stroje (k převzetí horizontální síly). Lanovnice byly umístěny přibližně v průsečíku podpěr a vzpěr. Celková výška těžní věže byla 25,7 m. Byl instalován nový výkonný ležatý dvouválcový parní těžní stroj s ventilovým rozvodem Kraft-Lenz, vyrobený První brněnskou strojírnou. Průměr parních válců byl 750 mm a zdvih 1400 mm. Průměr těžních lanových bubnů byl 4600 mm a šířka 1330 mm. Rychlost jízdy byla 11 m/s. Těžní klece byly dvouetážové pro dva vozíky vedle sebe. V roce 1923 byla provedena generální oprava parního stroje. V roce 1952 byl parní stroj nahrazen elektrickým asynchronním motorem o výkonu 350 kW/6000 V. Elektromotor byl vyroben v ČKD Praha a převodová skříň ve Vítkovických železárnách Klementa Gottwalda v Ostravě. Fragmenty parního stroje jsou umístěny v Technickém muzeu v Brně a v Muzeu hornictví a energetiky Rosicko-Oslavanska v Oslavanech.\n\nOd počátku své existence musely být zvládány velké přítoky důlní vody. Pro její zmáhání byly instalovány parní čerpací stroje s výkonem čerpání 15 m³ za minutu. Později byly tyto parní stroje elektrifikovány. V roce 1900 bylo zatopeno průvalem vod 2. patro v hloubce 345 m a 3. patro v hloubce 429 m. Provoz byl obnoven až v roce 1901. Další zatopení dolu hrozilo na konci druhé světové války. Po leteckém bombardování (25. dubna 1945) byl vyřazen přívod elektrického proudu na důl Julius a tím vyřazena důlní čerpadla z provozu. V okolí dolu probíhaly urputné boje, kdy německou dělostřeleckou palbou byly zničeny dílny a rozvodna a tím byl přerušen přívod elektřiny. Zahájení čerpání mohlo být uskutečněno až po ústupu německé armády (8. května 1945) a ukončení bojů. V prosinci 1945 byla důlní voda odčerpána natolik, že mohla být zahájená těžba uhlí, která byla přerušena požárem na třídírně. Dne 17. ledna 1946 byla obnovena těžba uhlí. Po ukončení těžby jámou v roce 1967 sloužil důl Julius do roku 1991 jako vtažná jáma a k odčerpávání důlní vody. \n\nPáru v roce 1902 dodávala kotelna s výhřevnou plochou 1040 m², tlak páry dosahoval 10,1 atm (1,01 MPa). Komín dolu Julius byl postaven v roce 1880. Byl polygonální o výšce 36 m, v horní části měl průměr 1,70 m, v patě komínu 4,80 m. Dne 28. ledna 2013 byl komín jako poslední objekt dolu Julius odstřelen. \n\nK nakládce uhlí bylo využito rozdílné výšky – úrovně jámy (horní nádvoří) a železniční vlečky (dolní nádvoří). Z horního nádvoří vedl most nad železniční vlečku. Vytěžené uhlí bylo možné sypat shora do vagonů. V roce 1910 byla postavena nová třídírna a uhelné prádlo systém Baum (Baumanova sazečka). Uhelný prach byl dodáván do briketárny. Uhlí z dolu Ferdinand bylo dopravováno nově postavenou lanovou dráhou do třídírny dolu Julius a naopak na důl Ferdinand (odval) byla odvážena hlušina, výpěrky z prádla a struska z kotelny. V roce 1932 dodaly Vítkovické železárny pneumatické prádlo systém Gröppel, které navazovalo na systém Baum. Výkon jedné pneumatické sazečky byl 7 t/hodinu (síta byla konstruována pro zrno v rozsahu 0,5–6 mm). Třídírnu zachvátil dne 19. prosince 1945 rozsáhlý požár, který také zničil uhelné prádlo a stanici lanové dráhy. V roce 1958 byl ukončen provoz třídírny. Vytěžené uhlí bylo nakládáno do železničních vagonů a převáženo na třídírnu dolu Jindřich. V letech 1970–1972 byla provedena likvidace třídírny, prádla a lanové dráhy na důl Ferdinand.\n\nPro zpracování uhelného prachu byla v roce 1891 zavedena výroba briket. Do provozu byly uvedeny dva briketovací lisy na výrobu briket vejčitého tvaru, tzv. bulek. Uhelný prach byl z prádla čerpán do usazovacích nádrží. Suchý substrát byl míchán s pryskyřicí (6 % pryskyřice). Ročně se vyrobilo na 5500 tun briket. V roce 1959 byla výroba briket zastavena z důvodů zastaralého technického zařízení a zhoršující se kvality uhlí.\n\nV roce 1877 byla zprovozněna železniční vlečka ze stanice Boží Požehnání k dolu Julius o délce 0,63 km. Vlečka byla zrušena roku 1992. \n\nV roce 1906 byla na dole Julius uvedena do provozu první lokomotiva, později (asi v roce 1913) dvě benzolové. Rozchod kolejí byl 628 mm. Po ukončení druhé světové války byla zaváděná pásová doprava. Používaly se gumové pasové dopravníky typu TP 400 a TP 800.\n\nV roce 1902 byla postavena lanová dráha pro dopravu hlušiny na tzv. Červený vrch (Červený kopec). V roce 1910 byla uvedena do provozu visutá lanová dráha mezi doly Julius a Ferdinand.\n\nV roce 1889 byl k ní připojen důl Gegentrumm. V roce 1934 bylo důlní pole Ferdinand připojeno k dolu Julius. \n\nV roce 1905 na dole Julius vznikla báňská záchranná služba a po roce 1945 závodní báňská záchranná služba (ZBZS) s profesionálním pracovníkem, kterým byl mechanik. Dobrovolný záchranný sbor byl složen z havířů, techniků a odborníků všech profesí. Četa se skládala z šesti mužů a sloužila v době pracovního volna na vlastním dole. Po roce 1973 byla v provozu pro Rosické uhelné doly (RUD) obvodní báňská záchranná stanice na dole Jindřich ve Zbýšově.\n\n"}
{"id": "1200682", "url": "https://cs.wikipedia.org/wiki?curid=1200682", "title": "Sankt Georgen im Lavanttal", "text": "Sankt Georgen im Lavanttal\n\nSankt Georgen im Lavanttal je obec v okresu Wolfsberg, ve spolkové zemi Korutany v Rakousku. Bydlí zde asi 2000 obyvatel (2016).\n\nObec je rozdělena na sedm katastrálních území (Andersdorf, Gundisch, Krakaberg, Herzogberg, Raggane, St. Georgen-Hartneidstein, Steinberg). Obec obsahuje následující 21 lokalit (v závorce počet obyvatel v lednu 2015).:\n\n"}
{"id": "1200683", "url": "https://cs.wikipedia.org/wiki?curid=1200683", "title": "Freddie (zpěvák)", "text": "Freddie (zpěvák)\n\nGábor Alfréd Fehérvári (* 8. dubna 1990 Győr), známý pod uměleckým jménem Freddie, je maďarský zpěvák. Vešel ve známost v roce 2014 svým čtvrtým místem v první sezoně maďarské verze soutěže Rising Star a poté jako reprezentant Maďarska v Eurovision Song Contest 2016.\n\nFreddie se narodil 8. dubna 1990 v maďarském Győru. Jeho dědeček byl maďarský fotbalový trenér Alfréd Fehérvári (1925–2007). Než se Freddie začal věnovat hudební kariéře, studoval hotelový management na obchodní akademii a pracoval jako asistent v Győru. Věnoval se basketbalu, čehož však po vážném zranění musel zanechat. Do roku 2010 už zpíval a hrál na kytaru v menších hudebních skupinách. Poprvé však profesionálně vystupoval až v maďarské verzi soutěže Rising Star. V ní se mu povedlo proniknout do nejlepších dvanácti, pak i nejlepších šesti a nakonec až mezi finálovou čtveřici. Ve finále soutěže skončil na čtvrtém místě. \n\nPo Rising Star ve spolupráci s Andrásem Kállay-Saundersem představil svou první původní píseň „Mary Joe“, s níž se dostal mezi 30 nejhranějších skladeb Rádia Petöfi. Píseň se stala jedním z domácích letních hitů roku 2015. Pod uměleckým jménem Freddie začal vystupovat na podzim 2015. V prosinci 2015 bylo oznámeno, že se Freddie s písní „Pioneer“ zúčastní 5. ročníku soutěže A Dal 2016. Dne 27. února v ní zvítězil a díky tomu v květnu 2016 reprezentoval svou zemi v Eurovision Song Contest 2016, kde se 197 body postoupil do finále na 4. z 10 postupových příček 1. semifinále a nakonec se z 26 finalistů umístil na celkovém 19. místě se 108 body.\n\n"}
{"id": "1200684", "url": "https://cs.wikipedia.org/wiki?curid=1200684", "title": "Markus Flaig", "text": "Markus Flaig\n\nMarkus Flaig (* 1971 Horb am Neckar) je německý pěvec, basbarytonista. V roce 2004 se stal laureátem soutěže International Johann Sebastian Bach Wettbewerb Leipzig. Se souborem Alta Ripa připravil své sólové album kantát Johanna Sebastina Bacha, Georga Telemanna a Christopha Graupnera\n\nStudoval u profesorky Beaty Heuer-Christen ve Freiburgu a profesora Bertholda Possemeyera ve Frankfurtu nad Mohanem. Účinkoval v operách Richarda Strausse, Claudia Monteverdiho, Henryho Purcella, Benjamina Brittena a Jean-Philippe Rameaua na jevištích v Baden-Badenu, Schwetzingenu, Bayreuthu, Hannoveru, Frankfurtu a Freiburgu. Spolupracoval s dirigenty jako Masaaki Suzuki, Thomas Hengelbrock, Hermann Max, Konrad Junghänel nebo Marek Štryncl. Jeho repertoár sahá od renesance přes oratoria z barokní, klasicistní a romantické hudby až po premiéry soudobých skladatelů. Od roku 1997 vystupuje s pianistou Jörgem Schweinbenzem s rozsáhlým písňovým repertoárem, kde hrají písně Hugo Wolfa ústřední roli.\n\n"}
{"id": "1200691", "url": "https://cs.wikipedia.org/wiki?curid=1200691", "title": "Frantschach-Sankt Gertraud", "text": "Frantschach-Sankt Gertraud\n\nFrantschach-Sankt Gertraud je obec v okresu Wolfsberg, ve spolkové zemi Korutany v Rakousku. Obec leží na řece Lavant, v pohoří Koralpe. Bydlí zde asi 2700 obyvatel (2016).\n\nObec leží severně od města Wolfsberg; území obce sahá od řeky Lavant po svahy pohoří Koralpe. Všech 16 částí obce je v nadmořské výšce 504 až 1600 metrů. Na východě hraničí město štýrským okresem Deutschlandsberg.\n\nObec je rozdělena na jedenáct katastrálních území (Kamperkogel, Trum- und Prössinggraben, Obergösel, Limberg, Untergösel, Kamp, Hintergumitsch, Zellach, Vorderwölch a Hinterwölch). Obec se skládá z následujících 16 částí (v závorce počet obyvatel v lednu 2015).:\n\n"}
{"id": "1200694", "url": "https://cs.wikipedia.org/wiki?curid=1200694", "title": "Masakr v Hue", "text": "Masakr v Hue\n\nMasakr v Huế byl jedním z největších masakrů civilního obyvatelstva, 2 800 až 6 000 mužů, žen, dětí, kojenců a válečných zajatců spáchaných během války ve Vietnamu. Provedli jej příslušníci ozbrojených sil Vietkongu a Vietnamské lidové armády během Ofenzívy Tet, po obsazení města Huế 31. ledna 1968 do jeho opuštění 3. března 1968. Mnoho obětí bylo mučeno, znásilněno a pohřbeno zaživa.\n\nMasakr byl proveden na základě série příkazů vydaných vrchním velením Vietnamské lidové armády.\n\n"}
{"id": "1200696", "url": "https://cs.wikipedia.org/wiki?curid=1200696", "title": "Invaze Rudé armády do Ázerbájdžánu", "text": "Invaze Rudé armády do Ázerbájdžánu\n\nInvaze Rudé armády do Ázerbájdžánu, také známá jako sovětizace nebo sovětská invaze do Ázerbájdžánu, byla vojenská akce 11. armády Rudé armády, uskutečněná ve dnech 27. dubna až 11. května 1920 s cílem dosadit sovětskou vládu do neuznané nově vzniklé Demokratické republiky Ázerbájdžán. Invaze byla vyústěním protivládního povstání místních ázerbájdžánských komunistů v hlavním městě Baku.\n\nPočátkem roku 1920 sovětské Rusko zoufale potřebovalo zásoby ropy z Baku. Dne 17. března 1920 poslal Vladimir Lenin následující telegram Revoluční vojenské radě na Kavkaze: \"Rozhodně se musíme zmocnit Baku. Nasměrovat veškeré své úsilí k tomuto cíli, ale je nutné zůstat přísně diplomatický při jazykové komunikaci a v maximální míře zajistit přípravu místní sovětské moci. Totéž platí o Gruzii, i když v tomto případě vám radím dávat ještě větší pozor.\n\nDne 21. dubna 1920 byly postupně vydány směrnice pro Rudou armádu a Volžsko-Kaspickou vojenskou flotilu na přípravu ofenzívy vůči Baku.\n\nPodle ruského historika A. B. Shirokorada, byla sovětská invaze do Ázerbájdžánu provedena pomocí standardní sovětské šablony: místní komunisté začnou vytvářet skutečné nebo \"virtuální\" nepokoje a požádají podporu Rudé armády. Tento systém se použil i o desítky let později, během sovětské invaze v Maďarsku (1956) a v Československu (1968). 28. dubna 1920 podal revoluční výboru v Baku formální žádost o pomoc Sovětskému svazu, ale den předtím Rudá armáda (více než 30 000 vojáků) již napadla území Ázerbájdžánu.\n\n"}
{"id": "1200697", "url": "https://cs.wikipedia.org/wiki?curid=1200697", "title": "SK Žebětín", "text": "SK Žebětín\n\nSportovní klub Žebětín je moravský fotbalový klub z brněnského Žebětína, který byl založen v neděli 18. srpna 1940. Od sezony 2014/15 hraje I. A třídu Jihomoravského kraje – sk. A (6. nejvyšší soutěž).\n\nÚčast v I. A třídě je největším úspěchem oddílu. Krajských soutěží se poprvé účastnil v sezoně 2010/11, do té doby hrál klub nejvýše v okresním přeboru. Než byl Žebětín připojen k Brnu, hrál klub v soutěžích Okresního fotbalového svazu Brno-venkov (první účast v okresním přeboru v sezoně 1965/66). Poté oddíl nastupoval v soutěžích Městského fotbalového svazu Brno. Nejznámějším odchovancem klubu je Zdeněk Tulis, nejvyšší soutěž si v ročníku 1962/63 v dresu brněnské Zbrojovky zahrál také Oldřich Stodůlka (bývalý žebětínský hráč, člen výboru klubu, organizační pracovník klubu a komunální politik). V minulosti zde trénoval mj. Viliam Padúch, pro něhož to bylo poslední trenérské angažmá.\n\nKlub své domácí zápasy odehrává na stadionu SK Žebětín, rozměry travnaté hrací plochy jsou 100×60.5 metrů. Maximální kapacita areálu je 1 500 diváků.\n\nZdroj: \n\n\nPoznámky:\n\nSK Žebětín „B“ byl rezervním týmem Žebětína, který hrál v období 2006/07–2014/15 brněnskou městskou soutěž (9. nejvyšší soutěž).\n\nPoznámky:\n\n"}
{"id": "1200705", "url": "https://cs.wikipedia.org/wiki?curid=1200705", "title": "Julovka (přítok Sury)", "text": "Julovka (přítok Sury)\n\nJulovka () je 48 kilometrů dlouhá říčka v Penzenské oblasti v Ruské federaci, přítok Sury v povodí Volhy. Rozloha povodí Julovky je 390 čtverečních kilometrů.\n\nNa Julovce leží město Gorodišče a sídlo městského typu Čaadajevka, které leží u ústí do Sury.\n"}
{"id": "1200706", "url": "https://cs.wikipedia.org/wiki?curid=1200706", "title": "Lesnoj", "text": "Lesnoj\n\nLesnoj () je uzavřené město ve Sverdlovské oblasti v Ruské federaci. Při sčítání lidu v roce 2010 měl přes padesát tisíc obyvatel.\n\nLesnoj leží na řece Tuře na západě Sverdlovské oblasti u východních výběžků Uralu. Od Jekatěrinburgu je vzdálen přibližně 200 kilometrů na sever. Blízká města jsou Nižňaja Tura ležící východně v přímém sousedství, Kačkanar osmnáct kilometrů na severozápad a Verchňaja Tura necelých třicet kilometrů na jih.\n\nLesnoj byl založen v roce 1947 a coby uzavřené město chráněné tajemstvím se až do roku 1994 nazýval \"Sverdlovsk-45\".\n\nMěstem je Lesnoj od roku 1954.\n\n"}
{"id": "1200709", "url": "https://cs.wikipedia.org/wiki?curid=1200709", "title": "Čínská Tchaj-pej", "text": "Čínská Tchaj-pej\n\nČínská Tchaj-pej je název Čínské republiky na Tchaj-wanu dohodnutý na základě Nagojské rezoluce, v níž se Čínská republika a Čínská lidová republika vzájemně uznaly v rámci aktivit Mezinárodního olympijského výboru. Jméno je Čínskou republikou užíváno pro činnost v mnoha mezinárodních organizacích a při některých událostech, jako jsou Olympijské hry, Miss Earth, Paralympijské hry, Asijské hry, Asijské Para hry, Univerziády a Mistrovství světa ve fotbale. Patří sem i nesportovní organizace jako Světová obchodní organizace a Světová zdravotnická organizace. \n\nPojem je úmyslně dvojznačný. Pro ČLR je „Čínská Tchaj-pej“ nejednoznačná, co se týče politického statusu nebo svrchovanosti Čínské republiky/Tchaj-wanu. Pro Čínskou republiku jde o inkluzivnější termín než „Tchaj-wan“ (který kuomintangská vláda, která tehdy byla u moci, považuje za součást Číny a stejně jako vláda ČLR se považuje za legitimní vládu celé Číny) a pro vládu ČLR je termín „Tchaj-wan“ spojený s nezávislostí ostrova na ČLR. Spojení Tchaj-wan, Čína může být zase vnímáno jako podřízení oblasti ČLR.\n\nTento název je považován některými Tchajwanci za urážku. Jde hlavně o tu část populace, která není etnicky čínská, a také o ty, kteří nebydlí v Tchaj-peji.\n\n"}
{"id": "1200715", "url": "https://cs.wikipedia.org/wiki?curid=1200715", "title": "Letiště Kroměříž", "text": "Letiště Kroměříž\n\nLetiště Kroměříž je soukromé letiště nacházející se v katastru Kroměříže JV od centra. Přístup k letiště je po komunikaci od nákupní zóny s obchodním domem Kaufland kolem železniční zastávky Kroměříž-Oskol na trati Kroměříž-Zborovice. Vzniklo z bývalého vojenského cvičiště 3. pěšího pluku. Plocha letiště je v majetku města Kroměříž. V areálu letiště se nachází i sídlo provozovatele Aeroklubu Kroměříž. Na letišti působí i Leteckomodelářský klub a Paraodbor Aeroklubu Kroměříž.\n\nJiž 2. července 1911 se zde za účasti 15 000 platících diváků konal start a po třináctiminutovém letu i úspěšné přistání průkopníka české aviatiky Jana Kašpara.\nDne 3. srpna 1924 zde přistál generální inspektor Československé armády Josef Svatopluk Machar s vojenským dvouplošníkem, aby provedl slavnostní přehlídku vojska, příslušníků československých legií a Sokola. Oficiální počátek létání v Kroměříži se datuje vznikem místní skupiny Masarykovy letecké ligy dne 16. října 1934. Předsedou byl zvolen posádkový velitel brigádní generál František Hněvkovský (na konci školního roku 1933/34 převelen z pozice velitele Vojenské akademie v Hranicích). Prvním místopředsedou byl okresní hejtman, vládní rada Karel Kachyňa (otec filmového režiséra Karla Kachyni) a druhým starosta města Josef Jedlička.\nDne 16. května 2003 byla na letišti odhalena pamětní deska připomínající „položení základního kamene stavby mezinárodního letiště třídy 1.A dne 5. 5. 1946“ Alexejem Čepičkou (v letech 1945–1946 byl předsedou MNV Kroměříž) a generálem Vilémem Stanovským. V roce 1947 oznámil ministr národní obrany Ludvík Svoboda kroměřížskému MNV škrt finančních prostředků ke stavbě. V roce 1948 se za obrovského zájmu veřejnosti konala v Kroměříži výstava „100 let českého národního života v Kroměříži\", pořádaná v rámci oslav výročí zasedání říšského sněmu. Letiště pomáhalo přetížené autobusové a vlakové dopravě se zvýšenou přepravou návštěvníku dvoumotorovými letadly Aero C-103 ( Siebel 204 D).\n\nU vstupu na letiště se nacházejí dvě pamětní desky připomínající letecké nehody související s kroměřížským letištěm. Recesní pamětní deska odkazující na údajné přistání hadraplánu Járy Cimrmana na místním letišti se nachází na budově mezi letištěm a biocentrem Hráza (Hrubý rybník u Kroměříže, jako bývalé štěrkoviště často nazývaný také Bagrák).\n\nKolem letiště je vedena \"modrá turistická trasa KČT\", která vede z Chropyně kolem vodní elektrárny Strž na kroměřížské nádraží. Z nádraží k odpočívce na letišti jsou to dva kilometry. Z letiště pokračuje turistická trasa přes místní část Trávník kolem přírodní památky Bašnov do Kvasic. \nDále pokračuje chřibskými lesy kolem přírodní památky Budačina do Jankovic, přes Modrou na Velehrad a končí na Bunči, hojně navštěvovaném turistickém místě pod Brdem.\n\n\n"}
{"id": "1200717", "url": "https://cs.wikipedia.org/wiki?curid=1200717", "title": "Ivan Patzaichin", "text": "Ivan Patzaichin\n\nIvan Patzaichin (26. listopad 1949, Mila 23) je bývalý rumunský rychlostní kanoista. Je vítězem čtyř zlatých olympijských medailí. Na olympiádě v Mexiku roku 1968 vybojoval zlato v kategorii C2 na 1000 metrů (ve dvojici se Sergheiem Covaliovem), v Mnichově 1972 v sólo závodě C1 na 1000 metrů, v Moskvě 1980 znovu v C2 na 1000 metrů (ve dvojici s Tomou Simionovem) a ve stejné kategorii a disciplíně triumfoval i v Los Angeles roku 1984, znovu spolu se Simionovem. Krom toho má z olympiád ještě tři stříbra.\n\nMá též sbírku 22 medailí z mistrovství světa v kanoistice (9 zlatých, 4 stříbrné a 9 bronzových), které získal v letech 1970-1983.\n\nZávodil za klub Dinamo Bukurešť.\n\nByl příslušníkem ruské menšiny v Rumunsku, tzv. Lipovanů.\n"}
{"id": "1200737", "url": "https://cs.wikipedia.org/wiki?curid=1200737", "title": "Alizarinový inkoust", "text": "Alizarinový inkoust\n\nAlizarinový inkoust si nechal v roce 1856 patentovat drážďanský výrobce inkoustu August Leonhardi. Jedná se vlastně o zdokonalený klasický želizitoduběnkový inkoust.\n\nNázev vznikl podle Leonhardim přidávaného barviva alizarinu, což je tradiční barvivo, původně získávané z rostliny mořeny barvířské. V roce 1868 objevili němečtí chemikové Graebe a Liebermann způsob syntetické výroby alizarinu z antracenu či dehtu. Od jeho přidávání se záhy upustilo, protože šlo jen o krycí trik, jak neprozradit skutečnou podstatu zkvalitnění inkoustu. Podstatnou změnou bylo totiž přidání kyseliny sírové obsažené v roztoku indiga, připraveného z indigového prášku (ve vodě jinak nerozpustného) a dýmavé kyseliny sírové – tzv. oleum. Kyselina sírová zabraňovala předčasné oxidaci inkoustu. Tento inkoust měl pak modrozelenou barvu, způsobenou právě roztokem indiga, oxidací na vzduchu postupně zcela zčernal. Později se i do těchto inkoustů přidávalo modrozelené umělé barvivo.\n\nO deset roků později si Leonhardi nechal patentovat i tzv. antracenový inkoust, který se z alizarinového postupným zdokonalováním vyvinul, za použití nově vynalezených syntetických barviv tzv. předběžných, v tomto případě vesměs fenolové modři. Rozdíl mezi alizarinovým a antracenovým ikoustem byl pouze v použitém předběžném barvivu (alizarinový měl modrozelené, zatímco antracenový čili alepský nebo říšský modré barvivo). Ihned po napsání byl totiž text velmi bledý, proto bylo nutné k tomuto tzv. matičnímu inkoustu – někdy také nazývanému tělo inkoustu přidávat tzv. předběžné barvivo, původně roztok indigového prášku, později umělá barviva. Toto barvivo postupná oxidace na vzduchu překryla, takže zůstala pouze černá barva železnatých solí. Zelená skalice a kyselina (nejčastěji sírová – příliš nepoškozuje ocelová pera, chlorovodíková a pod.) se později nahrazovala chloridem železitým. Inkoust se konzervoval fenolem nebo kyselinou salicylovou.\n\nTyto železitoduběnkové inkousty se používaly v podstatě až do 2. pol. 20. stol. V Československu je vyráběla jak firma někdejšího vynálezce A. Leonhardiho v Podmoklech, tehdy již patřící pod firmu Pelikan, tak mnoho jiných větších i menších výrobců. Po válce znárodněný podnik Gama a později Koh-i-noor převzal po roce 1948 výrobu, jako vpodstatě jediný podnik místo znárodněných menších firem. Poslední inkoust tohoto typu se v ČR přestal běžně vyrábět asi v roce 2004 (pod označením „dokumentní inkoust“), a to z důvodu zpřísnění evropských norem na používání a skladování nebezpečných chemických látek, používaných k jeho výrobě – chlorid železitý, případně fenol nebo výše uvedené kyseliny. Mezi tyto látky patří i antracen. Dnešní dokumentní inkoust je postaven na pigmentech, podobně jako např. také původně železitoduběnkový modročerný inkoust firmy Pelikan či Lamy. Průmyslově se vyrábí již jen v Anglii, některými specializovanými manufakturami v Německu, případně i na zakázku.\n\n\n\n"}
{"id": "1200740", "url": "https://cs.wikipedia.org/wiki?curid=1200740", "title": "Kostel svatého Bartoloměje (Držkov)", "text": "Kostel svatého Bartoloměje (Držkov)\n\nŘímskokatolický farní kostel svatého Bartoloměje v Držkově je rozlehlá pseudorománská sakrální stavba z roku 1860, která stojí na západním kraji obce při státní silnici. Od 8. března 2007 je kostel chráněn jako kulturní památka České republiky.\n\nKostel je obdélný, jednolodní. Má západní hranolovou věž. Je polygonálně uzavřený a má vysoká okna. Uvnitř je sklenut křížovou klenbou.\n\nVětšina zařízení je novorománská ze 2. poloviny 19. století. Obraz Madony a sv. Václava pochází z 19. století a jeho autorem je J. Kroupa. Umělecky hodnotná socha sv. Jana Nepomuckého vznikla ve 2. polovině 18. století. Další sochou je barokní ztvárnění \"Ecce homo\". Na oratoři se nacházejí zbytky staršího inventáře: deskový obraz \"Kalvárie\" z poloviny 17. století, na jehož zadní straně je podle záznamu restaurátora uvedena darovací legenda z roku 1676. Dále je na oratoři protějškový deskový obraz \"Narození Páně\", je poškozený a zcela přemalovaný, pochází z téže doby jako předchozí obraz. Na oratoři jsou též fragmenty barokních oltářů. V komoře ve věži jsou sochy sv. Petra a sv. Pavla ze 17. století.\n\nPřed kostelem stávala socha Anděla strážce z roku 1778, která je chráněna jako kulturní památka České republiky. V 90. letech 20. století byla odcizena, zachoval se pouze ozdobný podstavec s reliéfem \"Daniel v jámě lvové\". Na bráně fary a na bráně hřbitova se nacházejí sochy světců. Jedná se o lidovou práci z konce 18. století. Při silničce do Zásady stojí kaple sv. Jana Nepomuckého z 19. století. Uvnitř se nachází lidová polychromovaná socha sv. Jana Nepomuckého. Při silnici do Železného Brodu stojí kaple Nejsvětější Trojice z 19. století. Zařízení uvnitř této kaple je novodobé.\n\n"}
{"id": "1200741", "url": "https://cs.wikipedia.org/wiki?curid=1200741", "title": "František Dostál (horolezec)", "text": "František Dostál (horolezec)\n\nFrantišek Dostál (16. března 1940 – 2. prosince 2006 Bratislava) byl slovenský horolezec, scenárista, autor námětů horolezeckých filmů a vedoucí výroby. Účastník šesti expedicí na osmitisícovky, v roce 1987 byl členem týmu, který natáčel hraný film na Everestu. Zahrál si také ve filmu \"Všichni dobří rodáci\" (1968).\n\nPoslední léta svého života strávil jako invalida po mozkové mrtvici, která postihla i řeč, na její následky zemřel v roce 2006.\n\n\n\n\n\n\n"}
{"id": "1200742", "url": "https://cs.wikipedia.org/wiki?curid=1200742", "title": "Štefan Oľha", "text": "Štefan Oľha\n\nŠtefan Oľha (3. května 1936 Solivar u Prešova – 19. srpna 2009 Košice) byl slovenský spisovatel, dramatik, dramaturg a televizní pracovník, otec Matúše Oľhy, Zuzany Oľhové, Kataríny a Anny Oľhové.\n\nŠtefan Oľha studoval na střední průmyslové škole dřevařské a v roce 1959 absolvoval Filologickou fakultu Vysoké školy pedagogické v Prešově, kde studoval obor slovenština a dějepis. Po skončení vysoké školy pracoval v programovém oddělení Krajského filmového podniku v Prešově, v letech 1960 až 1963 byl redaktorem literární redakce Slovenského rozhlasu v Košicích, v roce 1963 pracoval v \"Solivaru\" Prešov, v letech 1964 až 1968 působil jako redaktor a vedoucí redaktor podnikového časopisu \"Naše Chemko\", v období 1968-1972 byl vedoucím Redakce zábavy Slovenské televize v Košicích. V čase normalizace byl z televize propuštěn. V letech 1972 až 1990 pracoval jako referent v podniku \"Výstavníctvo\" v Košicích, po listopadu 1989 byl plně rehabilitován. V roce 1990 pracoval jako vedoucí redaktor programu \"Slovenská televízia\" v Košicích a od roku 1995 byl ředitelem košického studia Slovenské televize. Byl také dramaturgem Malého divadelního studia v Košicích.\n\nŠtefan Oľha knižně debutoval v roce 1967 dokumentární knihou \"Stopy\". Ve své tvorbě se věnoval hlavně literatuře faktu. Ve svých dílech psal zejména o alkoholismu, předčasném sexuálním životě mladých lidí, nezralých manželstvích, problémech s drogami, životě v léčebnách a o mnoha dalších tématech. Kromě literatury faktu se věnoval též psaní dramatických děl pro televizi (televizní inscenace) a předloh pro dokumentární filmy. Pravidelně spolupracoval s rozhlasem a redakcemi slovenských periodík.\n\n"}
{"id": "1200747", "url": "https://cs.wikipedia.org/wiki?curid=1200747", "title": "TJ Unie Hlubina", "text": "TJ Unie Hlubina\n\nTělovýchovná jednota Unie Hlubina je moravský fotbalový klub z ostravského městského obvodu Moravská Ostrava a Přívoz, který byl založen v roce 1919, pojmenován pak byl podle dolu Hlubina. Od sezóny 2018/19 hraje Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Hlubina.\n\nZdroj: \n\n"}
{"id": "1200748", "url": "https://cs.wikipedia.org/wiki?curid=1200748", "title": "Investiční nemovitost", "text": "Investiční nemovitost\n\nInvestiční nemovitost je nemovitý majetek, který je používán k investičním účelům. Investiční nemovitost lze pořizovat za účelem krátkodobé i dlouhodobé investice, rovněž lze nemovitosti pořizovat za účelem spekulace na růst ceny.\n\nNemovitost pořízená za účelem spekulace může být libovolná nemovitost o níž kupující předpokládá, že její cena v blízké době poroste. Časový horizont takové investice je poměrně krátký, nejčastěji 1-3 roky.\n\nNemovitost pořizovaná jako krátkodobá investice je nejčastěji nemovitost, pořízená za účelem pronájmu a využívá již výhod předpokládaného růstu ceny. Nemovitosti pořízené za účelem krátkodobé investice počítají nejčastěji s investičním horizontem 5–10 let.\n\nHorizont dlouhodobé investice do nemovitostí je 10 a více let, tyto investice využívají výhody zhodnocení majetku v čase a rovněž mohou být oblíbené z hlediska možných zisků a pasivního příjmu z pronájmu.\n\nRůst cen nemovitostí je v České republice poměrně stabilní, průměrné zhodnocení za posledních 20 let je udáváno kolem 5–10 % ročně. V roce 2008 došlo k poměrně prudkému propadu cen nemovitostí, spojenému s ekonomickou krizí. V současné době (2016) nemovitosti již opět vykazují stabilní růst ceny. Nemovitosti jsou většinou investorů pokládány za velice bezpečnou investici.\n\n\n"}
{"id": "1200750", "url": "https://cs.wikipedia.org/wiki?curid=1200750", "title": "Kostel svatého Jana Křtitele (Janovičky)", "text": "Kostel svatého Jana Křtitele (Janovičky)\n\nKostel svatého Jana Křtitele byl římskokatolický filiální kostel v osadě Janovičky, části obce Heřmánkovice. Na místě jsou patrné zbytky kostela, okolí je zalesněno. Pozemek patří církvi.\n\nZákladní kámen ke stavbě položil v září 1672 opat Tomáš Sartorius, který v něm také konal první bohoslužbu. Dřevo pro stavbu bylo použito z v té době přestavovaného kostela v Heřmánkovicích. Zároveň byl posvěcen i okolní hřbitov, kde byl jako první pochován v září 1673 rychtář Valentin Knittel. Kostnice na východní straně hřbitova byla zbořena v 19. století a ostatky byly přeneseny na hřbitov v Heřmánkovicích. Dřevěný presbytář byl ke kostelu přistavěn v roce 1676. Kostel stál v nadmořské výšce 644 metrů, po Hvězdě šlo o druhou nejvýše položenou budovu na Broumovsku, a stavba byla značně vystavena povětrnostním vlivům. V letech 1724-1725 dal opat Otmar Daniel Zinke provést opravu dřevěné lodi a nechal vybudovat zděný presbytář se sakristií. Na památku byla ve východním průčelí při závěru presbytáře mezi opětné pilíře zasazena kamenná deska s nápisem O.A.B. 1725. Kostel byl znovu vysvěcen opatem Zinkem 24. června 1726. Duchovním správcem kostela byl farář z Šonova a pak od roku 1784 lokalista z Heřmánkovic, neboť opat Stephan Rautenstrauch tam zřídil lokálii.\n\nOrientovaný filiální kostel na strmém vrchu nad obcí měl sakristii a čtvercový presbytář z lomového kamene a obdélnou dřevěnou loď s nízkým ochozem podél budovy. Střecha byla šindelová. Nad presbytářem byl sanktusník zakončený cibulovou vížkou krytou plechem. Kostel měl tři vchody - pravoúhlý v trámovém ostění na západní straně lodi, na severní straně vchod do presbytáře v hladkém kamenném ostění a na jižní straně vchod do lodi přes předsíň v prostém kamenném ostění. Loď byla prosvětlena třemi páry oken, v presbytáři byl jeden pár oken, v empoře nad sakristií byla tři oválná okénka a v sakristii jedno okno obdélné. Presbytář měl rozměr 8 x 8 metrů a byl sklenutý českou plackou, k němu přistavěná sakristie o rozměrech 3,8 x 3 metry měla valenou klenbu s výsečí nad každou stranou. Nad klenbou sakristie byla empora na polokruhovém půdorysu s hustě vedle sebe zasazenými oblázky kryjícími stěny, klenbu i podlahu. Prostor empory byl upravený jako podobenství pouště, kde sv. Jan Křtitel káže pod palmami svých posluchačům. Loď měla rozměry 15,2 x 10 metrů, její prkenný rovný strop byl nižší než presbytář a po třech stranách byly empory, které podpíralo osm dřevěných vyřezávaných sloupků. Na empory byl přístup přes dvouramenné schodiště uvnitř kostela. Trojramenná kruchta v západní části lodi byla nesena vyřezávanými sloupky.\n\nAreál kostela byl obklopen hřbitovem ohrazeným kamennou hradbou se segmentově zaklenutou bránou.\n\nKostel byl opravován v letech 1817 a 1846. V roce 1858 byly kolem sakristie přistavěny čtyři opěrné pilíře a truhlářský mistr Bittner nechal na ochranu před špatným počasím zhotovit dřevěný krytý ochoz podél lodi. Pozlacení věže bylo obnoveno v roce 1884.\n\nV roce 1929 byla dřevěná část kostela v poměrně dobrém stavu, ale zdivo presbytáře bylo porušeno několika trhlinami skrz celé zdi. Absence údržby po druhé světové válce vedla k devastaci kostela. 25. srpna 1960 požádal Místní národní výbor v Heřmánkovicích dopisem adresovaným Ministerstvu školství a kultury o odstranění kostela s tím, že kostel je v dezolátním stavu. \"Demolice kostela byla projednána v radě a zasedání MNV v Heřmánkovicích, kde poslanci MNV s demolicí stoprocentně souhlasili. Mínění většiny obyvatelstva je kostel zbourat, pouze jedinci se vyjádřili pro opravu. V uvedené osadě má národní podnik Karosa Vysoké Mýto rekreační středisko. Závodní výbor Revolučního odborového hnutí podniku se vyjádřil pro zbourání kostela, neboť v takovémto stavu dělá ostudu.\" Při místním šetření v listopadu 1960 bylo zjištěno, že materiál dřevěné části je shnilý a konstrukční prvky se bortí. V protokolu se zmiňuje trhlina ve zdi presbytáře uváděná již v roce 1929, která patrně byla stabilizována a nerozšiřovala se. Zástupce Krajského střediska památkové péče a ochrany přírody v Pardubicích během místního šetření doporučil provést opravu střechy, vnějších omítek a oken. Následné písemné vyjádření Krajského střediska památkové péče a ochrany přírody v Pardubicích bylo však patrně s přihlédnutím k politickým aspektům koncipováno odlišně, neprosazovalo zachování a obnovu kulturní památky, nýbrž s odkazem na vyjádření církevního odboru Krajského národního výboru v Hradci Králové v podstatě vyslovilo souhlas s odstraněním kostela. Toto vyjádření spolu s obdobným vyjádřením odboru školství a kultury Okresního národního výboru v Náchodě sloužilo jako obligatorní podklad v řízení vedeném Ministerstvem školství a kultury, které bylo ukončeno dne 15.6.1961 rozhodnutím o upuštění od památkové ochrany kostela a stanovilo podmínky jeho demolice. Nepodařilo se prosadit ani minimální alternativu zbourání dřevěné lodi a ponechání zděného presbytáře, proti čemuž bylo argumentováno nedostatkem finančních prostředků na údržbu i tím, že vzrůstem vysázeného lesního porostu by výhledově stejně došlo k zániku dominantního postavení kostela v krajině. Místní národní výbor v Heřmánkovicích v dopise z roku 1961 informoval Ministerstvo kultury, že nemá peníze ani na dokumentaci ani na demolici kostela. V prosinci 1964 odbor výstavby Okresního národního výboru v Náchodě vydal \"z hlediska veřejného zájmu\" na kostel demoliční výměr s podmínkou, že bude provedena ještě do konce roku 1964.\n\nPři červnovém svátku patrona kostela sv. Jana Křtitele byl každý rok sloužena velká mše opaty broumovského kláštera a kostel byl hojně navštěvován věřícími i ze sousedního Pruska. Ve 30. letech 20. století byly v kostele slouženy každé nedělní odpoledne mše, které byly navštěvovány i věřícími ze sousedního Německa.\n\n"}
{"id": "1200753", "url": "https://cs.wikipedia.org/wiki?curid=1200753", "title": "František Dostál", "text": "František Dostál\n\nJméno a příjmení František Dostál se může vztahovat k následujícím osobnostem:\n\n"}
{"id": "1200757", "url": "https://cs.wikipedia.org/wiki?curid=1200757", "title": "Kaple svaté Barbory (Bakov nad Jizerou)", "text": "Kaple svaté Barbory (Bakov nad Jizerou)\n\nKaple svaté Barbory v Bakově nad Jizerou je římskokatolickou hřbitovní sakrální stavbou, která bývá někdy nazývána, zřejmě pro své rozměry, kostelem. Z liturgicko-kanonického hlediska se však jedná o kapli. Nachází se asi 200 metrů od nádraží v Bakově. Vede k ní renesanční brána z roku 1558 ve tvaru polosloupové edikuly vyvršené trojhranným štítem s nápisem a reliéfní výzdobou. V okolí kaple je zaniklý hřbitov z něhož se zachovaly náhrobky a sošky. Od roku 1967 je kaple, spolu se vstupní bránou, ohradní zdí a výklenkovou kaplí s krucifixem, chráněna jako kulturní památka.\n\nPůvodně se jednalo o pozdně gotickou hřbitovní stavbu ze začátku 16. století. Dále zde byl bratrský sbor. Kaple byla obnovena v roce 1614 a zbarokizována v letech 1701–1702 stavitelem M. Raimondim. Opravena byla roku 1817 a v roce 1920.\n\nKaple je neorientovaná, jednolodní s obdélným segmentově uzavřeným presbytářem. K presbytáři po severní straně přiléhá sakristie. Fasády kaple jsou hladké. Okna mají půlkruhové záklenky. V průčelí je tabulový štít z roku 1701.\n\nUvnitř má kaple plochý strop se štukovým zrcadlem. Presbytář má valenou klenbu s lunetami a konchou.\n\nHlavní oltář tvoří plastická kompozice sv. Barbory, sv. Ludmily, sv. Maří Magdalény a krucifixu, které jsou dílem J. Jelínka z Kosmonos z roku 1743. U jižní stěny kaple se nachází šest klasicistních figurálních náhrobků z poloviny 19. století, které jsou značně poškozené.\n\n"}
{"id": "1200760", "url": "https://cs.wikipedia.org/wiki?curid=1200760", "title": "Vůz na seno", "text": "Vůz na seno\n\nVůz na seno (\"The Hay Wain\") je obraz, jehož autorem je anglický malíř John Constable (11. června 1776, East Bergholt – 31. března 1837, Londýn). Tento obraz patří ke klíčovým dílům Johna Constabla. Constable maloval zprvu portréty a náboženské výjevy. Krajinomalbě se věnoval po své cestě do Itálie v roce 1819. Pro jeho zobrazení krajiny je příznačné živé vnímání přírody a důkladná příprava pomocí skic a studií. Usiluje o malířské zachycení vegetace i oblohy za různých klimatických podmínek. Spolu s Williamem Turnerem, Richardem Parkesem Boningtonem rozvíjí krajinomalbu. \"Vůz na seno\" je jedním ze série šesti velkoplošných pláten, které Constable maloval pro každoroční letní výstavy Královské akademie. Stejně jako u všech obrazů v této sérii Constable nejprve vytvořil nejprve plnohodnotnou skicu. Ta je nyní ve Victoria and Albert Museum v Londýně. Constable původně vystavil dokončené dílo s názvem \"Krajina: Noon\", což naznačuje, že chtěl touto sérií reprezentovat cykly přírody. Constable si motivy pro svá díla vybíral z kraje, který dobře znal, kraje na pomezí Suffolku a Essexu, ze Salisbury, okolí Hampsteadu. Z této oblasti je i výše zmiňovaný obraz. Dům, který Constable namaloval po levé straně obrazu, je nemovitost zvaná \"Willy Lott's Cottage\", kterou měl v nájmu zemědělec jménem Willy Lott. Dům stále existuje, stojí u mlýna s názvem Flatford. Mlýn patřil Constablovu otci. Nachází se v centru Dedham Vale, v typicky anglické venkovské krajině. Nemovitost byla obnovena v roce 1920 poté, co nastalo oživení zájmu o Constabovy obrazy, a je ve vlastnictví National Trust. Přejmenování na Willy Lott's Cottage se použilo proto, že je to název, který Constable použil na svém obraze. Dům přežil prakticky nezměněn, jen stromy už neexistují. National Trust zde pořádá kurzy malování či dům používá jako ubytovací základnu pro účastníky ekologických výprav nebo školní exkurze. Uprostřed plátna tři koně táhnou vůz řekou Stour, která zde tvoří hranici mezi krajem Suffolk na levém břehu a krajinou Essexu na břehu pravém. Horní třetinu obrazu tvoří obloha. Pro zvýraznění nejsvětlejších tónů použil malíř techniky nanášení běloby špachtlí. Na techniku nahrazování nanášených barev barevnými skvrnami, hustě kladenými vedle sebe, dokud se nespojí ve výsledný tón, navázali impresionisté. Když byly v roce 1824 vystaveny v pařížském Salónu tři Constablovy obrazy a mezi nimi i \"Vůz na seno\", způsobily senzaci. Constable zde získal zlatou medaili a E. Delacroix ještě před otevřením výstavy přemaloval popředí na svém obraze \"Vraždění na Chiu\". Constable se stal jedním z nejvýznamnějších anglických krajinářů, a zakladatelem moderní realistické malby krajiny 19. století.\n"}
{"id": "1200765", "url": "https://cs.wikipedia.org/wiki?curid=1200765", "title": "Kanton Metz-2", "text": "Kanton Metz-2\n\nKanton Metz-2 (fr. \"Canton de Metz-2\") je francouzský kanton v departementu Moselle v regionu Grand Est. Tvoří ho pouze část města Mety. Zřízen byl v roce 2015.\n\n"}
{"id": "1200767", "url": "https://cs.wikipedia.org/wiki?curid=1200767", "title": "Les Svastika", "text": "Les Svastika\n\nTakzvaný Les Svastika byla skupina stromů nacházející se nedaleko braniborské obce Zernikow v severovýchodním Německu. Les vznikl vysázením modřínů (pokrývajících 3600 metrů čtverečních) v oblasti borového lesa tak, aby vypadaly ze vzduchu jako hákový kříž.\n\nDle stáří a dostupných zpráv byly modříny zasazeny v roce 1938. Není však jasné, kdo je zasadil a uspořádal takovým způsobem. Jedna z teorií říká, že horlivý lesník přesvědil členy místní organizace Hitlerjugend, aby zasadili stromy na památku narozenin Adolfa Hitlera. Jiný zdroj uvádí, že byly vysazeny správcem lesa, a to buď na podporu nacistického režimu, nebo z rozkazu státních úředníků.\n\nKaždý rok na podzim a na jaře se na pár týdnů jehlice modřínů zbarví a kontrastují tak s tmavě zelenými borovicemi lesními. Krátké trvání tohoto efektu (v kombinaci s faktem, že je obraz viditelný pouze ze vzduchu) způsobilo, že hákový kříž zůstal bez povšimnutí i po pádu nacistického režimu. Napomohl k tomu také relativní nedostatek soukromých letadel v oblasti. Během následného období komunismu údajně sovětské úřady věděly o jeho existenci, ale neprojevily žádnou snahu o odstranění. V roce 1992 nařídila vláda znovusjednoceného Německa letecké průzkumy všech pozemků ve vlastnictví státu. Fotografie byly přezkoumány studenty lesnictví, kteří si okamžitě všimli tohoto obrazce.\n\nBraniborské státní orgány měly obavy o poškození oblasti v očích veřejnosti a také z toho, že by zde vzniklo poutní místo příznivců nacismu. Proto se pokusily obrazec zničit odstraněním 43 ze sta modřínů v roce 1995. Nicméně zůstalo rozeznatelné torzo ze zbývajících 57 stromů, a také pár stromů znovu obrostlo. V roce 2000 německý bulvár zveřejnil další letecké fotografie ukazující obrazec. Do této doby byla zhruba polovina pozemků, na nichž stromy rostly, prodána do soukromých rukou. Povolení k pokácení dalších 25 stromů na části pozemku vlastněné vládou bylo vydáno 1. prosince 2000 a obraz svastiky byl z velké části odstraněn.\n\nKoncem sedmdesátých let objevili američtí vojáci takto vysázené stromy v lese v Hesensku (spolu s číslem „1933“). Kdo tyto stromy vysázel není známo.\n\nV září 2006 The New York Times zveřejnil zprávu o lesní svastice v Eki Narynu v Kyrgyzstánu na okraji pohoří Ťan-šan. Svastika z vysázených jedlí měří asi 200 m napříč. O původu svastiky existují různé mýty a legendy.\n"}
{"id": "1200775", "url": "https://cs.wikipedia.org/wiki?curid=1200775", "title": "Filip II. Burgundský", "text": "Filip II. Burgundský\n\nFilip II. Smělý neboli Filip II. Burgundský (francouzsky Philippe le Hardi) (15. ledna 1342, Pontoise – 27. dubna 1404, Halle) byl zakladatel burgundské dynastie jako vedlejší větve rodu Valois a burgundský vévoda.\n\nFilip byl čtvrtý syn francouzského krále Jana II. Dobrého a jeho první manželky Bony Lucemburské.\n"}
{"id": "1200778", "url": "https://cs.wikipedia.org/wiki?curid=1200778", "title": "Osobní asistence", "text": "Osobní asistence\n\nOsobní asistence je placená sociální služba pomáhající osobám, které z důvodu zdravotního postižení, věku nebo nemoci potřebují pomoc v běžných činnostech života. Osobní asistent pomáhá klientovi v oblastech, ve kterých potřebuje pomoc druhé osoby, jež zahrnují hygienu, sebeobsluhu, chod domácnosti, kontakt se sociálním prostředím a veškerou pomoc při prosazování zájmů a práv daného člověka. \n\nOsobní asistenci upravuje § 39 zákona č. 108/2006 Sb., o sociálních službách, který tuto službu řadí mezi služby terénní sociální péče. Služba se poskytuje bez časového omezení, probíhá v přirozeném sociálním prostředí osob a při činnostech, ke kterým potřebují pomoc jiné fyzické osoby. Jsou zde definovány následující základní činnosti, které služba obsahuje:\nO jaké úkony jde, konkrétně rozvádí § 5 prováděcí vyhlášky č. 505/2006 Sb., kde je uvedena i maximální výše úhrady za poskytování osobní asistence, jež činí 130 Kč za hodinu. \n\nOsobní asistence má počátek v Kalifornii, kde Ed Roberts, student univerzity v Berkeley a sám těžce tělesně postižený, na začátku 60. let spolu s dalšími tělesně postiženými spolužáky založil hnutí Independent Living. Ideou této skupiny mladých studentů bylo usilovat o to, aby tělesně postižení nemuseli žít v nemocnicích, či ústavech, ale mohli žít kvalitní život a mít právo na sebeurčení.\n\nV Česku se začaly podobné projekty objevovat až na počátku 90. let. Mezi prvními vlaštovkami byl projekt Pražské organizace vozíčkářů, jejíž pracovníci se v roce 1991 rozhodli vycházet ze švédského a holandského konceptu. O rozšíření osobní asistence po celé republice se zasloužila mimo jiné Ing. Jana Hrdá.\n\nHlavním cílem osobní asistence je podpora soběstačnosti a samostatnosti člověka v jeho vlastním prostředí. Vychází z jeho individuálních potřeb a přání.\n\nOsobní asistence je určena osobám, které mají z důvodu zdravotního postižení, chronického onemocnění, nebo věku, sníženou soběstačnost a vyžadují tak péči další osoby. Nárok na osobní asistenci mají osoby starší 7 let.\n\nČlověk, který potřebuje asistenta, si jej sám sjedná a koordinuje jeho činnost. Specifikum je v tom, že není nutná žádná odborná příprava. Hrdá uvádí, že nemusí být vždy snadná pro klienta ani pro asistenta. Záleží na něm, zda si zvolí vhodného asistenta, který naplní jeho požadavky.\n\nOpakem výše zmíněné je asistence vycházející z toho, že klient není schopen sám koordinovat činnost svého asistenta. Výhodou je, že asistenti jsou odborně vyškoleni na práci s klienty, kteří potřebují pomoc specializovanou. Vhodná je především pro klienty se smyslovým postižením a mentálním či psychickým postižením. \n\nTento typ asistence je zaměřen na každodenní problémy, se kterými se člověk využívající službu potýká. Není tedy určen jen na oblasti, s kterými asistent i klient počítají, ale i takové, které nelze předvídat, ale je nutné je aktuálně řešit.\n\nAsistence je zaměřená na určité činnosti, při kterých klienti potřebují podporu z důvodu funkční poruchy nebo problému. Zařazují se sem například asistence pro matky se zdravotním postižením, prosociální asistence, pomoc lidem, kteří pečují o jinou osobu a pedagogické či pracovní asistence.\n\nPečující osobou je velmi často člen rodiny. Tato pomoc je podporována státem a má své výhody i úskalí. Je především závislá na možnostech pečujícího, který nemusí být vždy k dispozici (např. z hlediska zaměstnání) a vytváří velkou zátěž na rodinu. Vypomáhat takto mohou i přátelé a známí.\n\nDobrovolná asistence může být sjednána přímo klientem, ale může mu být zprostředkována i organizací. Osobní asistent je dobrovolníkem, který není  finančně odměněn. Společenská osobní asistence poskytuje především společenský kontakt, ať už jím je například doprovod, rozšíření kulturního a společenského života jedince, či rozhovor.\n\nOsobním asistentem může být kdokoli, kdo má v první řadě motivaci k práci s danou cílovou skupinou. Měl by být přesvědčen o smyslu služby a znát její principy a cíle a být s nimi v souladu. Zároveň by se mělo jednat o zralou a vyrovnanou osobnost s dobrými komunikačními dovednostmi. \n\nRizikem této práce je, že se stane snadno stereotypní, také bývá velmi namáhavá a vyžaduje nasazení, což si osobní asistent nemusí vždy uvědomovat. Z těchto důvodů by měl být osobní asistent v určité fyzické kondici, disponovat dobrou vůlí a vytrvalostí a schopností empaticky vnímat druhé. I k tomu může, mimo jiné, pomoci odborná způsobilost a vedení. \n\nOdbornou způsobilostí se myslí minimálně základní vzdělání a absolvovaný kurz, jehož kritéria jsou stanovena prováděcí vyhláškou č. 505/2006 Sb. \n"}
{"id": "1200783", "url": "https://cs.wikipedia.org/wiki?curid=1200783", "title": "SK Viktorie Chlebičov", "text": "SK Viktorie Chlebičov\n\nSportovní klub Viktorie Chlebičov je slezský fotbalový klub z obce Chlebičov, hrající od sezóny 2014/15 I. A třídu Moravskoslezského kraje (6. nejvyšší soutěž). Klub byl založen v roce 1932 pod názvem SK Viktorie Chlebičov.\n\nSvé domácí zápasy odehrává na stadionu Chlebičov.\n\nOdchovancem Chlebičova je Lumír Sedláček, dále bývalý prvoligový brankář Vilém Axmann (trenér A-mužstva v sezoně 2016/17), hrál zde rovněž Ivo Müller.\n\nZdroj: \n\n\nZdroj: \n\n"}
{"id": "1200786", "url": "https://cs.wikipedia.org/wiki?curid=1200786", "title": "Stavba člunu", "text": "Stavba člunu\n\nStavba člunu, obraz jehož autorem je anglický malíř John Constable (11. června 1776, East Bergholt – 31. března 1837, Londýn) vznikl v roce 1821. Constable je prvním umělcem, který své přírodní dojmy proměňoval v náčrty bezprostředně tváří v tvář námětu. Vždy usiloval o co nejvěrnější zachycení přírody, její vegetace a snaží se o ztvárnění oblohy v nejrůznějších klimatických podmínkách. Na obraze \"Stavba člunu\" zabírá obloha celou horní třetinu plátna. V případě zobrazení suchého doku u Flatfordu pro skutečnou autentičnost jde ještě o krok dále, neboť přímo na místě zhotovuje malbu malého formátu. Jedná se o jedinou Constablovu malbu, která vznikla pod širým nebem. Constablova tvorba je přínosem pro krajinomalbu, zejména pro barbizonskou školu a později i pro impresionisty.\n"}
{"id": "1200789", "url": "https://cs.wikipedia.org/wiki?curid=1200789", "title": "Hyleas Fountainová", "text": "Hyleas Fountainová\n\nHyleas Fountainová (nar. 14. ledna 1981 ve městě Columbus) je bývalá americká vícebojařka a sprinterka - překážkářka. Jejím největším profesionálním úspěchem je zisk stříbrné medaile na LOH v Pekingu v roce 2008. Její osobní rekord v sedmiboji z roku 2010 má hodnotu 6735 bodů, v běhu na 100 metrů překážek pak 12,70 sekundy (2012). Výborný osobní rekord měla také ve skoku do dálky, a to výkon 689 cm (2009). V hale si vedla dobře zejména v běhu na 60 metrů překážek s osobním rekordem 7,96 sekundy (2003).\n\n\n"}
{"id": "1200792", "url": "https://cs.wikipedia.org/wiki?curid=1200792", "title": "Warren Weir", "text": "Warren Weir\n\nWarren Weir (nar. 31. října 1989) je jamajský sprinter, specialista na běh na 200 metrů. V současnosti trénuje ve stejné skupině, jako slavnější krajani a atletičtí kolegové Usain Bolt a Yohan Blake. Weir se narodil v Trelawny Parish a začínal jako sprinter i překážkář. Jeho největším dosavadním úspěchem je zisk zlaté medaile ze štafety na 4 x 100 metrů na MS v Moskvě (2013) a stříbrná medaile v běhu na 200 metrů na stejné akci. Na LOH v Londýně o rok dříve vybojoval v běhu na 200 metrů bronzovou medaili. Jeho osobní rekord v běhu na 100 metrů má hodnotu 10,02 sekundy, na 200 metrů pak 19,79 sekundy.\n\n"}
{"id": "1200793", "url": "https://cs.wikipedia.org/wiki?curid=1200793", "title": "Dagmar Bellová", "text": "Dagmar Bellová\n\nDagmar Bellová-Sturliová, rozená Dagmar Krafftová-Bellová, (30. prosince 1920 Vídeň – 20. května 1999 tamtéž) byla slovenská klavíristka, vnučka slovenského skladatele Jána Levoslava Belly. \n\nDagmar Bellová se narodila jako nemanželská dcera slavného německého dirigenta Wilhelma Furtwänglera. Její matkou byla Augusta Bellová, dcera slovenského skladatele Jána Levoslava Belly. Základní hudební vzdělání získala od své matky a dědečka, který se jí v dětství hodně věnoval. Nejprve studovala soukromě, později byla přijata na vídeňskou Státní hudební akademii (\"Universität für Musik und darstellende Kunst Wien\"), kterou absolvovala s vyznamenáním již v roce 1937. Byla žačkou významného rakouského klavíristy a skladatele Emila von Sauera, posledního přímého žáka Franze Lista. Ve studiu u Sauera pokračovala i po absolvování Akademie až do jeho smrti v roce 1942. Dalším jejím učitelem byl Wilhelm Kempff.\n\nV letech 1928–1940 žila s matkou v Bratislavě. Poprvé vystoupila již jako třináctiletá, v bratislavském rozhlase hrála \"Elegii\" svého děda Jána Belly. První veřejný koncert měla rovněž v Bratislavě v roce 1936. Od roku 1940 žila trvale ve Vídni, kde se také provdala. Jejím manželem se stal Walter Sturli. Kromě bohaté koncertní kariéry se počínaje rokem 1945 věnovala pedagogické činnosti. Učila na vídeňské městské konzervatoři.\n\n\n"}
{"id": "1200798", "url": "https://cs.wikipedia.org/wiki?curid=1200798", "title": "Samuel Beckles", "text": "Samuel Beckles\n\nSamuel Husbands Beckles (12. dubna 1814 – 4. září 1890) byl britský právník a sběratel fosilií, který proslul zejména svými sbírkami zkamenělin ze Sussexu a ostrova Isle of Wight. Mezi jeho objevy patří například jedna z prvních známých sérií dinosauřích stop, přisouzená roku 1862 rodu \"Iguanodon\", dále čelist menšího býložravého dinosaura rodu \"Echinodon\", pravěký savec druhu \"Plagiaulax becklesii\" a zejména pak po něm pojmenovaný dravý dinosaurus (teropod) \"Becklespinax\". Beckles se narodil na Barbadosu, po přesunu do Velké Británie v roce 1835 nicméně proslul právě tam jako sběratel zkamenělin s 45 let dlouhým působením. Proslul také rozsáhlými vykopávkami a tzv. \"Beckles pit\" (\"Becklesovou jámou\"), což byl příkop, hluboký pět metrů, vykopaný na ploše 600 čtverečních metrů. Stále jde o jednu z nejrozsáhlejších exkavačních paleontologických prací v Evropě. Dnes je Beckles vzpomínán zejména jako významná postava pro dějiny výzkumu neptačích dinosaurů. V roce 1859 byl, ač bez formálního vědeckého vzdělání, za své zásluhy zvolen za člena britské Královské společnosti. Zemřel ve věku 76 let ve městě Hastings.\n\n"}
{"id": "1200799", "url": "https://cs.wikipedia.org/wiki?curid=1200799", "title": "Árijské hry", "text": "Árijské hry\n\nÁrijské hry ( Arische Spiele) byly navrhovanou alternativou k tradičním Olympijským hrám v období Třetí říše. Navrhl je nacistický sportovní organizátor Carl Diem a následně přijal Adolf Hitler. Tyto sportovní hry se měly natrvalo konat v Norimberku na plánovaném Německém stadionu, který navrhl vrchní nacistický architekt Albert Speer. Ten ale nebyl nikdy postaven.\n\nNápad představil v roce 1939 Carl Diem, hlavní organizátor Letních olympijských her 1936 v Berlíně. Ten před zahájením těchto her prohlásil: \"Germáni mohou být poraženi pouze jinými Germány\" což se ukázalo jako mylné. Nápad následně přijal Hitler, který řekl Albertu Speerovi, že jakmile bude postaven Německý stadion, budou zde provozovány už jen Árijské hry.\n\n"}
{"id": "1200802", "url": "https://cs.wikipedia.org/wiki?curid=1200802", "title": "NGC 4755", "text": "NGC 4755\n\nNGC 4755 (také známá jako Jewel Box Cluster (Klenotnice) nebo Caldwell 94) je jasná otevřená hvězdokupa v souhvězdí Jižního kříže vzdálená přibližně 6 400 světelných let. Objevil ji francouzský astronom abbé Nicolas-Louis de Lacaille v roce 1751. \n\nNGC 4775 je považována za jeden z nejhezčích objektů na jižní obloze.\nNachází se ve východní části souhvězdí, 1 stupeň jihovýchodně od hvězdy s magnitudou 1,25 Mimosa (β Cru) a 1 stupeň severně od okraje mlhoviny Uhelný pytel. Hvězdokupa je viditelná pouhým okem jako mlhavá skvrna 4. magnitudy.\nPři pohledu triedrem a malým nebo velkým amatérským astronomickým dalekohledem je působivá. Tři v řadě ležící hvězdy uprostřed hvězdokupy bývají někdy kvůli jejich barvám nazývány \"semafor\".\n\nKvůli její velké jižní deklinaci není hvězdokupa vůbec pozorovatelná v mnoha obydlených oblastech severní polokoule, jako je Evropa a téměř celá severní Amerika; v obydlených oblastech jižní polokoule je naopak cirkumpolární. Nejvhodnější období pro její pozorování na večerní obloze jižní polokoule je od února do srpna.\n\nNGC 4755 nalezl a popsal Nicolas-Louis de Lacaille 25. března 1752\nběhem astrometrického pozorování na mysu Dobré naděje, když v letech 1751 až 1752 pracoval na katalogu jižních hvězd \"Cœlum Australe Stelliferum\". Pozoroval ji malým dalekohledem o průměru půl palce (12 mm) při zvětšení 8x a popsal ji jako \"pět až šest hvězd mezi dvěma hvězdami 6. magnitudy.\"\nByl tak prvním pozorovatelem, který ji popsal jako hvězdokupu.\nPozději ji znovu pozoroval James Dunlop a po něm John Herschel, díky kterému dostala označení Klenotnice. Při svém pozorování ji totiž popsal takto: \"hvězdokupa, ačkoli není ani velká ani bohatá, je velice třpytivá a krásná, když se pozoruje dalekohledem dostatečného průměru, který zřetelně ukáže rozdílnost barev jejích hvězd, jež jí dávají vzhled nádherného kousku přepychového klenotu.\"\n\nV letech 1834 až 1838 Herschel zaznamenal polohu 100 hvězd v této hvězdokupě.\n\nHvězdokupa patří se svým odhadovaným stářím 14 milionů let mezi nejmladší známé otevřené hvězdokupy. Nachází se ve vzdálenosti kolem 6 400 světelných let a její celková magnituda je 4,2. Obsahuje kolem 100 hvězd, z nichž ty nejjasnější jsou veleobři a některé z nich patří mezi nejjasnější hvězdy v Galaxii.\n\nVýpočet její vzdálenosti ztěžuje mlhovina Uhelný pytel, která na obloze leží blízko ní, ale fyzicky se nachází v menší vzdálenosti, a část jejího světla zakrývá.\n\nNejjasnějším členem hvězdokupy je hvězda DS Crucis (HD 111613, HR 4876), která se nachází 15' západně od středu hvězdokupy, ovšem možná leží v popředí a s hvězdokupou nesouvisí. Je to proměnná hvězda typu Alfa Cygni, veleobr spektrální třídy B9,5 s magnitudou 5,72.\n\nHlavní část hvězdokupy je ohraničena jasnými hvězdami, které vytváří asterismus ve tvaru písmene \"A\". Horní špičku asterismu tvoří hvězda HD 111904 (HR 4887, HIP 62894), veleobr spektrální třídy B9 a možná proměnná hvězda. Je to nejjasnější hvězda asterismu s magnitudou 5,77.\n\nPříčku asterismu A tvoří 4 hvězdy v přímce, z nichž tři jsou součástí \"semaforu\". Od jihu je to hvězda BU Crucis, zákrytová proměnná dvojhvězda, veleobr spektrální třídy B2 s magnitudou 6,92. Vedle ní je BV Crucis, proměnná hvězda typu Beta Cephei, obr třídy B0,5 s magnitudou 8,66. Další v řadě je DU Crucis, červený veleobr třídy M2, který nepravidelně mění svou jasnost v rozsahu 7,1 až 7,6. Čtvrtou hvězdou v řadě je CC Crucis, rotační eliptická proměnná hvězda, obr třídy B2 s magnitudou 7,83.\n\nKaždou nohu písmene A v asterismu tvoří modrý veleobr. HD 111990 (HIP 62953) má magnitudu 6,77 a je třídy B1/2. Hvězda κ Crucis má magnitudu 5,98, je třídy B3 a někdy podle ní bývá označována celá hvězdokupa jako Kappa Crucis Cluster (hvězdokupa Kappa Crucis).\n\n"}
{"id": "1200804", "url": "https://cs.wikipedia.org/wiki?curid=1200804", "title": "Lindsay Zanno", "text": "Lindsay Zanno\n\nLindsey Zanno je americká vertebrátní paleontoložka, specializující se na druhohorní neptačí dinosaury. Je známá jako odbornice na taxonomii terizinosaurů a zároveň pro svůj inovativní přístup k výzkumu (zejména využití moderních zobrazovacích a laboratorních technik při výzkumu). Mezi její zajímavé objevy patří velký alosauroid \"Siats meekerorum\", kterého objevila a popsala spolu s kolegou Peterem J. Makovickym. Zanno vystudovala Univerzitu v Novém Mexiku (B.Sc. v roce 1999) a následně Univerzitu v Utahu (M.Sc. v roce 2004, Ph.D. v roce 2008). V současné době působí jako vedoucí laboratoře \"Paleontology & Geology Research Laboratory\" na Univerzitě v Severní Karolíně.\n\n"}
{"id": "1200805", "url": "https://cs.wikipedia.org/wiki?curid=1200805", "title": "Bimberi Peak", "text": "Bimberi Peak\n\nBimberi Peak (také Mount Bimberi) je hora v australském pohoří Brindabella Range, která je vysoká 1913 m n. m. a je nejvyšším vrcholem teritoria hlavního města Austrálie. Leží nedaleko vesnice Adaminaby na hranici Kosciuszkova národního parku a národního parku Namadgi. Vzhledem k relativní blízkosti australského hlavního města Canberry a tomu, že k výstupu není třeba horolezeckého vybavení, je hora oblíbeným výletním místem. Vrcholová partie hory se nachází nad hranicí lesa a v zimním období je pokryta sněhem. Na vrcholu hory se nachází geodetický bod.\n\n"}
{"id": "1200806", "url": "https://cs.wikipedia.org/wiki?curid=1200806", "title": "Ernest Špitz", "text": "Ernest Špitz\n\nErnest Špitz (Spitz; 16. července 1927, Trnava – 12. listopadu 1960, Praha) byl slovenský malíř. Byl součástí bratislavské části generace výtvarníků, která toužila překročit hranice socialistického realismu. Jeho vrcholným dílem je obraz \"Rozzúrený Jób\" (1959–1960), který se rodil během autorovy nevyléčitelné choroby – jako metafora tragického individuálního osudu i společenského dění. Autor zemřel po vytvoření tohoto díla 12. listopadu 1960 v Praze, ve věku 33 let.\n\nJeho rodiče Terézia Špitzová (rozená Herzogová, nar. 1904) a Jozef Špitz (1902-1962) pocházeli z Trnavy, jako mladí odešli do Palestiny, kde pomáhali budovat židovskou domovinu. V roce 1927 se rodiče kvůli otcovým zdravotním problémům vrátili zpět na Slovensko. Otec působil jako kantor židovské náboženské obce v Dolném Kubíně (třikrát denně vedl modlitby v synagoze, prováděl pohřby a svatby apod.) a přivydělával si jako účetní. Matka byla učitelkou Podle jeho bratra Tibora byla rodina velmi chudá.\n\nErnest Špitz se narodil 15. července 1927 v Trnavě. Ještě v tomto roce se se rodina přestěhovala do Dolného Kubína, kde jeho otec dostala zaměstnání. V roce 1933 začal navštěvovat \"ľudovú školu\" a od roku 1938 studoval na gymnáziu. O prázdninách před třetím ročníkem gymnázia dostali každý ze sourozenců Spitzových dopis, v němž bylo napsáno, že se jim kvůli jejich židovskému náboženství zakazuje vzdělávání na všech středních školách na Slovensku.. Místní židovská obec během několika týdnů vybudovala improvizovanou školu, kde Ernestova matka vyučovala v jednotřídce několik desítek židovských dětí z Oravy. Škola fungovala až do Slovenského národního povstání v roce 1944, ale s tím, jak na jaře roku 1942 začaly transporty, dětí postupně ubývalo a nakonec zůstali jen čtyři, tři sourozenci Spitzovi a syn lékárníka. (Lékárníci měli jako tzv. hospodářští Židé výjimku z transportu, výjimku měli rovněž oba rodiče - otec byl pověřen pochováváním Židů z celé Oravy. Matka měla výjimku jako učitelka židovských dětí.) Výjimka ovšem měla být jen dočasná, Spitzovi měli podle plánu odjet posledním transportem. Kvůli obrovské nouzi si rodina v této době různým způsobem přivydělávala (Ernest s Tiborem např. pracovali v zahradnictví, obcházeli vesnice a vyměňovali různé věci za staré železo, které dávali do sběru, opravovali vyhozené věci a pak je prodávali vesničanům, či působili jako chiropraktikové).\n\nV letech 1948-1949 studoval na Akademii výtvarných umění v Praze (prof. Ján Želibský) a v letech 1949 až 1953 na Vysoké škole výtvarného umění (VŠVU) v Bratislavě na oddělení figurálního malířství u profesora Jána Mudrocha.\n\nV roce 1958 inicioval vznik \"Galérie Mladých\", která po první výstavě Cypriána Majerníka dostala a dodnes nese jeho jméno. V začátcích tvorby navázal na evropské umění, zejména na raná díla Pabla Picassa a Paula Cézanna, což se projevilo v kresebném i malířském soustředění na pevnou kompoziční stavbu a sytý kolorit ve figurálních kompozicích, autoportrétech a motivech z cirkusového prostředí (Klaun, 1956). Po roce 1957 se zvláště v ženských aktech přiklonil k expresivnímu rukopisu a výrazové zkratce. Přitahoval jej i problém analytického kubismu (Matka, 1957).\n\nI přes krátký život stihl pro výtvarné dění na Slovensku vykonat mnohé. Vedle intenzivní malířské práce byl aktivním organizátorem kulturně-společenských událostí. V roce 1956 připravoval projekt „Divadlo videnia“ (předobraz Laterny magiky) a od roku 1956 se účastnil na přípravě společného vystoupení mladé generace, realizovaném o rok později výstavou v Bratislavě a Praze. Spolupracoval s redakcí časopisu Mladá tvorba.\n\n\"Galéria mladých\" přesdtavovala v dějinách slovenského výtvarného umění prostor pro aktuální tendence v umění v 60. a 70. letech 20. století. Špitz ji původně nazval \"Galerií mladých\", později, po první samostatné výstavě Cypriána Majerníka ji v říjnu toho roku pojmenoval jeho jménem. Galerie byla místem prvních výstav tehdy začínajících autorů, dnes patřících k významným slovenským výtvarníkům. V roce 1957, v roce jejího založení, se zde společnou výstavou představil široký okruh autorů ve stejné době vzniklé Skupiny Mikuláše Galandy. Vystavovali v ní i mnozí další malíři. Její původní sídlo na Hurbanově náměstí v Bratislavě, bylo skutečným místem nejaktuálnějších výstav umění mladých autorů hlavně 60. a 70. rokov 20. století, ale i dynamickým prostorem k diskusím, polemice a kritice tak, jak si to Špitz přál. Podobný program s dynamickým prostorem k polemice chce následovat znovuoživená \"Galéria Cypriána Majerníka\", od roku 2008 v nových prostorách v bratislavském Zičiho (Zychiho) paláci.\n\nTěžištěm Špitzovy tvorby byly figurální práce – portrétní studie, figurální kompozice, akty a žánrové figurální motivy. Zobrazoval i přírodní a městské motivy, liptovskou krajinu, práce na vesnici, zátiší. Protiválečná díla s výjevy z koncentračních táborů jsou poznamenána zkušenostmi z válečných let, vyjadřují strach, úzkost, žalují. Působivá jsou jeho zobrazení výjevů ze světa divadla a cirkusu.\n\n\n"}
{"id": "1200809", "url": "https://cs.wikipedia.org/wiki?curid=1200809", "title": "FK Blatnice pod Svatým Antonínkem", "text": "FK Blatnice pod Svatým Antonínkem\n\nFK Blatnice pod Svatým Antonínkem (celým názvem: Fotbalový klub Blatnice pod Svatým Antonínkem) je český fotbalový klub, který sídlí v Blatnicích pod Svatým Antonínkem na Hodonínsku v Jihomoravském kraji. Založen byl roku 1938. Od sezony 2018/19 hraje I. B třídu Jihomoravského kraje (7. nejvyšší soutěž).\n\nKlub své domácí zápasy odehrává na fotbalovém hřišti Blatnice pod Svatým Antonínkem, které má rozměry 100×66 metrů. Areál má kapacitu 600 diváků, z čehož je 80 míst k sezení. Zrekonstruované hřiště bylo otevřeno v neděli 7. června 2009.\n\nV okresním přeboru Hodonínska klub poprvé startoval v sezoně 1985/86. V ročníku 2003/04 tuto soutěž vyhrál, čímž se prve ve své historii kvalifikoval do krajských soutěží.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1200813", "url": "https://cs.wikipedia.org/wiki?curid=1200813", "title": "Nordic Investors", "text": "Nordic Investors\n\nNordic Investors je investiční skupina, která je aktivní ve střední Evropě. Zaměřuje se na pohledávky, úvěry, projekty nemovitostí či ICT. Společnost Nordic Investors založil počátkem roku 2015 Tomáš Otruba.\n\nCelkový objem projektů, na kterých pracují, se pohybuje ve vyšších desítkách milionů eur.\nStoprocentně vlastní\n\nFinanční skupina Nordic Investors koupila síťovou část v roce 2016 čtvrtého mobilního operátora . Ten byl znám až šmejdskými praktikami. V únoru 2017 došlo k rebrandingu značky na Nordic Telecom.\n\nFinanční skupina Nordic Investors koupila Společnosti pro eHealth databáze, jež nabízí elektronickou zdravotní knížku ZDRAVEL (původně IZIP).\n\n"}
{"id": "1200814", "url": "https://cs.wikipedia.org/wiki?curid=1200814", "title": "Josef Riedl", "text": "Josef Riedl\n\nJosef Riedl (6. nebo 7. ledna 1838 Kraslice – 31. srpna 1918 Praha) byl rakouský pedagog a politik německé národnosti z Čech, poslanec Českého zemského sněmu.\n\nVystudoval školu v rodných Kraslicích a v Chebu. Od roku 1850 studoval na státním německém gymnáziu v Plzni. Pak vystudoval práva a filozofii na Karlo-Ferdinandově univerzitě. Od roku 1862 působil jako učitel na soukromé škole v Plzni. Podle jiného zdroje vyučoval od roku 1862 až do roku 1878 na vyšší dívčí škole R. Kellnera v Praze. Od roku 1873 byl suplentem němčiny a literatury, od roku 1878 řádným profesorem německé obchodní akademie v Praze, kde celkem strávil 36 let své profesní dráhy, až do konce školního roku 1909. V roce 1878 složil učitelskou zkoušku v oboru pedagogika, němčina, zeměpis a dějepis pro měšťanské školy. 15. září 1909 odešel do penze. Patřil mezi významné osobnosti pražské německé komunity.\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii venkovských obcí, obvod Kraslice, Nejdek. Porazil tehdy oficiálního kandidáta tzv. Ústavní strany (liberálně a centralisticky orientovaná, odmítající federalistické aspirace neněmeckých etnik). Mandát zde obhájil v zemských volbách v roce 1883 a zemských volbách v roce 1889. Po roce 1889 se uvádí jako německý liberál (tedy Ústavní strana.\n\nZemřel v noci z 30. na 31. srpna 1918.\n"}
{"id": "1200818", "url": "https://cs.wikipedia.org/wiki?curid=1200818", "title": "TJ Krásné Loučky", "text": "TJ Krásné Loučky\n\nTělovýchovná jednota Krásné Loučky je slezský fotbalový klub z krnovské místní části Krásné Loučky, který byl založen v roce 1946. Od sezóny 2018/19 hraje I. B třídu Moravskoslezského kraje (7. nejvyšší soutěž).\n\nSvé domácí zápasy odehrává na stadionu Krásné Loučky.\n\n\nZdroj: \n\n"}
{"id": "1200820", "url": "https://cs.wikipedia.org/wiki?curid=1200820", "title": "Josef Rosenauer (politik)", "text": "Josef Rosenauer (politik)\n\nJosef Moriz Rosenauer (25. července 1835 Český Krumlov – 30. ledna 1910 České Budějovice), byl rakouský politik německé národnosti z Čech, poslanec Českého zemského sněmu.\n\nByl měšťanem v Českých Budějovicích, členem tamní městské rady. Působil ve funkci čestného hejtmana ostrostřelců a čestného člena spolku veteránů. Od roku 1862 byl i členem spolku Verein für Geschichte der Deutschen in Böhmen.\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii městskou, obvod Budějovice. Byl kandidátem tzv. Ústavní strany (liberálně a centralisticky orientovaná, odmítající federalistické aspirace neněmeckých etnik).\n\nZemřel v lednu 1910.\n"}
{"id": "1200821", "url": "https://cs.wikipedia.org/wiki?curid=1200821", "title": "Doña Marilyn", "text": "Doña Marilyn\n\nMV \"Doňa Marilyn\" byl filipínský osobní trajekt, provozovaný společností Sulpicio Lines.\n\nV odpoledních hodinách 24. října 1988 při plavbě z Manily do města Tacloban uvízla loď v tajfunu Unsang a potopila se. 389 pasažérů se utopilo, zůstalo pouze 147 přeživších. \"Doňa Marilyn\" byla sesterskou lodí nešťastné MV \"Doňa Paz\", která se potopila o rok dříve během námořní katastrofy s nejvíce oběťmi v době míru.\n"}
{"id": "1200822", "url": "https://cs.wikipedia.org/wiki?curid=1200822", "title": "Rustam Gelmanov", "text": "Rustam Gelmanov\n\nRustam Azatovič Gelmanov (: \"Рустам Азатович Гельманов\", * 6. prosince 1987, Tekeli, Almatinská oblast, Kazašská SSR) je profesionální lezec, ruský reprezentant ve sportovním lezení a v boulderingu. S lezením začal v roce 2003 a v současnosti žije v Eindhovenu, kde je jeho oblíbená umělá lezecká stěna pro trénink.\n\n\n\n\n\n"}
{"id": "1200824", "url": "https://cs.wikipedia.org/wiki?curid=1200824", "title": "David Armstrong-Jones", "text": "David Armstrong-Jones\n\nDavid Armstrong-Jones, 2. hrabě ze Snowdonu (* 3. listopadu 1961, Clarence House), do roku 2017 Vikomt Linley, užívá také jméno David Linley, je výrobce nábytku a předseda aukční síně Christie's. Je synem princezny Margaret, hraběnky z Snowdonu a Antonyho Armstrong-Jonese, 1. hraběte ze Snowdonu.\n\nNarodil se 3. listopadu 1961 jako syn princezny Margaret, hraběnky ze Snowdonu a Antonyho Armstrong-Jonese, 1. hraběte ze Snowdonu. V pěti letech se se svým bratrancem princem Andrewem začal vzdělávat v Buckinghamském paláci. Dále navštěvoval Gibbs Pre-Preparatory School, Ashdown House School a Bedales School. Studoval na Parnham College (škola pro řemeslníky) v Beaminsteru.\n\nV Dorkingu si otevřel dílnu na nábytek. O tři roky později založil firmu David Linley Furniture Ltd, dnes známou jako LINLEY. Napsal řadu knih a přednášel po celém světě.\n\nDne 1. prosince 2006 se stal předsedou aukční síně Christie's.\n\nJako královnin synovec se podílí na královských rodinných událostech jako Trooping the Colour nebo Vánoce.\n\nDne 8. dubna 2002 stál s Charlesem, princem z Walesu, Andrewem, vévodou z Yorku a Edwardem, hrabětem z Wessexu na stráži při pohřbu své babičky královny Alžběty.\n\nDne 8. října 1993 se v kostele svaté Markéty ve Westminsteru oženil se Serenou Stanhope, s dcerou Charlese Stanhopa, vikomta Petersham. Spolu mají dvě děti:\n\nAčkoliv je synem princezny, královské tituly se udělují jen přes otce. Po smrti svého otce získal titul hraběte ze Snowdonu.\n\nDne 17. února 2020 tiskový mluvčí obou manželů oznámil: “Hrabě a hraběnka ze Snowdonu se přátelsky shodli, že jejich manželství skončilo a dohodli se na rozvodu.”\n"}
{"id": "1200835", "url": "https://cs.wikipedia.org/wiki?curid=1200835", "title": "Elektronická dražba", "text": "Elektronická dražba\n\nElektronická dražba je jednou z forem zpeněžení majetku povinného v rámci exekučního řízení. Nejedná se o elektronickou aukci, aukce je dobrovolný prodej majetku.\n\nKoncept elektronických dražeb je stejný jako u dražeb fyzických. Hlavní rozdíl je v místě provedení dražby a náležitostí s ní spojených. U elektronických dražeb probíhá celý proces – registrace, přihlášení k dražbě i dražba samotná na internetu.\n\nV České republice se jedná o novinku široce využívanou až od roku 2014. Předmětem dražby mohou být věci movité i nemovité, které byly zabaveny v rámci exekuce. V současné době je elektronická dražba využívána především k prodeji věcí nemovitých. U věcí movitých se dává přednost dražbám fyzickým. Většina prodejů nemovitostí v dražbě probíhá prostřednictvím elektronických dražeb. \n\n\n\"Poznámka k OSŘ:\" V elektronické dražbě dle OSŘ není licitátor a účastníky dražby jsou kromě dražitele i povinný či oprávněný. Zatímco dražitel má právo činit podání, jako v kterékoliv dražbě, oprávněný nebo povinný má pouze právo podat před udělením příklepu námitky. Pokud je nějaká podaná námitka soudem přijata (akceptována), potom pokračuje dražba s vyvoláním předposledního podání.\n\n\"Poznámka k EŘ:\" Dražba se standardně prodlužuje, uplyne-li od posledního učiněného podání pět minut, aniž by bylo učiněno vyšší podání, elektronická dražba se tím končí. Jinými slovy v exekuční dražbě není ono Poprvé, Podruhé a Potřetí před udělením příklepu.\n\nHlavní výhodou elektronické dražby je možnost účasti většího množství dražitelů než u dražby fyzické. S tím je spojena možnost dosáhnutí vyšší ceny, uspokojení většího množství pohledávek a umoření dluhu povinného. Není též možná tajná dohoda dražitelů, která snižuje cenu. Každý dražitel má své dražební číslo, které zná jen on a dražebník. Další nespornou výhodou je i nižší cena za provedení dražby. V současné době většina exekutorských kanceláří využívá systému elektronických dražeb. \n\nPřed dražbou je nutné provést registraci na zvoleném dražebním serveru, registrační formulář podepsat, podpis nechat úředně ověřit a odeslat na adresu provozovatele serveru. Po provedení registrace se z Vás stane ověřený uživatel a dle druhu registrace je možné účastnit se vybraných dražeb. Před účastí v konkrétní dražbě je nutné se k ní zaregistrovat a odeslat dražební jistotu na účet exekutora.\n\nJestliže v dražbě získáte nejvyšší podání je Vám udělen příklep, pokud následně doplatíte nejvyšší podání, můžete převzít den po doplacení předmět dražby. V případě věcí movitých jej můžete převzít v sídle exekutora, v případě věcí nemovitých zajišťuje dražebník přepis majetkových práv na nového vydražitele.\n\n"}
{"id": "1200837", "url": "https://cs.wikipedia.org/wiki?curid=1200837", "title": "Richard Saul", "text": "Richard Saul\n\nRichard Ernest Saul CB, DFC (16. dubna 1895 – 30. listopadu 1965) byl za první světové války britský vojenský pilot, a za druhé světové války vysoký důstojník Royal Air Force.\n\nSaul se narodil roku 1891 v irském Dublinu. Na počátku první světové války se stal poručíkem v Royal Army Service Corps Britské armády, ale v roce 1916 se stal pozorovatelem u 16. peruti Royal Flying Corps. Během války dosáhl postavení velitele 4. peruti a po uzavření příměří velel 7. a posléze 12. peruti. V roce 1925 mu bylo svěřeno velení 2. peruti RAF. Byl také nadšeným sportovcem a \"Royal Air Force\" reprezentoval v ragby a hokeji; a v letech 1928 a 1932 byl také přeborníkem RAF v tenisu.\n\nV září 1933 byl jmenován velitelem 203. peruti operující z irácké Basry a v roce 1935 vedl dálkový přelet létajících člunů své peruti z Plymouthu do Basry.\n\nZa druhé světové války byl od roku 1938 velitelem 13. skupiny stíhacího letectva Royal Air Force, a od roku 1940 velitelem 12. skupiny. V roce 1943 převzal velení sil protivzdušné obrany ve východním Středomoří.\n\nDo výslužby z RAF odešel 29. června 1944 a následně sloužil jako předseda mise UNRRA na Balkáně. Později se stal místopředsedou Komise pro mezinárodní přepravu v Římě. Poté co v roce 1951 Řím opustil, přijal zaměstnání manažera knihkupectví University of Toronto až do doby konečného odchodu do důchodu v roce 1959.\n\nZemřel 30. listopadu 1965, dva dny poté co byl přejet automobilem.\n\n\n"}
{"id": "1200841", "url": "https://cs.wikipedia.org/wiki?curid=1200841", "title": "Anton Schneider", "text": "Anton Schneider\n\nAnton Rudolf Schneider (12. srpna 1841 Karlovy Vary – 12. března 1900 Kadaň), byl rakouský pedagog a politik německé národnosti z Čech, poslanec Českého zemského sněmu.\n\nByl činný coby zoolog, národohospodář a středoškolský pedagog. Měl titul doktora filozofie. Působil jako ředitel zemědělské školy v Kadani. Byl členem zemské zemědělské rady. V říjnu 1892 mu císař udělil Řád Františka Josefa (rytířský kříž).\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii venkovských obcí, obvod Žatec, Chomutov, Postoloprty, Bastianperk, Podbořany. Mandát zde obhájil v zemských volbách v roce 1883. Rezignoval v roce 1884. Na sněmu ho nahradil Franz Tattermusch. Důvodem k rezignaci byla nedůvěra, která mu byla vyslovena sněmovním německým klubem pro jeho údajné odpadlictví od Německé pokrokové strany (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik) a spojování se s \"feudály\". Podílel se tehdy na vzniku nové politické strany, tzv. Rakouskoněmecká hospodářská strana (Wirtschaftspartei). V srpnu 1885 veřejně oznámil, že ovšem z této strany vystupuje.\n\nZemřel v březnu 1900 ve věku 59 let. Příčinou úmrtí byla mozková paralýza.\n"}
{"id": "1200844", "url": "https://cs.wikipedia.org/wiki?curid=1200844", "title": "138. peruť RAF", "text": "138. peruť RAF\n\n138. peruť () byla peruť Royal Air Force, která během své existence plnila řadu různých rolí, než byla v roce 1962 definitivně rozpuštěna. V roce 1955 se stala první perutí tzv. V-Force, když začala operovat s bombardovacími letouny Vickers Valiant.\n\n138. peruť měla původně vzniknout 1. května 1918 jako stíhací jednotka, ale její vznik byl odložen, a oficiálně byla založena až 30. září 1918 jako jednotka průzkumných stíhačů v Chingfordu, kde také byla 1. února 1919 rozpuštěna.\n\nZa druhé světové války byla jednotka obnovena rozšířením 1419. letky RAF pod označením No. 138 (Special Duties) Squadron (138. peruť pro speciální operace). Původně byla dislokována na základně RAF Stradishall a později RAF Tempsford, a jejím úkolem bylo vysazovat agenty a vojenské vybavení Special Operations Executive na okupovaném evropském kontinentu. Letoun Handley Page Halifax (varianty Mk. II, sériové číslo L9613, trupové označení NF-V) této peruti například v noci z 28. na 29. prosince 1941 vysadil do okupovaného Československa výsadkové skupiny Silver A, Silver B a Anthropoid. Mezi 1. dubnem a listopadem 1943 byla její součástí i Polská letka pro speciální operace, jako její letka „C“. Speciální operace peruť prováděla až do března 1945, kdy byla podřízena Bomber Command, jako součást jeho 3. skupiny. Rozpuštěna byla 1. září 1950.\n\nDne 1. ledna 1955 byla jednotka reaktivována jako první peruť vybavená strategickým bombardérem Vickers Valiant, schopným nesení nukleárních zbraní, zpočátku na základně RAF Gaydon a později na RAF Wittering. Během Suezské krize v říjnu 1956 útvar operoval z Malty. Peruť byla definitivně rozpuštěna 1. dubna 1962.\n\n\n\n"}
{"id": "1200854", "url": "https://cs.wikipedia.org/wiki?curid=1200854", "title": "Pravoslavný hřbitov (Olšany)", "text": "Pravoslavný hřbitov (Olšany)\n\nPravoslavná část Olšanských hřbitovů je pohřebiště určené pro zesnulé osoby pravoslavného vyznání v Praze.\n\nÚstřední částí pravoslavného pozemku je nevelký chrám Zesnutí přesvaté Bohorodice postavený v ruském stylu ve 20. letech 20. století. Zde se mimo pravidelných nedělních bohoslužeb, kterých se účastní převážně rusky hovořící věřící, konají také pohřební obřady a vzpomínkové liturgie za zesnulé (panychidy).\n\nV podzemní části chrámu se nachází krypta – kaple zasvěcená svaté Sofii, kde jsou uloženy ostatky zakladatelů chrámu a některých dalších významných osobností. Jsou zde pochováni například:\n\nMísto posledního odpočinku na Olšanském pravoslavném hřbitově okolo chrámu našlo mnoho významných osobností, které byly nuceny opustit svou vlast po bolševické revoluci v Rusku. V pravoslavné části Olšanských hřbitovů jsou pochovány tyto osobnosti:\n\nNa čestném vojenském pohřebišti je pochováno také mnoho padlých ruských a sovětských, podobně jako bulharských a dalších vojáků pravoslavných národů z první i druhé světové války.\n\n\n\n"}
{"id": "1200858", "url": "https://cs.wikipedia.org/wiki?curid=1200858", "title": "Tammy Abraham", "text": "Tammy Abraham\n\nTammy Abraham (* 2. října 1997) je anglický profesionální fotbalový útočník, který hraje za londýnský klub Chelsea FC v Premier League. Talentovaného fotbalistu zastupuje česká manažerská agentura Sport Invest.\n\nTammy začal svojí fotbalovou kariéru v osmi letech v akademii londýnské Chelsea. Postupně prošel všemi věkovými kategoriemi a s výběrem do 19 let vyhrál v roce 2015 Juniorskou ligu UEFA a o rok později se týmu povedlo tento triumf obhájit, příčemž se Abraham stal s 8 góly v 9 zápasech druhým nejlepším střelcem soutěže. S akademií Chelsea vyhrál i FA Youth Cup 2015 a 2016. Na začátku května 2016 ho trenér Guus Hiddink povolal na tréninky A-týmu Chelsea FC.\n\n11. května 2016 Tammy debutoval za první tým Chelsea v zápase Premier League proti Liverpoolu, když v 74. minutě vystřídal Bertranda Traorého (zápas skončil 1:1). V dalším kole při zápase proti čerstvému šampionu Leicesteru City v 53. minutě vystřídal Traorého a odehrál dalších 37 minut. Zápas skončil remízou 1:1.\n\nV létě 2016 odešel na roční hostování do druholigového klubu Bristol City FC. Hned ve druhém zápase nastoupil na celých 90 minut a svými dvěma góly, z toho jedním v páté minutě nastavení, rozhodl o výhře 2:1 nad Burton Albionem.\n\n4. července 2017 Chelsea oznámila, že Abraham podepsal novou pětiletou smlouvu s klubem, a později toho dne se připojil ke klubu Swansea City, hrající nejvyšší anglickou soutěž Premier League, na sezónní hostování. \n\nSvůj debut za klub si odbyl 12. srpna remízou 0: 0 se Southamptonem. O deset dní později vstřelil svůj první gól za klub, při vítězství 4:1 v Ligovém poháru nad týmem z League One, Milton Keynes Dons. \n\nV jeho příštím zápase vstřelil svůj první gól v Premier League, čímž zajistil vítězství 2:0 nad Crystal Palace. Klub i hráč poté bojovali se špatnou formou a do konce roku se Abrahamovi přidat další góly nepodařilo.\n\nPo jeho návratu z hostování v Swensea City, nový manažer Chelsea Maurizio Sarri naznačil, že plánuje Tammyho ponechat v prvním týmu a zahrnul ho do nominace pro utkání v Community Shieldu. 31.srpna byl však znovu poslán na hostování, tentokrát do týmu Aston Villa, hrající druhou nejvyšší soutěž Championship.\n\nZa klub poprvé nastoupil 15. září při remíze 1:1 proti Blackburn Rovers. O čtyři dny později skóroval na domácí půdě v utkání s Rotherhamem United a pomohl tak k výhře svého klubu 2:0.\n\n28.listopadu 2018 vstřelil čtyři góly do sítě Nottinghamu Forrest (5:5). Tím se stal prvním hráčem Aston Villy, který v 21. století vstřelil čtyři góly v jediném zápase. Později byl jmenován hráčem měsíce listopad poté, co zaznamenal šest branek ve čtyřech utkáních.\n\nSvojí pouť ukončil s 26 góly ve 40 zápasech. Tím se stal druhým nejlepším střelcem v lize za Teemu Pukkim.\n\nPo Tammyho návratu z hostování v Aston Ville mu byl nabídnut dres s číslem 9, který před ním nosily klubové legendy jako například Jimmy Floyd Hasselbaink, Hernán Crespo nebo Fernando Torres.\n\n14. srpna odehrál první zápas sezony v Superpoháru UEFA proti Liverpoolu FC a v nastaveném čase vybojoval penaltu pro svůj tým, kterou jeho spoluhráč Jorginho proměnil, srovnal tak na 2:2 a poslal oba týmy do penaltového roztřelu. Abraham v tomto roztřelu nastoupil na pátou rozhodující penaltu, kterou neproměnil a Liverpool tak vyhrál 5:4. Po zápase se stal obětí rasistických útoků na sociálních sítích.\n\n14. září vstřelil Abraham hattrick a vlastní gól při výhře 5:2 nad Wolverhamptonem Wanderers. Ve věku 21 let a 347 dní se tímto stal nejmladším hráčem svého klubu, který vsítil tři góly v Premier League.\n\nTammy Abraham nastupoval za anglické mládežnické reprezentace do 18 a 19 let a 21 let.\n\n2. listopadu 2017 byl nominován do seniorské reprezentace Anglie k přátelským utkáním proti Německu a Brazílii. Svůj debut si připsal ve Wembley 10. listopadu 2017 proti Německu a skončil remízou 0:0\n\n"}
{"id": "1200859", "url": "https://cs.wikipedia.org/wiki?curid=1200859", "title": "131. peruť RAF", "text": "131. peruť RAF\n\n131. peruť () byla peruť Royal Air Force vzniklá za první světové války jako bombardovací, a za druhé světové války obnovená jako stíhací. \n\n131. peruť vznikla 1. března 1918 jako jednotka Royal Flying Corps a po 1. dubnu 1918 se stala součástí Royal Air Force, ale byla rozpuštěna již 17. srpna téhož roku aniž by nabyla operační způsobilosti.\n\nPeruť byla reaktivována v roce 1941 na základně RAF Ouston jako stíhací jednotka vybavená stroji Supermarine Spitfire, a poskytovala stíhací ochranu konvojům, zprvu ze základny RAF Atcham a později z Llanbedru ve Walesu. Mezi lednem a březnem 1943 u jednotky působili i českoslovenští piloti Jaroslav Hlaďo a Otto Smik. \n\nV říjnu 1944 byla přesunuta do Indie. Peruť byla koncentrována na základně Amarda Road 5. února 1945, ale její Spitfiry byly předány Royal Indian Air Force a peruť byla 10. června 1945 rozpuštěna. O šestnáct dní později byla na 131. peruť přeznačena dosavadní 134. peruť RAF, která byla vybavena stroji Thunderbolt s nimiž se začala připravovat na podporu vylodění v Malajsku. Útvar byl rozpuštěn 31. prosince 1945 v Kuala Lumpuru.\n\n\n"}
{"id": "1200872", "url": "https://cs.wikipedia.org/wiki?curid=1200872", "title": "Josef Thanabauer", "text": "Josef Thanabauer\n\nJosef Thanabauer, též Josef Thanabaur (17. března 1846 Polička – 14. května 1916 Polička), byl rakouský politik české národnosti z Čech, poslanec Českého zemského sněmu a starosta Poličky.\n\nZískal základní vzdělání. Působil jako měšťan a obchodník v Poličce. V období let 1873–1884 a 1904–1911 zastával úřad starosty politické obce Polička. Jako starosta inicioval roku 1876 založení hasičského sboru. V 80. letech byl předsedou místního spolku Měšťanská beseda. Patřil do mladočeské strany. Jeho staročeským rivalem na komunální úrovni byl Bedřich Tonner. V tomto politickém boji se projevovalo i dělení mezi obyvateli vlastního města a předměstí. Thanabauer musel v roce 1883 úřad starosty opustit, protože zapomněl vyložit obecní účty k nahlédnutí veřejnosti, což byla povinnost. Staročeská opozice toho využila a docílila starostovy rezignace i ztráty práva volitelnosti. Do místní politiky se vrátil roku 1893, kdy byl zvolen do zastupitelstva a setrval zde po šest volebních období až do první světové války.\n\nV 80. letech se zapojil i do vysoké politiky. V doplňovacích volbách v roce 1880 byl zvolen na Český zemský sněm, kde zastupoval kurii městskou, obvod Litomyšl, Polička. Nahradil Karla Sladkovského. Byl členem mladočeské strany, do níž patřil od jejího založení.\n\nZemřel v květnu 1916 ve věku 70 let.\n"}
{"id": "1200875", "url": "https://cs.wikipedia.org/wiki?curid=1200875", "title": "Mistr oltáře ze Štětí", "text": "Mistr oltáře ze Štětí\n\nMistr oltáře ze Štětí, uváděný v literatuře také jako Mistr Doksanské archy nebo také Mistr Oltáře z Dohny (před r. 1500? Freiberg – kolem 1540 Čechy) byl anonymní řezbář působící v severozápadních Čechách v letech 1524–1540. Od roku 1531 spolupracoval s malířem označovaným jako Mistr Slavětínského oltáře.\nJméno autora se odvozuje od jeho nejkvalitnějšího díla, Oltáře ze Štětí, nebo jiného známého díla, Oltáře z Doksan (1524). Ve starší literatuře je sochař uváděn jako \"Mistr Želenické madony\", původem pravděpodobně ze Saska. Walter Hentschel (cit. Ševčíková J, Ševčík J, 1976) se domníval, že je sochař identický s \"Mistrem oltáře z Dohny\" (a snad s řezbářem Georgem Hörzelem?), který je doložen v Pirně (1517–1519) a byl autorem řady oltářů v okolních obcích (Struppen, Markersbach, Dohna, Reinharsdorf). Podle této studie mohl pod tlakem německé reformace po roce 1522 přesídlit do severozápadních Čech, kde probíhala intenzivní stavební činnost podnícená rozvojem těžby kovů a panovalo zde tolerantnější náboženské klima. V Čechách působil nejprve v Krušnohoří a okolí Loun, později v oblasti Litoměřic a ve středních Čechách. Předpokládá se, že jeho dílna mohla být od 30. let v Litoměřicích.\n\nV Čechách byl sochař většinou označován jako \"Mistr Doksanské archy\", po restaurování kvalitního oltáře ze Štětí, který mu byl připsán, je nověji uváděn jako \"Mistr oltáře ze Štětí\".\n\nSochaře ovlivnila saská řezbářská škola a práce z okruhu dílny Tilmana Riemenschneidera a patrně také starší freiberská plastika (známa z fotografií před r. 1945, nezachováno). Pravděpodobně znal kamennou \"Madonu\" z freiberského dómu (dnes v kapli sv. Anny) a reliéfy z kazatelny v Pirně, připsané Franzi Maidburgovi. \"Freiberská Madona\" je zdařilou variantou Riemenschneiderovy \"berlínské Madony\". Tím lze vysvětlit zprostředkovaný vliv Riemenschneiderovy tvorby na řezbářské dílo Mistra oltáře ze Štětí. To platí zejména pro \"Madonu z Markersbachu\", nebo sochu \"Krista\" ze sbírky Národní galerie, který opakuje téměř detailně drapériové schéma Riemenschneiderova sv. Judy Tadeáše z dómu ve Würzburgu (\"Zmrtvýchvstalý Kristus\", Národní galerie v Praze).. K němu typově přísluší i socha sv. Doroty ze Želenic a Madona z Doksanské archy. Mistr Oltáře ze Štětí od svých vzorů přejímá pouze formální struktury, ale postrádá smysl pro monumentální formu a jeho figury se vyznačují určitou strnulostí.\nPrvním datovaným dílem autora je oltářní skříň z Dohny z roku 1518. Již v tomto díle se vyhranil rys, charakteristický pro jeho další tvorbu - zvláštní \"neženská\" typika ženských obličejů. V reformním prostředí Čech se od 30. let v sochařství prosazovala tendence k redukci hmoty, dekorativnímu manýristickému prohnutí těl a rozvinutí tvaru v nízkém reliéfu. Tomu se přizpůsobil Mistr oltáře ze Štětí v případě Slavětínského oltáře (1531) a Oltáře z Doksan (1534). V plastickém ztvárnění figur je charakteristická změna fyziognomie, změkčilý a melancholický výraz, dekorativní řezba vlasů a vousů a zdůrazněné kresebné detaily tváří. Renesanční sloh, spojený s návratem k plastickému tvaru, se v díle tohoto řezbáře objevuje až v oltářích ze Štětí a Zbraslavi.\n\nKřídlový oltář z roku 1518 z utrakvistického kostela Panny Marie v Dohně. Ve střední skříni jsou pod vyřezávaným obloukem s rozvilinami a rostlinnou ornamentikou umístěny na řezaných podstavcích tři plnoplastické sochy: \"Panna Marie\", \"sv. Kateřina\" a \"sv. Barbora\". Na křídlech jsou nízké reliéfy se \"sv. Markétou\" a \"sv. Dorotou\", na reliéfní predele je výjev se stětím \"sv. Jana Křtitele\". V oltářním nástavci jsou umístěny sochy \"sv. Jana Evangelisty\", \"Nejsvětější Trojice\" a \"sv. Vavřince\". Zadní strana křídel je malovaná. Socha \"Madony\" přejímá jako kompoziční vzor Maidburgovu sochu z freiberského dómu jen s menšími odchylkami.\n\nZ oltáře, který se stal obětí požáru, zůstaly zachovány pouze sochy z hlavní skříně (\"Madona, sv. Marie Magdaléna a sv. Kateřina\"), nástavce (\"Bůh Otec, sv. Petr a sv. Pavel\") a jeden poškozený reliéf s \"Klaněním tří králů\". Oltář je nyní ve sbírce Albertina, Staatliche Kunstsammlungen Dresden.\n\nKřídlový oltář z roku 1521 v kostele v obci Reinhardtsdorf-Schöna je věnován \"sv. Anně Samotřetí\", která je ve střední části vyobrazena v nízkém reliéfu. Na reliéfních křídlech jsou \"sv. Václav\" a \"sv. Vít\" (vlevo) a \"sv. Martin\" a \"sv. Mikuláš\" (vpravo).\n\nOltářní triptych z doby po roce 1521, s řezanými figurami \"sv. Václava, sv. Vavřince a sv. Urbana\" (střed), \"sv. Martina\" (vlevo) a \"sv. Víta\" (vpravo). Ze zaniklé obce Libkovice byl oltář převzat do správy NPÚ a umístěn v děkanském kostele Nanebevzetí Panny Marie v Mostě.\n\nPlně plastická polychromovaná socha \"Vítězného Krista\" pochází z doby po roce 1521. Původ sochy, kterou roku 1923 zakoupila Národní galerie v Praze ze soukromé sbírky, není znám.\n\nSocha \"sv. Doroty\", provedená v nízkém reliéfu, tvořila patrně jedno z křídel oltáře se \"sv. Madonou\". Socha je poškozená, se stopami polychromie. \"Madona\" ve skladbě drapérie opakuje typ Madon Tilmana Riemenschneidera, ale její tvář vychází ze saských vzorů a je stejného typu jako \"sv. Dorota\". Obě sochy byly nalezeny v kostele sv. Václava v Želenicích u Mostu, převedeny do správy NPÚ a nyní jsou umístěny v děkanském kostele Nanebevzetí Panny Marie v Mostě.\n\nReliéfní vzadu seříznutá socha o výšce 118 cm je zdobená polychromií a zlacením. S předchozími sochami se shoduje v modelaci hlavy, řezbě vlasů i typu drapérie. Socha, pocházející ze špitálního kostela sv. Materny, později nalezená na půdě děkanského kostela v Ústí, je patrně fragmentem oltářního retáblu a její vznik je datován do doby před rokem 1530.\n\nTřídílný křídlový oltář se střední vyřezávanou deskou a dvěma pohyblivými oboustranně malovanými křídly z let 1520–1530. Malířská část je dílem Mistra Slavětínského oltáře. Ve středu utrakvistického oltáře je dvojice andělů na konzolách a svatostánek s otvorem určeným k vystavení svátosti Těla Páně. Řezbářská část je provedena v nízkém reliéfu, polychromována a zlacena. Řezba je hrubší než u Slavětínského oltáře a je patrně prací dílenského spolupracovníka. Oltář pochází z fondu diecézního muzea v Litoměřicích a byl sestaven až v letech 1957–1959.\n\nPočedělická Madona je drobná reliéfní socha z tamního kostela. K dílu Mistra oltáře ze Štětí je řazena pro společné znaky (typ obličeje, drapérie) s Madonami z Dohny a Doksan.\n\nTento oltář je přesně datován rokem 1531 a pro svou malířskou část je považován za nejvýznamnější dílo Mistra Slavětínského oltáře. Jde o největší zachovaný kališnický oltář v Čechách (1050 x 410 cm). Mistr oltáře ze Štětí vytvořil střední reliéf s tabernáklem a dvojicí andělů, predelu se scénou \"Poslední večeře\" a vysoký bohatě zdobený nástavec se sochami \"sv. Jakuba Většího\", kterému je kostel zasvěcen, \"sv. Petra\" a \"sv. Pavla\". Oltář se nachází v kostele sv. Jakuba Většího ve Slavětíně, sochy nástavce a predella jsou uloženy v depozitáři Arcibiskupství pražského.\n\nZ trojdílné řezané oltářní archy se zachovala střední část (162 x 116,5 cm) i obě pohyblivá křídla (162 x 58 cm), na vnější straně malovaná. \"Asumpta\" na půlměsíci, korunovaná dvěma anděly, stojí mezi apoštoly, kterým byl kostel zasvěcen: \"sv. Petrem\" a \"sv. Pavlem\". Madona svou tvrdou lineární stylizací reflektuje pozdní díla Tilmana Riemenschneidera a patří k jedněm z posledních kvalitních děl tzv. \"lámaného slohu\" v Čechách. Na levém křídle oltáře je vyobrazen \"sv. Václav\", na pravém \"sv. Vít\". Řezaná ornamentální výzdoba, která lemuje spodní část oltáře a horní část reliéfů, je již renesanční. Oltář z kláštera premonstrátek v Doksanech pochází z roku 1524 nebo 1534 a je nyní ve sbírce Strahovského kláštera.\n\nRozměrný křídlový oltář sestává z centrální části, dvou pohyblivých křídel s řezanými, polychromovanými a zlacenými plastickými reliéfy a predely s reliéfem \"Poslední večeře\". Zadní strana křídel je malovaná, s postavami \"sv. Václava\" a \"sv. Ludmily\" z dílny Mistra Slavětínského oltáře. Centrální deska je dílem Mistra oltáře ze Štětí, zatímco méně kvalitní reliéfy na křídlech jsou patrně dílem pomocníků.\n\nVýjev ve střední části je proveden až do detailů podle grafické předlohy z Malých Pašijí Albrechta Dürera a zobrazuje \"Trůn milosti\" - \"Boha Otce\" držícího v klíně mrtvého \"Krista\". Kromě holubice, symbolizující \"Ducha svatého\", provázejí ústřední dvojici figur čtyři andělé, z nichž dva nesou nástroje Kristova umučení a dva přidržují roucho Boha Otce. V dolní části je alegorické znázornění čtyř živlů. Na levém křídle je vyobrazeno stvoření Evy z Adamova žebra a Strom poznání ve stylizované krajině. Pravé křídlo zobrazuje křest \"Krista\" s \"Janem Křtitelem\" a žehnajícím Bohem. Reliéfní výjev \"Poslední večeře\" v predele je také proveden podle grafického listu z cyklu Malé Pašije Albrechta Dürera.\n\nOltář, který je dlouhodobě zapůjčen do SGVU v Litoměřicích, byl nalezen v pozdně barokní kapli Nejsvětější Trojice ve Štětí a v letech 1998–2000 restaurován.\n\n\nČlánek vychází z podrobných údajů uvedených v bakalářské práci Martiny Žebrové (2012).\n\n\n"}
{"id": "1200880", "url": "https://cs.wikipedia.org/wiki?curid=1200880", "title": "Satzung", "text": "Satzung\n\nSatzung je saská vesnice, od roku 2003 část obce Marienberg v Krušných horách. Nachází se v těsné blízkosti českých hranic, 11 km jihovýchodně od Marienbergu a 15 km severozápadně od Chomutova.\n\nPrvní písemná zmínka o obci je z roku 1501, kdy již nese svůj název. Od roku 1536/1537 patřila k farnosti Arnsfeld.\nBěhem napoleonských válek pak byl Satzung několikrát vydrancován Francouzi, Prusy i Rusy. V polovině 19. století vesnice připadla pod správu Wolkensteinu. Během Prusko-rakouské války pak došlo k dalšímu pruskému plenění.\n\nV roce 1910 obec podstoupila elektrifikaci, díky čemuž byla postavena horská chata Hirstein a nová radnice. V březnu 1944 byla obec odříznuta hustým sněžením od okolního světa, zásobování probíhalo jen letecky.\n\nKostel byl vysvěcen 23. září 1573, svojí nynější podobu získal ale až po přestavbě v polovině 18. století. Zajímavosti je, že na východní straně střechy je umístěna korouhvička zobrazující muže s batohem, ten má symbolizovat české exulanty, kteří zde našli útočiště. V roce 1967 byly pořízeny nové varhany.\n\n\n"}
{"id": "1200886", "url": "https://cs.wikipedia.org/wiki?curid=1200886", "title": "Franz Unger (poslanec)", "text": "Franz Unger (poslanec)\n\nFranz Unger (28. března 1818 Horní Slavkov – 9. února 1896 Bečov nad Teplou) byl rakouský politik německé národnosti z Čech, poslanec Českého zemského sněmu.\n\nPůsobil jako ředitel panství Bečov nad Teplou. Je uváděn jako ředitel statku v Bečově. Byl administrátorem místního panství rodu Beaufortů. Získal rytířský Řád Františka Josefa.\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii městskou, obvod Loket, Slavkov, Schönfeld, Bečov, Sangerberg. Patřil k tzv. Ústavní straně, liberálně a centralisticky orientovaná, odmítající federalistické aspirace neněmeckých etnik.\n\nZemřel v únoru 1896 ve věku 78 let. Příčinou úmrtí byla cholelitiáza.\n"}
{"id": "1200887", "url": "https://cs.wikipedia.org/wiki?curid=1200887", "title": "Výhrada lepšího kupce", "text": "Výhrada lepšího kupce\n\nVýhrada lepšího kupce poskytuje prodávajícímu možnost ve sjednané lhůtě zrušit nevýhodný prodej a prodat věc lepšímu kupci.\n\nPatří mezi vedlejší ujednání v kupní smlouvě a je právně zakotvena v § 2152–2153 občanského zákoníku (zákon č. 89/2012 Sb.).\n\nJedná se o ustanovení ve prospěch prodávajícího. V případě uzavření kupní smlouvy s dodatkem výhrady lepšího kupce se kupující vystavuje riziku, že bude koupě zmařena, pokud prodávající najde lepšího kupce.\n\nDůvody pro uzavření takové smlouvy mohou být různé. Z hlediska prodávajícího může být výhrada lepšího kupce výhodná, pokud se v současné době neorientuje na trhu a potřebuje věc prodat rychle bez zjišťování výhodnosti prodeje. Ze strany kupujícího může být naopak výhodná nižší cena, pokud se místo něj nenajde lepší kupec.\n\nLhůta pro nalezení lepšího kupce by měla být dohodnutá mezi oběma stranami smlouvy. Pokud se tak nestalo, je její délka dána zákonem. Ta je u koupě movité věci 3 dny a u koupě nemovité věci 1 rok od uzavření smlouvy.\n\nKterý kupec je lepší, je čistě na posouzení a úvaze prodávajícího. Ten se tedy může rozhodnout např. na základě ceny, ale také jakékoli jiné skutečnosti. Prodávající není povinen své rozhodnutí zdůvodňovat. Případná kritéria však mohou být sjednána v rámci smlouvy.\n\nPokud prodávající najde lepšího kupce, je původní smlouva zrušena.\n"}
{"id": "1200890", "url": "https://cs.wikipedia.org/wiki?curid=1200890", "title": "Ladislav Berka", "text": "Ladislav Berka\n\nLadislav Berka (19. dubna 1910 Bardejovská Nová Ves – 16. května 1966 Bratislava) byl slovenský učitel, sbormistr a sběratel východoslovenských písní.\n\nLadislav Berka byl synem venkovského učitele, varhaníka a sbormistra amatérského sboru. Vystudoval měšťanskou školu v Bardejově a učitelský ústav v Prešově. Hudbu studoval nejprve u svého otce, posléze u V. Kašpera, ředitele kůru v Bardějově a na Hudební škole v Košicích. Ve skladbě byl žákem Oldřicha Hemerky v Košicích a Mikuláše Moyzese v Prešově.\n\nOd roku 1944 působil Šenkvicích. V roce 1947 tam založil hudební vydavatelství Slaviaton, pěvecký sbor a taneční a dechový orchestr. V letech 1953–1955 byl učitelem v Modre. Sbíral lidové písně v oblasti Šariše, Zemplína i na západním Slovensku. Jeho sbírka obsahuje na 3 000 písní.\n\nJménem Ladislava Berky bylo pojmenováno náměstí v Bardejově.\n\nZájem o lidovou píseň se přenesl i do jeho skladatelské činnosti. Zkomponoval více než 150 skladeb. Tiskem vyšlo:\n\n\n"}
{"id": "1200896", "url": "https://cs.wikipedia.org/wiki?curid=1200896", "title": "SkCube", "text": "SkCube\n\nskCube (anglická výslovnost [ˌesˈkjuːb]) je projekt první slovenské vesmírné družice. Na oběžnou dráhu Země byla vypuštěna 23. června 2017.\n\nTento malý satelit, tzv. nanosatelit typu CubeSat ([ˌkjuːbˈsæt]) s hmotností přibližně 1 056 g a rozměry 10×10×10 cm. Družice je od roku 2011 vyvíjena Slovenskou organizací pro vesmírné aktivity (SOSA). Na oběžnou dráhu jí vynesl indický nosič PSLV. Byl vypuštěn 23. června 2017 z kosmodromu Šríharikota na východním pobřeží Indie. Hlavním vědeckým experimentem je VLF přijímač pro detekci signálů v rozmezí 3–30 kHz (velmi dlouhé vlny), produkovaných mj. tzv. nadoblačnými (ionosférickými) blesky (angl. Transient Luminous Events – TLE). Další úlohou družice je snímkovat Zemi.\n\n\n"}
{"id": "1200900", "url": "https://cs.wikipedia.org/wiki?curid=1200900", "title": "Angry Birds ve filmu", "text": "Angry Birds ve filmu\n\nAngry Birds ve filmu (v originále \"The Angry Birds Movie\") je americký animovaný film podle videohry \"Angry Birds\". Premiéru v českých kinech měl tento film 12. května 2016, v USA 20. května téhož roku.\n\nFilm nás zavede na ostrov ptáků, kteří žijí ve velké spokojenosti až na některé naštvané ptáky. Pro ty tu jsou kurzy. Ve filmu je to právě Ruďák (ve hře jméno Red-Rudohněv), který se neustále hněvá. Když donese pozdě dort na oslavu vylíhnutí (což je narození ptáka), strhne se hádka mezi rodiči a Ruďák omylem nakřápne skořápku. Poté je nad ním vynesen ten nejhorší rozsudek na ptačím ostrově – jít na kurz. Tam se setká s terapeutkou Matyldou a dalšími ptáky a to Žluťasem, Terencem a Bombasem. Den poté, co Ruďas vstoupil do kurzu připluje k ostrovu neznámá loď, rozbije Ruďasovi dům a strhne se skandál. Ukáže se, že v lodi jsou 2 prasata a to Leonard a Ross. Chovají se velmi přátelsky a jejich přistání oslaví večírkem, na kterém jako vrchol vyberou dobrovolníka, kterým je Ruďas který se vůbec nehlásil. Prasata ho vystřelí z praku až na pláž, kam zavolá Žluťase a Bombase, aby jim prošmejdili loď. Na lodi objeví místnost plnou trampolín, na kterých Bombas začne skákat a propadne se do místnsti kde objeví ještě víc prasat. Varují obyvatele ostrova, ale ti si z toho nic nedělají. Prasata naplánují disco párty pro kterou začnou stavět budovu. Ve večer kdy vypukne disco párty, prasata sabotují vesnici a ukradnou všechny vejce na ostrově. Když to zjistí ptáci, považují Ruďáka za svého vůdce, protože „on to předpověděl“. Ruďas mezitím vyjde do hor, kde potká Mighty Eagla o kterém se říká že neexistuje. On jim nepomůže. Po sestupu Ruďas navrhne,že si mohou ze zbytků po prasatech postavit taky loď. Když doplují na Prasečí ostrov, zjistí že prasata chtějí vejce sníst (a také, že Leonard je král). Postupně z praku vystřelují ptáky, kterým sabotují město. Vystřelí Ruďase a s ním i Žluťase a Bombase do hradu. Když se chce Terence vystřelit, zničí prak. Pak se objeví Mighty Eagle. Na hrad přiletí Mighty Eagle, který vezme zpět pytel s vejci na kterém se drží i Žluťas a Bombas. Jedno vejce z pytle upadne a Ruďas ho dostane. Pak i s Leonardem spadnou do tajné místnosti s dynamity, kde Leonard zapálí dynamity. Ruďas čeká až na něj spadne hrnec, který mu poslouží jako kryt a mezitím schvaluje Leonardův plán. Těsně před obřím výbuchem spadne na Ruďase hrnec a ptáci si myslí že Ruďas je mrtev. Nakonec Ruďase uvidí mládě, kterému Ruďák vejce nakřápl. Ve vesnici je prohlášen Mighty Eagle jako hrdina a Ruďákův domek je zpátky ve vesnici. Na závěr pustí Mighty Eagle hudbu, prasata se proberou a začnou tančit.\n\nDalší hlasy poskytli: Jana Šulcová, Miroslav Táborský, Pavel Tesař, Jan Vondráček, Otmar Brancuzský, Otakar Brousek ml., Pavlína Kostková\n\nFilm byl oficiálně potvrzen v prosinci 2012. První fotky z filmu byly zveřejněné v říjnu 2014, společně s oznámením obsazením: Jason Sudeikis, Josh Gad, Danny McBride, Bill Hader, Maya Rudolph a Peter Dinklage. Josh Gad původně roli odmítl, protože si myslel, že je až moc podobná jeho poslední roli Olafa ve filmu \"Ledové království\".Rozpočet filmu činil 80 milionů dolarů.\n\nAlbum The Angry Birds Movie: Original Motion Picture Soundtrack\n\nbylo vydáno 6. května 2016.\n\nFilm měl mít původně premiéru 1. července 2016, ale později bylo datum přesunuto na 20. května. V září 2015 byl zveřejněn první trailer a o čtyři měsíce následoval trailer druhý. V České republice měl premiéru 12. května 2016.\n\nFilm vydělal 107,5 milionů dolarů v Severní Americe a 242,3 milionů dolarů v ostatních oblastech, celkově tak vydělal 349,8 milionů dolarů po celém světě. Rozpočet filmu činil 73 milionů dolarů. V Severní Americe byl oficiálně uveden 20. května 2016, společně s filmy \"Sousedi 2\" a \"Správní chlapi\". Za první víkend docílil nejvyšší návštěvnosti, kdy vydělal 38 milionů dolarů. \n\nV Číně film vydělal 29,2 milionů dolarů, v Rusku 5,7 milionů dolarů, ve Velké Británii a Irsku 3,1 milionů dolarů, v Německu 2,9 milionů dolarů, v Mexiku 2,8 milionů dolarů, v Brazílii 2,7 milionů dolarů.\n\nFilm získal mix recenzí od kritiků. Na recenzní stránce Rotten Tomatoes získal ze 141 započtených recenzí 43 procent s průměrným ratingem 4,9 bodů z deseti. Na serveru Metacritic snímek získal z 27 recenzí 43 bodů ze sta. Na Česko-Slovenské filmové databázi snímek získal 63%.\n\nPo vydání filmu bylo potvrzeno, že se pracuje na pokračování. 26. dubna 2017 Rovio potvrdilo další podrobnosti tohoto filmu. Bude se jmenovat Angry Birds 2 a premiéra filmu je stanovena na 20. září 2019.\n\n"}
{"id": "1200901", "url": "https://cs.wikipedia.org/wiki?curid=1200901", "title": "FK Kylešovice", "text": "FK Kylešovice\n\nFotbalový klub Kylešovice je slezský fotbalový klub z opavské evidenční části Kylešovice, hrající od sezóny 2016/17 I. B třídu Moravskoslezského kraje (7. nejvyšší soutěž). Klub byl založen v roce 1942.\n\nSvé domácí zápasy odehrává na stadionu Kylešovice.\n\nNejznámějším odchovancem je Zdeněk Pospěch, začínal zde mj. také Radek Špiláček.\n\nZdroj: \n\n"}
{"id": "1200908", "url": "https://cs.wikipedia.org/wiki?curid=1200908", "title": "Ferdinand Urban", "text": "Ferdinand Urban\n\nFerdinand Urban (12. ledna 1825 Praha – 16. května 1879 Praha) byl rakouský podnikatel v pivovarnictví a politik německé národnosti z Čech, poslanec Českého zemského sněmu.\n\nPocházel ze starobylé pražské měšťanské rodiny. Rodině Urbanových po několik generací patřil pivovar U Vořechovských v Liliové ulici (dům U Voříkovských). Jeho manželkou byla dcera bývalého pražského primátora Václava Vaňky. Působil jako sládek, majitel pivovaru a realit v Praze na Malé Straně. Byl členem pražské obchodní a živnostenské komory. Zasedal v ředitelství Ústavu pro zaopatření a zaměstnání slepých v Čechách. V roce 1877 získal titul císařského rady. Byl viceprezidentem Jednoty českého pivovarnického průmyslu a zastupujícím členem ředitelství České spořitelny. Roku 1866 mu byl udělen Zlatý záslužný kříž.\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii obchodních a živnostenských komor, obvod Praha. Patřil k tzv. Ústavní straně, liberálně a centralisticky orientovaná, odmítající federalistické aspirace neněmeckých etnik.\n\nZemřel v květnu 1879 ve věku 54 let. Zemřel po dlouhé nemoci na \"Brightsche Krankheit\".\n\n"}
{"id": "1200909", "url": "https://cs.wikipedia.org/wiki?curid=1200909", "title": "336 (číslo)", "text": "336 (číslo)\n\nTři sta třicet šest je přirozené číslo, které následuje po čísle tři sta třicet pět a předchází číslu tři sta třicet sedm. Římskými číslicemi se zapisuje CCCXXXVI.\n\n\n\nSilnice II/336 je česká silnice II. třídy vedoucí na trase Uhlířské Janovice – Zruč nad Sázavou – II/150\n\n\n"}
{"id": "1200927", "url": "https://cs.wikipedia.org/wiki?curid=1200927", "title": "Hovi Star", "text": "Hovi Star\n\nHovi Star (), občanským jménem Hovav Sekulets (; * 19. listopadu 1986 Kirjat Ata, Izrael), je izraelský zpěvák, finalista soutěže Eurovision Song Contest 2016. Od roku 2009 vydal celou řadu singlů, psal a skládal písně i pro další interprety.\n\nV národní soutěži, která spojuje koncept X-Factor a Rising Star, zvítězil před dalšími dvěma finalisty Ella Daniel a Nofar Salman, čímž se kvalifikoval do mezinárodní soutěže Eurovision Song Contest 2016. V ní reprezentoval Izrael v květnu 2016 s písní „Made of Stars“. Z druhého semifinálového večera postoupil na 7. z deseti postupových míst s 147 body do velkého finále. Ve velkém finále pak obsadil 14. příčku z 26 finalistů, když obdržel 135 bodů. Skončil na 4. místě v hlasování poroty, zároveň však obdržel 3. nejhorší hodnocení diváků.\n\nDaboval také do hebrejštiny filmy společností Disney a Pixar, jako jsou \"Ledové království\", \"LEGO příběh\", \"Popelka\", \"V hlavě\" a další.\n\nHovi Star je otevřený gay. V dubnu 2016 si postěžoval na homofobní incident, k němuž došlo u pasové kontroly na moskevském letišti během propagační tour před Eurovizí.\n\n"}
{"id": "1200928", "url": "https://cs.wikipedia.org/wiki?curid=1200928", "title": "Čtrnáctý u stolu", "text": "Čtrnáctý u stolu\n\n\nNa malém městečku se sejde u starosty Bartoše třináct hostů. Amatérský detektiv Kilián vypráví napínavý a strašidelný příběh. Jedna z žen náhle vykřikne, že počet hostů – 13 – je zlým znamením a přináší smůlu. Náhle někdo zaklepe. Kilian otevře a muž se představí jako Pavel Čtrnáctý, který jede na zámek Závodí a potřebuje někde přenocovat. Bartoš jej pozve ke stolu. Když host spatří Bartošovu krásnou dceru Emu, ztratí hlavu a před všemi ji obejme a políbí. Starosta jej vykáže z domu. \n\nÚčastnice večírku čin Čtrnáctého považují za mravní zkázu a druhý den to ví již celé městečko. \n\nPavel Čtrnáctý se před odchodem od Bartošů ještě vrátil oknem za Emou, aby ji požádal o odpuštění. Oba mladí však našli zřejmě v sobě zalíbení a vášnivě se políbili. \n\nJedna z místních zvědavých žen, paní Linhartová, pak pozvala starostovu rodinu k sobě na zámek Závodí, aby se dozvěděla více. Opět se sejde jen třináct osob, je tedy pozván nový knihovník Linhartových a tím je právě Pavel Čtrnáctý. Bartošovi i Ema a také Kilian jej hned poznali, ale neřekli to nahlas. Společnost je tedy zprvu strnulá, avšak zábava se brzy rozběhne. Ema s Pavlem zahrají duet na klavír a housle a jde jim to, jako by spolu hráli již dlouho.Pavel Čtrnáctý je v jeden okamžik vyvolán z místnosti neznámým příchozím do dvorany, kde spolu tajemně hovoří. Druhý den knihovník není k nalezení a Linhartův trezor se našel otevřený. \n\nJeště před svým zmizením volal Pavel Čtrnáctý od Linhartů Emě aby ji ujistil znovu svoji láskou. Telefonát však slyšel Bartoš na přípojce aparátu a vyčinil ji. Do doby než ostuda v městečku utichne, posílá starosta Emu do Prahy k babičce, s ní jede i strýc Kilián.\n\nPavel ve skutečnosti odjel na žádost tajemného muže do Prahy, aby pak přijal místo sluhy u továrníka Berseckého. Je tam přijat pod jménem Hubert Malina. Hodně času však tráví také v knihovně.\n\nDcera Berseckého se má zasnoubit s hrabětem Alexym, o kterém má však továrník Bersecký i Malina podezření, že je dobrodruhem, kterého zajímají hlavně peníze. Na zásnuby je pozvána Ema i s rodiči, babičkou a Kilianem. Když zapomněla paní Bersecká u trezoru klíče, Malina pro jistotu vyměnil šperky za napodobeniny a pravé schoval ve svém pokoji. Ema jej u trezoru zahlédla. Šla pak za ním a řekla mu, že se v něm mýlila, že je špatný člověk. Když Malina viděl Kiliana, začal se schovávat. Z trezoru jsou pak imitace šperků odcizeny Alexym. Během krádeže však Malina vstoupil do pokoje, když hledal ztracený manžetový knoflík. Alexy se jej dotázal kolik chce, aby mlčel. Malina formálně požádal o polovinu. Když se na krádež přišlo, začal věc vyšetřovat soukromý detektiv, povolaný Berseckým. Prohledal také pokoj Maliny, ale nic nenašel. Malina chce pak odejít z domu, ale zadrží jej s pistolí amatérský detektiv Kilián. Přijíždí policie, ve skutečnosti Malinovi přátelé. Všichni se pak shodují, že šperky, jak imitace tak ty pravé, ukradl hrabě. Ve skutečnosti pravé šperky z pokoje Maliny vzala mezitím k sobě již Ema a je s nimi u babičky v Balbínově ulici, kam se vydá za nimi i Malina s přáteli.\n\nDo knihy, kterou má babička na stole (Paul Gordian: \"Knihovník se vrací\") vepíše žádost o ruku Emy.\n\nJeden z přátel Maliny pak řekne, že jsou z klubu „Stopa“ a Hubert Malina je Pavlem Čtrnáctým, spisovatelem, píšícím humoristické detektivky pod pseudonymem Paul Gordian. \n\nKarel Jeroným Bersecký ze Závodí si před smrtí oblíbil jeho knihu tak, že se rozhodl mu odkázat to nejcennější co má, zámeckou knihovnu. Podmínkou však bylo vypátrat dovětek k jeho závěti, heslo znělo: „Zámek Závodí KOM296“. Pavel jej objevil v knize – svazku naučného slovníku, písmeno K-M, na straně 296 – v knize, původně pocházející ze Závodí. \n\nKdyž se tímto vším vysvětlilo Pavlovo/Hubertovo podivné chování, nic již nebránilo Emě k opětování její lásky. \n"}
{"id": "1200939", "url": "https://cs.wikipedia.org/wiki?curid=1200939", "title": "Fokino (Přímořský kraj)", "text": "Fokino (Přímořský kraj)\n\nFokino () je uzavřené město v Přímořském kraji v Ruské federaci. Při sčítání lidu v roce 2010 mělo přes třiadvacet tisíc obyvatel.\n\nFokino leží na konci zálivu Abrek v Japonském moři, východně od zálivu Petra Velikého a vzdušnou čarou přibližně 45 kilometrů na jihovýchod od Vladivostoku, správního střediska Přímořského kraje.\n\nOd roku 1941 vede do Fokina železniční trať, která se odpojuje ve Smoljaninově od nachodské větve Transsibiřské magistrály a vede na jih přes Bolšoj Kameň jednou větví do Fokina a druhou do Dunaje.\n"}
{"id": "1200941", "url": "https://cs.wikipedia.org/wiki?curid=1200941", "title": "FK Sokol Mokré Lazce", "text": "FK Sokol Mokré Lazce\n\nFotbalový klub Sokol Mokré Lazce je slezský fotbalový klub z obce Mokré Lazce, hrající od sezóny 2004/05 I. A třídu Moravskoslezského kraje (6. nejvyšší soutěž). Klub byl založen v roce 1949.\n\nSvé domácí zápasy odehrává na stadionu Mokré Lazce.\n\nZdroj: \n\nPoznámky:\n\n"}
{"id": "1200942", "url": "https://cs.wikipedia.org/wiki?curid=1200942", "title": "Fokino", "text": "Fokino\n\nFokino může být:\n"}
{"id": "1200943", "url": "https://cs.wikipedia.org/wiki?curid=1200943", "title": "Pohusitské interregnum", "text": "Pohusitské interregnum\n\nPohusitské interregnum v letech 1439–1453 (nedlouho po skončení husitských válek) bylo období nejdelšího bezvládí v českých zemích. Nastalo úmrtím krále Albrechta II. Habsburského a trvalo až do doby, kdy se Albrechtův syn Ladislav Pohrobek narozený 1440 mohl ujmout vlády. Nezletilý následník až do svých třinácti let zůstával v zástavě u Jiskry z Brandýsa, správu království zajišťovala města a šlechta, takzvaná „pohusitská aristokracie“, v rámci landfrýdů, jejichž zastupitelé se sjížděli na zemské sněmy. Teoretické právo měl po celé období Ladislav Pohrobek, ale za říši ho zastupuval rakouský vévoda Fridrich III.\n\nV důsledku dlouhých občanských bojů od dvacátých let v českých zemích výrazně poklesla podpora radikálních kališníků s centrem v Táboře, stále však převažuje filozofie husitského asketizmu. Nicméně humanismus a renesance se ujímá dosud pouze v univerzitních kruzích. Husitské konflikty se opět přesunuly od \"běžného lidu\" do vyšších domén, za interregna však stoupla kriminalita a lokální rozbroje o území. Z doby neexistuje příliš dobře vedený písemný záznam, ale jeho objektivitu lze porovnávat se soudobými spisy Jednoty Bratrské. Ta byla společně s radikálními husity panskou většinou utlačovaná jako kacířská. Nicméně v období interregna se do českých zemí dostal knihtisk a poprvé se začalo z Moravy vyvážet obilí. Šlechta a města bohatnou a poprvé investují \"zpět do města\" i mimo armádní výdaje, peníze (Pražské groše) se ale nerazí.\n\nFormálně patří české země stále pod Svatou říši římskou v čele s Fridrichem III. Habsburským, ale fakticky příliš nezasahuje a většina stavů se proti němu, jako proti katolickému i německému králi, staví. Roku 1431 končí čtvrtou protihusitskou křížovou výpravou, která se údajně obrátila hned po setkání s husity, pokusy o nediplomatickou katolickou nadvládu a donutil katolíky přistoupit na Basilejská kompaktáta, ale Zikmund je uznán jako římský císař a český král. Vzpurná síla proti králi se projevuje i v útocích na královské doly v Kutné hoře a jiná reprezentativní sídla. Roku 1437 padne poslední utrakvistický hrad Sion u Kutné hory a Zikmund popravuje 53 šlechticů v čele s Janem Roháčem z Dubé.\n\nPrávo v zemi měli zajišťovat také královští rytíři, ale mnohdy pravděpodobně vybírali daně sami pro sebe a docházelo i k drancování vesnic.\n\nOd roku 1356 bylo sice stanoveno v Českých zemích ženské prvorozenectví (právo na dědictví trůnu) Zlatou Bulou Karla IV., ale ve skutečnosti nebyla nikdy velká šance, že by ho soudobé stavy respektovaly. Zikmund byl jako poslední žijící Lucemburk poslední šancí ze šesti synů Karla IV. na mužského potomka. Zikmund si byl situace vědom a proto začal zemi připravovat na nový královský rod už od dvacátých let patnáctého století, kdy přidělil Moravu do rukou Albrechta III., později vítězného kandidáta stavovských voleb a chotě své dcery Alžběty.\n\nV roce 1437 se Zikmundův zdravotní stav zhoršil kvůli rodové nemoci dně natolik, že odjel do Znojma a ještě ten rok zemřel. Ještě před svou smrtí přikázal, aby byla jeho žena Barbora vězněna v Prešpurku (Bratislavě), mezi šlechtou byla velmi neoblíbená pro pověst čarodějnice a Česko by zřejmě sňatkem s polským králem vydala Polsku. Mezi další potenciální kandidáty by patřila dcera Jana Zhořeleckého, Alžběta. Nicméně nedlouho na to také zemřela. Dcera Zikmunda Alžběta si vzala Jana Bavorského a po jeho smrti získala nárok na Bavorsko, ale po sňatku s Albrechtem Habsburským podmínečně ztratila právo na říšskou korunu. Stavové proto museli buďto uznat nárok Alžběty, nebo zvolit Albrechta, což byla možnost, na které se nakonec usnesli.\n\nAlbrecht II Habsburský ale hned dva roky po svém zvolení umírá a zanechává po sobě jen dosud nenarozeného Ladislava Pohrobka. Ve věcech Svaté říše římské je zastupován Fridrichem III. Habsburským, přesto byl však necelé tři měsíce po svém narození oficiálně korunován uherským králem. V Boleslavském kraji zatím vzrůstá moc Jiřího z Poděbrad a zdatnou diplomatikou si získává přízeň i u katolických šlechtických představitelů.\n\nRoku 1453 je stavy zvolen Ladislav Pohrobek, částečně z obav z vpádu Turků, je také korunován českým králem, ale roku 1457 umírá. Na to korunu převezme Jiří z Poděbrad. Přestože si s Ladislavem až do jeho smrti udržoval dobré vztahy, svou pozici musel obhájit i vojenskými výjezdy do jihočeských měst, protože na hranicích započal mobilizaci i Fridrich III. Po nástupci svého konkurenta Matyáše Korvína ale české země zůstaly (byť jen část z nich) už bez přerušení v pevné vládě Habsburků.\n"}
{"id": "1200970", "url": "https://cs.wikipedia.org/wiki?curid=1200970", "title": "Dusitan amonný", "text": "Dusitan amonný\n\nDusitan amonný je anorganická sloučenina se vzorcem NHNO. Je to amonná sůl kyseliny dusité. Není používán v čisté formě, jelikož je nestabilní a rozkládá se již při laboratorní teplotě.\n\nMůže být připraven oxidací amoniaku ozónem nebo peroxidem vodíku.\n\nDalší způsob :\nSraženina je odfiltrovaná a roztok je zkoncentrován. Vytvoří se bezbarvé krystaly, které jsou dobře rozpustné ve vodě, a rozkládají se při zahřátí, nebo ve přítomnosti kyseliny.\n\nDusitan amonný je stabilní při nižších teplotách a vyšším pH. Při pH nižším než 7,0 nebo při teplotách 60-70 °C hrozí exploze, která probíhá podle následující rovnice\n\n"}
{"id": "1200971", "url": "https://cs.wikipedia.org/wiki?curid=1200971", "title": "Johann Urban", "text": "Johann Urban\n\nJohann Urban (11. února 1823 Praha – 22. února 1893 Praha) byl rakouský úředník a politik německé národnosti z Čech, poslanec Českého zemského sněmu.\n\nPocházel z rodiny známého pražského pivovarníka. Navštěvoval malostranské gymnázium. Studoval filozofii a práva na Karlo-Ferdinandově univerzitě. 9. srpna 1850 získal titul doktora práv. Roku 1845 nastoupil na praxi k finančnímu úřadu. V roce 1850 se stal konceptním adjunktem u zemské vlády v Praze, ale ještě téhož roku nastoupil na pražský magistrát a od roku 1851 byl trvale zaměstnán ve služnách pražské obce. Do roku 1854 byl tajemníkem pražského primátora Václava Vaňky, pak tajemníkem hospodářského odboru. Od roku 1858 působil jako pražský magistrátní rada a vedoucí hospodářského odboru. V této funkci setrval do roku 1864. Následně až do svého penzionování roku 1873 vedl stavební odbor. Byl čestným setníkem pražských ostrostřelců. Byl členem spolku Verein für Geschichte der Deutschen in Böhmen. V roce 1866 mu byl udělen Zlatý záslužný kříž.\n\nV 70. letech se zapojil i do vysoké politiky. V zemských volbách v roce 1878 byl zvolen na Český zemský sněm, kde zastupoval kurii městskou, obvod Praha-Malá Strana. Patřil k tzv. Ústavní straně, liberálně a centralisticky orientovaná, odmítající federalistické aspirace neněmeckých etnik. Byl náhradníkem zemského výboru.\n\nZemřel v únoru 1893 po několikaleté nemoci.\n\n"}
{"id": "1200983", "url": "https://cs.wikipedia.org/wiki?curid=1200983", "title": "Jan Feršman", "text": "Jan Feršman\n\nJan Feršman (15. května 1826 Konopiště – 16. dubna 1889 Benešov) byl rakouský politik české národnosti z Čech, poslanec Českého zemského sněmu.\n\nV roce 1845 absolvoval reálnou školu v Praze. Byl pak osobním přítelem jejího ředitele Josefa Wenziga. Začal studoval techniku, ale roku 1846 musel studia kvůli oční chorobě opustit. Nastoupil na praxi na konopišťské panství. Působil jako statkář v Dlouhém Poli, kde roku 1848 převzal od svého otce hospodářský dvůr. Byl tehdy spolu s Karlem Drahotínem Villanim veřejně aktivní v českém národním hnutí. Stal se praporečníkem Národní gardy v Benešově. V 60. letech byl po zavedení okresní samosprávy zvolen do okresního výboru a působil i jako náměstek okresního starosty. V roce 1867 byl rakouskými úřady vyšetřován pro svou účast na táboru lidu na Blaníku. Vyšetřování ale bylo zastaveno. Roku 1867 se stal okresním starostou, ale nezískal potvrzení do funkce. Byl členem mnoha spolků a byl odborníkem v oboru pomologie.\n\nV 80. letech se zapojil i do vysoké politiky. V doplňovacích volbách v roce 1884 byl zvolen na Český zemský sněm, kde zastupoval kurii venkovských obcí, obvod Benešov, Neveklov, Vlašim. Nahradil Františka Neubauera. Byl členem staročeské strany.\n\nZemřel na „močokrevnost“ (urémii, selhání ledvin) 16. dubna 1889 v Benešově, u svého syna JUDr. Ladislava Feršmana.\n\nSyn Václav Feršman (1853-1927) pracoval jako středoškolský profesor na hospodářské škole v Táboře a publikoval odborné texty na téma zemědělského hospodaření.\n"}
{"id": "1200984", "url": "https://cs.wikipedia.org/wiki?curid=1200984", "title": "BEA campus Olomouc", "text": "BEA campus Olomouc\n\nBusiness, Education, Acceleration (BEA) campus Olomouc je výšková budova a budovy k ní navazující, nacházející se na ulici Třída Kosmonautů v Olomouci. Slouží jako kanceláře a sídlo soukromé Moravské vysoké školy Olomouc (MVŠO), budova má podporovat malé a střední podniky, spojuje vzdělání a byznys. Výška hlavní věže je 74 metrů, má 18 podlaží, půdorys hlavní budovy je elipsový, uvnitř jsou 4 výtahy. Vedlejší budovy mají obě 4 patra. Náklady na výstavbu byly přibližně 400 miliónů Kč, investor byl Tesco SW. Výstavba začala na jaře roku 2010, skončila kolaudací na podzim 2013.\n\nBEA campus Olomouc stojí místě bývalých kasáren 9. května.\n\nUrbanistické studie, včetně nového územního plánu, považují realizaci výškového objektu BEA campusu za chybu. Budova je totiž bezprostředně za hranicí městské památkové rezervace. Její objem, výška i vzdálenost od dominant historického jádra města (např. 850 m od věže dómu) tvoří subtilním věžím městského jádra nežádoucí konkurenci (je příliš mohutná a vysoká a příliš blízko). Negativně tak ovlivňuje urbanistickou kompozici a panoráma města Olomouce.\n\n"}
{"id": "1200987", "url": "https://cs.wikipedia.org/wiki?curid=1200987", "title": "Jean Negulesco", "text": "Jean Negulesco\n\nJean Negulesco (26. únor 1900, Craiova — 18. červenec 1993, Marbella) byl rumunsko-americký filmový režisér a scenárista. Proslavil se nejprve snímky v žánru \"film noir\", později natočil několik oceňovaných filmů jako \"Johnny Belinda\" a \"Three Coins in the Fountain\", za něž byl nominován na Oscara, či romantickou komedii \"How to Marry a Millionaire\", s Marilyn Monroe a Lauren Bacallovou, za kterou získal cenu BAFTA.\n\nJeště jako teenager opustil Rumunsko a odjel do Paříže, kde se chtěl prosadit jako scénograf a malíř. Roku 1927 se přestěhoval do Spojených států amerických. Začal pracovat v Hollywoodu jako asistent režie. První film, který režíroval sám, se jmenoval \"Singapore Woman\" a Negulesco ho natočil roku 1941. Psal i úspěšné scénáře, například pro snímek Laurela a Hardyho \"Swiss Miss\" z roku 1938. Prvním slavným noirovým filmem byl \"The Mask of Dimitrios\" z roku 1944. Následovaly další důležité snímky tohoto žánru (\"The Conspirators\", \"Nobody Lives Forever\", \"Three Strangers\"). Po druhé světové válce se Negulesco pokusil o vážnější tvorbu. Drama znásilněné ženy \"Johnny Belinda\" bylo nominováno na 12 Oscarů. Vážné ambice měly i snímky \"Under My Skin\" (1950), \"Three Came Home\" (1950), \"The Mudlark\" (1950) či \"Three Coins in the Fountain\" (1954). Diváci si oblíbili komedii \"How to Marry a Millionaire\" z roku 1953 či muzikál s Fredem Astairem \"Daddy Long Legs\" z roku 1955. Film \"Boy on a Dolphin\" (1957) se stal první příležitostí Sophie Lorenové v Americe. Na konci 50. let jeho režisérský rukopis ovšem zastaral a stáhl se. Nakonec se přestěhoval do Španělska, kde se vrátil ke své dávné lásce, k malířství.\n"}
{"id": "1200988", "url": "https://cs.wikipedia.org/wiki?curid=1200988", "title": "Psi v literatuře", "text": "Psi v literatuře\n\nVztah lidí a psů trvá mnohem déle než je tomu u jiných domácích zvířat, proto můžeme psy v literatuře nalézt například již okolo roku 50 př. n. l., kdy Marcus Terentius Varro, důstojník v Pompejské armádě ve Španělsku, básník a filozof, ve své knize \"Res Rusticae\" popisuje různé typy psů, jejich upotřebení, péči o ně i jejich výcvik. Přestože kniha \"Res Rusticae\" je pravděpodobně vůbec první knihou, kde je popisována péče o psa, mnohem známější je dílo Římana Plinia staršího; \"Naturalis historia\". Plinius v této knize popisuje například i vzteklinu; „Šílenství psů je nebezpečné lidskému bytí, když svítí psí hvězda Sirius, a to proto, že vyvolává hydrofobii (vzteklinu). V tyto dny učiníme moudré opatření, mícháme-li psům do žrádla trus, ovšem trus drůbeží, nebo, pokud už nemoc vypukla, čmeřici.“\n\nNejstarší zvěrolékařská písemná památka je Kahunský rukopis, staroegyptský, hieroglyfy psaný text z 19. století př. n. l. Pojednává o nemocích psů, býků, ryb a ptáků i o způsobech léčby těchto nemocí (vykuřování, tření léčivými bylinami, pouštění žilou apod.) V té době byly známy také skutečné veterinární zákroky, jako je kastrace ke zvýšení užitkovosti (výkrm) a porodnické znalosti, jako je použití porodních provázků při porodu telete.\n\nPříčinami nemocí psů se zabýval i Hippokratés. Ten dokázal poznatky z pitvy zvířat později přenést i do anatomie člověka. Je také autorem prvního vědeckého zvěrolékařského díla \"Historia animalium\", kde popisuje všechny tehdy známé nemoci zvířat (vzteklina, tetanus, koliky apod.) a metody provádění kastrace.\n\nDalším starověkým autorem byl římský statkář Lucius Moderatus Columella. Ten popisoval například kupírování ocasu, podle jeho teorie se tedy měl ve čtyřicátém dni života štěněti useknout kus ocasu, který už znovu nenaroste a pes již nebude vnímavý ke vzteklině.\n\nŘíman Gratius též psal ve svém díle \"Cynegetica\" o psech, avšak z jiného úhlu pohledu. Jeho kniha nepojednávala o péči a výcviku psa, ale o tom, jak se psi podobají svým majitelům a jsou typičtí i pro místo, odkud pocházejí. Jako příklad uvádí bojovné a zuřivé tatarské psy, psy umbrijské, kteří utíkají před nepřáteli nebo arkadské psy, kteří jsou učenliví a chápaví.\n\nZ tohoto výčtu autorů prvních děl o psech a péči o ně lze vyčíst, že plemenitbou a chovem psů se první zabývali především Řekové a Římané. V době antiky bylo mít psa moderní podobně jako vlastnit otroka. Dávala se přednost především molossoidním psům, kteří sloužili především jako hlídači majetku.\n\nV eposu Odyssea Homér popisuje psí charakter; Argose, věrného psa, který na svého pána čekal dvacet let a po jeho příjezdu byl první, kdo ho ihned poznal a přivítal.\n\nPo rozpadu Římské říše již není možné najít mnoho záznamů o psech, informace o nich a jejich ochraně se nám dostávají pouze v podobě zákonů o pytlačení apod. Po roce 1300 napsal král Kastilie Alfonso XI. knihu \"Libro de la Monteria\". Následně své dílo publikoval i Vilém II; \"Le Art De Venerie\". Obě knihy pojednávají o sportovním lovu, kde, mimo jiné, nechybí ani četné zmínky o honech se psy. Později dal knize o lovu vzniknout i Edward, vévoda z Yorku, který svoji knihu napsal v 15. století a pojmenoval ji \"The Master of Game\". Až koncem 16. století vznikla kniha, která se opravdu věnovala pouze psům. Jejím autorem byl i zakladatel College Cambridge John Casius a ve svém díle \"De Canibus Brittanicis\" se jako vůbec první pokouší o klasifikaci psů. Jednalo se však o výjimku; většina středověké literatury, která pojednávala i o psech, se věnovala primárně honům.\n\nNěkolik psů ve svých dílech popisoval i Shakespeare, například ve hře \"Antonius a Kleopatra\" popisuje španěly. Též ve \"Veselých paničkách windsorských\" se objevují angličtí chrti. Jeho nejcitlivější popis psa je možné najít ve hře \"Dva šlechtici z Verony\", kde Launce láskyplně hovoří o oddanosti svého psa Craba.\n\nV Japonsku je oblíbená lidová pohádka \"Hanasaka Jiisan\", která vypráví o psu a jeho majitelích. Hlavní charakteristikou literatury o psech 20. století ale je psí odvaha, věrnost, láska a oddanost. \n\nMezi roky 1978 až 1979 vznikaly též romány japonského spisovatele Džukó Nišimury pojednávající o psu Gorovi. Podle této dvoudílné série knih byl natočen i populární seriál Goro – bílý pes. Příběh pojednává o ztraceném psu a školačce Reiko, která jej hledá. V tehdejším Československu vznikla i skladba, kterou nazpívala Radmila Horáková a text složil Jiří Chalupa.\n\nPříkladem je kříženec psa a vlka \"Bílý tesák\" od Jacka Londona, který je oblíbenou četbou a získal si mnoho obdivovatelů. O kříženci psa a vlka psal i úspěšný americký spisovatel Zane Grey. Spisovatel E. B. White napsal knihu podobnou té od Karla Čapka s tím rozdílem, že zde je hlavním aktérem pudl. Mezi ale vůbec nejznámější novodobou povídku o psech patří ta od Erica Knighta; \"Lassie se vrací\". Tato povídka se stala bestsellerem a na jejím základě vzniklo i několik filmů.\n\nVirginia Woolfová v románu \"Flush: příběh lásky a přátelství\" (1933) popisuje život básnířky Elizabeth Barrettové-Browningové z neobvyklé perspektivy jejího kokršpaněla Flushe, zabývá se psychologií psů a složitostí jejich vztahu k lidem. \n\nJohn Steinbeck v knize \"Toulky s Charliem\" také popisuje psí charakter, tentokrát se jedná o psího společníka, který s ním procestoval celou pevninskou část Spojených států.\n\nJ. M. Barrie ve své knize \"Petr Pan\" o nestárnoucím chlapci popisuje psí charakter. Vysvětluje, že Darlingovi byli moc chudí na to, aby si mohli pořídit pro děti chůvu, proto raději koupili novofundlanďanku Nanu.\n\nPopulární, především díky filmovému a televiznímu zpracování, se stal pyrenejský horský pes Bella z románu Bella a Sebastián (Belle et Sébastien) Cécile Aubryové.\n\nFjodor Michajlovič Dostojevskij též ve své knize \"Zápisky z mrtvého domu\" popisuje strasti vězeňského života, kdy jeho jediným přítelem je vězeňský pes Šarik. Ten jej vždy vítá, když se vrací z nucené práce: \"„To je přítel, kterého mi posílá osud! Pomyslel jsem si, a pak jsem pokaždé po návratu z práce během toho prvního a tak bolestného období spěchal s Šarikem ze všeho nejdříve za baráky.“\"\n\nKarel Čapek vypráví o osudech drsnosrstého foxteriéra Dášenky v knize \"Dášeňka čili život štěněte\", inspirované skutečným hrubosrstým foxteriérem, kterého Čapek vlastnil. \n\nZ českých knih pro mládež je též populární Poláčkův pes Pajda z \"Bylo nás pět\" nebo Bublina z Foglarových příběhů Rychlých šípů. \n\nV moderní, převážně brakové, literatuře se též objevují tzv. vlkodlaci, tedy lidé, kteří se mění v obludu podobnou psu nebo vlku. Tato pohádková bytost ale bývá popisována již od raného středověku.\n"}
{"id": "1201013", "url": "https://cs.wikipedia.org/wiki?curid=1201013", "title": "Kráľova studňa (Slovenský kras)", "text": "Kráľova studňa (Slovenský kras)\n\nKráľova studňa je přírodní rezervace v oblasti Slovenský kras.\n\nNachází se v katastrálním území obce Silická Brezová v okrese Rožňava v Košickém kraji. Území bylo vyhlášeno v roce 1982 na rozloze 11,2137 ha. Ochranné pásmo nebylo stanoveno.\n\n"}
{"id": "1201019", "url": "https://cs.wikipedia.org/wiki?curid=1201019", "title": "Sovětský ráj", "text": "Sovětský ráj\n\n„Sovětský ráj“ (německy „Das Sowjet Paradies“) byla putovní výstava a stejnojmenný krátký propagační film, které vytvořilo nacistické Vedení propagandy v říši (složka NSDAP) po přepadení Sovětského svazu za účelem ospravedlnění tohoto útoku a vyvrácení představy rozšířené mezi dělníky, že Sovětský svaz je dělnickým rájem.\n\nNázvem „Sovětský ráj“ chtěli organizátoři akce ironizovat iluze o údajném blahobytu v Sovětském svazu. Expozice o každodenním životě v reálném bolševismu měla německým dělníkům ukázat bídu tamního života a ospravedlnit německý vpád a tvrdost okupační politiky v SSSR. Pro tyto účely byly nashromážděny trofeje z různých okupovaných oblastí SSSR. Výstava byla uspořádána do několika tematických celků:\n\nHlavním exponátem výstavy měl být model ubohé chatrče běžného dělníka na pozadí sovětských paláců; údajně to měla být replika skutečného dělnického obydlí z předměstí Minska. Součástí byla i expozice sovětských zbraní a vojenských letadel, které měly demonstrovat hrozbu sovětské armády, např. stíhačky I-153 a přední části bombardéru SB-2, a také těžký tank KV-2.\n\n\n\n\nV Berlíně se výstava stala terčem útoku komunistického odboje, který se ji 18. května 1942 pokusil zapálit; oheň však nezpůsobil větší škody.\n\nNásledně byla výstava otevřena ještě v několika dalších městech v Německu a okupovaných zemích, například Essen, Oslo, Straßburg či Hamburg.\n\nNa podnět zastupujícího protektora Heydricha byla výstava převezena z Vídně do Prahy, kde ji 28. února 1942 zahájil státní sekretář K. H. Frank (otevření pro novináře bylo o den dříve). Umístěna byla ve Wiehlově budově z Jubilejní výstavy. Výstava trvala do konce března a zhlédlo ji asi půl milionu návštěvníků. Mezi návštěvníky byli i příslušníci skupiny Anthropoid Jozef Gabčík a Jan Kubiš. Některé velké továrny pořádaly do Prahy povinné zájezdy dělníků, ovšem výstava se zcela minula účinkem, a většina českých návštěvníků ji považovala pouze za produkt nacistické propagandy a největší dojem na návštěvníky udělal sovětský těžký tank KV-2. Poté byla přesunuta do Berlína.\n\n"}
{"id": "1201025", "url": "https://cs.wikipedia.org/wiki?curid=1201025", "title": "Neuhaus (Korutany)", "text": "Neuhaus (Korutany)\n\nNeuhaus () je obec v rakouské spolkové zemi Korutany, jihovýchodně od Klagenfurtu, v okresu Völkermarkt, asi 4 km od hranic se Slovinskem. Žije zde obyvatel.\n\nObec Neuhaus se nachází v nejvýchodnější části údolí Jaun, jižně od řeky Drávy.\nHlavní část obce, ves Neuhaus, se nachází asi 4 km vzdušnou čarou od hranic Rakouska se Slovinskem. Obec hraničí se Slovinskem na jihu na jihovýchodě.\n\nObec je tvořeno sedmi katastrálními území Neuhaus, Graditschach Berg ob Leifling, Leifling, Pudlach, Heiligenstadt a Schwabegg. Obec se skládá z následující 16 částí (v závorce používané \"slovinské varianty\") (počet obyvatel dle sčítání v roce 2011):\nObec sousedí na severovýchodě s obcí Ruden, na severu s městečkem Lavamünd, na jihovýchodě se slovinskou občinou Dravograd, na jihu se slovinskou občinou Ravne na Koroškem a na jihozápadě s městečkem Bleiburg.\n\nNeuhaus \"(Newenhavse)\" je poprvé zmíněn v roce 1288; osada Leifling je poprvé připomínána v roce 1154 jako \"Liwuelich\" a osada Schwabegg jako \"Castrum Swabec\" v roce 1212. Koncem 13. století postavil hrabě z Heunburgu \"zámek Neuhaus\".\n\nV roce 1958 současná obec Neuhaus vznikla spojením původně samostatných obcí Leifling a Schwabegg.\n\nPodle statistiky má obec k 1. lednu 2016 celkem 1025 obyvatel, z nichž 96,9 % jsou Rakušané a 1,0 % Němci. Celkem 13,2 % jsou korutanští Slovinci.\n\nCelkem 96,5 % populace se hlásí k římským katolíkům a 1,4 % jsou luteráni. Celkem 1,3 % je bez vyznání.\n\n\nMěstská rada má 15 členů a je strukturována po komunálních volbách v roce 2015 takto:\n\n\nStarostou, který je volený přímo, je Gerhard Visotschnig (Sociálnědemokratická strana).\n\nNa znaku Neuhausu je zlatá věž hradu (dnešní Hrad Neuhaus) a tři zlaté hvězdy rodu Heunburgerů, kteří je měli ve svém erbu a měli své mocenské centrum v jihovýchodní části údolí Jaun. Zlatý pluh představuje zemědělství jako historickou a v současné době jako nejdůležitější ekonomickou aktivitu v obci.\n\nVlajka je modrá a žlutá a nese znak.\n\nZnak a vlajka byly přijaty obcí dne 2. června 1980.\n\n"}
{"id": "1201033", "url": "https://cs.wikipedia.org/wiki?curid=1201033", "title": "SK Moravan Oldřišov", "text": "SK Moravan Oldřišov\n\nSportovní klub Moravan Oldřišov je slezský fotbalový klub z obce Oldřišov, který byl založen v roce 1928 pod názvem SK Moravan Oldřišov. Od sezóny 2018/19 hraje Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Oldřišov.\n\nZdroj: \n\n\nZdroj: \n\n"}
{"id": "1201035", "url": "https://cs.wikipedia.org/wiki?curid=1201035", "title": "Ruden", "text": "Ruden\n\nRuden () je obec v rakouské spolkové zemi Korutany, východně od Klagenfurtu, v okresu Völkermarkt. Žije zde obyvatel. \n\nObec se nachází ve východní části údolí Jauntal, severně od řeky Drávy mezi kopci Wallersberg, Liesnaberg a Weißenegger Berg.\n\nObec je tvořena čtyřmi katastrálními územími Kraßnitz (Krasnica), Unternberg (Podgora), Ruden (Ruda) a Eis (Led). Obec se skládá z následující 18 částí (v závorce používané \"slovinské varianty\") (počet obyvatel dle sčítání v roce 2011):\nK 1. lednu 2016 měla obec 1534 obyvatel, z nichž 98,1 % jsou státní občané Rakouska. Celkem 3,9 % obyvatel jsou národnostně korutanští Slovinci.\n\nCelkem 94 % populace se hlásí k římským katolíkům, 1,1 % k evangelíkům a 2,8 % je bez vyznání.\n\nObecní rada má 15 členů a je strukturována po komunálních volbách v roce 2015 takto:\n\nStarostou, který je volený přímo, je Rudolf Skorjanz (Sociálnědemokratická strana).\n\n"}
{"id": "1201037", "url": "https://cs.wikipedia.org/wiki?curid=1201037", "title": "Donny Montell", "text": "Donny Montell\n\nDonny Montell, občanským jménem Donatas Montvydas (* 22. října 1987 Vilnius, Litva), je litevský zpěvák. Reprezentoval Litvu v mezinárodní soutěži Eurovision Song Contest 2012 a opět v roce 2016.\n\nNarodil se 22. října 1987 v litevském hlavním městě Vilniusu. Jeho otcem byl bubeník populární hardrockové skupiny Plackartas. Donatas Montvydas se účastnil již dětských soutěží, např. Dainų dainelė (Píseň písní). Studoval na hudební škole Balys Dvarionas. Vyhrál národní televizní soutěže Lietuvos dainų dešimtukas (Top 10 litevských písní) a Iššūkis žvaigždėms (Výzva pro hvězdy), poté upoutal porotu i publikum v televizním projektu Žvaigždžių duetai (Hvězdné duety) a koncem roku 2010 vyhrál také v televizní soutěži Šok su manimi (Tanči se mnou). Roku 2011 si odnesl hlavní cenu z mezinárodního hudebního festivalu Slavjanskij Bazar v běloruském Vitebsku a téhož roku se probojoval do finále soutěže New Wave 2011, kde z šestnácti soutěžících získal pro Litvu 12. příčku.\n\nOpakovaně se účastnil národního kola Eurovizijos (Eurovize). V roce 2009 skončil na druhém místě, o rok později byl po semifinále diskvalifikován kvůli nesplnění termínu pro zveřejnění písně. V roce 2011 dosáhl na čtvrtou příčku s duetem s litevským reprezentantem Eurovision Song Contest 2009 Sashou Sonem. A konečně v roce 2012 národní kolo vyhrál a s písní „Love Is Blind“ reprezentoval Litvu na Eurovision Song Contest 2012 v ázerbájdžánském Baku. Z druhého semifinále na 3. postupovém místě se 104 body prošel do velkého finále a v něm obsadil se 70 body celkově 14. příčku.\n\nPo návratu ze soutěže vydal debutové album \"Donny Montell\" a o rok později další s názvem \"Norim Dar\". Od roku 2013 se stal také porotcem soutěže Hlas Litvy a v roce 2016 natáčel materiál pro třetí album \"#BLCK\". Dne 12. března 2016 po desetitýdenním klání znovu zvítězil ve finále národní soutěže Eurovizijos, kde získal maximum bodů od poroty i diváků. Tím se už podruhé kvalifikoval do Eurovision Song Contest 2016 ve švédském Stockholmu, kde reprezentoval Litvu s písní „I’ve Been Waiting for This Night“. Tentokrát postoupil z druhého semifinále na 4. příčce s 222 body a ve finále s 200 body dosáhl na 9. místo. \n\n"}
{"id": "1201038", "url": "https://cs.wikipedia.org/wiki?curid=1201038", "title": "TJ Sokol Slavkov", "text": "TJ Sokol Slavkov\n\nTělovýchovná jednota Sokol Slavkov je moravský fotbalový klub z obce Slavkov, hrající od sezóny 2017/18 I. A třídu Moravskoslezského kraje (6. nejvyšší soutěž). Klub byl založen v roce 1949.\n\nSvé domácí zápasy odehrává na stadionu Slavkov.\n\nZdroj: \n\n"}
{"id": "1201040", "url": "https://cs.wikipedia.org/wiki?curid=1201040", "title": "Sítina klubkatá", "text": "Sítina klubkatá\n\nSítina klubkatá (\"Juncus conglomeratus\") je trsnatá, matně zelená, vlhkomilná rostlina, druh rodu sítina. Roste téměř v celé Evropě, kde zasahuje až za polární kruh, na severu Afriky, v Jihozápadní i Přední Asii. Jako nepůvodní se vyskytuje v Severní a Jižní Americe, Makaronézii, Austrálii i na Novém Zélandu. Tato planě rostoucí rostlina je v České republice poměrně hojná, roste od nížin až do podhůří.\n\nJednoděložná rostlina rostoucí hlavně na málo úrodných, vlhkých až mokrých, neutrálních i kyselých půdách. Vyskytuje se na slunných místech na vřesovištích, v mokřadech, v proláklinách vlhkých travnatých porostů, podél mokrých lesních cest, břehů řek i rybníků, nesnáší však brakickou vodu. Obvykle rozkvétá v červnu a červenci.\n\nProsperuje i na lidmi vytvořených vlhkých průmyslových odvalech a skládkách, kde jsou rostliny schopné do svých kořenů absorbovat silné koncentrace železa, manganu, zinku, mědi a olova.\n\nVytrvalá, hustě trsnatá bylina vyrůstající z rozvětveného, krátce děleného oddenku položeného v hloubce 20 až 50 cm. Matně zelené lodyhy s nepřerušovanou dření bývají vysoké 30 až 100 cm a 1 až 2 mm tlusté, jsou přímé, drsné a zřetelně rýhované. Bývají bezlisté, jen u báze mají několik prázdných, hnědých, šupinovitých pochev. Přízemní listy jsou trávovité, ploché a na konci zašpičatělé.\n\nNa vrcholu lodyhy pod květenstvím vyrůstá rozšířený listen dlouhý 10 až 20 cm. Roste směrem vzhůru a přerůstá květenství, které je tak zdánlivě postranní; ke konci vegetace se listen sklápí. Kruželovité květenství, 2 až 4 cm dlouhé, je tvořeno drobnými, oboupohlavnými květy vytvářejícími hustá, stažená klubka. Květy mají ve dvou přeslenech šest žlutohnědých, kopinatých okvětních lístků 3 mm velkých, tři tyčinky s prašníky a třídílný semeník s jedinou krátkou čnělkou s bliznou. Květy neprodukují nektar a pyl potřebný k opylení je přenášen větrem.\n\nPlody jsou hnědé, lesklé, vejčité, třídílné tobolky až 3 mm velké. Obsahují několik oválných, asi 0,5 mm velkých, hnědých semen s přívěskem, která si podržují klíčivost až pět let.\n\nV současnosti je ekonomický význam sítiny klubkaté mizivý. Na některých místech má její výskyt téměř invazní charakter.\n\n"}
{"id": "1201045", "url": "https://cs.wikipedia.org/wiki?curid=1201045", "title": "TJ Tatran Štítina", "text": "TJ Tatran Štítina\n\nTělovýchovná jednota Tatran Štítina je slezský fotbalový klub z obce Štítina, hrající od sezóny 2011/12 I. A třídu Moravskoslezského kraje (6. nejvyšší soutěž). Klub byl založen v roce 1948.\n\nSvé domácí zápasy odehrává na stadionu Štítina.\n\nZdroj: \n\n"}
{"id": "1201046", "url": "https://cs.wikipedia.org/wiki?curid=1201046", "title": "Blaze of Perdition", "text": "Blaze of Perdition\n\nBlaze of Perdition (česky \"oheň záhuby\") je polská black metalová kapela založená v roce 2007 ve městě Lublin. Předchůdkyní byla kapela Perdition.\n\nPrvní studiové album s názvem \"Towards the Blaze of Perdition\" vyšlo v roce 2010.\n\n\n\n\n\n"}
{"id": "1201047", "url": "https://cs.wikipedia.org/wiki?curid=1201047", "title": "Libeňský hřbitov", "text": "Libeňský hřbitov\n\nLibeňský hřbitov se nachází v Praze 8 v městské části Libeň v ulici Na Korábě. Má rozlohu 1,69 hektaru a roku 1999 zde bylo evidováno 10 185 pohřbených. Na hřbitově je 162 hrobek, 2400 hrobů a 348 urnových hrobů.\n\nRoku 1865 podal libeňský duchovní správce žádost c. k. okresnímu úřadu v Karlíně o zřízení hřbitova v Libni. Tato žádost byla v březnu 1866 zamítnuta a Libeň dál pohřbívala na starém proseckém hřbitově, jenž společně sloužil pro Prosek, Střížkov, Libeň a Vysočany. V letech 1872 a 1873 byl ale prosecký hřbitov již tak přeplněn, že dle příkazu musely přifařené obce zbudovat společným nákladem nový hřbitov. Dle rozhodnutí z roku 1881 vznikl nový hřbitov přímo v Libni, který 5. listopadu 1882 vysvětil kanovník pražské kapituly P. dr. Eduard Terš. Ještě téhož dne se konal první pohřeb.\n\nPostupem času se hřbitov rozšířil i o další část, jíž 12. března 1886 vysvětil P. Jan Páv. Po první světové válce zde vznikl ještě třetí hřbitov a během roku 1946 vznikly podél zdí druhého a třetího hřbitova urnové hroby.\n\nNa hřbitově jsou pohřbeni například zakládající člen libeňského Sokola architekt Jan Krištof, dekadentní básník Karel Hlaváček, divizní generál Karel Janoušek a polní pilot-letec Eduard Šimek.\n\n"}
{"id": "1201048", "url": "https://cs.wikipedia.org/wiki?curid=1201048", "title": "Sankt Kanzian am Klopeiner See", "text": "Sankt Kanzian am Klopeiner See\n\nSankt Kanzian am Klopeiner See () je obec v rakouské spolkové zemi Korutany, východně od Klagenfurtu, v okresu Völkermarkt. V obci bydlí asi 4500 obyvatel.\n\nSankt Kanzian leží v údolí Jauntal, jižně od přehradní nádrže Völkermarkter Stausee, asi sedm kilometrů od centra okresního města Völkermarkt. K území obce patří jezera Klopeiner See, Turnersee, Kleinsee a hora Georgiberg.\n\nObec je tvořena sedmi katastrálními územími Grabelsdorf (\"Grabalja vas\"), Lauchenholz (\"Gluhi les\"), St. Kanzian (\"Škocjan\"), St. Marxen (\"Šmarkež\"), St. Veit im Jauntal (\"Šentvid v Podjuni\"), Srejach (\"Sreje\") a Stein (\"Kamen\").\n\nObec se skládá z následující 37 částí (v závorce používané \"slovinské varianty\") (počet obyvatel dle sčítání v roce 2011):\nPodle statistiky z roku 2001 měla obec 4297 obyvatel, z nichž 94,4 % byli Rakušané, 1,9 % Bosňáci a 1,1 % Němci. Celkem 12,8 % obyvatel jsou korutanští Slovinci.\n\nCelkem 94 % populace se hlásí k římským katolíkům a 1,1 % k evangelíkům a 2,8 % je bez vyznání.\n\nObecní rada má 23 členů a je strukturována po komunálních volbách v roce 2015 takto:\n\nStarostou, který je volený přímo, je Thomas Krainz (Sociálnědemokratická strana).\n\n"}
{"id": "1201051", "url": "https://cs.wikipedia.org/wiki?curid=1201051", "title": "Dějiny Moldavska", "text": "Dějiny Moldavska\n\nDějiny Moldavska lze vysledovat do poloviny 14. století, do doby kdy bylo pod vlivem Uherska založeno Moldavské knížectví, středověký předchůdce moderního Moldavska a Rumunska. V roce 1359 se moldavský kníže Bohdan I. uherského vlivu zbavil a stal se tak prvním nezávislým knížetem. Později se Moldavsko dostalo do lenní závislosti na polském království. Nejvýznamnějším moldavským vládcem byl kníže Štěpán III. Veliký (1457–1504). Za jeho vlády bylo knížectví ohroženo agresí sousedního Polska, Uherska, ale především Osmanské říše. Proti ní se Stefan snažil vytvořit alianci. Roku 1489 byl nakonec Turky donucen platit tribut. Jeho nástupce uznal pak lenní závislost své země na Osmanské říši. Vazalství trvalo až do roku 1829, kdy Moldávie získala od osmanské říše samosprávu. Část Moldávie západně od řeky Prut byla v roce 1859 spojena s Valašskem a vytvořila s ním nezávislé Rumunsko. Část Moldávie východně od řeky Prut byla roku 1792 připojena k Rusku jako Besarábie, roku 1918 se stala součástí Rumunska. Roku 1940 bylo území připojeno k Sovětskému svazu, roku 1941 znovu k Rumunsku. Roku 1944 bylo území s konečnou platností připojeno k Sovětskému svazu. Na větší části Besarábie vznikla již roku 1940 Moldavská sovětská socialistická republika. Ta získala roku 1991 samostatnost jako Moldavsko.\n\nHistorie regionu Besarábie je často spojována s dějinami Moldavska, neboť je sporné, zda jsou Moldavané příslušníky jednoho národa, a tím mají i svou vlastní národní historii nebo jsou jen rumunským etnikem a tím jsou i dějiny Moldavska pouze regionální historií. Politicky odráží tuto identitu politické konfrontace ve sporu mezi zastánci unie s Rumunskem a zastánci rozvoje samosprávy založené na samostatné moldavské identitě. Historie Moldavska tedy ukazuje měnící se vlivy, kterým byla obecně vystavena celá Besarábie.\n\nZa předky moldavského národa jsou považováni Valaši, kteří se etnicky zformovali z dáckého obyvatelstva, obývajícího oba břehy Dunaje. Valaši žili především v rodových společenstvích. Na čele těchto společenstev byla rada, kterou tvořili bohatí rolníci a kníže, které mělo hlavní moc, i když zpočátku jen omezenou na válečný stav. Kompetence však byly později rozšířeny a moc se dědila z pokolení na pokolení.\nPrvní politické útvary Valachů, které předcházely moldavskému knížectví v určitých obdobích dějin Moldavska spojeného s Kyjevskou Rusí, vznikaly ve formě knížectví a vojvodství. Po období krátké nadvlády mongolsko-tatarských kmenů (13. století) a Uher (14. století) vzniklo první takovéto knížectví vzniklo v roce 1352, kdy ho v oblasti řeky Moldava založil se svou skupinou Valachů kníže Bohdan I. O jeho nezávislost však musel bojovat až do roku 1365, kdy na svobodném území sahajícím od oblasti zpod Karpat až k jižním hranicím Černého moře založil hlavní město Siret.\n\nPrvní moldavští panovníci nosili titul vojvoda a od začátku 15. století - despota. Prvním panovníkem, který nosil tento titul byl Alexandr Dobrý (1400-1432). Jeho moc byla formálně neomezená: podepisoval listiny a smlouvy s ostatními představiteli okolních států a byl soudcem. Neobešel se však bez pomoci bojarů, bez jejichž účasti se neřešil žádný z problémů zahraniční a domácí politiky moldavského knížectví.\n\nJeho nástupce, despota Petr III. Áron byl na podzim roku 1455 přinucen platit tureckému sultánovi daň - na 23 let. Tuto povinnost zrušil až nejznámější moldavský panovník Štefan III. Velký (1457-1504), který svého předchůdce sesadil z trůnu. Sultán se však odhodlal moldavského panovníka podřídit si silou, Štěpán III. ho však v bitvě u Vaslui porazil. Podpisem smlouvy a manželským svazkem syna velkoknížete Ruského impéria Ivana III. Velikého a dcery Štěpána III. Velikého byly během jeho vlády upevněny zahraničněpolitické vztahy moldavského knížectví a Ruského impéria.\n\nZačátkem 16. století se moldavské knížectví dostalo pod nadvládu Osmanské říše a znova muselo platit daň (tzv. „charadž“). Moldavského panovníka na trůn schvaloval turecký sultán. Na znak věrnosti mu knížata posílala své syny a příbuzné, kteří se v Istanbulu zdržovali jako rukojmí. V průběhu 16. a 17. století se na trůnu moldavského knížectví vystřídalo více než 50 panovníků. Ústřední moc byla slabá, v zemi vládla bojarská oligarchie - představitelé 75 nejvlivnějších šlechtických rodin.\n\nRolníci, kteří byli ještě v 15. století formálně svobodní, byli už v druhé polovině 17. století závislí na bojarech. Podle nového pravidla se všichni rolníci, kteří na půdě bojara odpracovali 12 let se automaticky stávali nevolníky.\n\nBěhem vlády knížete Vasilije Lupy (1634-1653) vznikly první moldavské zákony. Takto formulované trestní právo obsažené v zákonech fungovalo od jejich vzniku roce 1646 až do poloviny 18. století. Některá jeho ustanovení vydržela dokonce až do první poloviny 19. století, dokud na území Besarábie nezačaly platit zákony Ruského impéria.\n\nV únoru roku 1654 despota Gheorghe Ştefan poslal do Moskvy k carovi svého posla s úpěnlivou prosbou, aby vzal moldavské knížectví pod svůj patronát a přičlenil ho k ruským poddaným. O této otázce se začalo jednat o dva roky později (1656); zůstala však neuzavřena, protože Rusko se v té době zmítalo ve válečném konfliktu se Švédskem. Avšak samotný fakt, že moldavský panovník vůbec požádal ruského cara o jednání, vyvolal u tureckého sultána negativní reakci, jejímž výsledkem bylo okamžité zvrhnutí moldavského panovníka z trůnu.\nV roce 1711 se Dimitrie Cantemir s ruským carem Petrem I. Velikým dohodl na vazalském vztahu moldavského a ruského panovníka; ruský panovník navíc přislíbil obnovit hranice moldavského knížectví z doby před tureckým jařmem. Společný postup ruské a moldavské armády proti Osmanům však skončil neúspěchem a plán vazalského vztahu moldavského knížectví k ruskému nevyšel.\n\nV období rusko-tureckých válek v 18. století ruská armáda třikrát osvobozovala území Moldavska zpod nadvlády Osmanské říše. Podle mírové smlouvy z Küçük Kaynarca z roku 1774, kterou podepsala Osmanská říše a Ruské impérium, získalo Rusko při podpisu smlouvy ochranu nad moldavským knížectvím, obdrželo právo chránit křesťany žijící v Osmanské říši a zasáhnout v případě špatného zacházení s nimi. Osmanská říše musela moldavskému panovníkovi vrátit odebraná území a osvobodit podrobené obyvatelstvo od daní. Později od něj nemohla požadovat platbu daní během trvání rusko-turecké války v letech 1768 až 1774. Výsledkem těchto opatření bylo oslabení osmanského vlivu a posílení ekonomických vztahů s Ruským impériem, kam Moldavsko exportovalo víno a ovoce a odkud dováželo kožešiny, železné výrobky, plátno a lana.\n\nÚzemí mezi Jižním Bugem, Dněstrem a Prutem byly k Ruské říši připojeny na základě rusko-turecké války z let 1787-1791 a Bukurešťské smlouvy z roku 1812. Tak se Ruská říše v průběhu let 1787 až 1812 kromě jiného obohatilo i o dnešní území Podněstří (historická Besarábie).\n\nSpojení moldavských území do jednoho s Ruskou říší neznamenalo opětovné vytvoření moldavské státnosti. Moldavské území bylo rozděleno na několik administrativních jednotek. Zvláštní právní status měla jen Besarábie, kde žila většina moldavského obyvatelstva. V prvních letech po připojení k Rusku byl zachován starý systém vlády v oblasti, který vyhovoval moldavským bojarům. Za základě přijatých „Pravidel dočasné vlády v Besarábii“ z roku 1813, na čele vlády v této oblasti stál gubernátor a oblastní vláda.\n\nV roce 1816 byla na území Besarábie ustanovena funkce náměstka a o dva roky později (1818) Nejvyšší rada složená z jedenácti členů a krajský soud se dvěma komorami - trestní a občanskou. Trestní soud se řídil podle ruských a občanský soud podle moldavských zákonů. V roce 1828, po přijetí Úřadu pro vládu v Besarabské oblasti, byl na tomto území zaveden celoruský administrativní systém vlády. Na úřadech se přestala používat moldavština a od roku 1873 se z Besarábie stala Besarabská gubernie. Po jejím vzniku sem přesídlilo mnoho obyvatel ze zahraničí (Bulhaři, Gagauzové, Němci) jakož i z ukrajinských gubernií. Utíkali sem i rolníci, kteří se chtěli úchránit před nevolnictvím. Zde totiž měli vynikající přírodní podmínky a nevládl zde až tak krutý feudální útlak.\n\nMoldavská území byla vždy předurčena pro zemědělskou činnost. Chov dobytka však postupně předstihl pěstování obilí a v polovině 19. století dosáhl svého vrcholu, kdy se jím v zemi zabývala většina lidí. Průmysl se rozvíjel pomalu, i přesto, že zde byly podmínky pro těžbu soli, lov a zpracování ryb.\n\nV roce 1818 byli moldavští bojaři zrovnoprávněni s ruskou šlechtou, caranům se to nepodařilo, a tak i nadále zůstávali o krok vzadu za nevolníky v Rusku. Byli však prohlášeni za „svobodné zemědělce“ a za požívání panských a řeholních výhod museli pracovat na panském a platit obrok. Malí rolníci méně záviseli na feudálech a plnili funkci tzv. daňových rolníků.\nReforma zemědělství, která v této oblasti proběhla v roce 1864 pozitivně ovlivnila rozvoj kapitalistických forem výroby, farmaření a pronajímání půdy. Besarábie se stala jednou z gubernií obchodní a obilné ekonomiky, která rychlým tempem posouvala dopředu rozvoj vinohradnictví, ovocnářství a pěstování tabáku. Významnou úlohu v ekonomice gubernie měl obchod.\n\nV roku 1820 se v Kišiněvě rozproudila revoluční propaganda. Město se stalo jedním z center revolučního hnutí v Rusku. Děkabristé tu mezi vojáky šířili propagandu a připravovali se na ozbrojené povstání. Aby byla propaganda úspěšná, rebelové využili založení zednářské lóže „Ovidius“ v roce 1821 a navázali užší kontakt s tajným politickým spolkem řeckých povstalců \"Filiki Eteria\", který působil v oblasti Besarábie. Výsledkem děkabristického snažení bylo vypuknutí povstání ve čtyřech ze šesti pluků 16. divize, které však bylo rychle potlačeno a hlavní aktéři povstání zatčeni.\n\nDalší událostí, která ovlivnila politickou a společenskou situaci v Moldavsku byla revoluce v Rusku v letech 1905-1907. 21. srpna 1905 v Kišiněvě vypukla celospolečenská politická stávka, která druhý den přerostla do demonstrací a skončila ozbrojeným střetem pracujících s armádou a policií. V říjnu 1905 se do celonárodní stávky v Ruské říši zapojili i stávkující železničáři z Kišiněva, Bălți a Tiraspolu, tiskaři a pracovníci mnoha dílen v celé zemi. Nepokoje zasáhly i zemědělce, armádu a námořnictvo.\n\nV lednu roku 1906 vypuklo ve městě Comrat rolnické povstání, které však bylo s pomocí armády rychle potlačeno. Národně-osvoboditelské hnutí zvyšovalo svou aktivitu, byly tištěny noviny v moldavském jazyce a vyskytla se potřeba vyučovat děti v rodné řeči.\n\nAgrární reforma Pjotra Stolypina zasáhla i Besarábii. Za šest let (1907-1913) se až 11 810 zemědělských družstev Besarabské gubernie oddělilo a vytvořilo samostatné soukromé vlastnictví. Začalo velké stěhování rolníků do oblasti Sibiře a do Kazachstánu, kam odešlo více než 60 000 lidí.\n\nV letech první světové války se v Moldavsku rychlým tempem rozvíjela stavba železnic, kterou si vyžádal postup frontu Rudé armády. V té době začalo zemědělství upadat, protože práceschopná mužská část obyvatelstva byla povolávána do armády a na polích nebylo nikoho, kdo by pracoval. Se začátkem války se zaktivizovalo i rolnické hnutí.\nV prvních dnech únorové revoluce v roce 1917 byly v Moldavsku vytvořeny orgány dočasné vlády. Dne 6. března 1917 vznikly Rady pracujících a armádních poslanců. V říjnu toho roku vznikl Sfatul Ţării („Rada země“), který vyhlásil autonomii Moldavska a následně 2. prosince 1917 i Moldavskou demokratickou republiku. Na základě smlouvy Sfatul Ţării na území Besarábie vnikla rumunská vojska. Na konferenci v Oděse ve dnech 10. až 23. prosince 1917 bylo přijato rozhodnutí o změně kurzu v Moldavsku. Jeho výsledkem bylo ustanovení moci sovětů v zemi. Odpovědí Ruská sovětské federativní socialistické republiky (RSFSR) na vstup rumunské armády do Besarábie bylo přerušení diplomatických vztahů s Rumunskem a vpád Rudé armády do této oblasti.\n\nKonflikt však rozdělil moldavské území. 9. dubna 1918 Sfatul Ţării nepatrnou většinou hlasů přijal rozhodnutí o připojení Moldavské demokratické republiky k Rumunsku, na území levobřežního Podněstří však byla v období let 1919 až 1921 ustanovena vláda sovětů. Na třetím zasedání Celonárodního ukrajinského výkonného výboru osmého funkčního období parlamentu byl přijat zákon o vytvoření autonomní Moldavské sovětské socialistické republiky. Součástí této republiky bylo 11 oblastí na levé straně řeky Dněstr a hlavním městem republiky bylo vyhlášeno město Balta (od roku 1929 Tiraspol).\n\nBrzy se v zemi začal šířit průmysl, především potravinářský a strojařský. Soukromé vlastnictví bylo znárodněno a v období let 1929 až 1931 byla provedena celoplošná kolektivizace zemědělských družstev.\n\nVe druhé polovině 30. let 20. století bylo vedení Moldavské ASSR a také mnoho jejích obyvatel vystaveno stalinským represáliím. V květnu roku 1937 byli zbaveni svých funkcí a následně zatýkáni i členové vlády, straničtí, komsomolští a sovětští pracující. Všichni byli obviněni z vlastizrady a špionáže ve prospěch Rumunska.\n\nVe dnech 26. a 27. června 1940 vláda Sovětského svazu poslala Rumunsku své požadavky na navrácení Besarábie a územní nároky na Severní Bukovinu Sovětskému svazu jako odplatu \"„za hromadnou škodu, kterou Sovětský svaz a jeho obyvatelstvo utrpělo v Besarábii během 22leté rumunské okupace této oblasti“\". Druhý den, 28. června 1940 rumunská armáda tato území opustila a Sovětský svaz mohl dále uskutečňovat své plány a rozšiřovat svůj vliv v této části Evropy.\n\n2. srpna 1940 přijal Nejvyšší sovět SSSR „Zákon o vytvoření Moldavské SSR“. Šest z devíti okresů Besarábie a šest ze čtrnácti oblastí bývalé Moldavské autonomní sovětské socialistické republiky se stalo součástí Moldavské sovětské socialistické republiky. Ostatní území byla součástí Ukrajinské SSR. K nim se na základě rozhodnutí Prezídia Nejvyššího sovětu SSSR připojilo dalších 8 oblastí Moldavské autonomní sovětské socialistické republiky.\n\nOd přelomu července a srpna roku 1941 bylo území Moldavské SSR plně okupováno fašistickými vojsky. Východní oblasti země byly součástí tzv. „gubernie Besarábie“ a západní zase „Transnistrie“. Na rozdíl od Transnistrie, kterou předala hitlerovská vojska Rumunskému království do dočasného opatrování, Besarábie a Bukovina byly prohlášeny za část Rumunska. 17. března 1944 vojska 2. ukrajinského frontu došla k Dněpru a dosáhla hranic Moldavské SSR. O týden později, 25. března 1944, bylo obsazeno více než 100 usedlostí v oblasti Besarábie. Vojska 3. ukrajinského frontu obsadila 12. dubna 1944 Tiraspol.\n\nPo druhé světové válce, v letech 1946 a 1947, propuklo v Moldavsku velké sucho, jehož následkem byla velmi nízká úroda klasových kultur a trav. Stalinský systém povinných dodávek obilí z Moldavska však přinutil místní stranické i sovětské orgány pokračovat ve splnění plánu vývozu obilí pro potřeby Sovětského svazu, což mělo za následek vypuknutí masového hladomoru v zemi a smrt mnoha obyvatel. Spojenecká vláda ihned pomohla Moldavské republice a dodala do země chybějící potraviny a obilí. To však situaci v žádném případě nezlepšilo, protože moldavské zásobování SSSR obilím I nadále pokračovalo a tuto pomoc obyvatelům země narušovalo. Z různých příčin tak v zemi v tomto období zemřelo 150 00 až 300 000 lidí. V roce 1949 v Moldavsku proběhla masová kolektivizace zemědělství doprovázená vyhoštěním bohatých zemědělců.\n\nV roce 1988 vznikly v Moldavsku dvě opoziční skupiny: demokratické hnutí, které podporovalo ideu perestrojky a hudebně-literární spolek Alexeje Matejeviče. 20. května 1988 vznikla Lidová fronta Moldavska, která se zasazovala za autonomii republiky. Za bezprostřední účasti těchto organizací se v létě roku 1989 konaly mnohé manifestace pod heslem \"„Moldavsko Moldavcům!“\", na nichž se demonstranti dožadovali samostatnosti Moldavska, zrušení paktu mezi Joachimem von Ribbentrop a Molotovem z roku 1939 a přiznání statusu oficiálního jazyka moldavštině. Odpovědí na tyto požadavky byl organizační sjezd hnutí Unitate, který se konal 8. července 1989.\n\n2. srpna 1990 bylo na druhém mimořádném zasedání pracujících Podněstří, kteří se nechtěli odtrhnout od Sovětského svazu, přijato rozhodnutí o vzniku Podněsterské SSR, tu však Moldavská SSR odmítla akceptovat.\n\n23. května 1991 byla Moldavská SSR přejmenována na Moldavskou republiku a 27. srpna vyhlásil její parlament deklaraci o nezávislosti. Od konce roku 1991 do poloviny roku 1992 se provládní ozbrojené složky bez úspěchu pokoušely převzít kontrolu nad územím, které se zasazovalo za autonomii Podněstří. Tato událost zasáhla téměř celé Bendery a přerostla do ozbrojeného konfliktu, výsledkem něhož na konci roku 1992 byly stovky mrtvých lidí. Po podpisu příměří začala jednání o budoucnosti této části Moldavska.\nNové volby v Moldavsku, které se konaly 27. února 1994 se naplno projevily v politickém životě země. 29. července 1994 přijal moldavský parlament novou ústavu. Tento dokument odrážel moldavskou orientaci nové politické většiny. Zmínky o rumunském národě a jazyce, které charakterizovaly prvotní návrhy ústavy, zmizely a byly zaměněny za moldavštinu a Moldavany. Ústava též potvrdila neutralitu Moldavské republiky v mezinárodních vztazích. Status Podněstří se podrobněji na jednáních o tomto tématu nerozebíral, bylo však konstatováno, že městům na levém břehu řeky Dněstr může moldavská vláda nabídnout zvláštní formu a podmínky autonomie. Smlouva o potvrzení autonomie vznikla až v roce 1996, kdy se na ní dohodly vlády Moldavské republiky a Podněstří. Autonomní územně správní jednotka se zvláštním statusem Podněstří vznikla v roce 2005 na základě \"Zákona o zvláštním statusu sídel na levém břehu Dněstru\".\n\nVětšinové vládě agrárníků se podařilo dosáhnout politického konsenzu a postupně tak přeorientovat domácí a zahraniční politiku. Státní moc podepsala dohodu s Gagauzskem. Území na základe jejího podpisu získalo autonomii, kterou 23. prosince 1994 potvrdil moldavský parlament. V regionálním hlasování Gagauzů v roce 1995 byly ustanoveny oficiální hranice Gagauzska. Autonomie získala mnohá práva: garanci místní samosprávy a parlamentu (\"Halc Toplosu\") a uznání gagauzštiny jako úředního jazyka, který se tak zařadil před moldavský a ruský jazyk, prezidenta voleného tajnou volbou na období čtyř let a soudy.\n\nKoncem roku 1998 v Moldavsku vypukla krize. Intenzita zahraničního obchodu po devalvaci ruského ruble (17. srpna 1998) v Ruské federaci s touto zemí prudce klesla a snížila se i průmyslová výroba a HDP (v porovnaní s rokem 1997 z 10 % na 7 %). Devalvovala i moldavská měna, v důsledku čehož vzrostly ceny potravin o 20 až 40 %. Východisko z této krize našla moldavská vláda ve zpřísnění finanční disciplíny a změně orientace zahraničního obchodu na země Společenství nezávislých států, Blízkého východu a Číny. Moldavský prezident se během referenda, které se konalo 23. května 1999, pokusil posilnit prezidentské pravomoci, čímž změnil některé články moldavské ústavy z roku 1994. Tento podnět se však nesetkal s většinovou podporou poslanců parlamentu.\n\n25. února 2001 se v zemi konaly předčasné volby, které vyhrála komunistická strana. Začátkem dubna toho roku (4. duben 2001) byl jejich vůdce Vladimir Voronin zvolen poprvé do funkce prezidenta země. O čtyři roky později, 6. března 2005 se konaly nové volby do moldavského parlamentu; v prezidentských volbách opět zvítězil Vladimir Voronin. Druhý kandidát, Gheorghe Duca, získal o 75 poslaneckých hlasů méně. Voronin byl k výkonu druhého prezidentského mandátu inaugurován 7. dubna 2005.\n\n\n\n"}
{"id": "1201053", "url": "https://cs.wikipedia.org/wiki?curid=1201053", "title": "Divergentní myšlení", "text": "Divergentní myšlení\n\nDivergentní myšlení označuje myšlenkový proces, který vede ke vzniku většího množství originálních řešení problému. Jedná se o myšlení rozbíhavé, kdy stimulus v podobě předloženého problému vyvolá hledání a vytváření různých alternativ. Uplatňuje se zejména, pokud má problém více možných řešení nebo pokud k jeho vyřešení vede několik rozdílných cest. Divergentní myšlení bývá považováno za jeden z významných předpokladů kreativity.\n\nOpakem divergentního myšlení je konvergentní myšlení (sbíhavé), které od počátku směřuje pouze k jednomu správnému či nejlepšímu řešení: Správnému podle názoru tazatele, proto svým způsobem manipulativní a podsouvajicí. Umožňuje vyvozování závěrů na základě logického uvažování.\nZatímco divergentní myšlení tedy spočívá ve vysoké produkci originálních nápadů a myšlenek, podstatou konvergentního myšlení je naopak produkci nápadů a myšlenek omezit na úzkou množinu. (Předem známou?) Tato množina pak obsahuje pouze myšlenky, které nás mohou za pomoci striktního uplatnění logiky a analogie dovést k jednomu správnému řešení.\n\nMnožství výzkumů však zdůrazňuje i úlohu, kterou nese konvergentní myšlení v rámci tvořivého procesu a předpokládá, že produkce hodnotných originálních řešení závisí na souhře obou doplňujících se procesů.\n\nPojmy divergentní a konvergentní myšlení zavedl v 50. letech 20. století americký psycholog Joy Paul Guilford.\n\nSložky divergentního myšlení vymezil Joy Paul Guilford v rámci své komplexní teorie inteligence následovně:\n\nÚlohy používané pro měření divergentního myšlení jsou charakteristické svojí otevřeností a volně definovaným zadáním. Zároveň pro ně nejsou stanoveny žádné správné ani špatné odpovědi. To umožňuje respondentovi generovat množství řešení a zejména pak vytvářet nové alternativy.\n\nV testech divergentního myšlení se nejčastěji hodnotí:\n\nJednou z metod, která se využívá pro měření schopnosti divergentního myšlení je test neobvyklého použití amerického psychologa Joy Paul Guilforda. Testové úlohy vyžadují po respondentovi, aby se pokusil vyjmenovat co nejvíce způsobů využití běžných předmětů, jako jsou např. cihla, kancelářská sponka nebo noviny.\nTest neobvyklého použití se skóruje na základě čtyř komponentů. Kromě originality, fluence a flexibility se hodnotí i elaborace. Vysoká míra elaborace se vyznačuje větším množstvím detailů a dokreslení, které se objevují v rámci popisu využití objektu.\n\nValidita testů, které se využívají k měření divergentního myšlení potažmo tvořivosti, je problematická a jejich metodologie bývá často vystavována kritice.\n\nZa jeden z metodologických nedostatků testů divergentního myšlení (a tvořivosti) je považován časový limit, který má respondent jasně vyhrazen pro vyplnění jednotlivých sekcí testu. Kritici upozorňují, že ve chvíli, kdy se respondent domnívá, že je mu měřen čas, je jeho schopnost hledat originální řešení je omezena. Hrozí také, že přidělený čas nebude stačit na vyčerpání běžných a očividných řešení a respondent se tak nedostane do fáze, ve které začínají vznikat asociace, za jejichž pomoci jedinec hledá řešení nová a originální.\nPokud jsou respondenti informování o tom (nebo mají sami pocit), že jsou testováni, produkují ve většině případů pouze ta nejvíce běžná řešení, u kterých mají pocit, že jim přinesou dobré ohodnocení zkoušejícího. Pokud je těm samým lidem řečeno, že mají na jednotlivé úlohy pohlížet jako na hry, nikoliv na test, objevuje se u nich větší podíl divergentního myšlení a přichází s větším počtem originálních nápadů.\n\nKritizován je i sklon některých výzkumných studií využívat při skórování testů divergentního myšlení pouze informaci o jeho fluenci. Kritici argumentují, že originalita je mnohem důležitějším předpokladem kreativity než fluence a měl by tak na ní být kladen větší důraz.\n\nVelké množství výzkumů opakovaně ukázalo, že lidé kteří jsou instrukcemi administrátora testu povzbuzeni ke kreativitě - ve smyslu hravosti, originality - dosahují v testech divergentního myšlení lepších výsledků nežli jedinci, kteří tuto instrukci nedostali, případně byli povzbuzeni k fluenci - tj. k vygenerování co největšího počtu odpovědí. Studie Nusbaum, Silvia a Beaty (2014) se pokusila předchozí výzkumy replikovat a uvést tyto poznatky do širšího kontextu, který zahrnuje vztah divergentního myšlení a fluidní inteligence. Výzkumnící odhalili tzv. Matoušův efekt - u respondentů s nízkou fluidní inteligencí měla instrukce k tvořivosti nebo naopak fluenci minimální dopad na kreativitu jejich odpovědí (míru divergentního myšlení). U respondentů s vysokou mírou fluidní inteligence vyvolalo naopak povzbuzení ke kreativitě její mnohonásobně větší nárůst. Autoři hypotetizují, že povzbuzení jedinců s vyšší fluidní inteligencí ke kreativitě pravděpodobně způsobuje zapojení mechanismů, které ostatní lidé nemají v takové míře k dispozici. Charakter těchto mechanismů však zatím nebyl prozkoumán.\n\nSoučasné nastavení vzdělávacího systému je často označováno za jednu z příčin nedostatečné schopnosti divergentního myšlení. Odborná literatura z oblasti psychologie tvořivosti často zdůrazňuje, že dnešní vzdělávací systém má sklon se příliš koncentrovat na hledání jedné správné odpovědí, kterou odměňuje, zatímco špatné odpovědi trestá. Studenti tak často nechtějí riskovat hledání nových cest a alternativních řešení, jelikož tento způsob divergentního uvažování s sebou nese vyšší riziko neúspěchu a trestu. Volí proto bezpečnější, konvergentní cestu k řešení.\n\nV rámci výukových strategií podporující tvořivost studentů doporučují autoři vytvářet prostředí, které bude podněcovat snahu vytvářet nová originální řešení - tj. divergentní myšlení - zároveň však bude brát ohled na jejich přesnost a správnost. V souladu s poznatky dalších výzkumníků je tak kladen důraz na kooperaci divergentního a konvergentního myšlení, přičemž oba procesy by měly za pomoci vzájemného doplňování vést k ideálnímu řešení. David Fontana ve své monografii Psychologie ve školní praxi popisuje nutnost verifikace (ověření) funkčnosti daného řešení. Pokud řešení selže, musí být odmítnuto, dítě by však dle něj mělo být pochváleno za nápaditý pokus. Takové selhání pak může podnítit produkci množství nových nápadů, které jsou dále ověřovány a mohou ve finále vést k žádoucímu a funkčnímu řešení.\n\nNěkolik studií (Lewis & Lovatt, 2013; Sowden, Clements et al., 2015) zkoumalo vztah mezi improvizací a mírou divergentního myšlení. Jejich výsledky ukázaly, že pokud jedinci podstoupili krátce před testováním improvizační cvičení v oblasti verbální či umělecké (hudba, drama, tanec), podávali v testech divergentního myšlení lepších výkon. Skupina, která improvizační cvičení podstoupila, dosahovala v porovnání s kontrolní skupinou vyšší skóre ve všech oblastech divergentního myšlení a kreativity – fluenci, flexibilitě i originalitě.\n\n\n"}
{"id": "1201054", "url": "https://cs.wikipedia.org/wiki?curid=1201054", "title": "Seznam kardinálů zemřelých ve 21. století", "text": "Seznam kardinálů zemřelých ve 21. století\n\nToto je seznam kardinálů zemřelých v 21. století:\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1201055", "url": "https://cs.wikipedia.org/wiki?curid=1201055", "title": "Seznam kardinálů zemřelých ve 20. století", "text": "Seznam kardinálů zemřelých ve 20. století\n\nToto je seznam kardinálů zemřelých ve 20. století:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1201056", "url": "https://cs.wikipedia.org/wiki?curid=1201056", "title": "Seznam kardinálů zemřelých v 19. století", "text": "Seznam kardinálů zemřelých v 19. století\n\nToto je seznam kardinálů zemřelých v 19. století:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1201061", "url": "https://cs.wikipedia.org/wiki?curid=1201061", "title": "Michał Szpak", "text": "Michał Szpak\n\nMichał Szpak (* 26. listopadu 1990 Jasło, Polsko) je polský zpěvák.\n\nNarodil se 26. listopadu 1990 do umělecké rodiny. Na pódiu stanul poprvé v devíti letech. Přestěhoval se do Varšavy, kde začal studovat psychologii na Univerzitě humanitních a sociálních věd.\n\nV roce 2011 se zúčastnil prvního polského ročníku soutěže X-Factor, v němž postoupil do finále. V prosinci téhož roku vydal své první EP s pěti skladbami, nazvané \"XI\". V roce 2013 vyhrál s písní Очи чёрные (Oči černé) hlavní cenu Zlatý samovar na Festivalu ruské písně v polské Zelené Hoře. V listopadu 2015 vydal své album \"Byle Być Sobą\" (Jen být sám sebou) s 12 skladbami. Úvodní píseň z tohoto alba nazvanou „Real Hero“ zazpíval v polské verzi pod názvem „Jesteś Bohaterem“ na 52. ročníku Národního festivalu polské písně v Opolí a vyhrál hlavní cenu v soutěži SuperPremiery 2015.\n\nDne 5. března 2016 vyhrál s rockovou baladou „Color Of Your Life“ národní kvalifikační kolo Eurovize, když porazil Edytu Górniakovou, vůbec první polskou účastnici Eurovision Song Contest, která v roce 1994 v Dublinu dosáhla nejlepšího polského úspěchu v této soutěži – druhého místa. Szpak tedy 12. května vystoupil jako polský zástupce v 2. semifinále Eurovision Song Contest 2016, odkud se 151 bodem prošel na 6. z deseti postupových příček do velkého finále. V tom obdržel od poroty pouhých 7 bodů, což vystačilo pro předposlední, 25. místo, další 222 body však přidali diváci, což ho vyneslo na celkově 8. příčku.\n\n"}
{"id": "1201062", "url": "https://cs.wikipedia.org/wiki?curid=1201062", "title": "Richard Crane", "text": "Richard Crane\n\nJméno a příjmení Richard Crane nosí více osobností:\n\n"}
{"id": "1201063", "url": "https://cs.wikipedia.org/wiki?curid=1201063", "title": "Richard Crane (diplomat)", "text": "Richard Crane (diplomat)\n\nRichard Teller Crane (12. srpna 1882 Denver, Colorado – 3. října 1938) byl americký diplomat a v letech 1919–1921 první velvyslanec Spojených států amerických v Československu, s oficiálním titulem mimořádný velvyslanec a zplnomocněný ministr.\n\nNarodil se roku 1882 v coloradském Denveru do rodiny jednoho z nejbohatších amerických průmyslníků Charlese R. Cranea, jenž zdělil rodinný konglomerát firem vybudovaný dědem Richardem T. Cranem. Otec Charles Crane se stal jedním z významných donátorů prezidentské volební kampaně Woodrowa Wilsona v roce 1912. Po jeho vítězství působil v několika diplomatických pozicích Wilsonovy administrativy. Poslední z nich byl úřad vyslance v Číně.\n\nPo skončení Lawrenceville Preparatory School nastoupil Richard Crane na Harvardovu univerzitu, kterou ukončil v roce 1904 ziskem titulu bakalář umění (A.B.). Od roku 1905 pracoval jako viceprezident rodinných společností Eaton, Cole and Burnham Co., které byly o pět let později sloučeny s Crane Co. Do srpna 1914 působil na pozici prezidenta Crane Valve Co, aby poté kandidoval do kongresu za Rooseveltovu Pokrokovou stranu v devátém chicagském obvodu. Podle vlastních slov skončil „těsně třetí“.\n\nS Ellen Douglasovou Bruceovou (nar. 1872), pocházející z virginského South Bostonu, se oženil 22. září 1909. Manželé se usídlili ve virginském sídle Westover Plantation spadajícím do historického okresu Charles City.\n\nV roce 1918 spolupracoval s T. G. Masarykem v otázce americké (i spojenecké) pomoci československým legionářům v Rusku.\n\nAmerický prezident Woodrow Wilson jej ve svém druhém volebním období jmenoval 23. dubna 1919 prvním velvyslancem Spojených států v nově vzniklém Československu. Americký Senát jeho nominaci schválil 26. června téhož roku. Pověřovací listiny československé vládě předal již 11. června 1919 a do senátního potvrzení byl pouze pověřen vedením zastupitelského úřadu. Z funkce odstoupil 5. prosince 1921, kdy jej nahradil historik Lewis Einstein jmenovaný republikánským prezidentem Warrenem G. Hardingem, jenž v Bílém domě úřadoval od března 1921.\n\nPřed pražským angažmá působil od léta 1915 jako tajemník ministra zahraničí Roberta Lansinga.\n\nV roce 1919 získal do vlastnictví malostranský Schönbornský palác za nízkou cenu 117 tisíc dolarů, která byla pravděpodobně snížena vysokým počtem pronájmů – ze sta pokojů bylo takto smluvně vázáno osmdesát. V roce 1925 palác odkoupila vláda Spojených států a učinila jej trvalým sídlem amerického velvyslanectví.\n\nNa virginské usedlosti Westover Plantation zemřel 3. října 1938 ve věku padesáti šesti let po smrtelném střelném poranění do oblasti pravého spánku, během lovu na chřástala karolinského. Pochován byl na hřbitově ve Westoveru.\n\nKe Craneově diplomatické misi v Československu přispěl dlouholetý přátelský vztah jeho rodiny s prezidentem Tomášem Garriguem Masarykem. Slavjanofilsky orientovaný otec Charles R. Crane pozval na počátku 20. století Masaryka s Kovalevským a Miljukovem k přednáškové činnosti na Chicagskou univerzitu, spolusponzoroval vznik \"Slovanské epopeje\" a starší portrét jeho dcery Josephine Craneové použil Alfons Mucha jako předobraz slovanské bohyně Slavie na bankovce 100 Kčs. Především jeho zásluhou, díky přístupu k Woodrowu Wilsonovi, byl Masaryk v květnu 1918 představen americkému prezidentu a 19. června téhož roku s ním mohl jednat.\n\nCharles Crane v roce 1904 také pozval do Chicaga Alici Masarykovou, studující tehdy postgraduál v Lipsku. Jan Masaryk odjel v září 1906 do Spojených států, kde od následujícího roku pracoval v Craneově connecticutské slévárně v Bridgeportu. Během šestiletého pobytu se poznal i s Frances, další z Craneových dcer. Při její návštěvě Prahy, kde již bratr Richard Crane působil jako velvyslanec, navázala s Janem Masarykem vztah. V roce 1924 se za něj provdala a rozvod následoval roku 1931. Z předchozího manželství měla tři děti.\n\n\n"}
{"id": "1201064", "url": "https://cs.wikipedia.org/wiki?curid=1201064", "title": "Amir Haddad", "text": "Amir Haddad\n\nAmir Haddad (; * 20. června 1984 Paříž), celým jménem Laurent Amir Khlifa Khedider Haddad (), známý též jen jako Amir, je izraelsko-francouzský zpěvák a písničkář.\n\nNarodil se 20. června 1984 v Paříži tuniskému otci a marocko-španělské matce. Vyrůstal v Sarcelles na severním předměstí Paříže, v osmi letech se však s rodiči přestěhoval do Izraele. Později zde nastoupil povinnou vojenskou službu a po jejím absolvování zahájil zubařské univerzitní studium, které dokončil v roce v roce 2012. V roce 2014 se oženil se svou izraelskou partnerkou. Slyší jen na jedno ucho.\n\nUž před vojnou se v roce 2006 zúčastnil čtvrté řady izraelské verze SuperStar – A Star is Born. V roce 2008 pro francouzskou nahrávací společnost natočil debutový singl „Kache limtso milim“, v roce 2011 pak vydal své první album \"Vayehi\". Koncem roku 2013 se zúčastnil třetí řady francouzské verze talentové soutěže Hlas, kde získal podporu všech 4 porotců, postoupil až do finále a skončil na 3. místě. V té době si začal psát i vlastní písně, z nichž pak vzniklo album \"Au coeur de moi\", vydané na konci dubna 2016 labelem Warner Music France.\n\nKoncem února 2016 francouzská televize France 2 oznámila, že Amira vyšle jako národního reprezentanta do mezinárodní soutěže Eurovision Song Contest 2016. V květnu téhož roku tedy vystoupil ve švédském Stockholmu se svým electro-popovým hitem „J’ai cherché“, který napsal zčásti ve francouzštině a zčásti v angličtině spolu s Nazimem Khaledem a Johanem Erramim. Ve finále soutěže získal od poroty a diváků dohromady 257 bodů, což mu vyneslo z 26 uchazečů celkově 6. místo. Dosáhl tak pro Francii nejlepšího výsledku od roku 2002, kdy Sandrine François s písní „Il faut du temps“ skončila pátá.\n\n"}
{"id": "1201071", "url": "https://cs.wikipedia.org/wiki?curid=1201071", "title": "Karel Kovařovic (fotbalista)", "text": "Karel Kovařovic (fotbalista)\n\nKarel Kovařovic byl český fotbalista, záložník. Jeho bratrem byl fotbalista Alois Kovařovic.\n\nHrál v předligové éře za SK Smíchov, SK Viktoria Žižkov a SK Slavia Praha. Mistr Českého svazu fotbalového 1913. Vítěz Poháru dobročinnosti 1913, finalista 1909 a 1910. Amatérský mistr Evropy UIAFA 1911.\n\n"}
{"id": "1201073", "url": "https://cs.wikipedia.org/wiki?curid=1201073", "title": "Antonín Vrbovec", "text": "Antonín Vrbovec\n\nAntonín Vrbovec (1911 – ?) byl československý fotbalový rozhodčí. \n\nV československé lize působil v letech 1938–1960. Řídil celkem 107 ligových utkání. Jako mezinárodní rozhodčí řídil v letech 1955–1958 dvě mezistátní utkání. \n\n\n"}
{"id": "1201074", "url": "https://cs.wikipedia.org/wiki?curid=1201074", "title": "Song Čung-ki", "text": "Song Čung-ki\n\nSong Čung-ki (hangul: 송중기, * 19. září 1985) je jihokorejský herec.\n\n\n"}
{"id": "1201097", "url": "https://cs.wikipedia.org/wiki?curid=1201097", "title": "Judo na Letních olympijských hrách 2016", "text": "Judo na Letních olympijských hrách 2016\n\nSoutěže v judu na LOH v Rio de Janeiro proběhly v hale Carioca Arena 2 v přilehlé části Ria de Janeira v Barra da Tijuca v období 6. srpna až 12. srpna 2016.\n\nJudo nebo \"Japonský zápas\" jako sportovní disciplína byla vytvořena počátkem padesátých let dvacátého století. Cílem nově vzniklé Mezinárodní judistické federace bylo dostat judo do rodiny olympijských sportů. Tehdejší tradiční soutěžní systém podle technické výkonnosti (Dan) však nevyhovoval Mezinárodnímu olympijskému výboru (MOV), který apeloval na zavedení váhových kategorií. Koncem padesátých let IJF přistoupila na podmínky MOV a v roce 1960 na mezinárodním olympijském kongresu v Římě bylo judo zařazeno mezi sporty olympijských her v Tokiu v roce 1964.\n\nSportovní judo jak ho známe dnes bylo formováno v průběhu šedesátých a sedmsesátých let sovětskými zápasníky sambo, jejichž neortodoxní prováděních chvatů (úchop gi hluboko na zádech, páčící techniky v postoji atd.) si brzy získaly oblibu většiny nejaponských judistů. Situace šla dokonce tak daleko, že koncem osmdesátých let řada judistů nosila judogi připomínající sambistickou kurtku (kurtka je užší, více přilehá k tělu). Počátkem devasetách let IJF pravidly značně vymezila rozměry judogi. V roce 2010 IJF přikročila k dalšímu radikálnímu kroku, k zákazu útoku na nohy soupeře aby donutila judisty soustředit se více na techniky v postoji. Počátkem nového tisíciletí bylo taktikou převážné většiny judistů dostat (povalit útokem na nohy) soupeře na zem a v boji na zemi tzv. ne-waze nasadit submisi (držení, páčení, škrcení).\n\n\nKvalifikace na olympijské hry v Rio de Janeiro byla zahájena turnajem světového poháru v Madridu 31. května 2014 a končila 29. května 2016 turnajem mistrů v Guadalajaře. Na olympijské hry se podle žebříčku Mezinárodní judistické federace přímo kvalifikovalo v každé váhové kategorii 22 mužů a 14 žen. Druhá možnost kvalifikace vedla přes jednotlivé kontinentální unie. Každá kontinentální unie má rozdílné kvóty. V poslední řadě se olympijského turnaje v judu účastní pozvaní judisté, z nichž převážnou většinu tvoří amatérští sportovci z judisticky rozvojových zemí.\n\nOlympijského turnaje se smí účastnit judista narozený v roce 2001 a starší. Nejmladšímu účastníkovi tak teoreticky může být 14 let a 220 dní.\n\n\n\"podrobně zde\"\n\n\n\n\n\"pozn. Věk je počítán podle ročníku narození. V případě ataku rekordu se upřesňuje podle data narození a data získaní medaile.\"\n\n\n"}
{"id": "1201104", "url": "https://cs.wikipedia.org/wiki?curid=1201104", "title": "Edward G. Robinson", "text": "Edward G. Robinson\n\nEdward G. Robinson, rodným jménem Emanuel Goldenberg (12. prosinec 1893, Bukurešť – 26. leden 1973, Los Angeles) byl rumunsko-americký herec židovského původu. Populární hvězda klasického Hollywoodu, která se proslavila zejména rolemi gangsterů v noirových kriminálkách (zejm. \"Little Caesar\", \"Key Largo\"). Hrál ve více jak 100 filmech. American Film Institute ho roku 1999 zařadil na seznam 25 největších amerických hereckých hvězd 20. století, a to na 24. místě.\nNarodil se v židovské rumunské rodině, kde se mluvilo jidiš. K emigraci do USA se rodina rozhodla poté, co byl Edwardův bratr napaden při antisemitském virválu. Do Ameriky přijeli roku 1903, když bylo Edwardovi 10 let. Jako mnoho jiných chudých židovských emigrantů žili na Lower East Side v New Yorku. Jméno na Robinson si změnil, když začal veřejně vystupovat na jevišti, přičemž G. uprostřed pseudonymu odkazovalo k jeho původnímu příjmení.\n\nZačínal v Yiddish Theater District, roku 1915 prorazil na Broadway. Roku 1923 hrál prvně ve filmu, tehdy ještě němém – \"The Bright Shawl\". Roku 1927 hrál na jevišti prvně gangstera, což ho na dlouhou dobu zaškatulkovalo. Ve 30. letech vedl mnoho kampaní proti nacismu. Za druhé světové války se přihlásil do armády, ale byl odmítnut pro vysoký věk. Ve 40. letech začal dostávat i vážnější a složitější role. V období mccarthismu byl vyšetřován z podezření na \"protiamerickou činnost\", ale nebyl nijak postižen. Zemřel pouhých dvanáct dní poté, co natočil své poslední filmové záběry – ve sci-fi \"Soylent Green\". Ač nebyl nikdy nominován na Oscara, krátce po smrti mu Akademie udělila Oscara čestného.\n\nNavzdory rolím, které hrál, byl velmi jemným a vzdělaným mužem, který hovořil sedmi jazyky. Podporoval Demokratickou stranu.\n\nRobinson svými postavami zloduchů velmi ovlivnil americkou populární kulturu, byly často citované a parodované. Herec Hank Azaria uvedl, že hlas pro policistu Clancy Wigguma v seriálu Simpsonovi utvořil podle hlasu Robinsonova.\n"}
{"id": "1201107", "url": "https://cs.wikipedia.org/wiki?curid=1201107", "title": "Jawa 250 Special", "text": "Jawa 250 Special\n\nJawa 250 Special je československý vzduchem chlazený jednoválcový motocykl, vyráběný v letech 1934–1940 firmou Jawa. Po druhé světové válce bylo několik motocyklů skompletováno ze zbývajících dílů. Výroba byla ukončena v roce 1946. Bylo vyrobeno asi 14 tisíc kusů.\n\nMotocykl vychází z modelu Jawa 175 Special. Přední vidlice lisovaná s centrálním pružícím perem a třecími tlumiči. Nádrž chromovaná. Zadní kolo neodpružené. Sedlo odpružené dvojicí válcovitých pružin. Elektrická soustava s šestipolovým dynamem v setrvačníku o výkonu 35 wattů a magnetkou. Na přání baterie, elektrická houkačka, tachometr, nosič a druhé sedlo pro spolujezdce. Převodovka stejná jako u 175 Special, třístupňová, oddělená od motoru, ruční řazení na pravé straně pákou od motoru, později kulisou na nádrži. Na přání nožní řazení. Spojka dvoulamelová třecí, suchá.\n\nDvoudobý, vzduchem chlazený litinový jednoválec s obsahem 248 cm³ a vratným vyplachováním Schnürle, hlava válce i píst z hliníku, s dekompresorem. Primární převod řetězem v olejové lázni. Kliková hřídel lisovaná, uložená na valivých ložiskách. Dvojité výfuky uchycené pomocí příruky, později pomocí převlečné matice. Tlumič výfuku plochý, od roku 1937 rybiny.\n\n\n\n"}
{"id": "1201108", "url": "https://cs.wikipedia.org/wiki?curid=1201108", "title": "Jawa 250 horský typ", "text": "Jawa 250 horský typ\n\nJawa 250 horský typ je československý vzduchem chlazený jednoválcový motocykl, vyráběný v letech firmou Jawa.\n\nJde o variantu typu Jawa 250 Special, vyrobenou v omezeném množství. Vně klikové skříně u řetězového kola primárního převodu byl přišroubován druhý setrvačník motoru. Sloužil k tomu, aby motor neztrácel rychle otáčky při jízdě do stoupání.\n\nMotor vychází z typu 250 Special. Kliková hřídel je uložena na valivých ložiskách. Magneto je na pravé straně. Válec je litinový vybavený vratným vyplachováním Schnürle. V zadní části má sací otvor, na bocích malé záslepky přepouštěcích kanálů, které tvoří horní rádius kanálu, vpředu dva výfukové kanály. Výfuky jsou přišroubované pomocí převlečných matic. Na válec navazuje hliníková hlava s dekompresorem. Primární převod pomocí dvojitého řetězu pracuje v olejové lázni.\n\nŠasi vycházelo z typu Jawa 250 Special, ale zadní brzda byla rozetě, za motorem byla baterie s usměrňovačem, nová nádrž se znakem Jawa s nákolenicemi, nový úchyt předního světla, které bylo stejné s 350 OHV Special se zabudovaným tachometrem, náhon tachometru byl z předního bubnu.\n\n\n"}
{"id": "1201109", "url": "https://cs.wikipedia.org/wiki?curid=1201109", "title": "Kameň", "text": "Kameň\n\nKameň (slovensky Kámen) může být:\n\n"}
{"id": "1201113", "url": "https://cs.wikipedia.org/wiki?curid=1201113", "title": "Kbelský hřbitov", "text": "Kbelský hřbitov\n\nKbelský hřbitov se nachází v Praze 9 u městské části Kbely u ulice Semilská. Jedná se o jeden z nejmladších pražských hřbitovů; zřízen byl roku 1948, první pohřeb se zde konal o rok později. K pohřbívání se používá pouze část hřbitova, v severní a západní části nejsou zatím žádné hroby. U jihovýchodní části zdi se nacházejí kolumbária a loučka rozptylu. Rozloha hřbitova činí cca 2 hektary.\n\n"}
{"id": "1201115", "url": "https://cs.wikipedia.org/wiki?curid=1201115", "title": "Patrik Maturkanič", "text": "Patrik Maturkanič\n\nProkop Patrik Maturkanič (* 12. července 1974 Michalovce) je slovenský římskokatolický duchovní, teolog, filozof, pedagog a spisovatel.\n\nV roce 1992 maturoval a v roce 1993 vstoupil do řádu petrinů, kde přijal řeholní jméno Prokop. V letech 1994-1999 absolvoval studium filosofie a teologie v Olomouci. Na kněze byl vysvěcen v 11. září 1999. Dále působil tři roky v pastoraci v Písku. V letech 2002-2004 absolvoval posgraduální studium na Papežské lateránské univerzitě v Římě, kde se specializoval na obor \"Nová evangelizace\". V roce 2004 se opět zařadil do duchovní správy v Jižních Čechách a působil v Lomci u Vodňan, v Chelčicích a v Bavorově. V letech 2004-2007 získal doktorát teologie na Cyrilometodějské bohoslovecké fakultě v Bratislavě. V letech 2007-2008 vyučoval filosofickou antropologii na Vysoké škole evropských a regionálních studií (VŠERS) v Českých Budějovicích a v roce 2009 přednášel na VŠSZ v Praze. V letech 2010-2011 působil v duchovní správě v Brně a od roku 2011 začal působit na Teplicku (Novosedlice, Dubí a Cínovec). Od roku 2015 začal vyučovat na Vysoké škole aplikované psychologie (VŠAPs) v Terezíně. Je autorem řady odborných recenzí. V lednu 2019 úspěsně obhájil na RKCMBF UK v Bratislavě svou habilitační práci a byl mu rektorem této univerzity dán titul docent teologie.\n\n\n\n\n\n"}
{"id": "1201116", "url": "https://cs.wikipedia.org/wiki?curid=1201116", "title": "Kolovratský hřbitov", "text": "Kolovratský hřbitov\n\nKolovratský hřbitov se nachází v Praze 10 v městské části Kolovraty. Hřbitov byl založen jako náhrada za již nevyhovující hřbitov uprostřed obce u kostela sv. Ondřeje. Nový hřbitov byl založen roku 1926 na náklady obcí Kolovraty a Nedvězí. Stavitelem hřbitova byl zvolen Jan Špaček z Votic. U vchodu byla vystavena márnice se zvoničkou. Roku 2005 byl hřbitov rozšířen o jižní část, ta je však pro nové hroby zatím nevyužívaná.\n\n"}
{"id": "1201121", "url": "https://cs.wikipedia.org/wiki?curid=1201121", "title": "Loketský kraj", "text": "Loketský kraj\n\nPočátky existence Loketského kraje spadají do 2. poloviny 13. století, kdy Přemysl Otakar II. nahradil původní hradské zřízení krajským zřízením. Raně středověké přemyslovské správní hradiště se nalézalo na hradu Loket, od nějž byl také celý kraj pojmenován.\n\nLoketský kraj byl známý svou těžební minulostí a protestanskou vírou. Nalézalo se zde plno hornických měst, městeček a osad k nejvýznamnějším patřil Jáchymov a Horní Slavkov těžba stříbra, cínu a dalších nerostných surovin na kterých tato oblast zbohatla.\n\nLoketsko se počítalo mezi tzv. vnější kraje se zvláštním postavením.\n\nPři solním sčítání v roce 1702 bylo zjištěno v Loketském kraji 23818 křesťanů a 116 židů. Dohromady 23934 obyvatel nad 10 let.\n\nPři reformě v roce 1714 došlo připojení Loketského kraje ke kraji Žateckému ale již 23. ledna 1751 reskriptem Marie Terezie bylo od Žateckého kraje Loketsko odděleno a zvětšeno oproti původní rozloze, přibylo např. do té doby částečně autonomní oblast Chebska. \nLoketský hejtman prováděl jen berní správu Chebska, ostatní záležitosti měl stále ve své kompetenci chebský purkrabí. Změna nastala roku 1773, kdy byl úřad purkrabího jako poslední institucionální výraz chebské samostatnosti zrušen. \n\nKraj vydržel v původním uspořádání až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou).\n\n\nMísta v Kraji Loketském z r. 1654, označená v berní rule tohoto kraje jako města a městečka\n"}
{"id": "1201124", "url": "https://cs.wikipedia.org/wiki?curid=1201124", "title": "Dependency hell", "text": "Dependency hell\n\nDependency hell (závislostní peklo) je v informatice hovorový výraz používaný frustrovanými uživateli počítačů, kteří mají problém s instalací specifické verze určitého softwarového balíčku, který má provázanost („závislosti“) na další softwarové balíčky, které uživateli typicky chybí. Ve většině současných linuxových distribucích je problém vyřešen pomocí správce balíčků, který další potřebné balíčky sám nabídne k instalaci (jsou-li dostupné), avšak v systému Microsoft Windows podobný systémový nástroj neexistuje.\n\nPojem může označovat také situaci, kdy jsou v softwarových balíčcích nadbytečné závislosti, které způsobí, že kvůli jednoduchému programu je nutné do systému instalovat jinak nepotřebné softwarové balíčky. Proto je možné v balíčkovacím systému dpkg (Debian, Ubuntu) definovat závislosti, které je pouze doporučeno respektovat. Takovou vlastnost postrádá balíčkovací systém RPM (Red Hat Enterprise Linux, CentOS, Fedora atd.). Stejný problém byl řešen při uvedení Server Core edice Windows Server 2008, kde bylo nutné odstranit nadbytečné závislosti cmd.exe, aby bylo možné edici nainstalovat v minimální softwarové výbavě bez grafického uživatelského rozhraní.\n\n"}
{"id": "1201127", "url": "https://cs.wikipedia.org/wiki?curid=1201127", "title": "SK Brušperk", "text": "SK Brušperk\n\nSportovní klub Brušperk je moravský fotbalový klub z města Brušperk, který byl založen v roce 1943 pod názvem SK Brušperk. Od sezóny 2018/19 hraje Přebor Moravskoslezského kraje (5. nejvyšší soutěž).\n\nSvé domácí zápasy odehrává na stadionu Brušperk.\n\nZdroj: \n\n\nZdroj: \n\n"}
{"id": "1201129", "url": "https://cs.wikipedia.org/wiki?curid=1201129", "title": "Nino Schurter", "text": "Nino Schurter\n\nNino Schurter (* 13. května 1986) je švýcarský cyklista, závodící převážně v disciplíně cross-country. Je členem týmu Scott-Odlo-MTB Racing.\n\nV roce 2004 vyhrál mistrovství Evropy juniorů horských kol ve Wałbrzychu a získal finanční podporu od nadace Schweizer Sporthilfe, od roku 2007 jezdí profesionálně. Je osminásobným mistrem světa v individuálním závodě (2009, 2012, 2013, 2015, 2016, 2017, 2018, 2019) a trojnásobným mistrem ve štafetě (2006, 2007, 2018). Také vyhrál třicet závodů Světového poháru (stav k září 2018), což ho v historických statistikách řadí na druhé místo za Juliena Absalona, a šestkrát skončil první v jeho celkové klasifikaci (2010, 2012, 2013, 2015, 2017, 2018). Na olympiádě 2008 obsadil třetí místo, na hrách 2012 byl druhý, když většinu závodu vedl a těsně před cílem ho předjel Jaroslav Kulhavý. V roce 2015 Schurter vyhrál závod horských kol na Evropských hrách v Baku. Je rovněž mnohonásobným mistrem Švýcarska v cross country, v letech 2012 a 2013 byl zvolen švýcarským cyklistou roku, získal také čestnou medaili Mendrisio d'argento. Věnoval se rovněž silniční cyklistice, v roce 2014 skončil na 42. místě závodu Kolem Romandie. V roce 2016 přijel jako hlavní favorit na LOH do Ria a průběh závodu dal předpokladům zapravdu. Schurter se rychle propracoval do čela závodu, kde pak dlouho jezdil spolu s Jaroslavem Kulhavým. V předposledním šestém kole Schurter ve stoupání nastoupil, Kulhavému odjel a zajistil si zlatou medaili.\n\nSchurter je považovaný za skvělého technika, který velmi dobře zvládá sjezdy a obtížné technické pasáže. Svým permanentním rychlým tempem a neumdlévajícím nasazením dokáže brzy po začátku závodu setřást většinu soupeřů. Spolu s Julienem Absalonem a Jaroslavem Kulhavým jsou jedinými třemi závodníky, kteří v období od května 2013 do srpna 2016 vyhráli závod světového poháru a mistrovství světa v cross country. V roce 2017 vyhrál jako vůbec první v historii úplně všechny závody světového poháru. V roce 2018 již nebyl tak dominantní (dokázali ho porazit Sam Gaze, Gerhard Kerschbaumer a Mathias Flückiger), ale přesto zvítězil ve 4 závodech SP a získal opět celkový titul. \n\nNino Schurter je ženatý a má jednu dceru.\n\n"}
{"id": "1201136", "url": "https://cs.wikipedia.org/wiki?curid=1201136", "title": "Davao", "text": "Davao\n\nDavao ( , , , , ) je město na Filipínách. Leží na ostrově Mindanao při stejnojmenném zálivu a k roku 2010 mělo cca 1,2 milionu obyvatel. Davao bylo založeno v polovině 19. století a status města získalo 16. března 1937.\n\nMěsto vedl 22 let Rodrigo Duterte, který si jako starosta vysloužil přezdívku „exekutor“ díky své tvrdé kampani proti zločinu. V roce 2016 byl zvolen prezidentem Filipín.\n\n"}
{"id": "1201141", "url": "https://cs.wikipedia.org/wiki?curid=1201141", "title": "SK Beskyd Čeladná", "text": "SK Beskyd Čeladná\n\nSportovní klub Beskyd Čeladná je moravský fotbalový klub z obce Čeladná, který v sezoně 2015/16 vyhrál I. A třídu Moravskoslezského kraje a probojoval se do Přeboru Moravskoslezského kraje (5. nejvyšší soutěž). Klub byl založen v roce 2004 po sloučení týmů FK Čeladná a 1. FC Vítkovická nemocnice BMA 1853.\n\nSvé domácí zápasy odehrává na stadionu Čeladná.\n\nZdroj: \n\n"}
{"id": "1201143", "url": "https://cs.wikipedia.org/wiki?curid=1201143", "title": "1. FC Vítkovická nemocnice BMA 1853", "text": "1. FC Vítkovická nemocnice BMA 1853\n\n1. Football Club Vítkovická nemocnice Blahoslavené Marie Antoníny 1853 byl moravský fotbalový klub z ostravského městského obvodu Vítkovice, naposled hrající v sezóně 2003/04 I. A třídu Moravskoslezského kraje (6. nejvyšší soutěž).\n\nV roce 2004 byl klub přesunut do Čeladné, kde byl následně sloučen s FK Čeladná do nově vytvořeného klubu SK Beskyd Čeladná.\n\nZdroj: \n\n"}
{"id": "1201145", "url": "https://cs.wikipedia.org/wiki?curid=1201145", "title": "Budova Regionálního centra Olomouc 2", "text": "Budova Regionálního centra Olomouc 2\n\nRegionální centrum Olomouc 2 (RCO2) je výšková budova nacházející se na ulici Jeremenkova v Olomouci, naproti hlavnímu nádraží. Slouží jako administrativně-obchodní budova a byla otevřena v roce 2003. Budova má 20 podlaží, se svými 71 metry výšky patří k nejvýraznějším orientačním bodům Olomouce. Vrchol budovy je v nadmořské výšce 300 m. Společnost regionální centrum Olomouc budovu postavila, protože nedostačovaly prostory v budově RCO1 z roku 1997.\n\nBudovu ve svém pořadu Gebrian versus (díl Gebrian vs. Olomouc) v roce 2013 kritizoval architekt a novinář Adam Gebrian, podle něj je stavba návrat do komunistické éry, je architektonicky moc složitá, stejně tak složitá na údržbu.\n\n"}
{"id": "1201149", "url": "https://cs.wikipedia.org/wiki?curid=1201149", "title": "Ergy Landau", "text": "Ergy Landau\n\nErgy Landau (19. června 1896 Budapešť – 1967 Paříž) byla francouzská fotografka maďarského původu. Patřila k představitelům humanistické fotografie, proslavila se především fotografiemi dětí a zvířat.\n\nNarodila se v Budapešti a navzdory předsudkům si prosadila studium fotografie. Studovala v Budapešti, Vídni a v Berlíně. Ve stejných městech pak pracovala ve fotografických ateliérech. Ve Vídni v ateliéru Franze Xavera Setzera, v Berlíně v ateliéru Rudolfa Dührkoopa. Po skončení první světové války se vrátila do Budapešti a vytvářela dětské filmy. Na pozvání francouzského producenta odešla v roce 1923 do Paříže, kde fotografovala portréty herců. V roce 1924 se zde setkala se svým krajanem László Moholy-Nagyem, který ji inspiroval k modernějšímu pojetí fotografie. V letech 1928–1932 fotografovala pro přední filmové režiséry, jako byli např. Abel Gance, Alexis Granowsky, René Clair nebo Henri Diamant-Berger. Založila vlastní fotografický ateliér, který se specializoval především na dětskou fotografii. Vedle toho fotografovala zvířata, přírodní scenérie a krajinu. V jejím ateliéru pracovaly i později známé fotografky Nora Dumas (Kelenföldi Telkes Nóra) a Ylla (Camilla Koffler).\n\nV letech 1954 a 1956 podnikla reportážní cesty do Číny a Mongolska. Fotografie z těcho cest byly otištěny v jejích knihách \"Aujourd'hui la Chine\" (Čína dnes, vyšlo 1955) a \"Horoldamba : Le petit Mongol\" (Malý Mongol Horoldamba, vyšlo 1957).\n\nV padesátých letech se podílela na výstavách humanistické fotografie, jako byla například výstava \"Lidská rodina\" (The Family of Man).\n\nV roce 1963 byla po tragické nehodě upoutána na lůžko. Zemřela v roce 1967.\n\n\n\n"}
{"id": "1201150", "url": "https://cs.wikipedia.org/wiki?curid=1201150", "title": "Maia Morgensternová", "text": "Maia Morgensternová\n\nMaia Morgensternová (* 1. květen 1962, Bukurešť) je rumunská herečka židovského původu.\n\nZačínala jako herečka Divadla mladých (\"Teatrul Tineretului\"), Židovského divadla v Bukurešti (\"Teatrul Evreiesc de Stat\") a poté i rumunského Národního divadla. V 80. letech začala hrát v rumunských filmech, ale v zahraničí se stala známou až díky francouzsko-rumunskému filmu \"Dub\" (\"Balanţa\") z roku 1992. Za výkon v tomto snímku obdržela evropskou filmovou cenu. Tím se jí otevřela cesta k zahraničním produkcím. Roku 1994 se objevila ve snímku \"Nostradamus\", o rok později ve filmu \"Odysseova cesta\". Největší slávu však získala díky filmu Mela Gibsona \"Utrpení Krista\" z roku 2004. Přijala zde roli Ježíšovy matky Marie. Odmítla přitom kritiku, že film byl antisemitský a jako židovka v něm neměla hrát. Podle ní pojednává o tom, jak je snadné manipulovat lidmi. Gibson ji prý obsadil kvůli jejímu jménu (jež lze přeložit jako Ranní hvězda), které považoval za „znamení“.\n\n"}
{"id": "1201151", "url": "https://cs.wikipedia.org/wiki?curid=1201151", "title": "Polypyrrolová vlákna", "text": "Polypyrrolová vlákna\n\nPolypyrrolová vlákna (mezinárodní zkratka PPy) jsou textilní materiály z elektricky vodivých polymerů.\nVýroba a vlastnosti polypyrrolu byly poprvé popsány v roce 1963. Polypyrrol se získává elektrolyticky nebo oxidací pyrrolu. \nMateriál má vodivost řádově 10 S/cm. Přimísením různých dopantů se dá vodivost značně zvýšit a zároveň zlepšit rozpustnost a tak umožnit zpracování mokrým zvlákňováním.\n\nV roce 2016 se nabízí dotovaný polypyrrol s vodivostí 10-50 S/cm např. za 22-27 €/g.\n\nAsi od roku 1990 se zkoušejí různé metody výroby vláken a aplikace polypyrrolu na textiliích s možným použitím jako vodič elektrického proudu.\nO komerčním využití PPy vláken však nebylo do konce roku 2015 nic známo.\nPolypyrrolová vlákna byla poprvé vyrobena (elektrochemicky) na začátku 90. let 20. století (rychlostí 1 cm/h).\n\nV první dekádě 21. století se např. pokusně zpracoval mokrým zvlákňováním polypyrrol dotovaný di-(2-ethylheyl) sulfosuccinatem (DEHS). Výsledný filament měl průměrnou vodivost cca 3 S/cm. Při polymerizaci s teplotou sníženou na -15°C se dosáhla vodivost vláken 30 S/cm a pevnost 4,2 GPa.\nCoatingem (povrstvováním) nevodivých vláken polypyrrolem se dá dosáhnout např. u vlny 0,23 S/cm, u bavlny 0,0006 S/cm (chemickou depozicí z plynné fáze). \n\nTkaniny, pleteniny a netkané textilie z bavlny, vlny a polyesteru (150 g/m) povrstveny 15-20 % polypyrrolu dotovaného kyselinou (p-toluenesulfonic) dosáhly zvýšení povrchové vodivosti na úroveň 0,01-0,02 S/cm (1-2 kΩ). Textilie by měly být použitelné jako senzory.\n\nElektrostatickým zvlákňováním polypyrrolu s použitím dopantů se vyrábí vlákno o průměru 0,003 mm s vodivostí 0,5 S / cm. Netkané textilie z tohoto materiálu se dají použít na elektrody do dobíjecích baterií.\n"}
{"id": "1201152", "url": "https://cs.wikipedia.org/wiki?curid=1201152", "title": "Rakovnický kraj", "text": "Rakovnický kraj\n\nRakovnický kraj byla územní jednotka, jejíž počátky sahají do druhé poloviny 13. století, když bylo původní hradské zřízení nahrazeno zřízením krajským. Nazýval se podle královského krajského města Rakovník, které bylo jeho správním centrem od nepaměti. Zanikl roku 1849.\n\nPísemně je Rakovník poprvé připomínán v roce 1252 jako sídlo soudu, když se za Přemysla Otakara II. stal sídlem kraje. Rakovník měl dlouho statut komorního města, které však více než na vůli královské komory bylo závislé na momentálním postavení nedalekého královského hradu Křivoklátu. I po nástupu Habsburků na český trůn Rakovník stál při panovnících tohoto rodu a snažil se tak vyhnout zvůli toho, kdo právě držel Křivoklát. Až Rudolf II. toto ocenil a po staletích marného čekání povýšil Rakovník v roce 1588 na královské město.\n\nZa vlády Jiřího z Poděbrad byl Rakovnický kraj v roce 1458 rozdělen na podíl Rakovnický a Podbrdský. Patřil mezi nejmenší české kraje a měl tehdy velice neurčitou hranici. Na severu ji tvořilo Žbánsko, na západě kolísala mezi Senomaty a Jesenicí, na jihu byla vytyčena řekami Střelou a Mží až po Skryje, kde přesáhla na druhý břeh a táhla se jižním okrajem křivoklátského lesa přes Broumy k Hudlicům. Zde opět kopírovala hranici křivoklátských lesů přes Chyňavu, Běleč, Bratronice, Bezděkov, Lány, Nové Strašecí a Třtici zpět ke Žbánu. V roce 1651 tak východní část kraje tvořilo císařské křivoklátské panství a na západě část panství plaského kláštera.\n\nReformou v roce 1714 naopak byly Slánský a Rakovnický kraj z důvodu vyrovnání velikosti všech krajů sloučeny do nového Rakovnického kraje, přičemž krajská správa byla v roce 1751 z Rakovníka stejně jako v případě Berouna a Kouřimi přesunuta do Prahy. Až v roce 1787 bylo po delších jednáních za krajské město určeno město Slaný. Ještě při solním sčítání v roce 1702 bylo v Rakovnickém kraji zjištěno jen 14 741 obyvatel nad 10 let (z toho 14 521 křesťanů a 220 židů). Naproti tomu k roku 1847 v nově vymezeném kraji (kromě historického Slánska obsahoval např. i pražská předměstí Bubeneč, Holešovice a Smíchov) žilo už 193 654 obyvatel, převážně české národnosti a vyznáním katolíků.\n\nZ hlediska římskokatolické správy bylo území kraje rozděleno mezi rakovnický, slánský a budyňský vikariát pražské arcidiecéze. Původně převážně zemědělský charakter kraje se začal měnit, když v 19. století došlo díky kladensko-rakovnické kamenouhelné pánvi k mohutnému rozvoji železářství na Kladně, průmysl se ale rozvíjel i v Rakovníku a ve Slaném. V těchto městech byly také jediné dvě vyšší školy kraje, ve Slaném gymnázium a v Rakovníku reálka, a i tento fakt potvrzoval přetrvávající rozdělení kraje na dva historické celky. Rakovnický kraj vydržel až do roku 1849, kdy bylo císařským nařízením č. 268/1849 o nové organizaci soudní, č. 255/1849 o nové organizaci správy a prozatímním zákonem obecním č. 170 ze 17. března 1849 nahrazen správou státní (zeměpanskou). Rakovník se pak stal sídlem politického a soudního okresu.\n\n\nMísta v kraji rakovnickém z roku 1654, označená v berní rule tohoto kraje jako města a městečka.\n"}
{"id": "1201156", "url": "https://cs.wikipedia.org/wiki?curid=1201156", "title": "NGC 4833", "text": "NGC 4833\n\nNGC 4833 (také známá jako Caldwell 105) je kulová hvězdokupa vzdálená 21 500 světelných let v souhvězdí Mouchy o hodnotě magnitudy 7,8. Objevil ji francouzský astronom abbé Nicolas-Louis de Lacaille 17. března 1751 během svého pobytu v jižní Africe v letech 1751 až 1752.\nPozoroval ji malým dalekohledem o průměru půl palce (12 mm) při zvětšení 8x a popsal ji jako \"malou slabou kometu.\" Později ji znovu pozorovali James Dunlop a John Herschel, kteří ji svými dalekohledy mohli rozložit na jednotlivé hvězdy.\n\nNa obloze se nachází ve střední části souhvězdí, 40' severně od hvězdy δ Muscae s magnitudou 3,6. Je viditelná triedrem 10x50 jako slabá světlá kulatá skvrna, zatímco dalekohled o průměru 200 mm ji může začít rozkládat na jednotlivé hvězdy. Vypadá poněkud zhuštěně a na jejím severním okraji se nachází výrazná hvězda 9. magnitudy, která jistě s hvězdokupou nesouvisí. 3 stupně jihozápadním směrem se nachází další kulová hvězdokupa NGC 4372.\n\nJejí odhadované stáří je 12,54 miliard let\na hmotnost 4,1 × 10 formula_1\nHvězdokupu částečně zakrývá prachová oblast galaktického disku.\n\n\n"}
{"id": "1201158", "url": "https://cs.wikipedia.org/wiki?curid=1201158", "title": "FK Čeladná", "text": "FK Čeladná\n\nFotbalový klub Čeladná byl moravský fotbalový klub z obce Čeladná, naposled hrající v sezóně 2003/04 I. B třídu Moravskoslezského kraje (7. nejvyšší soutěž).\n\nV roce 2004 byl klub sloučen s přesunutým ostravským klubem 1. FC Vítkovická nemocnice BMA 1853 do nově vytvořeného klubu SK Beskyd Čeladná.\n\nZdroj: \n\n"}
{"id": "1201163", "url": "https://cs.wikipedia.org/wiki?curid=1201163", "title": "Kostel svatého Bartoloměje (Rumburk)", "text": "Kostel svatého Bartoloměje (Rumburk)\n\nŘímskokatolický farní kostel svatého Bartoloměje v Rumburku je slohově neurčitá sakrální stavba, která se nachází na Dobrovského náměstí. Od roku 1985 je kostel chráněn jako kulturní památka.\n\nO existenci kostela v Rumburku svědčí zmínka z roku 1388. Původní stavba byla těžce poškozena za husitských a následných válek v 15. století. Nynější objekt zřejmě částečně využil starší konstrukce, připomíná se roku 1545. V roce 1546 byl kostel vysvěcen. Poměrně neobvyklé uspořádání stavby vedlo k domněnce o tom, že byla původně spojena s obytným objektem, snad panským sídlem.\nKostel poškodila řada požárů. Vyhořel v roce 1614 a v roce 1624. Opraven po požáru byl v roce 1746. Další úprava proběhla v roce 1874. V 1. polovině 17. století byla postavena kaple. Po roce 1945 došlo k celkovému chátrání objektu. Následky tohoto chátrání napravila až generální oprava koncem 20. století.\n\nKostel je jednolodní, obdélnou stavbou. Má pětiboce uzavřený presbytář. Po jeho severní straně se nachází hranolová věž. Po jižní straně presbytáře se nachází obdélná trojboce ukončená kaple. Zevně je kostel členěn vysokými hrotitými okny a kruhovými okny nad nimi. Na presbytáři se nacházejí opěráky. Boční kaple má oblamované lizény a kruhová okna. Dvoupatrová věž má barokní nástavbu. Slepé okno v závěru presbytáře zdobí rokoková freska zpodobňující \"Boha Otce\" a mensy se svatostánkem s monstrancí.\n\nPresbytář, loď i boční kaple jsou sklenuty valenou klenbou s lunetami. V lodi se po severní straně nachází tribuna. V boční kapli je valená klenba spočívající na polosloupech. Mezi polosloupy se nacházejí slepé arkády. Nad kladím jsou pak kruhová okna.\n\nZařízení je novorománské pocházející z 19. století. V interiéru je rokokový oltář sv. Jana Nepomuckého z 18. století. Na vnějšku jsou náhrobníky z roku 1681, 1682 a 1695.\n\n"}
{"id": "1201165", "url": "https://cs.wikipedia.org/wiki?curid=1201165", "title": "Nailah Porter", "text": "Nailah Porter\n\nNailah Porter je americká zpěvačka. Narodila se ve městě Winston-Salem v Severní Karolíně. V roce 2004 zpívala doprovodné vokály v písni „Bump“ z alba \"ForThemAsses\" kapely OPM. Vokály rovněž zpívala v písních „Outta the Bag“ a „Hush“ z alba \"Black Acetate\" velšského hudebníka a skladatele Johna Calea. V roce 2011 zpívala v několika písních z desky \"Love & Revolution\" italského hudebníka Nicoly Conte. Roku 2013 zpívala v několika písních na soundtracku k filmu \"Závod s časem\", jehož autorem byl skladatel Justin Burnett. Své první sólové album nazvané \"ConJazzNess\" vydala v roce 2011.\n\n\n"}
{"id": "1201166", "url": "https://cs.wikipedia.org/wiki?curid=1201166", "title": "Harry Meerson", "text": "Harry Meerson\n\nHarry Ossip Meerson (27. únor 1910 Varšava - 1991 Paříž) byl francouzský módní a reklamní fotograf.\n\nNarodil se v ruské rodině ve Varšavě. Po studiích jej lákal film a proto odešel do Berlína, kde pracoval jako asistent režie. Od roku 1929 působí jako fotograf v Paříži. V roce 1931 zde měl vlastní fotografický ateliér s pěti zaměstnanci. Časopis Harper's Bazaar jej v roce 1937 pozval do Spojených států amerických, kde pracoval až do počátku druhé světové války.\n\nV roce 1946 obnovil svůj ateliér v Paříži a věnoval se reklamní a módní fotografii.\n\nFotografoval pro řadu módních časopisů a magazínů, jako například Harper's Bazaar, Twenty.\n\nJe autorem reklamních fotografií pro firmy Helena Rubinstein v Londýně, kadeřnictví Carita v Paříži, švýcarský obchodní dům Feldpouch a mnoha dalších.\n"}
{"id": "1201169", "url": "https://cs.wikipedia.org/wiki?curid=1201169", "title": "Josef Freyer", "text": "Josef Freyer\n\nJosef Freyer (19. dubna 1835 Dubá – 1. ledna 1916 Dubá) byl rakouský politik německé národnosti z Čech, poslanec Českého zemského sněmu.\n\nPůsobil jako majitel mlýna ve Vrabcově. Od roku 1882 byl porotcem krajského soudu v České Lípě, V letech 1892–1900 byl členem místní školní rady v Deštné.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii venkovských obcí, obvod Dubá, Štětí. Patřil k německým liberálům (tzv. Ústavní straně, liberálně a centralisticky orientovaná, odmítající federalistické aspirace neněmeckých etnik). Na sněmu zasedal v měmeckém poslaneckém klubu. V roce 1887 spolu s dalšími německými poslanci rezignoval na protest proti nevyslyšení německých národnostních a jazykových požadavků. V rámci politiky pasivní rezistence pak byl prohlášen za vystouplého a následně v doplňovacích volbách v září 1887 manifestačně opět získal mandát.\n"}
{"id": "1201170", "url": "https://cs.wikipedia.org/wiki?curid=1201170", "title": "TJ Dobratice", "text": "TJ Dobratice\n\nTělovýchovná jednota Dobratice je slezský fotbalový klub z obce Dobratice, hrající od sezóny 2014/15 I. A třídu Moravskoslezského kraje (6. nejvyšší soutěž). Klub byl založen v roce 1951.\n\nSvé domácí zápasy odehrává na stadionu Dobratice.\n\nZdroj: \n\n"}
{"id": "1201176", "url": "https://cs.wikipedia.org/wiki?curid=1201176", "title": "Sergiu Nicolaescu", "text": "Sergiu Nicolaescu\n\nSergiu Florin Nicolaescu (13. duben 1930, Târgu Jiu - 3. leden 2013, Bukurešť) byl rumunský filmový režisér, herec a politik, kterého proslavily historické velkofilmy v mezinárodní koprodukci.\n\nKdyž byl roku 1948 jeho otec zatčen a odsouzen ve vykonstruovaném procesu, Sergiu za dva roky absolvoval na bukurešťské polytechnice a nastoupil jako technik do zemědělského družstva. Zde potkal spolužáka, který právě odmítl nabídku pracovat pro filmové studio. Naopak Sergiu po práci u filmu toužil a nabídku využil místo něho.\n\nV roce 1962 debutoval krátkým filmem \"Memoria trandafirului\". Sedmiminutový snímek získal cenu \"Excellence Prize of the Engineers´ Union\" a uspěl i v USA. Roku 1964 se spřátelil se spisovatelem Titem Popovici, s nímž měli v budoucnu spolupracovat na většině filmů.\n\nNicolaescovu kariéru příznivě ovlivnila politická situace: koncem 60. let zaujal rumunský komunistický vůdce Nicolae Ceaușescu postoj proti Sovětskému svazu. Na západě se tak stalo módou s Rumuny spolupracovat a západní filmaři chtěli využít neokoukanou rumunskou přírodu. Francouzský producent chtěl natočit koprodukční film z 1. století, kdy obyvatelé dnešního Rumunska, Dákové, čelili Římanům. Ač neměl s celovečerním filmem zkušenost, šanci dostal právě Nicolaescu. Film nazvaný prostě \"Dákové\" měl hvězdné obsazení (Pierre Brice, George Marshall, Marie-José Natová). V davových scénách účinkovalo 10 000 vojáků rumunské armády. Natáčení v dunajské deltě sice narušily záplavy, přesto film zaznamenal mezinárodní úspěch.\n\nRoku 1968 vznikl v německo-italsko-rumunské koprodukci historický velkofilm \"Boj o Řím\", kde Nicoalaescu vedl bojové scény a davový kompars (hlavním režisérem byl Robert Siodmak). Následoval velkofilm \"Poslední křížová výprava\" (v originále \"Mihai Viteazul\") o Michalu Chrabrém. V plánované koprodukci s Američany měl Orson Welles hrát Rudolfa II., Charlton Heston Michala Chrabrého a ve filmu měli vystupovat i Elizabeth Taylorová a Richard Burton. Prezident Ceaușescu však odmítl, aby národního hrdinu hrál cizinec. Michala Chrabrého tak hrál rumunský herec Amza Pelea, který ztvárnil již krále Decebala v \"Dácích\". Do filmu režisér obsadil i sám sebe, do role Michalova přítele Selima paši. Scénář napsal Titus Popovici. Ačkoli Američané od spolupráce upustili, produkce zůstala velkorysá a vznikl nejdražší a v cizině nejprodávanější film v rumunské historii. Některé scény se natáčely mj. v Československu. Film zaznamenal velký mezinárodní úspěch.\n\nV 70. letech natočil populární detektivní sérii s hlavním hrdinou komisařem Moldovanem. První film se jmenoval \"S čistýma rukama\" (1972). Vedle toho dál točil i historické filmy, například \"Odvážní se nevzdávají\" o skupině vojáků Michala Chrabrého, kteří se vracejí do vlasti s Michalovou zástavou. Nicolaescu krom režie napsal i scénář (podle knihy Tita Popovice) a ztvárnil hlavní roli.\n\nNa konci 70. let založil první kaskadérskou školu v Rumunsku. V 80. letech se uchýlil k psychologickým filmům, což jeho publikum nepřijalo dobře. Až na konci 80. let se vrátil ke své parketě – historickému velkofilmu, tentokrát o valašském panovníkovi knížeti Mirčovi. Scénář napsal opět Titus Popovici, Nicolaescu se opět obsadil do hlavní role. Film \"Mircea\" byl však po osobní intervenci diktátora Ceausesca zakázán a do kin směl až po převratu v roce 1989.\n\nNicolaescu se sice aktivně účastnil revoluce roku 1989, po ní se však začalo diskutovat, nakolik se režisér stal nástrojem režimu a nakolik jsou jeho velkofilmy propagandistické. To mu však paradoxně pomohlo v politické kariéře – vstoupil do sociálnědemokratické strany, za niž byl roku 1992 zvolen do Senátu, horní komory parlamentu. I potom natočil několik filmů s historickou tematikou (např. \"Oglinda\", film o diktátorovi Ionu Antonescovi) a vrátil na plátno i postavu komisaře Moldovana (\"Supravietuitorul\").\n"}
{"id": "1201180", "url": "https://cs.wikipedia.org/wiki?curid=1201180", "title": "Východ Země", "text": "Východ Země\n\nVýchod Země ( \"Earthrise\") je fotografie, kterou pořídil 24. prosince 1968 americký astronaut William Anders z paluby kosmické lodi Apollo 8, nacházející se na oběžné dráze Měsíce. Snímek zachycuje výřez měsíčního povrchu a v pozadí osvětlenou část planety Země (pootočenou oproti severojižní orientaci o 135 stupňů). Anders použil speciálně upravený fotoaparát značky Hasselblad a barevný sedmdesátimilimetrový film Ektachrome. Před Andersem vyfotografovala zeměkouli z perspektivy Měsíce automaticky sonda Lunar Orbiter 1 v roce 1966.\n\nV roce 1969 vydala pošta USA známku s reprodukcí této fotografie a slovy „In the beginning God...“ („Na počátku Bůh...“), připomínajícími vysílání posádky Apolla 8 na Zemi, v němž astronauti citovali počátek biblické knihy Genesis.\n\nSnímek byl zařazen do knihy \"100 fotografií, které změnily svět\", vydané roku 2003 časopisem \"Life\". Galen Rowell prohlásil, že tato fotografie upozornila lidstvo, jak vzácný a zranitelný je pozemský život, a podnítila hnutí na jeho ochranu. \"Východ Země\" se proto stal symbolem Dne Země, který se slaví od roku 1970.\n\nVe skutečnosti nemůže být „východ Země“ z měsíčního povrchu pozorován. Vzhledem k vázané rotaci Měsíce se poloha Země na měsíčním nebi mění jen minimálně a velmi pomalu vlivem librace, což je okem viditelné pouze na hranici mezi přivrácenou a odvrácenou stranou Měsíce. \n\n\n"}
{"id": "1201181", "url": "https://cs.wikipedia.org/wiki?curid=1201181", "title": "Slánský kraj", "text": "Slánský kraj\n\nSlánský kraj je historickým správním celkem České země. Existoval od 13. do 18. století a nazýval se podle svého střediska, královského města Slaný. Rozkládal se ve středních Čechách severozápadně od Prahy, ze severu byl vymezen řekou Ohří a z východu Labem a Vltavou. Z hlediska dnešního správního členění tvoří území Slánského kraje severozápadní část Středočeského kraje a přilehlý okraj kraje Ústeckého.\n\nPočátky existence Slánského kraje spadají do druhé poloviny 13. století, kdy Přemysl Otakar II. nahradil původní hradské zřízení krajským zřízením. \n\nPůvodní trhová osada Slaný vznikla v období raného středověku, nejspíše již v 11. století, při důležité obchodní stezce vedoucí z Prahy do Saska, kterou zde protínají další vnitrozemské cesty. Přestože nepatřila mezi významná zeměpanská hradiště, nacházely se zde některé lokální knížecí úřady mj. soudní instance.\n\nReformou v roce 1714 byly Slánský a Rakovnický kraj sloučeny do nového Rakovnického kraje se sídlem v městě Slaném.\n\nPři solním sčítání v roce 1702 bylo zjištěno ve Slánském kraji 32648 křesťanů a 141 židů. Dohromady 32789 obyvatel nad 10 let.\n\n\nMísta v Kraji Slánském z roku 1654, označená v berní rule tohoto kraje jako města a městečka\n"}
{"id": "1201186", "url": "https://cs.wikipedia.org/wiki?curid=1201186", "title": "Pull &amp; Bear", "text": "Pull &amp; Bear\n\nPull & Bear je španělský prodejce oblečení a doplňků se sídlem v španělském městě Narónu v Galicii. Společnost byla založena v roce 1986 pod jménem New Wear S.A.. Začala prodávat přes internetový obchod v září 2011. Patří pod společnost Inditex, která je vlastníkem značek jako například Zara a Bershka.\n\n\nPull & Bear má po světě přes 850 obchodů, toto číslo se rychle zvětšuje.\n"}
{"id": "1201189", "url": "https://cs.wikipedia.org/wiki?curid=1201189", "title": "Eberndorf", "text": "Eberndorf\n\nEberndorf () je dvojjazyčná trhová obec (městys) v rakouské spolkové zemi Korutany, východně od Klagenfurtu, v okresu Völkermarkt. V obci bydlí asi 5900 obyvatel (2016).\n\nEberndorf leží v údolí Jauntal, jižně od řeky Drávy, kde se rozprostírá tzv. Jaunfeld.\n\nObec je tvořena osmi katastrálními územími Buchbrunn (\"Bukovje\"), Gablern (\"Lovanke\"), Gösselsdorf (\"Goselna vas\"), Kühnsdorf (\"Sinča vas\"), Loibegg (\"Belovče\"), Mittlern (\"Metlova\"), Mökriach (\"Mokrije\") a Pribelsdorf (\"Priblja vas\").\n\nObec se skládá z následující 24 částí (v závorce používané \"slovinské varianty\") (počet obyvatel k lednu 2015):\nEberndorf sousedí na severu s Völkermarktem, na východě Bleiburgem, na jihovýchodě s obcí Feistritz ob Bleiburg, na jihu s Sittersdorfem, na jihozápadě s Gallizienem a na západě s Sankt Kanzian am Klopeiner See.\n\nZ historického významu pro dnešní obec a region bylo založení kláštera Eberndorf furlanským hrabětem Kazelínem (zemřel před 1106) a patriarchou z Aquileia Peregrinem/Pilgrim (asi 1132–1161), jako augustiniánský klášter. Důležité pro velkou část údolí Jauntal bylo uzavření kláštera v průběhu protireformace v roce 1604 a nahrazení jezuitskou rezidencí, který existovala až do zrušení Tovaryšstva Ježíšova v roce 1773. V roce 1809 přešel klášter a s ním spojené nemovitosti na Benediktinské opatství svatého Pavla v Lavanttalu, který je vlastníkem dodnes. Pozdně gotický kostel a barokní budovy utváří dnes charakter vesnice.\n\nObec Eberndorf byla vytvořena v roce 1850. V roce 1876 byly odděleny a vyčleněny jako samostatné místními části Globasnitz, Rückersdorf a Sittersdorf; a místní část Grabelsdorf se stala částí obce Sankt Kanzian am Klopeiner See. Kromě zahrnutí katastrálního území Mökriach v roce 1944, proběhlo už jen málo územních korekcí. Právo používat označení \"tržní město\" dostal Eberndorf v roce 1952.\n\nOd roku 1902 do roku 1971 bylo místo přístupné po železnici \"Vellachtalbahn\" (úzkorozchodná dráha Kühnsdorf - Eisenkappel - Eberndorf). Železniční trať byla v roce 1971 vyřazena z provozu a následně zničena. Zůstalo po ní několik pozůstatků jako je kotelna bývalého nádraží Kühnsdorf.\n\nPodle statistiky z roku 2001 měl Ebendorf 6014 obyvatel, z nichž 95,5 % byli občané Rakouska a 2,5 % Bosňáci. Celkem 8,6 % obyvatel jsou korutanští Slovinci.\n\nCelkem 89,4 % populace se hlásí k římským katolíkům, 2,6 % k evangelíkům a 2,3 % k islámu. Bez vyznání je 4,1 % (stav ze sčítání v roce 2001).\n\nObec Eberndorf se skládá ze tří farností:\n\n\nObecní rada má 23 členů a je strukturována po komunálních volbách v roce 2015 takto:\n\nStarostou, který je volený přímo, je Gottfried Wedenig (Sociálnědemokratická strana).\n\n"}
{"id": "1201190", "url": "https://cs.wikipedia.org/wiki?curid=1201190", "title": "Wenzenbach", "text": "Wenzenbach\n\nWenzenbach je obec v německé spolkové zemi Bavorsko, v zemském okrese Regensburg ve vládním obvodu Horní Falc.\n\nV roce 2014 zde žilo 8 409 obyvatel.\n\nSousední obce jsou: Bernhardswald, Regensburg, Tegernheim a Zeitlarn.\n\n"}
{"id": "1201192", "url": "https://cs.wikipedia.org/wiki?curid=1201192", "title": "Nürnberger Versicherungscup 2016", "text": "Nürnberger Versicherungscup 2016\n\nNürnberger Versicherungscup 2016 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích v místním tenisovém klubu. Probíhal mezi 15. až 21. květnem 2016 v německém Norimberku jako čtvrtý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová sedmička Roberta Vinciová z Itálie. Jako poslední přímá účastnice do dvouhry nastoupila 93. slovinská hráčka Polona Hercogová.\n\nPrvní double kariéry získala Nizozemka Kiki Bertensová, když jako kvalifikantka ovládla dvouhru a spolu se Švédkou Johannou Larssonovou vybojovala také trofej ze čtyřhry.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující páry obdržely divokou kartu do hlavní soutěže:\n\n\n"}
{"id": "1201200", "url": "https://cs.wikipedia.org/wiki?curid=1201200", "title": "Kanton Metz-3", "text": "Kanton Metz-3\n\nKanton Metz-3 (fr. \"Canton de Metz-3\") je francouzský kanton v departementu Moselle v regionu Grand Est. Tvoří ho pouze část města Mety. Zřízen byl v roce 2015.\n\n"}
{"id": "1201204", "url": "https://cs.wikipedia.org/wiki?curid=1201204", "title": "Internationaux de Strasbourg 2016", "text": "Internationaux de Strasbourg 2016\n\nInternationaux de Strasbourg 2016 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu. Probíhal mezi 15. až 21. květnem 2016 ve francouzském Štrasburku jako třicátý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová osmnáctka Sara Erraniová z Itálie, kterou v úvodním kole vyřadila Portoričanka Mónica Puigová. Jako poslední přímá účastnice do dvouhry nastoupila 99. běloruská hráčka Olga Govorcovová.\n\nDruhý singlový titul kariéry získala Francouzka Caroline Garciaová. Deblovou trofej si odvezl španělský pár Anabel Medinaová Garriguesová a Arantxa Parraová Santonjaová.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\nNásledující hráčky postoupily z kvalifikace jako tzv. šťastné poražené:\n\n\nNásledující pár obdržel divokou kartu do hlavní soutěže:\n\n\n"}
{"id": "1201208", "url": "https://cs.wikipedia.org/wiki?curid=1201208", "title": "Sofie Řecká a Dánská", "text": "Sofie Řecká a Dánská\n\nSofie Řecká a Dánská (řecky: Πριγκίπισσα Σοφία της Ελλάδας και Δανίας, 26. června 1914, Villa Mon Repos, Korfu, Řecko – 3. listopadu 2001, Mnichov, Německo) byla čtvrtým potomkem a nejmladší dcerou Ondřeje Řeckého a Dánského a jeho manželky Alice z Battenbergu. Rodem byla princezna řecká a dánská, díky prvnímu sňatku také princezna hesenská a po druhém sňatku získala i titul princezny hannoverské.\n\nSofie Řecká a Dánská se narodila Ondřeji Řeckému a Dánskému a jeho manželce Alici. Prarodiči z otcovy strany jí byli Jiří I. Řecký a Olga Konstantinovna Romanovová, z matčiny strany pak Ludvík z Battenbergu a Viktorie Hesensko-Darmstadtská. Jejím bratrem tedy je i princ Filip, manžel královny Alžběty II. Krom jediného bratra měla Sofie i tři sestry; nejstarší Markétu, Teodoru a Cecílii.\n\nRoku 1913, rok před Sofiiným narozením, byl zavražděn Ondřejův otec Jiří I. Později ještě Alexandr I. sesadil nového krála Konstantina I. a to vedlo k tomu, že do roku 1917 odešla většina královské rodiny do exilu. Později se králové měnili ještě několikrát a po celou dobu žila rodina v poměrně špatných poměrech v exilu. Střídavě žili v hotelech nebo u příbuzných ve Francii, Anglii či Německu, krátkou dobu například žili u Marie Bonaparte. V pozdních 20. letech 20. století začala Sofiina matka Alice podléhat depresím. Nakonec jí byla v roce 1930 diagnostikována paranoidní schizofrenie a byla nucena odejít od rodiny do sanatoria ve Švýcarsku. Po propuštění žila inkognito a cestovala po celé Evropě, neúčastnila se dokonce svatby ani jediné z jejích dcer. Se svým manželem Ondřejem se setkala po šesti letech na pohřbu právě jedné z jejich dcer; Cecílie, jejího manžela a jejich dětí, kteří zemřeli při letecké havárii.\n\nPřestože byla Sofie nejmladší ze všech dcer Ondřeje a Alice, vdávala se jako první. Dne 15. prosince 1930 se vdala za svého příbuzného Kryštofa Hesenského, syna Fridricha Karla Hesenského a jeho manželky Markéty Pruské. Filip byl tím pádem přes svoji matku pravnuk britské královny Viktorie. Kryštof a jeho bratr Filip prožívali dospívání těžce, především kvůli úmrtí jejich dvou starších bratrů a právě po této události se oba přiklonili k nacismu. Filip dokonce chodil na večeře pořádané samotným Hitlerem, dokud se mu režim neznelíbil a jeho manželka Mafalda nezemřela v koncentračním táboře Buchenwald. Sofie měla s Kryštofem pět dětí, ale on v říjnu roku 1943 zemřel při leteckém neštěstí.\n\nSofie se po smrti prvního manžela znovu vdala a opět za svého příbuzného; Jiřího Viléma Hannoverského. Svatba proběhla 23. dubna 1946 v Salemu v Bádensku. Jiří Vilém byl mladší syn Arnošta Augusta III. Brunšvického, který o své tituly přišel roku 1918, a jeho manželky Viktorie Luisy Pruské. Se sňatkem dokonce pomáhala i Sofiina bývalá tchyně Mafalda, která se chystala prodat své šperky, aby Sofii sňatek zaplatila, avšak zjistila, že jí byly cennosti ukradeny. K manželství původně vůbec nemělo být svoleno, avšak nakonec se tomu tak stalo a pár měl tři děti:\n"}
{"id": "1201227", "url": "https://cs.wikipedia.org/wiki?curid=1201227", "title": "Šaroj (obec)", "text": "Šaroj (obec)\n\nŠaroj (, v šarojském dialektu , ) je středisková obec ve stejnojmenném horském okrese na jihovýchodě Čečenské republiky Ruské federace.\n\nObec Šaroj leží na levém břehu řeky Šaro-Argun na jejím horním toku, ve vzdálenosti 118 km od hlavního města Čečenska Grozného. Na jihu s aulem Šaroj sousedí obec Šikaroj, na západě Cesi, na východě Chakmadoj a na severu Chimoj, která je správním centrem šarojského okresu. K 1. 1. 2015 bylo v obci Šaroj registrováno 300 obyvatel.\n\nPůvod názvu obce, která mívala vedoucí pozici mezi obyvateli kotliny Šarojn-Orga a byla jejím historickým centrem, bývá vysvětlován různými způsoby. Jeden výklad odvozuje název od slov \"шуьйра\" (široký) и \"гlо\"' (sklon, svah), tedy ve smyslu \"široký\" \"svah\". Jiné vysvětlení vychází z přídavného jména \"шера\" (hladký, plochý), které je v některých místních dialektech vyslovováno jako \"šara\", což je dáváno do souvislosti s šíří údolí řeky Šaro-Argun a charakterem jejích břehů. Naopak gruzínský historik I. A. Džavachišvili viděl v názvech Šaroj a Šaro-Argun kořeny v pojmenování podle etnika sarmatů, jehož označení bylo zakotveno v antických pramenech v dodnes známé podobě, neboť řečtina ani latina nepoužívaly hlásku \"š\".\n\nČlenové tejpu Šaroj od pradávna hovoří zvláštním šarojským dialektem, který v regionu byl zachován díky odloučenosti a těžké přístupnosti tohoto území.\n\nPůvodní historické území Šaroj zahrnovalo několik desítek obcí a osamělých hospodářství. Mezi největší sídla patřily Šaroj, Chimoj, Chakmadoj a Šikaroj. Je zde doloženo jedno z nejstarších osídlení na území Čečenska, zhruba od 5. století n.l. Po masových deportacích Čečenců a Ingušů v únoru roku 1944 a likvidaci Čečensko - Ingušské ASSR byla obec Šaroj přejmenována na \"Vatutinaul\" a byla organizovaně osídlena novým obyvatelstvem, přemístěným sem ze sousedního Dagestánu. Teprve po skončení stalinské éry v SSSR, obnovení Čečensko-Ingušské autonomní republiku a návratu původních obyvatel byl obci Šaroj vrácen její název.\n\nZpočátku se však navrátilci z Kazachstánu nesměli usídlit ve svých někdejších domovech – jako místo pobytu jim byla určena obec Novo-Šaroj v okrese Ačchoj-Martan. Teprve od začátku 90. let 20. století se původní obyvatelé a jejich potomci konečně začali vracet do Šaroje, ač zde chyběla základní infrastruktura, jako je rozvod elektřiny a plynu. Obec byla bez elektřiny až do roku 2006, kdy po návštěvě Ramzana Kadyrova v Šaroji energetici dostali příkaz do tří měsíců provést elektrifikaci.\n\nŠaroj ve své původní podobě byl pevnostním sídlem, kterému dominovaly tři mohutné obranné věže a několik věží obytných. Věže byly vybudovány v pravidelných odstupech a prostor mezi nimi byl zajištěn kamennými zdmi. Tato středověká pevnost stála na vyvýšeném místě na křižovatce důležitých cest, vedoucích ze Zakavkazska a Dagestánu do Argunské soutěsky a dále na historická území Čeberloje a Ičkerie.\n\nVšechny tři středověké obranné věže stály v obci ještě na počátku 20. století, avšak o 100 let později z nich zůstala pouze jediná. Obytné věže byly vyhozeny do povětří po násilném vystěhování obyvatelstva v roce 1944 a jedna z obranných věží byla zničena ruským bombardováním v roce 1995 během první čečenské války.\n\nNa seznamu památek kulturního dědictví národů ruské federace je pod čísly 2000000057 až 2000000061 zaznamenáno několik místních památkových objektů, avšak k jejich stavu se opakuje poznámka \"nejsou informace\" a v rubrice \"kategorie ochrany\" je uvedeno \"není stanovena\".\n\n\n"}
{"id": "1201230", "url": "https://cs.wikipedia.org/wiki?curid=1201230", "title": "Důl Julius (Cvrčovice)", "text": "Důl Julius (Cvrčovice)\n\nDůl Julius v Cvrčovicích byl černouhelným hlubinným dolem založeným v roce 1871 Pražskou železářskou společností, a.s., který byl poslední hloubenou jámou v oblasti.\n\nJáma Julius byla hloubena v letech 1871–1879 v důlních mírách těžaře Václava Černého, které tento nabyl od kladenské vrchnosti. Hloubka těžní jámy byla 188,2 m a byla hloubena v soudkovitém průřezu 5,8 x 3,0 m. Jámou byla dosažena sloj o mocnosti 3,1 m. K odvedení důlních větrů a vody byla využívána štola Segen Gottes (Boží Požehnání). V letech 1879–1881 byl proveden geologický průzkum a ověřeny nové sloje o malé mocnosti s tektonickým narušením. Přes obec Cvrčovice vede tzv. Cvrčovický zlom. Těžba na dole Julius nebyla zahájena. V roce 1884 došlo mezi společnostmi Buštěhradské dráhy (BD) a Pražskou železářskou společností (PŽS) k výměně důlních polí. BD za část důlního pole dolu Julius, které bylo připojeno k dolu Ferdinand, postoupila PŽS srovnatelnou část důlního pole dolu Ludmila, které bylo připojeno k dolu Naděje (Hoffnung). V letech 1914–1917 malou část uhelných zásob vytěžil důl Theodor v Pcherách. V roce 1931 byla jáma Julius předána obci, která ji měla využívat jako odpadní jámu. Po smrtelném úrazu v roce 1890 byla jáma zabedněna. Řádné uzavření jámy bylo provedeno v roce 2002 společností Českomoravské doly,a.s.\n\nDůl se nacházel v blízkosti železniční vlečky, která vedla k dolu Ferdinand, ale nebyl na ni napojen.\n\n"}
{"id": "1201234", "url": "https://cs.wikipedia.org/wiki?curid=1201234", "title": "Lúčanský potok", "text": "Lúčanský potok\n\nNázev Lúčanský potok má více vodních toků:\n\n"}
{"id": "1201236", "url": "https://cs.wikipedia.org/wiki?curid=1201236", "title": "Eisenkappel-Vellach", "text": "Eisenkappel-Vellach\n\nEisenkappel-Vellach (), často jen jednoduše Eisenkappel, je tržní obec (městys) v rakouské spolkové zemi Korutany, jihovýchodně od Klagenfurtu, v okresu Völkermarkt. V obci bydlí asi 2400 obyvatel (2016). Na území obce se nachází nejjižnější bod Rakouska.\n\nHlavní část obce, Bad Eisenkappel, je administrativní centrum tržního městečka a nese, jako jediné místo v Rakousku, zároveň označení lázeňské místo a zároveň klimatické lázně.\n\nOblast se rozkládá v horní části údolí řeky Vellach, na úpatí hlavního hřebene pohoří východní Karavanky, v blízkosti hranice se Slovinskem. Eisenkappel-Vellach má dva hraniční přechody na Slovinsko, a to Seebergsattel (\"Jezersko\") a Paulitschsattel (\"Pavlicevo sedlo\").\n\nObec je tvořena jedenácti katastrálními územími:\n\nBad Vellach (\"Bela\"), Blasnitzen (\"Spodnja Plaznica\"), Ebriach (\"Obirsko\"), Eisenkappel (\"Železna Kapla\"), Koprein Petzen (\"Pod Peco\"), Koprein Sonnseite (\"Koprivna\"), Leppen (\"Lepena\"), Lobnig (\"Lobnik\"), Rechberg (\"Reberca\"), Remschenig (\"Remšenik\") a Trögern (\"Korte\").\n\nObec se skládá z následujících 14 částí (v závorce používané \"slovinské varianty\") (počet obyvatel k lednu 2015):\nPodle statistiky z roku 2001 měl tržní městys Eisenkappel-Vellach 2 710 obyvatel, z nichž 95,2 % byli občané Rakouska a 1,8 % občané Bosny. Celkem 57 % patří k německy mluvícímu obyvatelstvu a 37,6 % obyvatel jsou korutanští Slovinci.\n\nCelkem 91,1 % populace se hlásí k římským katolíkům, k evangelíkům a k islámu 1,9 % k islámu. Bez vyznání je 4,1 % (stav ze sčítání v roce 2001).\n\n\nObecní rada má 19 členů a je strukturována po komunálních volbách v roce 2015 takto:\n\nStarostou je Franz Josef Smrtnik.\n\n\n"}
{"id": "1201237", "url": "https://cs.wikipedia.org/wiki?curid=1201237", "title": "337 (číslo)", "text": "337 (číslo)\n\nTři sta třicet sedm je přirozené číslo, které následuje po čísle tři sta třicet šest a předchází číslu tři sta třicet osm. Římskými číslicemi se zapisuje CCCXXXVII.\n\n\n\nSilnice II/337 je česká silnice II. třídy vedoucí na trase Uhlířské Janovice – Onomyšl – Malešov – Čáslav – Ronov nad Doubravou – Seč – Bojanov – Nasavrky – Skuteč\n\n\n"}
{"id": "1201240", "url": "https://cs.wikipedia.org/wiki?curid=1201240", "title": "Sarah Chatto", "text": "Sarah Chatto\n\nLady Sarah Chatto (* 1. května 1964, Kensingtonský palác) je jediná dcera Antonyho Armstrong-Jonese, 1. hraběte ze Snowdonu a princezny Margaret, hraběnky ze Snowdonu.\n\nNarodila se 1. května 1964 v Kensingtonském paláci jako dcera Antonyho Armstrong-Jonese, 1. hraběte ze Snowdonu a princezny Margaret, hraběnky ze Snowdonu. Navštěvovala Bedales School, Camberwell School of Art a Middlesex Polytechnic (dnes univerzita Middlesex). Je profesionální malířkou reprezentující Redfern Gallery. Je vicepředsedkyní The Royal Ballet.\n\nRoku 1981 byla družičkou na svatbě svého bratrance prince Charlese a princezny Diany.\n\nDne 14. července 1994 se v St Stephen's (Walbrook) vdala za Daniela Chatto. Oddáni byly reverendem Chadem Varahem. Její družičky byly Lady Frances Armstrong-Jones, Zara Phillips a Tara Noble. Spolu mají dvě děti:\n\nJe 23. v pořadí na britský trůn.\n"}
{"id": "1201241", "url": "https://cs.wikipedia.org/wiki?curid=1201241", "title": "Emil Fiedler", "text": "Emil Fiedler\n\nEmil Fiedler (24. června 1855 Horní Adršpach – 13. října 1909 Trutnov) byl rakouský politik německé národnosti z Čech, poslanec Českého zemského sněmu.\n\nNarodil se 24. června 1855 v Horním Adršpachu. (Některé zdroje uvádějí 26. června.) Působil jako statkář. Byl držitelem dvora Hummelhof (Humlův dvůr) v Dolním Starém Městě u Trutnova. Byl zvolen městským radním v Trutnově.\n\nV 80. letech se zapojil i do vysoké politiky. V doplňovacích volbách v září 1887 byl zvolen na Český zemský sněm, kde zastupoval kurii venkovských obcí, obvod Trutnov, Hostinné, Maršov, Žacléř. Uspěl i v řádných zemských volbách v roce 1889. Rezignace byla oznámena v září 1892. Patřil k německým liberálům (tzv. Ústavní straně, liberálně a centralisticky orientovaná, odmítající federalistické aspirace neněmeckých etnik).\n\nZemřel v říjnu 1909 ve věku 54 let. Přičinou úmrtí bylo \"akutní vápenatění cév\".\n"}
{"id": "1201244", "url": "https://cs.wikipedia.org/wiki?curid=1201244", "title": "338 (číslo)", "text": "338 (číslo)\n\nTři sta třicet osm je přirozené číslo, které následuje po čísle tři sta třicet sedm a předchází číslu tři sta třicet devět. Římskými číslicemi se zapisuje CCCXXXVIII.\n\n\nSilnice II/338 je česká silnice II. třídy vedoucí na trase Vrbka – Zbýšov – Čáslav – Žehušice – silnice I/2\n\n\n"}
{"id": "1201247", "url": "https://cs.wikipedia.org/wiki?curid=1201247", "title": "Podbrdský kraj", "text": "Podbrdský kraj\n\nPodbrdský kraj je územní jednotka, která vznikla za vlády krále Jiřího z Poděbrad v roce 1458 podle první verze vznikl rozdělením Rakovnického kraje na podíl Rakovnický a Podbrdský kraj. Druhá verze uvádí způsob vzniku vyčleněním z Prácheňského kraje.\n\nPodbrdský kraj se nazývá podle vrchoviny Brdy.\n\nCentrem podbrdska bylo královské krajské město Beroun.\n\nReformou v roce 1714 byly Pobrdský a Vltavský kraj sloučeny do nového Berounského kraje se sídlem v městě Berouně.\n\nPři solním sčítání v roce 1702 bylo zjištěno v Podbrdském kraji 23623 křesťanů a 124 židů. Dohromady 23747 obyvatel nad 10 let.\n\n\nMísta v Kraji Podbrdském z roku 1654, označená v berní rule tohoto kraje jako města a městečka\n"}
{"id": "1201248", "url": "https://cs.wikipedia.org/wiki?curid=1201248", "title": "Krasnoznamensk", "text": "Krasnoznamensk\n\nKrasnoznamensk může být:\n\n"}
{"id": "1201249", "url": "https://cs.wikipedia.org/wiki?curid=1201249", "title": "TJ Dynamo DPMO Ostrava", "text": "TJ Dynamo DPMO Ostrava\n\nTělovýchovná jednota Dynamo DPMO Ostrava byl slezský fotbalový klub z ostravského městského obvodu Martinov, naposled hrající v sezóně 2007/08 Ostravskou městskou soutěž (9. nejvyšší soutěž).V roce 1948-49 hrstka nadšenců vzkřísila doslova z ničeho mužstvo kopané. Prvním názvem klubu bylo XI Společnost Moravských Místních drah, poté Dopravní podniky a v polovině roku 1953 dochází k přejmenování na DSO Dopravní podnik města Ostrava, poté na TJ Dynamo DPMO Ostrava. Dne 10.8.1969 se v Martinově otevřelo hřiště Dynama,které se později rozrostlo v pěkný sportovní areál. Kromě toho bylo ustanoveno mužstvo žáků a dorostu. Mužstvo mužů vyhrálo Pohár osvobození a hřiště mělo svého prvního správce (František Jendřejšík).Historicky nejlepším střelcem mužstva se stal Ballner se 161 góly a hráčem s nejvíce odehraných zápasů byl Martiňák s 591 zápasy. Dalšími hráči, kteří hráli za mužstvo, byli například Garba, Konvička, Krejčí, Kucharský, Šulič, Telecký, Obadal, Herejk M. a Z.,Holiš, Říkovský, Tesarčík P. a R., Nagy Petr a Pavel, Novotný, Kacíř, Augustini, Marušík, Písek, Dolanský, Enšpígl, Kaluža, Režný, Ponča, Krištof. \n\nZdroj: \n\n"}
{"id": "1201250", "url": "https://cs.wikipedia.org/wiki?curid=1201250", "title": "Josef Grohmann", "text": "Josef Grohmann\n\nJosef Grohmann (29. srpna 1821 Kunratice u Cvikova – 5. prosince 1888 Kunratice u Cvikova) byl rakouský politik německé národnosti z Čech, poslanec Českého zemského sněmu.\n\nPůsobil jako hostinský v Kunraticích. Od roku 1870 byl členem okresního výboru. Byl okresním tajemníkem a roku 1887 se stal předsedou okresního výboru. Byl obecním starostou.\n\nV 80. letech se zapojil i do vysoké politiky. V doplňovacích volbách v listopadu 1885 byl zvolen na Český zemský sněm, kde zastupoval kurii venkovských obcí, obvod Česká Lípa, Mimoň, Hajda, Cvikov. Kandidoval jako nezávislý německý kandidát. Orientován byl jako německý liberál (tzv. Ústavní straně, liberálně a centralisticky orientovaná, odmítající federalistické aspirace neněmeckých etnik). V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887.\n\nZemřel v prosinci 1888.\n"}
{"id": "1201251", "url": "https://cs.wikipedia.org/wiki?curid=1201251", "title": "Krasnoznamensk (Moskevská oblast)", "text": "Krasnoznamensk (Moskevská oblast)\n\nKrasnoznamensk (, do roku 1994 Golicyno-2) je uzavřené město v Moskevské oblasti v Ruské federaci. Při sčítání lidu v roce 2010 měl přes šestatřicet tisíc obyvatel.\n\nKrasnoznamensk leží přibližně čtyřicet kilometrů na jihozápad od Moskvy, Na severozápadě sousedí s Golicynem, na jihovýchodě s Aprelevkou.\n\nSeverně od města prochází dálnice M1 z Moskvy do Smolenska a také souběžná železniční trať.\n\nKrasnoznamensk vznikl jako vojenská a pracovní základna v roce 1951. Původně byl označován \"Golicyno-2\", na \"Krasnoznamensk\" byl přejmenován až v roce 1994. Městem je od roku 1981.\n"}
{"id": "1201252", "url": "https://cs.wikipedia.org/wiki?curid=1201252", "title": "339 (číslo)", "text": "339 (číslo)\n\nTři sta třicet devět je přirozené číslo, které následuje po čísle tři sta třicet osm a předchází číslu tři sta čtyřicet. Římskými číslicemi se zapisuje CCCXXXIX.\n\n\nSilnice II/339 je česká silnice II. třídy vedoucí na trase Ledeč nad Sázavou – Vrbka – Štipoklasy – Červené Janovice – Čáslav\n\n\n"}
{"id": "1201254", "url": "https://cs.wikipedia.org/wiki?curid=1201254", "title": "Clive Davis", "text": "Clive Davis\n\nClive Davis (* 4. dubna 1932) je americký hudební producent a A&R osoba. Narodil se v Brooklynu do židovské rodiny. V roce 1967 se stal prezidentem hudebního vydavatelství Columbia Records. Pozici opustil roku 1973. Roku 1974 založil vlastní vydavatelství Arista Records. Z pozice odešel roku 2000, kdy založil jiné vydavatelství – J Records. Rovněž působil ve společnostech RCA Music Group a Sony Music Entertainment. To zaniklo roku 2011. Clive Davis byl roku 2000 uveden do Rock and Roll Hall of Fame.\n\n"}
{"id": "1201255", "url": "https://cs.wikipedia.org/wiki?curid=1201255", "title": "Důl Julius", "text": "Důl Julius\n\nDůl Julius může být:\n"}
{"id": "1201256", "url": "https://cs.wikipedia.org/wiki?curid=1201256", "title": "Lev jihoafrický", "text": "Lev jihoafrický\n\nLev jihoafrický (\"Panthera leo krugeri\") je poddruh lva pustinného. Vyskytuje se převážně v jižní Africe.\n\nV Krugerově národním parku je evidováno více než 2 000 lvů tohoto poddruhu.\n\nLev jihoafrický je dlouhý 2,5–3 metry. Samci váží 150–250 kg, samice váží 110–182 kg. V Jihoafrické republice byl však v roce 1936 uloven lev, který vážil 313 kg, což je vůbec největší oficiálně potvrzená hmotnost divoce žijícího lva.\n\nVe volné přírodě se živí lovem býložravých savců (např. zebry, afričtí buvoly nebo pakoně). Loví většinou ve skupinách, podobně jako ostatní lvi.\n\nU jihoafrických lvů se vzácně vyskytuje leucismus, což je ztráta kožního pigmentu způsobující výrazně světlé až bílé zbarvení kůže a srsti. Bílí lvi žijí ve volné přírodě zcela výjimečně (2016 – cca 13 jedinců), v zoologických zahradách je jejich výskyt častější (2016 – cca 100 jedinců).\n\nV Česku lva chová Zoologická zahrada Hodonín a Zoo Dvorec, kde se v květnu roku 2017 podařil odchov paterčat. Rodiči je v tomto případě pár lvů dovezených do Zoo Dvorec v srpnu 2016 z Polska. Na slovensku je chovný pár v Zoo Bratislava.\n\n"}
{"id": "1201263", "url": "https://cs.wikipedia.org/wiki?curid=1201263", "title": "Dusitan olovnatý", "text": "Dusitan olovnatý\n\nDusitan olovnatý je olovnatá sůl kyseliny dusité. Má vzorec Pb(NO). Vodivost koncentrovaného roztoku dusitanu olovnatého je menší než třeba u chloridu olovnatého nebo dusičnanu olovnatého.\n\nDusitan olovnatý je připravován reakcí chloridu olovnatého a dusitanu stříbrného při teplotě 25 °C.\n\nDusitan olovnatý se pomalu rozkládá za vzniku dusičnanu olovnatého, hydroxidu olovnatého a oxidu dusnatého.\n\n"}
{"id": "1201265", "url": "https://cs.wikipedia.org/wiki?curid=1201265", "title": "János Bihari", "text": "János Bihari\n\nJános Bihari, narozen jako \"János Sipos\", (21. října 1764 Veľké Blahovo, Uhersko – 26. dubna 1827 Pešť, Uhersko) byl maďarský cikánský houslista, primáš a hudební skladatel narozený v Uhersku (území současného Slovenska).\n\nNarodil se ve slovenské obci \"Veľký Aboň\" (maďarsky \"Nagyabony\", dnes Veľké Blahovo v okrese Dunajská Streda) jako János Šipoš. Jméno si později změnil na Bihari, protože zjistil, že jeho předkové pocházeli z Biharské župy ve východním Maďarsku, na hranicích s Rumunskem.\n\nUž jako malý chlapec byl obdivován pro svou vynikající hru na na housle. V patnácti letech byl primášem vlastní kapely a v osmnácti letech podnikal koncertní turné po Uhersku, Sedmihradsku a po Polsku. Všude se setkával s bezvýhradným nadšením. Záhy se mu dostalo i oficiálního uznání od předních hudebníků té doby i představitelů veřejného života. Hrál v Budíně a v Bratislavě při císařských hostinách i při korunovaci. Ve Vídni byl nazýván „maďarský Beethoven“. Jeho životopisec \"Ervin Major\" jej považoval za největšího houslistu Maďarska první poloviny 19. století a Biháriovým houslovým uměním byl okouzlen i skladatel Franz Lizst, který řekl: \"Tóny, které vyluzují jeho kouzelné housle, dopadají na náš očarovaný sluch jako slzy.\"\n\nKonec jeho koncertní kariéry nastal 4. prosince 1824, když se s ním při návratu z koncertu v Egeru do Pešti převrátil kočár a Bihári si zlomil ruku. Zemřel v bídě 26. dubna 1827. V roce 1964 mu byla v rodné obci odhalena pamětní deska. V Dunajské Stredě stojí pomník se skladatelovou bustou.\n\nKomponoval verbuňky, tance, čardáše. Některé z nich byly vydány v roce 1890 ve sbírce \"A régi magyar zené kinczey\" (Poklady staré maďarské hudby). Mimo tanečních skladeb složil i Requiem inspirované smrtí svého syna.\n\n\n"}
{"id": "1201267", "url": "https://cs.wikipedia.org/wiki?curid=1201267", "title": "Kostel svatého Bartoloměje (Strenice)", "text": "Kostel svatého Bartoloměje (Strenice)\n\nŘímskokatolický farní kostel svatého Bartoloměje ve Strenicích je barokní sakrální stavba nacházející se uprostřed obce na přírodním pískovcovém návrší. V okolí kostela je umístěno mnoho náhrobních kamenů, které sem byly přivezeny z okolních zaniklých kostelů a hřbitovů. Od roku 1967 je kostel chráněn jako kulturní památka.\n\nJádro kostela je ze ze 14. století. Přestavěn byl v 1. polovině 18. století barokně.\n\nKostel je obdélný a má pravoúhlý presbytář. Po severní straně kostela je sakristie, po jižní straně lodi je kaple sv. Antonína. Má pravoúhlý prostor kruchty, nad kterým se tyčí barokní jednopatrová věž. Ta je krytá cibulovou bání.\n\nVnějšek kostela je hladký. Kostel má kasulová okna. Na jižní straně lodi pod věží je osekaný gotický portálek. V závěru presbytáře se nachází gotická hrotitá okna s kružbou.\n\nPresbytář a kaple sv. Antonína sklenuty kupolí v lodi stropu.\n\nHlavní oltář je novější oproti době výstavby kostela. Nachází se na něm obraz sv. Bartoloměje od J. Hellicha. Dva boční oltáře jsou barokní, sloupové a portálové. Mají novější obrazy: sv. Antonína a barokní \"skupinu Krista a apoštolů na Olivetské hoře\". Pod kruchtou jsou čtyři figurální renesanční náhrobníky členů rodu Klusáků z Kostelce z 2. poloviny 16. století.\n\nOkolo kostela zaniklý hřbitov s osmibokou barokní kostnicí, která má plochý strop a mansardovou střechu. U cesty k nádraží se nachází socha Panny Marie. Na podstavci má český nápis. Jedná se o hodnotnou barokní sochu z roku 1727. Zřejmě dílo J. Jelínka z Kosmonos. Nad osadou je socha sv. Valentina z 18. století a ve vsi je socha sv. Jana Nepomuckého s andělem pocházející zřejmě z poloviny 18. století.\n\n"}
{"id": "1201268", "url": "https://cs.wikipedia.org/wiki?curid=1201268", "title": "Josef Gröger", "text": "Josef Gröger\n\nJosef Gröger (24. května 1836 Jáchymov – 19. února 1920 Rybáře) byl rakouský báňský inženýr a politik německé národnosti z Čech, poslanec Českého zemského sněmu.\n\nPůsobil jako báňský inženýr ve Falknově. Od roku 1883 byl důlním inspektorem. Zasedal v obchodní a živnostenské komoře v Chebu. Byl členem spolku Verein für Geschichte der Deutschen in Böhmen. Počátkem 20. století zasedal v státní železniční radě.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii obchodních a živnostenských komor, obvod Cheb. V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887. Uspěl i v zemských volbách v roce 1889. Orientován byl jako německý liberál (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). Rezignoval roku 1892.\n\nZemřel v únoru 1920 na \"marasmus\".\n"}
{"id": "1201269", "url": "https://cs.wikipedia.org/wiki?curid=1201269", "title": "Porter (pivo)", "text": "Porter (pivo)\n\nPorter je tmavé a silné chmelové pivo s příchutí sladu, které se od 18. století vařilo zejména v Anglii, v Prusku a v pobaltských zemích. V Anglii znamená velmi tmavé pivo se spodním kvašením a s 5% objemovým podílem alkoholu, v Německu silnější, se 7–9 % alkoholu. Také v Polsku a pobaltských zemích má větší obsah alkoholu.\n\nV Čechách začal porter vařit pardubický sládek A. Šimonek roku 1890 a pardubický pivovar Pernštejn opět vaří 19° porter podle původního receptu.\n\n\n"}
{"id": "1201270", "url": "https://cs.wikipedia.org/wiki?curid=1201270", "title": "Vltavský kraj", "text": "Vltavský kraj\n\nVltavský kraj je územní jednotka, která vznikla za vlády krále Jiřího z Poděbrad v roce 1458 podle první verze vznikl vyčleněním z Bechyňského kraje. Druhá verze uvádí vyčleněním z Prácheňského kraje.\n\nVltavský kraj se nazývá podle řeky Vltava\n\nVltavský kraj byl nejmenší český kraj; správní centrum neměl, některé jeho funkce postupně přijalo poddanské město Sedlčany\n\nReformou v roce 1714 byly Pobrdský a Vltavský kraj sloučeny do nového Berounského kraje se sídlem v městě Berouně.\n\nPři solním sčítání v roce 1702 bylo zjištěno ve Vltavském kraji 16509 křesťanů a 200 židů. Dohromady 16709 obyvatel nad 10 let.\n\nMísta v Kraji Vltavském z r. 1654, označená v berní rule tohoto kraje jako města a městečka\n\n"}
{"id": "1201271", "url": "https://cs.wikipedia.org/wiki?curid=1201271", "title": "Gröger", "text": "Gröger\n\nPříjmení Gröger nosí tyto osobnosti:\n\n\n"}
{"id": "1201273", "url": "https://cs.wikipedia.org/wiki?curid=1201273", "title": "Berthe Morisotová s kyticí fialek", "text": "Berthe Morisotová s kyticí fialek\n\nBerthe Morisot s kyticí fialek je olej na plátně od francouzského malíře, impresionisty Édouarda Maneta (23. ledna 1832, Paříž - 30. dubna 1883, Paříž) z roku 1872. Manet zobrazuje Berthe Morisot v černém smutečním oblečení, s prakticky neviditelnou kyticí fialek. Obraz je také znám pod názvem \"Portrét Berthe Morisot\", \"Berthe Morisot v černém klobouku\" nebo \"Mladá žena v černém klobouku\". Malba je součástí sbírky Musée d'Orsay v Paříži.\n\nManet se seznámil s Morisotovou v roce 1868. Bertha byla neteří malíře Fragonarda, a byla také úspěšnou malířkou. Morisotová a Manet ve svých malbách ovlivňovali jeden druhého. Manet Morisotovou maloval mnohokrát, jeden z jejích portrétů, který Manet namaloval, se jmenuje \"Balkon\". V roce 1784 se Bertha provdala za Manetova bratra Eugèna. Během francouzsko-pruské války v letech 1870-71 Manet zůstal v Paříži a sloužil v Garde Nationale. Dokud bránil Paříž jako voják, nebyl schopen malovat. Když se Paříž na konci ledna 1871 vzdala a Pařížská komuna byla v květnu 1871 poražena, Manet se vrátil k malování. Obraz \"Berthe Morisot s kyticí fialek\" byl jedním ze čtyř portrétů Morisotové, které Manet v roce 1872 namaloval. Obraz má rozměry 40,5 x 55,5 cm (15,9 × 21,9 palců) a je podepsán „Manet 72“ v pravém horním rohu. Jedná se o studii v odstínech černé. Černá barva je není příliš obvyklá pro Manetovy portréty, typické jsou pro něho spíše světlé tóny. Na tomto portrétu osvětluje Manet tvář Berthy jen z pravé strany, levá polovina obličeje je zahalena stínem. Morisotová je oblečena v černých smutečních šatech, v černém klobouku, s tváří obklopenou černými stužkami a šátky. Manet ji maluje s černýma očima, i když oči Morisotové byly ve skutečnosti zelené. V černém oblečení, s černýma očima vyvolává dojem španělské ženy. Manet už dříve vytvořil podobný portrét vlastní matky oblečené ve smutku. Namaloval jej v roce 1863. Zobrazuje jeho matku oblečenou v černém, na tmavém pozadí. Fialové květy jsou na portrétu Morisotové sotva postřehnutelné. Manet použil motiv fialek také na svém obraze \"Žena s papouškem\" z roku 1866. Po dokončení obrazu \"Berthe Morisot s kyticí fialek\" vytvořil Manet ještě lept a litografii se stejným námětem. V roce 1874, po smrti otce Berthy Morisotové, Edme Tiburce Morisota, namaloval podobný obraz Berthy Morisotové v černém.\n\nMalba byla považována za Manetovo mistrovské dílo. Manet jej prodal nebo daroval sběrateli a výtvarnému kritikovi Théodoru Duretovi. Morisotová sama získala obraz v roce 1894, zaplatila 5100 franků při prodeji Duretovy sbírky. Po její smrti v roce 1895 se obraz dostal do majetku její dcery Julie Rouart, kde zůstal až do její vlastní smrti v roce 1966. Po té se stal součástí sbírky jejího syna Clémenta Rouarta. V roce 1998 za finanční pomoci od Fonds du Patrimoine, nadace Meyer, China Times Group a sponzorského programu koordinovaného japonskými novinami Nikkei získalo obraz Musée d'Orsay v Paříži.\n"}
{"id": "1201274", "url": "https://cs.wikipedia.org/wiki?curid=1201274", "title": "Kostel svatého Ducha (Libáň)", "text": "Kostel svatého Ducha (Libáň)\n\nŘímskokatolický farní kostel svatého Ducha je barokní sakrální stavba v severní části města Libáň. Od roku 1964 je kostel chráněn jako kulturní památka.\n\nPůvodní gotický kostel pocházel ze 14. století. Nový barokní byl zbudován v roce 1753. Jeho stavba bývá připisována F. I. Préeovi nebo I. Palliardimu.\n\nStojí téměř na křížovém půdorysu. K jeho rozšířené pravoúhlé střední části jsou přečleněny na obou stranách příčné obdélné pravoúhlé prostory lodi. K nim je na východě přičleněn pravoúhlý prostor presbytáře a na západní straně předsíň v podvěží. Nad západním průčelím se nachází věž. Severní a jižní fasády jsou upraveny jako průčelí a vrcholí štíty s barokními sochami z období výstavby kostela. V severním štítě jsou sochy \"Salvatora\" a dvou biskupů. V jižním štítě se nachází socha Panny Marie mezi sochami svatého Jana Nepomuckého a sv. Václava.\n\nUvnitř kostela je střední část sklenuta plochou kupolí. Ostatní prostory mají v klenbě placku, která je oddělena mohutnými pásy. V kostele jsou fresky signované: \"„Jos. Haager\" Pict. et Arch. 1755“. Byly restaurované H. A. Jouklem v roce 1906.\n\nBarokní zařízení pochází z období výstavby kostela, po roce 1755. Obraz na hlavním oltáři je umělecky významný. Obrazy na dvou bočních oltářích jsou novějšího data; na dalších dvou jsou obrazy barokní, ovšem už ne tak umělecky zdařilé.\n\nU kostela stojí na vysokém podstavci barokní pískovcové sochy svatého Josefa z roku 1740 a svatého Jana Nepomuckého. Dále se poblíž nachází socha \"Ecce Homo\" z roku 1819, která je dílem regionálního sochaře Ferdinanda Kofránka z Vojic. Ve ulici směřující na jihovýchod do Zlivu se nalézá sloup se sochou \"Panny Marie Immaculaty\" z roku 1738.\n\n"}
{"id": "1201275", "url": "https://cs.wikipedia.org/wiki?curid=1201275", "title": "Karel Kovařovic (rozcestník)", "text": "Karel Kovařovic (rozcestník)\n\nČeské jméno a příjmení Karel Kovařovic má více nositelů:\n\n"}
{"id": "1201276", "url": "https://cs.wikipedia.org/wiki?curid=1201276", "title": "IN TV", "text": "IN TV\n\nIN TV je nová slovenská privátní televize která zahájila testovací vysílání v pondělí 14.12.2015. Testovací vysílání stále pokračuje.\n\nIN TV vysílá zpravodajství, diskusní relace, dokumentární filmy, vzdělávací pořady, kulturu, filmy a seriály a také pořady pro děti. Všechny tyto pořady jsou většinou z vlastní tvorby.\n\nTelevizi je možno naladit bezplatně na kapacitě satelitní platformy Skylink v MPEG-4/SD. V pozemním vysílání je dostupná pouze na Slovensku.\n\n"}
{"id": "1201279", "url": "https://cs.wikipedia.org/wiki?curid=1201279", "title": "Krvavé země", "text": "Krvavé země\n\nKrvavé země – Evropa mezi Hitlerem a Stalinem (angl. \"Bloodlands: Europe Between Hitler and Stalin\") je kniha amerického historika Timothy Snydera, která vyšla roku 2010 v nakladatelství Basic Books. Česky vyšla v roce 2013 v překladu Petrušky Šustrové v nakladatelství Paseka.\n\nSnyder v knize popisuje politické, kulturní a ideologické souvislosti ve vztahu k jednotlivým zemím, ve kterých došlo k masovým vraždám způsobeným Stalinovým Sovětským svazem a nacistickým Německem. Masové vraždění během obou režimů v letech 1933 až 1945 vedlo k smrti 14 milionů obětí, většinou mimo koncentrační tábory a tábory smrti, které vznikly během holokaustu. Podle Snydera došlo v „krvavých zemích“, oblastí tvořené přibližně současným Polskem, Ukrajinou, Běloruskem, západní části Ruska a Baltskými státy, k utrpení a krveprolití, které nemá obdoby v moderní historii. Popisuje vzájemné vztahy a ovlivňování obou totalitních režimů, které nakonec vyústilo do rozsáhlých masových vražd na území „krvavých zemí“.\n\nSnyder při práci na knize čerpal z mnoha východoevropských archivů, k jejichž otevření došlo po pádu železné opony, přičemž využil svou znalost několika východoevropských jazyků. Díky pečlivě zpracovaným podkladům uvádí autor jak celková čísla obětí v době před a během druhé světové války, tak vybrané osudy skupin i jednotlivců včetně působivých detailů.\n\nCelkový počet obětí masových vražd na území „krvavých zemí“ odhaduje autor na 14 milionů, do tohoto počtu nezahrnuje oběti válečného konfliktu. Celkově označuje Snyder uváděné počty obětí jako konzervativní, na spodní hranici odhadovaného počtu obětí. V odhadech vycházel z údajů ve východoevropských archivech, s výjimkou počtu obětí ukrajinského hladomoru, kde musel použít především demografické záznamy.\n\nZ celkového počtu 14 milionů se na dvou třetinách obětí podílelo nacistické Německo řízené Adolfem Hitlerem. Jednu třetinu obětí má na svědomí sovětský režim Josifa Vissarionoviče Stalina. Velká část obětí v Sovětském svazu byla tvořena uměle vyvolaným hladomorem, který si vyžádal 3,3 mil. obětí, především Ukrajinců. Během Velkého teroru v letech 1937 až 1938 bylo zastřeleno celkem 300 tisíc občanů Sovětského svazu, hlavně Poláků a Ukrajinců v západní části SSSR. Po sovětské okupaci Polska v letech 1939 až 1941 zabil sovětský režim přibližně 200 tisíc Poláků z řad polské inteligence, armády a politických elit.\n\nBěhem druhé světové války nacistický režim usmrtil 4,2 miliónů sovětských občanů, zejména Rusů, Bělorusů a Ukrajinců, které nechal zemřít hlady v letech 1941 až 1945 a 5,4 miliónů Židů, kteří byli zastřeleni nebo otráveni plynem. V letech 1941 až 1944 bylo Němci zastřeleno také 700 tisíc civilistů na území Běloruska a ve Varšavě.\n"}
{"id": "1201280", "url": "https://cs.wikipedia.org/wiki?curid=1201280", "title": "Kostel svatého Františka z Assisi (Dolní Slivno)", "text": "Kostel svatého Františka z Assisi (Dolní Slivno)\n\nŘímskokatolický farní kostel svatého Františka z Assisi v Dolním Slivně je empírová sakrální stavba. Od roku 1967 je kostel chráněn jako kulturní památka.\n\nPůvodní zdejší kostel byl gotický. Současný farní kostel sv. Františka z Assisi byl vybudován barokně v roce 1679, dále byl rozšířen roku 1694. V letech 1807–1808 byl empírově upraven. Ve druhé dekádě 21. století probíhá oprava objektu.\n\nKostel je obdélný, jednopatrový. Má západní hranolovou věž s 2×2 segmentovými okny. Presbytář je pravoúhlý. Kostel má valenou klenbu s lunetami.\n\nHlavní oltář je malovaný \"al fresco\". Jedná se o sloupový, portálový obraz s umělecky zdařilým obrazem \"Kalvárie\" od Petra Brandla, který jej signoval. Obraz byl přenesen z kostela sv. Bartoloměje v Praze. Daroval jej hrabě Jan Cavriani ve 2. polovině 18. století.\n\nDále je zde menší obraz poprsí sv. Františka Serafinského od J. Berglera, který je signovaný a datovaný do roku 1808.\n\nOstatní zařízení je nižší umělecké úrovně. Výjimku tvoří cínová renesanční křtitelnice, která byla přenesena z původního kostela. Na křtitelnici jsou znaky Berků z Dubé a Novohradských z Kolovrat.\n\nNa jižní straně lodi se do roku 1929 nacházel empírový mramorový náhrobek Jany hraběnky Cavrianiové, rozené Novohradské z Kolovrat. Jednalo se o volnou figurální kompozici portrétu zesnulé, anděla a ženy s dětmi. Náhrobek byl vytesán v roce 1826 V. Prachnerem podle návrhu J. Berglera. Náhrobek byl po roce 1929 umístěn do předhradí Košátek.\n\n"}
{"id": "1201281", "url": "https://cs.wikipedia.org/wiki?curid=1201281", "title": "TJ Sokol Dolní Lutyně", "text": "TJ Sokol Dolní Lutyně\n\nTělovýchovná jednota Sokol Dolní Lutyně je slezský fotbalový klub z obce Dolní Lutyně, který byl založen v roce 1932 pod názvem SK Německá Lutyně. Od sezóny 2016/17 hraje I. B třídu Moravskoslezského kraje (7. nejvyšší soutěž).\n\nSvé domácí zápasy odehrává na stadionu Dolní Lutyně.\n\nZdroj: \n\n\nZdroj: \n\nPoznámky:\n\n"}
{"id": "1201284", "url": "https://cs.wikipedia.org/wiki?curid=1201284", "title": "Emil Guntermann", "text": "Emil Guntermann\n\nEmil Guntermann (1. září 1839 Horní Litvínov – \"po r. 1921\" Kitzbühel\n) byl rakouský advokát a politik německé národnosti z Čech, poslanec Českého zemského sněmu.\n\nNarodil se roku 1839 v Horním Litvínově. Pokřtěn byl jako Emil Anton Philipp Guntermann. Vystudoval nižší gymnázium v Chomutově, do roku 1858 studoval vyšší gymnázium v Mostě. Vystudoval práva na Karlo-Ferdinandově univerzitě. Zde byl členem buršáckého spolku Moldavia. Získal titul doktora práv. Působil jako advokát v Mostě. V roce 1898 přenesl svou advokátní praxi z Mostu do Jirkova. Koncem roku 1917 se vzdal výkonu advokacie. Byl městským radním v Jirkově.\n\nV 80. letech se zapojil i do vysoké politiky. V doplňovacích zemských volbách v listopadu 1886 byl zvolen na Český zemský sněm, kde zastupoval kurii městskou, obvod Most, Bílina, Horní Litvínov. V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887. Uspěl i v zemských volbách v roce 1889. Orientován byl jako německý liberál (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). Rezignoval v dubnu 1893.\n"}
{"id": "1201285", "url": "https://cs.wikipedia.org/wiki?curid=1201285", "title": "Filadelfie (budova)", "text": "Filadelfie (budova)\n\nFiladelfie je administrativní výšková budova, dominanta pražského BB Centra v Michli, stojí u Baarova parku.\n\nBudova má 17 pater nadzemních, 6 podzemních. Její výstavba probíhala od jara roku 2008 do července roku 2010. Je využívána jako kancelářské a administrativní prostory (30 500 m²) a komerční prostory (3500 m²). V šesti podzemních podlažích se nachází parkoviště pro přibližně 1000 aut. Výška budovy s anténami je 72 metrů, samotná střecha je ve výšce 70 metrů. Vertikální pohyb uvnitř budovy obsluhuje šest výtahů umístěných ve středové části.\n\nZa návrhem budovy stojí studio DaM, konkrétně architekti Jan Holna, Richard Doležal, Petr Malinský, Lenka Kadrmasová a Petr Šedivý, investor byl Passerinvest Group.\n\nBudovu pokrývá skleněný plášť. Půdorys objektu vychází z tvaru kříže vepsaného do elipsy, který dělí budovu na 4 křídla a také je díky němu v budově víc světla. Celkový dojem z budovy odhlehčuje právě elipsa a čtyři dynamické fasádní „vlny\". Architekti se snažili maximalizovat odstup budovy od těch okolních.\n\nProjekt budovy postoupil do 2. kola v soutěži Stavba roku v roce 2011.\n\n"}
{"id": "1201287", "url": "https://cs.wikipedia.org/wiki?curid=1201287", "title": "TJ Dolní Datyně-Havířov", "text": "TJ Dolní Datyně-Havířov\n\nTělovýchovná jednota Dolní Datyně-Havířov je slezský fotbalový klub z havířovské místní části Dolní Datyně, hrající od sezóny 2013/14 I. A třídu Moravskoslezského kraje (6. nejvyšší soutěž). Klub byl založen v roce 1976.\n\nSvé domácí zápasy odehrává na stadionu Dolní Datyně.\n\nZdroj: \n\n"}
{"id": "1201288", "url": "https://cs.wikipedia.org/wiki?curid=1201288", "title": "Duino", "text": "Duino\n\nDuino ( \"Devin\", \"Tybein\") je přímořské letovisko v Itálii, ležící 12 km severozápadně od Terstu. Od roku 1928 je součástí obce (\"comuna sparso\") Duino-Aurisina, která má přes osm tisíc obyvatel, z toho v samotném Duinu žije asi jeden a půl tisíce.\nDuino má dva hrady: starý z 11. století, který patřil pánům z Duina, vazalům aquilejských patriarchů, a je v rozvalinách, a nový, postavený roku 1389 rodinou Wallsee. Později ho obývali Thurn-Taxisové, kněžna Marie von Thurn und Taxis byla obdivovatelkou a mecenáškou básníka Rainera Marii Rilkeho, jehož inspiroval pobyt v Duinu k vytvoření sbírky \"Elegie z Duina\". Zámek byl za první světové války poškozen ostřelováním, po opravě je přístupný veřejnosti jako muzeum, Rilkeho připomíná pamětní stezka.\n\nV Duinu pobýval také Alasia da Sommaripa, autor prvního italsko-slovinského slovníku, hudební skladatel Hrabroslav Volarič, spisovatel Charles Nodier nebo fyzik Ludwig Boltzmann, který zde během dovolené v září 1906 spáchal sebevraždu.\n\nDuino nabízí návštěvníkům secesní vily, pláže ke koupání, pitoreskní vápencový útes zvaný \"Dama Bianca\" (Bílá dáma), parkově upravené terasy s výhledem na moře, přírodní rezervaci \"Falesie di Duino\" a jeskyni, kde se ve starověku konaly obřady mithraistů. Natáčel se zde český film \"Účastníci zájezdu\".\n\nOblast okolo Duina patřila k hrabství Gorice a Gradiška a byla nazývána Rakouská Riviéra. Většinu obyvatel tvořili Slovinci (podle sčítání z roku 1910 jich bylo 63,5 %), národnostní složení změnil odchod Němců po první světové válce a příliv italských uprchlíků z Istrie po druhé světové válce; v roce 1984 uvedlo slovinskou národnost přes čtyřicet procent občanů Duina. Po druhé světové válce patřilo Duino Svobodnému území Terst, od roku 1954 je součástí Itálie.\n\nOd roku 1982 sídlí v Duinu pobočka mezinárodní školy United World Colleges.\n\n"}
{"id": "1201291", "url": "https://cs.wikipedia.org/wiki?curid=1201291", "title": "Velká turecká válka", "text": "Velká turecká válka\n\nVelká turecká válka (objevuje se i pod jinými názvy, např. pátá rakousko-turecká válka nebo sedmá benátsko-turecká válka) byla v letech 1683–1699 řada válečných střetnutí mezi Osmanskou říší a jejími protivníky v čele s Habsburskou monarchií. \n\nVálka začala v červenci roku 1683 druhým obléháním Vídně stopadesátitisícovou osmanskou armádou. Tu spojená evropská vojska u rakouské metropole porazila při takzvané bitvě u Vídně a posléze je vytlačila hluboko do Panonské nížiny. Rakouské diplomacii se pak roku 1684 podařilo spolu s Polskem a Benátkami ustavit \"Svatou ligu\" proti Osmanům, k níž se o dva roky později připojilo i Rusko. \n\nVálka pak probíhala na řadě míst východní Evropy a Balkánu. Habsburkům se v první fázi války zdařilo upevnit postavení v Uhrách, kde dosáhli dědičnosti trůnu. „Slovenský král“, kníže Imrich Tököli, který se předtím podrobil Cařihradu, byl nadobro svržen. Polská vojska Jana III. Sobieského třikrát vpadla do Moldavska. \n\nRoku 1687 byl sultán Mehmet IV. sesazen janičáry, ale ani jeho nástupce Sulejman II. nebyl zprvu ve válce příliš úspěšný. Nato roku 1688 do rukou Habsburků padl Bělehrad a roku 1689 pak i Skopje. Koncem téhož roku však velkovezír Mustafa Köpröli shromáždil silnou armádu a roku 1690 zahájil úspěšnou protiofenzívu. V říjnu 1690 Osmané dobyli Bělehrad nazpět a v následujících letech se válčilo se střídavými úspěchy až do uzavření míru ve Sremských Karlovicích 26. ledna 1699. Habsburkové na jeho základě získali celé Uhry, vyjma Banátu, i se Sedmihradskem.\n"}
{"id": "1201298", "url": "https://cs.wikipedia.org/wiki?curid=1201298", "title": "Kostel svatého Vavřince (Rumburk)", "text": "Kostel svatého Vavřince (Rumburk)\n\nŘímskokatolický filiální kostel svatého Vavřince s kapucínským klášterem v Rumburku tvoří barokní sakrální areál z let 1683–1690. Po jihovýchodní straně kostela sv. Vavřince je komplex loretánské kaple s ambity. Celý komplex kapucínského kláštera s kostelem, včetně lorety, je chráněn od roku 1966 jako kulturní památka.\n\nVe správě řádu kapucínů byl klášter od konce 17. století a areál se stal oblíbeným poutním místem až do začátku 20. století, kdy jej významově zastínila nedaleká bazilika ve Filipově. Kapucíni v Rumburku působili až do násilného rozehnání mužských řádů v komunistickém Československu v roce 1950. Areál pak zůstal v podstatě prázdný a s minimálním využitím a začal chátrat. Od poloviny 70. let 20. století probíhala úprava kláštera na knihovnu, dokončená až v 90. letech. Počátkem 90. let 20. století lze rovněž datovat rozsáhlou obnovu lorety a ambitů, která se musela vypořádat se statickými problémy, vzniklými provozem těžkých vozidel na okolních komunikacích i rozpadem původního odvodnění. Opravy probíhají i ve druhé dekádě 21. století restaurováním fresek a zachovalých částí mobiliáře. Klášter je čtyřkřídlá stavba kolem pravoúhlého dvora. Je to stavba patrová, pouze v jednom traktu dvoupatrová.\n\n\nKostel je obdélnou stavbou. Má obdélný presbytář a obdélnou kapli po severní straně. Presbytář i loď mají valenou klenbu s lunetami. Boční kaple jsou sklenuty křížově.\n\nOltářní stěna hlavního oltáře je barokní a pochází z 18. století. Nacházejí se zde obrazy \"Umučení sv. Vavřince\", \"Umučení sv. Jana Křtitele\" a \"Umučení sv. Václava\". Dva boční oltáře pocházející z 19. století jsou zasvěceny Panně Marii a sv. Františkovi. Rokoková kazatelna je s reliéfem \"Rozsévače\". Varhany pocházejí z 1. čtvrtiny 18. století. V kapli se nachází oltář z období kolem roku 1700. Oltář má rokokové doplňky a obraz sv. Antonína Paduánského. V interiéru se nachází barokní obraz \"Útěk do Egypta\".\n\nNovodobá historie varhan je vázána na kostel svatého Vavřince v Děčíně-Nebočadech. Někdy v roce 1987 se tam zřítil strop a tamní varhany byly v roce 1988 přeneseny varhanářem Jiřím Jónem do rumburského kostela téhož světce.\n\nNástroj postavil Heinrich Schiffner ze Cvikova v roce 1892 jako dvoumanuálový s pedálem, mk a dispozicí: I. Principal 8´, Gedakt 8´, Gamba 8´, Octav 4´, Mixtur 4fach. II. Aeolina 8´, Lieblich gedakt 8´, Gemshorn 4´. P. Octavbass 8´, Subbass 16´. Šlapky: Pedal Koppel, Pleno I+II, Forte, Manual Koppel. \n\nPo instalaci v Rumburku byl osazen nový rejstřík Flétna špičatá 2´, vyrobený Janem Kubátem ml. z Kutné Hory – Kaňku.   \n\n\n\n"}
{"id": "1201300", "url": "https://cs.wikipedia.org/wiki?curid=1201300", "title": "Franz Hölzel", "text": "Franz Hölzel\n\nFranz Hölzel (26. srpna 1833 Častolovice – 2. března 1909 Častolovice) byl rakouský politik německé národnosti z Čech, poslanec Českého zemského sněmu.\n\nPůsobil jako rolník v Častolovicích. V letech 1883–1908 také působil jako okresní starosta. Funkci okresního starosty v České Lípě zastával po delší období.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii venkovských obcí, obvod Česká Lípa, Mimoň, Hajda, Cvikov. Byl oficiálním kandidátem německého volebního výboru (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v březnu 1909.\n"}
{"id": "1201302", "url": "https://cs.wikipedia.org/wiki?curid=1201302", "title": "Joan of Arc (album)", "text": "Joan of Arc (album)\n\nJoan of Arc je studiové album amerického hudebníka Tonyho Conrada. Obsahuje pouze jednu skladbu, která nese název „Joan of Arc“ a dosahuje délky 64 minut a 31 sekund. Jde o experimentální hudební dílo, v němž za více než hodinu dochází k minimálnímu množství změn. Conrad dílo původně nahrál jako doprovod ke stejnojmennému filmu Piera Heliczera v roce 1968. Skladbu nahrál na varhany vlastněné divadelním režisérem Johnem Vaccarem. Heliczer pro svůj jedenáctiminutový film nakonec použil jen část Conradovy skladby.\n\n"}
{"id": "1201303", "url": "https://cs.wikipedia.org/wiki?curid=1201303", "title": "Joan of Arc", "text": "Joan of Arc\n\nJoan of Arc může být:\n\n"}
{"id": "1201305", "url": "https://cs.wikipedia.org/wiki?curid=1201305", "title": "Liberální institut", "text": "Liberální institut\n\nLiberální institut je český klasicky liberální think-tank se sídlem v Praze. Byl založen Jiřím Schwarzem, Tomášem Ježkem a Miroslavem Ševčíkem na podzim 1989 jako \"Liberální spolek F. A. Hayeka\", 6. února 1990 byl zaregistrován pod současným jménem. Institut v současnosti vede Martin Pánek. Liberální institut byl založen s cílem rozvíjet a aplikovat ideje klasického liberalismu.\n\nInstitut byl založen v revoluční době na podzim 1989 jako Liberální spolek F. A. Hayeka, zaregistrován pod názvem Liberální institut byl 6. února 1990. Na postu jeho ředitele se vystřídali Miroslav Ševčík, Petr Koblovský, Dominik Stroukal. a Martin Pánek. Jiří Schwarz působil jako prezident institutu, nyní je předsedou akademické rady. Miroslavu Ševčíkovi bylo po jeho skandálech v čele Národohospodářské fakulty VŠE bylo ukončeno členství ve správní radě a poté i členství v institutu jako takovém. Ševčík se s institutem stále soudí.\n\nLiberální institut publikuje ve směru klasického liberalismu, libertarianismu, ordoliberalismu a anarchokapitalismu. Věnuje se také snižování daní, odstraňování regulací, konkurenci, rušení státních úřadů, otevřeným hranicím a kritice Evropské unie.\n\nLiberální institut prosazuje svobodu jednotlivce, volný trh, soukromé vlastnictví a vládu práva. Jeho činnost se soustředí na publikaci knih, pořádání přednášek a osvětu v médiích.\n\nInstitut je financován ze sponzorských příspěvků a darů a z prodejů knih a nepřijímá žádné státní dotace.\n\nOd roku 1996 Liberální institut pořádá letní školy pro středoškolské a vysokoškolské studenty. Poslední tři roky se letní škola konala v Českém Šternberku.\n\nLiberální institut každoročně pořádá happening ke dni daňové svobody.\n\nKaždoročně pořádá Liberální institut přednášku s významnou světovou osobností klasického liberalismu, jíž je udělena cena „za přínos k rozvoji liberálního myšlení a naplňování idejí svobody, soukromého vlastnictví, konkurence a vlády zákona v praxi“. Seznam přednášek:\n\n\nLiberální institut za dobu své existence publikoval řadu překladů zahraničních knih a vlastních publikací. Mezi publikace vydané Liberálním institutem patří např. Bohatství národů, Teorie mravních citů, Ekonomie v jedné lekci, Ekonomie státních zásahů a další. Kompletní seznam je k dispozici na webu institutu. Institut vydával časopisy Laissez Faire a Terra Libera.\n\nKnihy vydané v posledních letech:\n\n\nS Liberálním institutem spolupracují např. rektor VŠ CEVRO Institut Josef Šíma, proděkan pro vědu a výzkum FSE UJEP Daniel Šťastný, prorektor pro studium Anglo-americké vysoké školy David Lipka, bývalý děkan NF VŠE Jiří Schwarz a další.\n\n"}
{"id": "1201309", "url": "https://cs.wikipedia.org/wiki?curid=1201309", "title": "Kostel svatého Martina (Domoušice)", "text": "Kostel svatého Martina (Domoušice)\n\nKostel svatého Martina je římskokatolický farní kostel v obci Domoušice v okrese Louny zasvěcený svatému Martinovi. Od roku 1964 je chráněn jako kulturní památka. Postaven byl v roce 1754 v pozdně barokním slohu.\n\nJednolodní kostel má obdélný půdorys. Na východní straně ho uzavírá polokruhově ukončený presbytář, k jehož jižní straně je připojen patrový přístavek se sakristií v přízemí a oratoří v prvním patře. Do oratoře vede vnější dřevěné schodiště. Na protilehlé straně na presbytář navazuje čtvercová kaple Božího hrobu. Dominantou kostela je západní průčelí s lizénovými rámci a zaoblenými nárožími. V horní části ho zakončuje štít s pilastry, křídlatými zdmi a trojúhelníkovým nástavcem. Lizénové rámce se uplatňují také na ostatních zdech včetně obou přístavků. V západní části plochostropé lodi stojí na dvou pilířích kruchta. Loď od presbytáře odděluje segmentový vítězný oblouk s výklenkem na jižní a vchodem na kazatelnu na severní straně. Presbytář je zaklenutý valenou klenbou s lunetami, která v závěru přechází v konchu. Valená klenba je použita také v kapli Božího hrobu a sakristie má klenbu křížovou.\n\nRokokové zařízení tvoří hlavní oltář s novodobým obrazem patrona, dva boční oltáře zasvěcené Panně Marii a svatému Janu Nepomuckému a křtitelnice. Všechny tři oltáře zdobí oválné obrazy světců z poloviny osmnáctého století.\n\nKostel je obklopen hřbitovem obehnaným zdí. Před západním průčelím kostela stojí také čtverhranná kamenná zvonice s půlkruhově klenutým vstupem a velkými zalomenými okny. U ohradní zdi jsou dvě výklenkové kapličky ze druhé poloviny osmnáctého století. Jejich průčelí zdůrazňují vždy dva pilastry a trojúhelníkový štít.\n\n"}
{"id": "1201318", "url": "https://cs.wikipedia.org/wiki?curid=1201318", "title": "Park Podviní", "text": "Park Podviní\n\nPark Podviní nebo Podvinní je veřejný park na území městských částí Vysočany a Libeň. Vznikl v letech 1997–1998, realizován podle návrhů Stanislava Špouly, Miroslava Pacnera, Petra Hořejše a Libora Culky. Dominantou parku je kamenné hradiště připomínající ještěra, kterému kraluje deset metrů vysoký kmen starého dubu otočený kořeny vzhůru. Park je na jižní straně ohraničen Rokytkou, do níž z parku přitéká uměle vytvořený systém potůčků, jimiž je park protkán a které vytékají z jezírka pod hradištěm. Potůčky vytváří s malými mostky příjemnou atmosféru celého parku. Park je osazen četnými lavičkami a místy k odpočinku. Nachází se zde několik dětských hřišť, na východním okraji parku se nalézá lanové centrum.\n"}
{"id": "1201319", "url": "https://cs.wikipedia.org/wiki?curid=1201319", "title": "Jen Sung", "text": "Jen Sung\n\nJen Sung (, 1480–1565) byl čínský politik v říši Ming. Za vlády císaře Ťia-ťinga v druhé třetině 16. století zaujímal vysoké postavení v těsné blízkosti císaře, v letech 1537–1542 vykonával funkci ministra obřadů, poté velkého sekretáře, přičemž v letech 1544–45 a 1548–1562 stál v čele velkého sekretariátu.\n\nJen Sung používal zdvořilostní jméno Wej-čung () a pseudonym Ťie-si ().\n\nJen Sung se narodil roku 1480 ve Fen-i v provincii Ťiang-si. Pocházel z rodiny obchodníků a později se se synem zapojil do velkoobchodu, oba vlastnili množství obchodů v Jang-čou, předním komerčním centru jihu země.\n\nVzdělával se v konfuciánském učení, absolvoval úřednické zkoušky a relativně nízkém věku pětadvaceti let v Pekingu složil i jejich nejvyšší stupeň, palácové zkoušky a získal hodnost ťin-š’. Poté nastoupil úřednickou kariéru.\n\nJejí počátky zabrzdila těžká nemoc, kvůli které se vrátil do svého rodiště. Vyhnul se tím však frakčním sporům a čistkám v období dominance Liuo Ťina na císařském dvoře. Do služby, v akademii Chan-lin, se vrátil až po Liou Ťinově pádu (který se udál roku 1510).\n\nPostupně stoupal v úředním aparátu. S podporu velkého sekretáře Sia Jena byl jmenován do vyšších funkcí a roku 1537 i ministrem obřadů. Sia Jen začátkem 40. let 16. století ztratil důvěru a podporu císaře Ťia-ťinga, protože se sice ve 30. letech účastnil taoistických obřadů organizovaných císařem, ale ve 40. letech se k nim stavěl chladně, což Ťia-ťing hodnotil jako útok na svou autoritu. Jen Sung toto využil k odstavení soupeře. V srpnu 1542 císař z velkého sekretariátu odvolal Sia Jena a září na jeho místo jmenoval Jen Sunga.\n\nJen Sung zahrnul panovníka pozorností a pracovitostí a, v kontrastu k Sia Jenovi, i širokou podporu císařova zájmu o taoismus. Pro Ťia-ťinga byl otcovskou postavou, o generaci starší, vysoký, vždy elegantně oblečený, energický. Císařovy pokyny plnil pečlivě, předkládal mu všechny záležitosti. Záhy ovládl sekretariát, přičemž svých oponentů se zbavoval i za použití nečestných metod, což mu vyneslo špatnou pověst.\n\nK vyvážení Jen Sungova vlivu v říjnu 1545 císař povolal Sia Jena zpět do sekretariátu. Oba státníci se nesnášeli, Sia Jen Jen Sunga ignoroval, odmítal s ním konzultovat a rušil jeho jmenování. Jen Sung se tím cítil ohrožený a spojil se s Sia Jenovými oponenty, ale císařovými oblíbenci – markýzem Cchuej Jüanem, generálem Lu Pingem a markýzem Čchiou Luanem.\n\nNakonec v únoru 1548 Sia Jen podpořil tažení do Ordosu bez uvědomění Jen Sunga, měl tak za něj plnou odpovědnost a když císař – pod dojmem zpráv o nespokojenosti v sousedící provincii Šen-si a nepříznivých věšteb – stáhl svou podporu tažení, nepřátelé Sia Jena, včetně Jen Sunga, se proti Sia Jenovi postavili s řadou obvinění a dosáhli Sia Jenova odvolání a v říjnu 1548 i jeho popravy. Poté se Jen Sung opět stal prvním velkým sekretářem.\n\nJako první velký sekretář byl Jen Sung byl nejvlivnějším členem vlády, i když císař měl i jiné oblíbence - vedle tří výše zmíněných i vévodu Kuo Süna, vévodu Ču Si-čunga a taoistu Tchao Čung-wena. V 50. letech pracovali ve velkém sekretariátu kromě Jen Sunga ještě Sü Ťie a Li Pen, přičemž poslední v diskuzích o správě říše ustupoval oběma silným osobnostem, Jen Sungovi i Sü Ťieovi. Císař se sekretáři těsně spolupracoval, přičemž je stavěl proti sobě. Chod byrokracie přitom promazávaly úplatky organizované Jen Sungovým synem Jen Š’-fanem.\n\nDesetiletí politických krizí a problémů Jen Sung přežil tak, že rozhodnutí i odpovědnost za ně přesouval na odpovědná ministerstva a úřady; tak za jednání s Mongoly odpovídalo ministerstvo obřadů, a za jejich vypuzení ministerstvo vojenství. Ponechal si jen kontrolu nad personálními otázkami a výběrově i politikou. Držel se dál i od největšího problému tehdejší vlády – státních financí, jejichž řízení ponechal na ministerstvech daní a prací. V bojích 50. let s Mongoly na severu a s piráty na jihovýchodním pobřeží dával přednost politice kompromisu a jednání.\n\nJako státník byl schopný, pracovitost a zodpovědnost, ale i zdvořilost a skromnost mu neupírali ani nejzavilejší kritici. Ve spravování říše mu pomáhal jeho neméně schopný syn Jen Š’-fan. Oba vyhledávali a povyšovali kvalitní úředníky, zbavujíce se pouze těch, kteří ohrožovali jejich postavení.\n\nJen Sungova korupce a klientelismus byla pověstná. Otec a syn byli kritizovaní za rozvrácení tradičních administrativních zvyklostí a syn i za korupci. Měli řadu nepřátel usilujících o jejich svržení, kterým se ostře bránili, někteří úředníci kritiku Jen Sunga a jeho syna zaplatili životem. Obžaloby z korupce a prodávání úřadů Jen Sung rozhodně odmítal a podařilo se mu přesvědčit císaře, že jde pouze o projev frakčních střetů. Císař, vždy ochotný myslet si o úřednících to nejhorší, mu věřil.\n\nPostupem doby, v důsledku vysokého věku, závisel Jen Sung na synovi stále více. Právě jeho syn psal dekrety a interpretoval přání panovníka. Roku 1560 byl Jen Sung už osmdesátiletý a neschopný zastat svou práci. Následujícího roku zemřela Jen Sungova manželka, syn pak kvůli smutku neměl dovoleno přicházet do paláce. Bez něj však Jen Sung nebyl schopen vykonávat své povinnosti. 31. prosince 1561 vyhořel Ťia-ťingův palác Jung-šou v Západním parku a císař přesídlil do malého paláce Jü-si na západním břehu jezera Tchaj-jie; Jen Sung v této situaci navrhl přesun císaře do neobývaného paláce na jihu Pekingu (v němž kdysi žil v domácím vězení císař Jing-cung) s tím, že obnovení Jung-šou by bylo drahé. Císař s hněvem odmítl a Sü Ťie panovníka podpořil s tím, že obnova je možná, když se použije materiál určený pro práce v Zakázaném městě. Sü Fan, syn Sü Ťiea, byl pověřen řízením prací a do konce dubna palác obnovil. Císař poté k Jen Sungovi znatelně ochladl a konzultoval s ním pouze taoistické obřady, záležitosti vlády řešil se Sü Ťieem. Proti Jen Sungovi navíc nasazoval i nový císařův taoistický důvěrník Lan Tao-chang, a opustil ho i Lu Ping.\n\nPo dalším kole obvinění Jen Š’-fana ze strany kontrolních úředníků byl Jen Sung v červnu 1562 odvolán a poslán domů, byť se ctí. Jen Š’-fan však i s rodinou skončil ve vyhnanství ve vzdáleném pohraničí. Novým prvním sekretářem se stal Sü Ťie.\n\nRoku 1564 byl Jen Š’-fan zatčen, obviněn s kontaktů s piráty \"wo-kchou\" a přípravy vzpoury a 24. dubna 1565 popraven. Jen Sung současně přišel o status úředníka. Jmění rodiny Jen bylo zabaveno: zahrnovalo 33 tisíc \"liangů\" (1,2 tuny) zlata, 2 miliony \"liangů\" (74 tun) stříbra, mnoho cenností, domy, 57 statků, 27 300 \"mu\" (1500 ha) polností a zahrad a mnoho dalšího. Takřka slepý, osamocený a zchudlý Jen Sung zemřel později téhož roku 1565.\n\nJen Sung držel místo prvního velkého sekretáře 14 let – nejdéle ze všech sekretářů za 3. století mingské vlády.\n"}
{"id": "1201320", "url": "https://cs.wikipedia.org/wiki?curid=1201320", "title": "Václav Kučera (poslanec Českého zemského sněmu)", "text": "Václav Kučera (poslanec Českého zemského sněmu)\n\nVáclav Kučera (11. prosince 1835 Střednice – 20. ledna 1912 Střednice) byl rakouský politik české národnosti z Čech, poslanec Českého zemského sněmu.\n\nPůsobil jako statkář ve Střednici u Mělníka. Po studicích převzal po otci usedlost ve Střednici a proměnil ji na vzorové hospodářství. Od roku 1865 do roku 1897 byl členem okresního výboru. Od roku 1873 do roku 1884 a znovu v letech 1886–1897 působil jako okresní starosta. Od roku 1877 byl členem okresní školní rady v Mělníku. Z veřejného života se stáhl ze zdravotních důvodů.\n\nV 80. letech se zapojil i do vysoké politiky. V doplňovacích zemských volbách v listopadu 1886 byl zvolen na Český zemský sněm, kde zastupoval kurii venkovských obcí, obvod Mělník, Roudnice. Nahradil poslance Josefa Pražáka. Patřil k staročeské straně. Ve volbách roku 1886 porazil mladočeského kandidáta Ervína Špindlera.\n\nZemřel v lednu 1912 ve věku 76 let. Pohřben měl být na evangelickém hřbitově ve Vysoké.\n"}
{"id": "1201327", "url": "https://cs.wikipedia.org/wiki?curid=1201327", "title": "Sítina", "text": "Sítina\n\nSítina (\"Juncus\") je parafyletický rod jednoděložných rostlin z čeledi sítinovitých. Rozšířen je téměř kosmopolitně a je tvořen asi 300 druhy, z nich 22 roste v České republice.\n\nVyskytují se nejvíce v mírném podnebném pásmu, mnohem vzácnější jsou v tropech. Hlavním centrem rozmanitosti druhů jsou západní oblasti Severní Ameriky, Středomoří, Čínsko-himálajská oblast, Dálný východ, Jižní Afrika a Austrálie.\n\nJsou to vlhkomilné rostliny rostoucí nejčastěji v mokřadech, na vlhkých pastvinách a březích vodních toků či nádrží. Některé za příhodných podmínek velmi rychle zarůstají své okolí, v České republice je např. naturalizovaný neofyt sítina tenká považována za invazní druh.\n\nSítiny jsou jednoleté nebo vytrvalé, lysé byliny, rostou obvykle v trsech a svými úzkými listy a tenkými, rýhovanými stonky se podobají travám. Vyrůstají z kořene nebo plazivého oddenku, jehož rozrůstáním se též rozšiřují. Listy s úzkými a plochými čepelemi rostou z otevřených pochev, u některých druhů jsou jen listy bazální.\n\nNa vrcholu lodyhy je terminální květenství, jeho listen ale roste směrem vzhůru a vrcholíkové, latnaté nebo hroznovité květenství přerůstá. Květy jsou převážně oboupohlavné a často jsou seskupovány do hustých klubek nebo kruželů. Květ má nejčastěji šest blanitých okvětních lístků ve dvou přeslenech, tři až šest tyčinek v jednom nebo dvou kruzích. Přisedlý tříplodolistový semeník je jedno neb třídílný a mívá čnělku s trojitou bliznou. Ve květech nejsou nektaria a bývají opylovány větrem, některé květy se samosprašují i bez otevření.\n\nPlod je vejčitá, jednodílná, nebo na tři díly podélně rozdělená, pukající tobolka. Obsahuje 20 až 120 elipsoidních semen hnědé barvy, která po namočení sliz]ovatí. Jsou roznášena větrem nebo odplavována vodou a protože jsou po navlhnutí lepkavá, i přilnutím k peří nebo srsti živočichů. Do blízkého okolí se šíří i prostým rozrůstáním trsů a odnožováním. Poměrně jednoduše je lze množit i jarním rozdělováním trsů.\n\nEkonomický význam sítin není v současnosti velký. Jen řídce se lodyhy druhů \"Juncus acutus\" a \"Juncus rigidus\" používají k výrobě papíru, \"Juncus alpinus\" a \"Juncus roemerianus\" zase pro výrobu celulózy. U rukodělných výrobků se sítiny používalo pro vyplétaní sedáků židli a lavic i pro zhotovování rohoží.\n\nSítiny bývají vysazovány do ozdobných zahrad k jezírkům jako součást záhonů vlhkomilných rostlin, kterým nevadí kolísání vodní hladiny. Pokud rostou na sečených nebo spásaných loukách znehodnocují píci. Některé druhy, jako sítina žabí, jsou přímo považované za plevel.\n\nV české přírodě rostou tyto druhy sítiny:\n\nDále se vyskytují i hybridy:\n\n"}
{"id": "1201332", "url": "https://cs.wikipedia.org/wiki?curid=1201332", "title": "Peter Cehlárik", "text": "Peter Cehlárik\n\nPeter Cehlárik (* 2. srpna 1995, Žilina, Slovensko) je slovenský lední hokejista, v současné době hrající za Boston Bruins. Hraje na pozici levého křídla.\n\nPeter Cehlárik působil na mládežnické úrovni na Slovensku v klubu MsHK Žilina. V sezóně 2011/12 odešel do Švédska do klubu Luleå HF.\n\nZahrál si za Slovensko na světovém šampionátu osmnáctiletých v roce 2013. Reprezentoval Slovensko i na mistrovství světa dvacetiletých v letech 2014 ve Švédsku a 2015 v Kanadě.\n\nV roce 2016 ho trenér Slovenska Zdeno Cíger vzal na mistrovství světa 2016 v Rusku.\n\n"}
{"id": "1201333", "url": "https://cs.wikipedia.org/wiki?curid=1201333", "title": "Kostel svaté Kateřiny Alexandrijské (Dolní Podluží)", "text": "Kostel svaté Kateřiny Alexandrijské (Dolní Podluží)\n\nKostel svaté Kateřiny Alexandrijské v Dolním Podluží je farním kostelem Římskokatolické farnosti Dolní Podluží. Původně renesanční stavba z roku 1548 prošla výraznými přestavbami v 18. a 19. století. Na konci 20. století se kostel ocitl v havarijním stavu a přestaly v něm být slouženy bohoslužby. Od roku 1966 je zapsán jako nemovitá kulturní památka. Památkový katalog uvádí zasvěcení svaté Kateřině Sienské, nikoliv Alexandrijské. \n\nVes Dolní Podluží (původně \"Voigtsdorf\") měla vlastní kostel pravděpodobně již ve 14. století, bližší informace však chybí. Roku 1411 byl postaven kostel nový, dřevěný. Kamenný chrám v duchu saské renesance byl dokončen v roce 1548 (datování na pravém bočním portálu). Od roku 1611 byla farnost součástí sousední jiřetínské farnosti a z dolnopodlužského chrámu se stal více jak dvě století filiální kostel. Barokními úpravami prošel v letech 1720–1734, slavnostní vysvěcení se konalo dne 27. června 1734. Věž kostela byla přistavěna až později, a to pravděpodobně roku 1751. V následujícím roce dostala novou makovici s křížem z dílny tesařského mistra \"Josefa Breyera\". Hlavní portál je datován rokem 1801, rozsah stavebních úprav však není znám. Z roku 1838 pocházejí sakristie a obě schodišťové přístavby, které zpřístupňují empory (obě přístavby) a věž (pravá přístavba). Když byla roku 1860 v Dolním Podluží obnovena samostatná farnost, místní svatostánek se stal opět farním kostelem. Barokní věž vyhořela v roce 1867, obnovy se dočkala v letech 1882–1883. Vitráže v presbytáři pocházejí z roku 1912 a darovala je rodina \"Pergeltových\" a také místní farář \"Ferdinand Beer\". Ten vitráž věnoval u příležitosti kulatého výročí dvaceti let od svého kněžského svěcení a zároveň desetiletého působení ve farnosti. Vitráže v lodi jsou mladší, instalovány byly roku 1925 a znázorňují výjevy z života Ježíše Krista.\n\nPo druhé světové válce a vysídlení původního obyvatelstva začal kostel kvůli nedostatku financí chátrat. Silně poškozená střešní krytina byla vyměněna roku 1989, o pět let let později došlo i na střechu věže. Krovy a stropní trámy se ocitly v 90. letech 20. století v havarijním stavu, proto musel být roku 1998 kostel pro veřejnost uzavřen. O jeho celkovou rekonstrukci usiluje \"Sdružení na záchranu kostela sv. Kateřiny, o. s.\" Založeno bylo roku 2006 a z jeho popudu prošel v letech 2011–2012 krov kostela rekonstrukcí. Do dalších let plánuje sdružení dokončení oprav stropů, výměnu oken, rekonstrukci propadlého schodiště věže a osazení ochranných sítí.\n\nVlastníkem kostela zasvěceného svaté Kateřině Alexandrijské je v současnosti Římskokatolická farnost Dolní Podluží. Spravován je excurrendo \"P. Alexejem Balážem\" z děkanství Varnsdorf, vzhledem k špatnému stavebně-technickému stavu budovy se pravidlené bohoslužby sloužit nemohou.\n\nVnitřek kostela je plochostropý, doplněný štukovým zrcadlem. V levé sakristii je původní křížová hřebínková klenba pocházející ze 16. století, pravou sakristii zakrývá plochá placková klenba. Dvoupatrovou tříramennou tribunu zdobí sochy z 19. století. Vítězný oblouk chybí. Presbytář zdobí ilusivně malované pilastry a kladí. Zařízení je pozdně barokní, pochází z přelomu 18. a 19. století. Varhany z roku 1760 postavil žitavský varhanář Johann Gottlieb Tamitius (1691–1769) ve spolupráci se svým zetěm Leonhardem Balthasarem Schmahlem (1729–1779). Roku 1908 je nahradil nový dvoumanuálový nástroj s 18 rejstříky od Heinricha Schiffnera (1853–1938). Autorem oltářního obrazu svaté Kateřiny Alexandrijské je Johann Birnbaum (1793–1872).\n\nOrientovaný jednolodní kostel je půlkruhově zakončený, po obou stranách jej doplňují čtvercové sakristie s oratořemi v patře. V průčelí je umístěn obdélný hlavní portál datovaný rokem 1801, nad ním profilovaná nadedveřní římsa. Věž, novogoticky upravená po požáru, vytváří plochý rizalit, po jehož stranách jsou umístěny vedlejší vchody. Průčelí doplňují tři obdélná okna s půlkruhovým zakončením umístěná nad vchody. Okna bočních stěn jsou povětšinou obdélná, zakončená půlkruhovým obloukem, rozmístěná ve třech řadách nad sebou. Fasáda je značně poškozená, původně hladká a nečleněná, pouze okna mají jednoduché orámování s klenáky. Jižní stěnu zdobí dřevěný dvojramenný kříž s nápisem \"\"Rette deine Seele!\"\" (Spas svou duši!) a letopočty 1895, 1909 a 2009. Střechu pokrývaly původně pálené tašky, které při poslední opravě nahradily vláknocementové šablony. Ze zadní části střechy vybíhá sanktusník s barokní bání.\n\nSeverně navazuje na kostel bývalý hřbitov, zrušený roku 1885. Fara byla postavena roku 1788. Polozděný patrový dům se slepými arkádami a mansardovou střechou zanikl po druhé světové válce.\n\n\n"}
{"id": "1201336", "url": "https://cs.wikipedia.org/wiki?curid=1201336", "title": "Koncert andělů", "text": "Koncert andělů\n\nKoncert andělů je obraz, jehož autorem je řecký malíř Doménikos Theotokópulos známý jako El Greco (Řek) (kolem 1541–1614). Byl to malíř, sochař a architekt řeckého původu. Je hlavním představitelem španělského manýrismu a pozdní renesance. V jeho obrazech se jedinečným způsobem spojuje přísný byzantský styl s italskou renesanční malbou a také s náboženským cítěním středověkého Španělska. Spirituálního a mystického charakteru obrazů dosahuje nápadným protažením figur a nápadnými, nelomenými barvami. Deformuje postavu, která ztrácí své rozměry pod rozměrnými hávy. Tento obraz, \"Koncert andělů\", byl určen pro kapli nemocnice Tavera. Svým uměním na tomto obraze El Greco dokázal popřít zákon zemské tíže, a výjev se proměňuje ve snovou vidinu. Byzantsky prodloužené postavy jsou zobrazeny v jakémsi barokním vzrušení, jsou naplněné vlastním světlem. Malíř zobrazil nebeský sbor andělů, někteří z nich jsou obráceni zády k divákovi. Církevní cenzuře se jeho obrazy příliš nelíbily. Kvůli obrazu \"Kristus roucha zbavován\" mu dokonce hrozili vězením. Katolická církev považovala jeho obrazy za neuctivé. Když byl El Greco v Toledu, povolal ho král Filip II., který miloval obrazy a sbíral je, aby mu maloval obrazy pro jeho Escorial. Tak si Svatá inkvizice na El Greca jako na králova chráněnce už netroufala. Obraz \"Kristus roucha zbavován\" tak byl beze změny instalován v klášterním kostele San Domingo el Antiguo. Světla a stíny na malbě netvoří protiklad, ale jsou společným výrazem snového vidění, obsahem díla je hluboké citové vytržení. Postavy andělů jsou zobrazeny s patetickými gesty a s expresivní barevností. Jeho červené, modré, žluté a zelené plochy žhnou na tmavém pozadí jako plameny. El Greco se k stále vrací ke svým oblíbeným tématům, stupňuje na svých obrazech dojem nadskutečna. Byl to ryzí idealista, jeho umění bylo vrcholem evropského proudu, usilujícího nahradit renesanční ideály přirozené pravdy a krásy spiritualistickou orientací lidského ducha.\n"}
{"id": "1201338", "url": "https://cs.wikipedia.org/wiki?curid=1201338", "title": "Apoštolský nuncius na Slovensku", "text": "Apoštolský nuncius na Slovensku\n\nApoštolský nuncius ve Slovenské republice je diplomat na úrovni velvyslance zastupující Svatý stolec u vlády Slovenské republiky. V souladu s usnesením Vídeňského kongresu z roku 1815 je doyenem diplomatického sboru. Od roku 2017 je apoštolským nunciem Giacomo Guido Ottonello.\n\n\n\n"}
{"id": "1201345", "url": "https://cs.wikipedia.org/wiki?curid=1201345", "title": "Vojtěch Benda", "text": "Vojtěch Benda\n\nVojtěch Benda (* 7. července 1975) je český ekonom, od července 2016 člen bankovní rady České národní banky.\n\nV letech 1993 až 1999 vystudoval Fakultu mezinárodních vztahů Vysoké školy ekonomické v Praze (získal titul Ing.). V roce 1998 nastoupil do České národní banky jako referent do měnové sekce, později zastával v ČNB pozici hlavního analytika. Zabýval se makroekonomickými analýzami a prognózami české ekonomiky.\n\nBěhem svého působení v ČNB absolvoval zahraniční odborné stáže věnované měnové politice a analytickým metodám. Jednalo se například o seminář při Mezinárodním měnovém fondu ve Vídni na téma makroekonomická analýza a politika, mezinárodní měnový seminář v Paříži u francouzské centrální banky či seminář zaměřený na užití časových řad a prognózování u italské centrální banky v Římě.\n\nV letech 2006 až 2012 působil jako senior ekonom v mezinárodním týmu ekonomického výzkumu finanční skupiny ING, kde se věnoval makroekonomické analýze a strategii pro finanční trhy. V letech 2013 až 2014 měl na starosti analýzu a strategii akciových trhů jakožto hlavní ekonom ve společnosti BH Securities. Od dubna 2014 působil v ČNB jako poradce člena bankovní rady Jiřího Rusnoka.\n\nDne 17. května 2016 jej prezident Miloš Zeman jmenoval s účinností od 1. července téhož roku členem bankovní rady České národní banky.\n"}
{"id": "1201347", "url": "https://cs.wikipedia.org/wiki?curid=1201347", "title": "Sittersdorf", "text": "Sittersdorf\n\nSittersdorf () je dvojjazyčná obec v rakouské spolkové zemi Korutany, jihovýchodně od Klagenfurtu, v okresu Völkermarkt. V obci bydlí asi 2100 obyvatel (rok 2016).\n\nObec Sittersdorf se nachází na jižním okraji údolí Jauntal (údolí řeky Drávy) a na severním úpatí pohoří Karavanky. Hlavní část obce Sittersdorf leží vzdušnou čarou asi deset kilometrů od hranice Rakouska se Slovinskem. Územím obce protéká řeka Vellach a potok Suchabach. Největší stojatými vodami je jezero Gösselsdorfer See a uměle vytvořené jezero Sonnegger See.\n\nObec je tvořena šesti katastrálními územími:\n\nGoritschach (\"Goriče\"), Altendorf (\"Stara vas\"), Sonnegg (\"Ženek\"), Sittersdorf (\"Žitara vas\"), Rückersdorf (\"Rikarja vas\") a Proboi (\"Proboj\").\n\nObec se skládá z následujících 27 částí (v závorce používané \"slovinské varianty\") (počet obyvatel k říjnu 2011):\nKostel sv. Heleny v Sittersdorfu je poprvé doložen k roku 1154. Ve 13. století hrad Sonnegg (prvně doložen v roce 1267), postavený hrabětem z Heunburgu sloužil ve středověku jako vévodský obvodní soud pro údolí Jauntal. Erb pánů z Sonneggu, křídla orla, se dodnes nachází v městském znaku. Pánové ze Sonnegu vlastnili hrad do 16. století, pak jej vlastnila a rozšířila rodina Ungnadova. Budova nakonec přešla v roce 1639 do držení šlechtického rodu Orsini-Rosenberg.\n\nO druhém hradu, nacházejícím se v obci Sittersdorf na kopci Gradiše, jižně od St. Philippi, se nepodařilo téměř nic zjistit. Nicméně existuje zpráva od Stephana Singera z roku 1938, ze které vyplývá, že pozůstatky hradebních zdí jsou k dispozici. Předpokládá se, že to byl hrad \"Juno\" nebo \"Kristendorf\".\n\nOd brzkého novověku byl Sittersdorf známý pro svou vinařskou kulturu, sittersdorferské víno se objevilo i na dvoře španělského krále Karla III.. Na radu rakouského velvyslance ve Španělsku princ Franze z Rosenbergu vyzkoušel na žaludeční a zažívací problémy červené sittersdorferské \"zdravé víno\". Jeho charakter určen podzimním přemrznutím, královi dodávali do Madridu dva \"Lagl\" asi přes Terst a Madrid. Pěstování sittersdorfského \"červeného\", i když vyráběné v menší míře, se zachovalo až do dnešních dnů.\n\nObec Sittersdorf, která byla založena v roce 1850, byla včleněna v roce 1865 do obce Eberndorfu, ale opět se osamostatnila o šest let později. V roce 1944 obec přibrala katastrální území Rückersdorf (stalo se částí obce) a Proboi a obec byla rozšířena v roce 1973 o část městyse Eisenkappel-Vellach\n\nStará základní škola byla zbourána a nahrazena novou. Bylo zřízeno také sociální bydlení a dvojjazyčná školka.\n\nPodle statistiky z roku 2001 měl Sittersdorf celkem 2 127 obyvatel, z nichž 98,1 % byli občané Rakouska. Celkem 19,8 % obyvatel jsou korutanští Slovinci.\n\nCelkem 93,2 % populace se hlásí k římským katolíkům, k evangelíkům 1,1  a bez vyznání je 3,7 %.\n\n\nObecní rada má 19 členů a je strukturována po komunálních volbách v roce 2015 takto:\n\nStarostou je Jakob Strauß .\n\n\n"}
{"id": "1201352", "url": "https://cs.wikipedia.org/wiki?curid=1201352", "title": "Geneva Open 2016", "text": "Geneva Open 2016\n\nGeneva Open 2016, oficiálním názvem Banque Eric Sturdza Geneva Open 2016, byl tenisový turnaj pořádaný jako součást mužského okruhu ATP World Tour, který se hrál v areálu Tennis Club de Genève na otevřených antukových dvorcích. Probíhal mezi 15. až 21. květnem 2016 ve švýcarské Ženevě jako čtrnáctý ročník obnoveného turnaje.\n\nTurnaj s rozpočtem 556 195 eur patřil do kategorie ATP World Tour 250. Nejvýše nasazeným hráčem ve dvouhře se opět stal čtvrtý tenista světa Stan Wawrinka ze Švýcarska. Jako poslední přímý účastník do hlavní singlové soutěže nastoupil 86. kazašský hráč žebříčku Michail Kukuškin.\n\nPremiérový titul z této události získal domácí tenista Stan Wawrinka. Čtyřhru opanoval americký pár Steve Johnson a Sam Querrey, jehož členové získali první společný titul.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1201354", "url": "https://cs.wikipedia.org/wiki?curid=1201354", "title": "Open de Nice Côte d’Azur 2016", "text": "Open de Nice Côte d’Azur 2016\n\nOpen de Nice Côte d’Azur 2016 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích areálu Nice Lawn Tennis Club, ležícím na Francouzské riviéře. Probíhal mezi 15. až 21. květnem 2016 ve francouzském Nice jako třicátý druhý ročník turnaje.\n\nTurnaj s rozpočtem 520 070 eur patřil do kategorie ATP World Tour 250. Nejvýše nasazeným ve dvouhře se stal patnáctý hráč světa a obhájce trofeje Dominic Thiem z Rakouska. Jako poslední přímý účastník do hlavní singlové soutěže nastoupil 79. americký hráč žebříčku Taylor Fritz.\n\nDruhý titul z této události získal rakouský tenista Dominic Thiem. Čtyřhru opanoval kolumbijský pár Juan Sebastián Cabal a Robert Farah.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže jako náhradník:\n\n\n\n\n"}
{"id": "1201356", "url": "https://cs.wikipedia.org/wiki?curid=1201356", "title": "Open de Nice Côte d’Azur 2016 – mužská dvouhra", "text": "Open de Nice Côte d’Azur 2016 – mužská dvouhra\n\nDo soutěže mužské dvouhry na tenisovém turnaji Open de Nice Côte d’Azur 2016 nastoupilo dvacet osm hráčů. Obhájcem titulu byl nejvýše nasazený rakouský tenista Dominic Thiem, který turnaj opanoval, když ve finále zdolal turnajovou osmičku a o tři roky mladšího Alexandera Zvereva z Německa, pro něhož to bylo první finále na okruhu ATP Tour, po třísetovém průběhu 6–3, 3–6 a 6–0.\n\nV probíhající sezóně si tak připsal třetí turnajové vítězství, které představovalo šestý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1201357", "url": "https://cs.wikipedia.org/wiki?curid=1201357", "title": "Geneva Open 2016 – mužská dvouhra", "text": "Geneva Open 2016 – mužská dvouhra\n\nDo soutěže mužské dvouhry na tenisovém turnaji Geneva Open 2016 nastoupilo dvacet osm hráčů. Obhájcem titulu byl brazilský tenista Thomaz Bellucci, který skončil ve 2. kole na raketě Argentince Federica Delbonise.\nVítězem dvouhry se stal nejvýše nasazený domácí hráč Stan Wawrinka, jenž ve finále zdolal chorvatskou turnajovou trojku Marina Čiliće ve dvou setech 6–4 a 7–6. V probíhající sezóně si tak připsal třetí turnajové vítězství, které představovalo čtrnáctý singlový titul na okruhu ATP Tour.\n\nČtyři nejvýše nasazení hráči obdrželi volný los do druhého kola.\n"}
{"id": "1201358", "url": "https://cs.wikipedia.org/wiki?curid=1201358", "title": "Open de Nice Côte d’Azur 2016 – mužská čtyřhra", "text": "Open de Nice Côte d’Azur 2016 – mužská čtyřhra\n\nDo soutěže mužské čtyřhry na tenisovém turnaji Open de Nice Côte d’Azur 2016 nastoupilo šestnáct dvojic. Obhájcem titulu byl chorvatsko-novozélandský pár Mate Pavić a Michael Venus, který prohrál ve finálovém utkání.\n\nVítězem čtyřhry se stal nejvýše nasazený kolumbijský pár Juan Sebastián Cabal a Robert Farah, jehož členové ve finále zdolali turnajové dvojky Chorvata Mateho Paviće a Novozélanďana Michaela Venuse výsledkem 4–6, 6–4 a v závěrečném supertiebreaku [10–8]. Oba šampioni si do žebříčku ATP připsali 250 bodů a získali sedmý celkový a zároveň společný titul.\n\n"}
{"id": "1201359", "url": "https://cs.wikipedia.org/wiki?curid=1201359", "title": "Geneva Open 2016 – mužská čtyřhra", "text": "Geneva Open 2016 – mužská čtyřhra\n\nDo soutěže mužské čtyřhry na tenisovém turnaji Geneva Open 2016 nastoupilo šestnáct dvojic. Obhájcem titulu byl kolumbijský pár Juan Sebastián Cabal a Robert Farah, jehož členové zvolili start na paralelně probíhajícím Open de Nice Côte d'Azur, kde také později dokázali triumfovat.\n\nVítězem čtyřhry se stal třetí nasazený americký pár Steve Johnson a Sam Querrey, jehož členové ve finále zdolali nejvýše nasazenou dvojici Ravena Klaasena z Jihoafrické republiky a Rajeeva Rama z USA výsledkem 6–4 a 6–1. Oba šampioni si do žebříčku ATP připsali 250 bodů a získali první společný titul, když předtím ve čtyřhře dokázal z této dvojice triumfovat Querrey.\n\n"}
{"id": "1201360", "url": "https://cs.wikipedia.org/wiki?curid=1201360", "title": "Nürnberger Versicherungscup 2016 – ženská dvouhra", "text": "Nürnberger Versicherungscup 2016 – ženská dvouhra\n\nDo soutěže ženské dvouhry na tenisovém turnaji Nürnberger Versicherungscup 2016 v Norimberku, který probíhal mezi 15. až 21. květnem 2016, nastoupilo třicet dva hráček. Obhájkyní titulu měla být italská tenistka Karin Knappová, která se před zahájením turnaje odhlásila.\n\nVítězkou dvouhry se stala nizozemská kvalifikantka Kiki Bertensová, jež ve finále zdolala kolumbijskou hráčku Marianu Duqueovou Mariñovou po dvousetovém průběhu 6–2 a 6–2. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour, když předchozí získala před čtyřmi lety.\n"}
{"id": "1201361", "url": "https://cs.wikipedia.org/wiki?curid=1201361", "title": "Internationaux de Strasbourg 2016 – ženská dvouhra", "text": "Internationaux de Strasbourg 2016 – ženská dvouhra\n\nDo soutěže ženské dvouhry na tenisovém turnaji Internationaux de Strasbourg 2016 nastoupilo třicet dva hráček. Obhájkyní titulu byla třetí nasazená australská tenistka Samantha Stosurová, která před čtvrtfinále odstoupila pro poranění levého zápěstí.\n\nVítězkou dvouhry se stala desátá nasazená a 22letá Caroline Garciaová, jež ve finále zdolala chorvatskou kvalifikantku Mirjanu Lučićovou Baroniovou po dvousetovém průběhu 6–4 a 6–1. V probíhající sezóně si připsala premiérové turnajové vítězství, které představovalo druhý singlový titul na okruhu WTA Tour. Lučićová Baroniová si zahrála finále ve Štrasburku opět po devatenácti letech.\n"}
{"id": "1201363", "url": "https://cs.wikipedia.org/wiki?curid=1201363", "title": "Oblomov (film)", "text": "Oblomov (film)\n\nOblomov (v ruském originále: \"Несколько дней из жизни И. И. Обломова\", \"Několik dní z života I. I. Oblomova\") je romantické filmové drama z roku 1980, natočené ruským režisérem Nikitou Michalkovem. Předlohou se stal román \"Oblomov\" (1858) napsaný Ivanem Alexandrovičem Gončarovem.\n\nDěj vypráví příběh hlavního hrdiny středních let, žijícího pasivním stylem života, až do setkání s okouzlující Olgou, která v něm zažehne city a úsilí po změně. Titulní roli Oblomova ztvárnil Oleg Tabakov, Olgu představovala Jelena Solovějová a jejich společného přítele Štolce si zahrál Jurij Bogatyrjov.\n\nHudbu zkomponoval Eduard Artěmjev. Film doprovázely také části díla italského skladatele Vincenza Belliniho a ruského skladatele Sergeje Rachmaninova. Jednou z lokalit natáčení se stala vesnice Seňkino v moskevské oblasti.\n\nV roce 1981 snímek obdržel Cenu Národní rady amerických filmových kritiků v kategorii Nejlepší cizojazyčný film.\n\nIlja Iljič Oblomov (Oleg Tabakov) je petrohradský příslušník vyšší střední vrstvy, vlastník půdy ve vsi Oblomovka, z jejíchž výnosů žije. Nikdy nepracoval, většinu času tráví na divanu a bydlí pouze s obhroublým sluhou Zacharem (Andrej Popov), jenž svého pána uctívá. Horší výnosy znamenají existenční problémy a nutnost stěhování. Jediného, koho má Ilja upřímně rád je přítel z mládí Andrej Štolc (Jurij Bogatyrjov). Ten jej před odjezdem do západní Evropy seznamuje a svěřuje do péče Olgy Sergejevny (Jelena Solovějová), mladé dívky plné života s krásným operním hlasem. Oblomov by měl za ním dorazit do Paříže, ale na cestu se nikdy nevydá. Během čtyř měsíců dochází mezi ním a Olgou k oboustrannému vzplanutí citů a zamilování. Nový náboj vede k proměně jeho dosavadního bezcílného života. Začíná více číst a zajímat se o svět.\n\nJednoho dne si však uvědomuje, že Olžina náklonnost je způsobena nedostatkem lepších mužů v jejím okolí. Upřímně se tak vyznává v dopise na rozloučenou, rozhodnut nestát v cestě jejímu budoucímu štěstí. Přesto nedokáže odjet a při Olžině čtení dopisu v aleji, rozechvělý sleduje její plačtivou reakci. Štolc se vrací z cest a jeho dlouholeté okouzlení Olgou stále nevyprchalo.\n\n\"Vypravěč nastínil další osudy postav\": Po roce od návratu pojal Štolc za manželku Olgu. S Oblomovem se vídali čím dál méně, až se jejich kontakty přerušily zcela. Ilja se přestěhoval do viborské části města, kde žil v domě vdovy Agafije Matjejevny Pšenicinové a romanticky snil o cestě na vesnici. Oba se sblížili a vstoupili do manželství, z něhož vzešel syn Andrej, pojmenovaný na počest přítele Štolce. Oblomov svůj život zhodnotil kladně, i když jej neprovázelo mnoho vzletných chvil. Po dalších sedmi letech skonal na mrtvici. Agafja se stala apatickou. Malého Andreje přijali jako za vlastního Štolc s Olgou, u nichž vyrůstal.\n\n"}
{"id": "1201365", "url": "https://cs.wikipedia.org/wiki?curid=1201365", "title": "Malý seminář (Nitra)", "text": "Malý seminář (Nitra)\n\nMalý seminář je klasicistní palácová budova na Pribinově náměstí v nitranském Horním městě. Budova, spolu s budovou Velkého semináře, v současnosti slouží mezidiecéznímu kněžskému semináři sv. Gorazda, který poskytuje formaci kandidátům kněžství nitranské i žilinské diecéze.\n\nDvoupodlažní objekt byl postaven ve tvaru písmene „U“ na starším základě v letech 1876–1884. Zásluhu na jeho postavení má biskup Augustín Roškováni. Zakladatelem kněžského semináře byl biskup Imrich Paluďai (Palugyay).\n\nVe vstupním prostoru se nacházejí 2 erby s nápisy, které naznačují poslání budovy. Na pravé straně je erb biskupa Paluďaia s latinským textem: \"Gloria aeterna praesuli Emerica Palugyay, Qui Haec Atria Insignia e Zelo posito Legato, iuventuti ecdclesiasticae Instituut Iussit\", což v překladu znamená \"Věčná sláva biskupovi Imrichovi Palugyayovi , který tyto prostory ze své vynikající obětavosti zanechávajíce potřebný kapitál pro cíle církevního dorostu přikázal zřídit\". Na levé straně je erb biskupa Roškoványiho s dalším latinským textem: \"Honoris gratisci praesulis Augustini Roškoványi Devoveor Qui aedes has, virtuti scienciisque sacras singulari pietate et zelo aperuit Iuvenesque levitas favore charitate ac tutela prosecutus perbenigne iuvit\". Text v překladu znamená \"Zasvěcuji k úctě vděčnému biskupovi Augustinovi Roškoványimu, který tuto budovu, zasvěcenou ctnosti a vědám, jedinečnou zbožností a horlivostí otevřel a mladých levity přízní, láskou a ochranou preláskavou pomáhal doprovázet.\"\n\nV první polovině 90. let 20. století proběhla z iniciativy nitranského biskupa Jana Ch. Korce rozsáhlá rekonstrukce budovy a bylo dostavěno zadní křídlo, čímž se dispozice změnila na čtyřkřídlou s atriem uprostřed. Na štítu budovy byl umístěn biskupský erb Jana Ch. Korce.\n"}
{"id": "1201376", "url": "https://cs.wikipedia.org/wiki?curid=1201376", "title": "Hlavní panel", "text": "Hlavní panel\n\nHlavní panel () je v informatice část grafického uživatelského prostředí, která obvykle zobrazuje spuštěné počítačové programy, nabídku start, oznamovací oblast a hodiny.\n"}
{"id": "1201377", "url": "https://cs.wikipedia.org/wiki?curid=1201377", "title": "Agronomie", "text": "Agronomie\n\nAgronomie je soubor vědních oborů zkoumajících zemědělskou výrobu. Zemědělské vědy se postupně vyčlenily z biologických věd pro aplikaci poznatků v pěstování rostlin a chovu hospodářských zvířat.\n\nObory zemědělských věd mají částečně charakter specializovaných přírodovědných oborů (zemědělská botanika, agrochemie, zoologie hospodářských zvířat), částečně technologických oborů (šlechtitelství, ochrana rostlin, meliorace, zemědělské stroje atd.) a částečně lékařských věd (veterinární lékařství).\n\nVznik středoevropských zemědělských věd je úzce spojen s antickou zemědělskou naukou, ke které přispěly zejména Hésiodos, Platón, Aristotelés, Teofrastos, Xenofón, Cato, Varro, Vergilius, Plinius, Columella Palladius.\n\n"}
{"id": "1201380", "url": "https://cs.wikipedia.org/wiki?curid=1201380", "title": "Ludvík Sobek", "text": "Ludvík Sobek\n\nLudvík Sobek (15. ledna 1885, Dobratice – 25. dubna 1950, Petrovice u Karviné) byl českým římskokatolickým duchovním a jednou z obětí komunistického režimu. Působil ve farnostech v Liberci a Petrovicích u Karviné. Zastával úřad děkana.\n\nV Československu se represivní politika komunistického režimu uplatňovala snad nejdůsledněji a nejvytrvaleji ze všech zemí s nastoleným komunistickým režimem. Státní a straničtí představitelé se pokusili mimo jiné zcela zlikvidovat církevní reprezentaci a inteligenci. Za nepřátele číslo jedna byla označena silná skupina lidí, kterou tvořili katoličtí kněží. Tuto skupinu bylo zapotřebí zlikvidovat, podrobit si či alespoň umlčet. Režim zkoušel všelijaké strategie – od ovládnutí bohosloveckých fakult, upřednostňování spolupracujících kněží přes snahu naklonit si kněze platovým podmínkám po otevřený boj s řadou z nich, z něhož vzešlo několik trestů smrti, desítky a stovky doživotních či mnoho let trvajících trestů odnětí svobody. Nejmocnějším faktorem byl však strach. Nadřízenými kněží již nebyli biskupové, ale stali se jimi církevní tajemníci, a právě ti rozhodovali o osudech kněží.\n\nV Československu bylo v letech 1948-1989 dle Úřadu dokumentace a vyšetřování zločinů komunismu uvězněno přinejmenším 450 diecézních kněží. Kněží odstranění z farností byli buď internováni v táborech nucené práce, zařazeni do pomocných technických praporů nebo přímo uvězněni. V českých zemích klesl počet kněží mezi lety 1948-1987 o polovinu. V období komunistického režimu v českých zemích působilo 1500-2000 kněží a zhruba čtvrtina z nich okusila vězení, další část vojenskou službu u pomocných technických praporů nebo internaci v táborech nucených prací.\n\nPodle dostupných údajů došlo ke smrti pátera Sobka na faře v Petrovicích 25. dubna 1950. Lékař, který na faru dorazil až po mnoha hodinách po oznámení úmrtí, stanovil jako příčinu jeho smrti srdeční mrtvici. To však nesouhlasí se svědectvím páterovy hospodyně a její sestry, které jej našly oběšeného v okně, a také se svědectvím řádových sester, které viděly stopy po mučení. K prošetření úkladné vraždy agenty StB došlo na základě podnětu ÚVD podaného prostřednictvím Konfederace politických vězňů Mgr. Jindřichem Loriszem. Mgr. Jindřich Lorisz poukázal na to, že páter Sobek si nenechal vymývat mozek, a proto byl takto odstraněn a navíc byla zneuctěna jeho mrtvola. Tento hrozný čin byl dle něj vrahy zamaskován tak, aby to vypadalo jako sebevražda oběšením.\n\nK likvidaci pátera Sobka vedl jeho kádrový posudek Místního akčního výboru Národní fronty, ve kterém je uvedeno, že páter stojí za duchovní obcí ve starém protipokrokovém smyslu a staví se záporně proti Katolické akci. Dále je v posudku uvedeno, že je zahrocen proti komunistické straně československé, proti pokroku vůbec, a že jeho působení způsobí těžkosti. Spolupracovníci StB a další lidé o páterovi psali, že je uzavřený, že mu záleží na materiálním zabezpečení, že je fanaticky oddán kněžské činnosti, a že svým postojem do tehdejší doby nezapadal. Do hledáčku StB se páter Sobek dostal právě díky svým postojům, které nejdříve vedly k jeho zatčení. Služebná na faře Anna F. uvedla při výslechu 26. října 1995, že před páterovým zatčením jej navštívili dva muži z Petrovic, kteří po něm požadovali podpis spolupráce. To však páter odmítl, načež mu muži řekli, že ho to bude draze stát. K zatčení však bezprostředně vedlo prohlášení, které páter Sobek sepsal s dalšími kněžími děkanství Fryštát 5. září 1949. V tomto prohlášení je sepsáno, že nepřijímají novou úpravu zákona o státní úhradě osobních a věcných potřeb církví a náboženských společností. Krajské velitelství Státní bezpečnosti v Ostravě podalo na pátera Sobka dne 14. září 1949 trestní oznámení pro pobuřování proti státu. Páter Sobek by propuštěn v prosinci 1949 díky plošné amnestii. Zákonná amnestie se však nestala amnestií osobní.\n\nSlužebná Anna F. při výslechu z 31. října 1994 uvedla, že páterovi Sobkovi nebyly nikdy vráceny klíče, které mu byly zabaveny při výslechu, a že páter Sobek dostal 14 dní před smrtí dopis, ze kterého byl vystrašený a nabádal služebné, aby zavíraly a zamykaly. Další svědkyně Eliška P. uvedla při výslechu z října 1994, že je páter Sobek po svém návratu z vězení vůbec nepoznával, avšak později se jeho stav zlepšil. Svědecké výpovědi jsou jasným důkazem toho, že v případu pátera Sobka došlo k zastrašování a vyhrožování. Služebná na faře Anna F. vypověděla 31. října 1994, že ráno 25. dubna 1950 všichni, a to i včetně psů, kteří následující den zdechli, na faře zaspali a byli vzbuzeni až kostelníkem. Po příchodu do páterova pokoje našli Ludvíka Sobka viset na příčce okenního rámu. Služebná Anna F. dále vypověděla, že ji již zesnulá paní Kozlová, která viděla na okna fary ze svého bytu, říkala, že viděla, jak se na faře svítilo kolem druhé hodiny ranní, a také zopakovala, že páter Sobek posledních 14 dnů svého života prožil ve velkém strachu, protože údajně věděl, co se na něj chystá. \n\nNikdo přesně neví, co se v tuto noc páterovi Sobkovi skutečně stalo, jisté však je, že nespáchal sebevraždu, ale byl zavražděn. Vrazi měli s největší pravděpodobností klíče, a tak mohli přijít nepozorovaně dveřmi. Psy nejspíše otrávili nebo omámili. Za jakých okolností bylo ohledáno tělo pátera Sobka se nepodařilo zjistit ani mnoholetým šetřením, a tak nelze říci, zda byl lékař k falšování protokolu donucen ještě před svým příjezdem k tělu nebo později. Důležitý je také fakt, že nebyla provedena pitva ani samotného pátera, ani psů, která by mohla přinést důkaz o přítomnosti případné uspávací látky. Z vraždy byli obviněni příslušníci StB, avšak žádný z výslechů z let 1993–2001 neukázal na konkrétního viníka, a tak došlo k odložení vyšetřování. Prověřením všech dostupných zdrojů a materiálů se zjistilo pouze to, že ze strany příslušníků StB zřejmě došlo k násilnému jednání, které vedlo k smrti pátera Ludvíka Sobka. Justice s jednoznačností prokázala, že páter Ludvík Sobek zemřel násilnou smrtí.\n\n\n"}
{"id": "1201383", "url": "https://cs.wikipedia.org/wiki?curid=1201383", "title": "Oznamovací oblast", "text": "Oznamovací oblast\n\nOznamovací oblast () je část grafického uživatelského prostředí, která typicky zobrazuje ikony pro systémové nástroje a programy, které na ploše nemají otevřené aktivní okno a dále hodiny a ikonu pro nastavování hlasitosti.\n"}
{"id": "1201387", "url": "https://cs.wikipedia.org/wiki?curid=1201387", "title": "Alois Kovařovic", "text": "Alois Kovařovic\n\nAlois Kovařovic (5. listopadu 1886, Praha – 31. srpna 1970) byl český fotbalista, útočník a záložník. Jeho bratrem byl fotbalista Karel Kovařovic.\n\nHrál v předligové v letech 1909–1912 za SK Smíchov. Vítěz Poháru dobročinnosti 1906 a 1907 1913, finalista 1909 a 1910.\n\n\n"}
{"id": "1201390", "url": "https://cs.wikipedia.org/wiki?curid=1201390", "title": "Ladislav Štěpanovský", "text": "Ladislav Štěpanovský\n\nLadislav Štěpanovský byl československý fotbalový rozhodčí. Dle dochovaných pramenů za 1. světové války zachránil z bojiště těžce zraněného Václava Piláta.\n\nV československé lize působil v letech 1925-1930. Řídil celkem 27 ligových utkání. Jako mezinárodní rozhodčí řídil v letech 1926-1930 čtyři mezistátní utkání. V Středoevropském poháru řídil 5 utkání.\n\n\n"}
{"id": "1201397", "url": "https://cs.wikipedia.org/wiki?curid=1201397", "title": "Zemský okres Donau-Ries", "text": "Zemský okres Donau-Ries\n\nZemský okres Donau-Ries ( ) je okres v německé spolkové zemi Bavorsko, ve vládním obvodě Švábsko. Sídlem okresu je město Donauwörth. Okres leží na západě Bavorska a sousedí se spolkovou zemí Bádensko-Württembersko. V roce 2014 zde žilo 130 203 obyvatel.\n\n"}
{"id": "1201401", "url": "https://cs.wikipedia.org/wiki?curid=1201401", "title": "NGC 6101", "text": "NGC 6101\n\nNGC 6101 (také známá jako Caldwell 107) je kulová hvězdokupa vzdálená 50 200 světelných let v souhvězdí Rajky o hodnotě magnitudy 9,2. Objevil ji skotský astronom James Dunlop 1. června 1826\npři svém pobytu v Parramatta v Novém Jižním Walesu v Austrálii. \n\nNa obloze se nachází v severní části souhvězdí, 4 stupně jihozápadně od jasné hvězdy Atria s magnitudou 1,9. Je daleko od zářivé stopy Mléčné dráhy, za příznivých podmínek je viditelná triedrem, ale až dalekohled o průměru 200 mm ji může rozložit na jednotlivé hvězdy, z nichž ty nejjasnější dosahují 13. magnitudy.\n\nNGC 6101 patří mezi nejjižněji položené kulové hvězdokupy. Její třída koncentrace je X, patří tedy mezi nejméně zhuštěné kulové hvězdokupy. Její odhadovaný skutečný rozměr je 160 světelných let, tedy méně než 47 Tucanae a více než NGC 362. Její metalicita -1,98 je lehce podprůměrná a odhadované stáří je 12,54 miliard let.\n\n\n"}
{"id": "1201411", "url": "https://cs.wikipedia.org/wiki?curid=1201411", "title": "Monheim (Bavorsko)", "text": "Monheim (Bavorsko)\n\nMonheim je město v německé spolkové zemi Bavorsko, v zemském okrese Donau-Ries ve vládním obvodu Švábsko.\n\nŽije zde obyvatel.\n\nSousední obce jsou: Daiting, Fünfstetten, Kaisheim, Langenaltheim, Otting, Rögling, Tagmersheim a Treuchtlingen.\n\n"}
{"id": "1201414", "url": "https://cs.wikipedia.org/wiki?curid=1201414", "title": "Monheim", "text": "Monheim\n\nMonheim může být:\n\n"}
{"id": "1201419", "url": "https://cs.wikipedia.org/wiki?curid=1201419", "title": "TJ Sokol Hrabová", "text": "TJ Sokol Hrabová\n\nTělovýchovná jednota Sokol Hrabová je moravský fotbalový klub z ostravského městského obvodu Hrabová, hrající od sezóny 2019/20 I. B třídu Moravskoslezského kraj (7. nejvyšší soutěž). Klub byl založen v roce 1929 pod názvem ČAFK Hrabová.\n\nSvé domácí zápasy odehrává na stadionu Hrabová.\n\nZdroj: \n\n\nZdroj: \n\n\n"}
{"id": "1201420", "url": "https://cs.wikipedia.org/wiki?curid=1201420", "title": "ČZ 98 (1933–1936)", "text": "ČZ 98 (1933–1936)\n\nČZ 98 byl lehký československý motocykl vyráběný Českou zbrojovkou ve Strakonicích. Bezrychlostní ČZ 98 byla s různými inovacemi úspěšně vyráběna do roku 1936, během této doby jich brány závodu opustilo 3822 kusů.\n\nPo úspěchu motokola ČZ 76 připravili konstruktéři strakonické zbrojovky nový typ se zcela novým motorem o objemu 98 cm³, který byl inspirován anglickou konkurencí. Rám se od ČZ 98 příliš nelišil, vyráběla se i dámská verze se sníženým rámem. Tehdy platná legislativa zvýhodňovala motorová kola do 100 cm³ se šlapadly osvobozením od silniční daně a nevyžadovala pro jejich řízení vůdčí list.\n\nPrvní typ (označovaný jako „podrámová typ 1“) byl vyráběn v letech 1933-1934 a měl pouze jednu rychlost. Přední vidlice byla vahadlová. \n\nV letech 1934-1936 se vyráběl druhý typ (označovaný jako „podrámová typ 2“). Ten se od prvního lišil několika maličkostmi, jako byl upravený tvar rámu pod sedlem a s tím i jiné uchycení sedla, přední vidlice lisovaná a podobně. V obou případech se jednalo o motokola (tj. jízdní kolo s motorem).\n\n\n"}
{"id": "1201423", "url": "https://cs.wikipedia.org/wiki?curid=1201423", "title": "Slobodná Európa", "text": "Slobodná Európa\n\nSlobodná Európa je slovenská rocková skupina, hlásící se k punkovému hnutí.\n\nSkupina vznikla v bratislavské pivnici Stará Sladovňa v roce 1989, když odešli ze skupiny Zóna A baskytarista Braňo Alex a bubeník Peter Hurtig, k nimž se přidal kytarista Sveťo Korbel a zpěvák Miloslav Láber (Whisky), nová kapela se pojmenovala podle rozhlasové stanice Svobodná Evropa. K prvnímu vystoupení došlo v únoru 1990, hudební projev se posunul od klasického punku k rockovému mainstreamu ve stylu Lou Reeda nebo The Rolling Stones, obsah textů však byl silně společenskokritický až nihilistický. V roce 1991 vydala skupina své první album \"Pakáreň\", které vedle rockových „vypalovaček“ obsahovalo také coververzi písně \"Růže z Texasu\" z repertoáru Waldemara Matušky doprovázenou smyčcovým triem. Za tuto desku skupina vyhrála anketu časopisu Rock & Pop o objev roku.\n\nNásledující období je charakterizováno osobními problémy souvisejícími s užíváním drog a častými změnami sestavy, na postu bubeníka se krátce objevil i Juraj Černý ze skupiny Tublatanka. V roce 1995 Slobodná Európa ukončila činnost. Znovu se její členové sešli při vystoupení 22. února 2002 na svatbě Whiskyho s herečkou a hudebnicí Dorotou Nvotovou a rozhodli se skupinu obnovit. Slobodná Európa od té doby vydala dvě řadová alba a absolvovala řadu koncertů. Pohostinsky s ní vystupovali také klávesisté Dorota Nvotová, Marián Varga a Marek Brezovský. V únoru 2016 umírá dlouholetý bubeník Juraj Černý a jeho smrt znamená pro kapelu těžkou ránu. Na jeho místo se po dlouhých deseti letech vrací Tomáš \"Tuleň\" Vojtek a kapela následně uspořádává rozsáhlé turné na počest zesnulého Ďura Černého.\n\n\n\n"}
{"id": "1201424", "url": "https://cs.wikipedia.org/wiki?curid=1201424", "title": "TJ Petřvald na Moravě", "text": "TJ Petřvald na Moravě\n\nTělovýchovná jednota Petřvald na Moravě je moravský fotbalový klub z obce Petřvald na Novojičínsku, hrající od sezóny 2017/18 I. B třídu Moravskoslezského kraje (7. nejvyšší soutěž). Klub byl založen v roce 1952.\n\nSvé domácí zápasy odehrává na stadionu Petřvald.\n\nZdroj: \n\n"}
{"id": "1201426", "url": "https://cs.wikipedia.org/wiki?curid=1201426", "title": "Kostel svatého Mikuláše (Třtice)", "text": "Kostel svatého Mikuláše (Třtice)\n\nKostel svatého Mikuláše na návsi středočeské obce Třtice je filiální kostel novostrašecké farnosti. Současná stavba v barokním slohu pochází z 18., respektive 19. století. Od roku 1999 je kostel uzavřený.\n\nPodle záznamu z obecní kroniky pocházejí od Bohuslava Balbína první zmínky o třtickém kostelu v gotickém slohu. Ten byl zasvěcen patrně sv. Václavovi. Tuto domněnku by mohl dokazovat záhadný, dosud ne uspokojivě rozluštěný nápis na kameni ve zdi kostela na východní straně za kněžištěm, z něhož je patrné pouze písmeno \"W\". Podle Balbína měl kostel již ve 13. století vlastního plebána.\n\nPůvodně stál kostel na malém návrší hřbitova obehnaném zdí a stávala při něm kostnice. Hřbitov byl zrušen v roce 1820 a o dva roky později vznikl nový za vsí.\n\nZa husitských válek byly kostel s farou vypleněny a po několik staletí opuštěny. Zničený kostel byl v barokní podobě obnoven teprve ve druhé čtvrtině 18. století, a to podle plánů architekta Františka Ignáce Prée (1702-1755), jenž působil na Křivoklátském panství ve službách Valdštejnů a Fürstenbergů. Z této doby pochází více jeho kostelů. Fara již obnovena nebyla.\n\nV době kolem roku 1840 byl kostel upraven do dnešní podoby.\n\nStavba je jednolodní, sklenutá valenou klenbou s lunetami, čtvercové kněžiště je plochostropé.\n\nKostelní věž, zakončená cibulovitou bání, ukrývá z původních čtyř zvonů vinou válečných rekvizic už jen jediný – zvon \"Svaté Trojice\" z dílny rakovnického mistra Flemmika (či Flemníka) z roku 1607.\n\nHlavní oltář z roku 1881 namaloval Z. J. Bernard. Roku 1875 byla na postranní oltář přivezena socha Panny Marie z pražského kostela sv. Maří Magdaleny na Malé Straně v Karmelitské ulici. Unikátní cínová křtitelnice patří dnes k expozici hradního muzea na hradě Křivoklátě.\n\nPo roce 1970 byl kostel opakovaně vykraden a od roku 1999 je zcela uzavřen.\n\n"}
{"id": "1201429", "url": "https://cs.wikipedia.org/wiki?curid=1201429", "title": "Zemský okres Weißenburg-Gunzenhausen", "text": "Zemský okres Weißenburg-Gunzenhausen\n\nZemský okres Weißenburg-Gunzenhausen ( ) je zemský okres v německé spolkové zemi Bavorsko, ve vládním obvodě Střední Franky. Sídlem okresu je město Weißenburg in Bayern. V roce 2014 zde žilo 92 518 obyvatel.\n\n"}
{"id": "1201430", "url": "https://cs.wikipedia.org/wiki?curid=1201430", "title": "Geografie Srbska", "text": "Geografie Srbska\n\nTento článek popisuje zeměpisné poměry v Srbsku.\n\nSousedy Srbska jsou na západě Bosna a Hercegovina a Chorvatsko, na severu Maďarsko, na východě Rumunsko a Bulharsko, na jihu Severní Makedonie a Albánie (resp. mezinárodně sporné a některými státy doposud neuznané Kosovo) a na jihozápadě Černá Hora.\n\nCelková délka hranic je 2305,5 kilometrů z toho:\n\n\n\n\nRozloha Srbska představuje 88 361 km² (bez Kosova 77 474 km²), což zemi řadí na 19. místo v Evropě a 110. místo ve světě. Rozlohou podobné jsou sousední Maďarsko nebo Rakousko. Z celkové rozlohy pokrývá 19 194 km² (24,8 %) orná půda (zemědělská půda pokrývá 60 % území) a 19 499 km² (25,2 %) pokrývají lesy.\n\nSrbsko je vnitrozemský stát, nacházející se na severu centrálního Balkánu. Má protáhlý tvar ve směru severozápad-jihovýchod a rozprostírá se od nížin Panonské pánve na severu, přes zvlněnou centrální část, až po výběžky pohoří Dináry, Karpaty a Stará planina v jižní polovině Srbska. Zemi dominuje rovinatá oblast kolem Dunaje a jeho velkých přítoků, řek Sáva, Tisa a Velika Morava, vytvářející rozsáhlé nížiny. Nejvýchodnější části země zasahují do Valašské nížiny. Východní hranice rovněž přetíná Karpatský oblouk. Karpaty se na východě Srbska setkávají s pohořím Staré Planiny, kde se nachází nejvyšší hora Srbska Midžur vysoká 2169 m. Na jihu Srbska, na hranicí s Kosovem, leží rozsáhlé pohoří Kopaonik. Na jihu země, na trojmezí s Kosovem a Černou Horou, leží pohoří Mokra Gora (max. 2156 m). Dinárské hory hory následují tok řeky Driny, která tvoří hranici Srbska a Bosny a Hercegoviny, tvoří celou hranici s Černou Horou a jižní hranici s Bosnou a Hercegovinou. Na východě Srbska leží pohoří Zlatibor (až 1496 m n. m.).\n\nNa soutoku Dunaje a Sávy leží největší a současně hlavní město Bělehrad. Srbsko tvoří autonomní kraje Vojvodina na severu, Kosovo a Metohija na jihu. Přibližně ve středu země leží Centrální Srbsko.\n\nTopografie Srbska je velmi rozmanitá, čemuž odpovídá výškový gradient, dosahující 2628 metrů. Úrodné roviny Panonské pánve se nacházejí v severní části, jižně od Dunaje a Sávy se země vlní a postupně přes pásmo vrchovin a hornatiny přechází do velehornatin. Na východě do Srbska zasahují Srbské Karpaty, na které z jihovýchodu navazuje Stara planina. Západní a jižní část území zabírají planiny horského pásma Dinárské hory s rozsáhlými horstvy Kopaonik, Prokletije a Šar planina. V této části dosahují vrcholy kolem 2000 m n. m., v příhraničních oblastech ojediněle až nad 2500 metrů.\n\nNejvyšší vrchol Djeravica leží na trojmezí Srbska, Černé Hory a Albánie a dosahuje výšky 2656 m n. m. Pro území mimo sporné Kosova je dominantní Midžur (2168 m n. m.), ležící u bulharské hranice v pohoří Stara planina. Charakteristické pro tyto pohoří jsou soutěsky a rokle (významnou rokli Železná vrata vytvořil Dunaj na hranici s Rumunskem) a jeskynní systémy. V místě, kde Dunaj opouští území Srbska se nachází nejnižší bod, ležící v nadmořské výšce 28 m n. m.\n\nRozhodující roli při dotváření reliéfu sehrály velké řeky; Dunaj a Tisa přitékají z Maďarska, Sáva ze západu z Chorvatska. Spolu vytvářejí málo zvlněný terén rozsáhlých nížin, patřících do Velké uherské nížiny a pokrývající celou severní část Srbska. U Nového Sadu z nížiny vystupuje Fruška Gora (nejvyšší vrch Crveni Čot (539 m n. m.), u Bělehradu se zvedá planina Avala se stejnojmenným, 511 m vysokým vrchem. V centrální části je rozsáhlá nížina Velké Moravy, na východě z Bulharska zasahuje Dolnodunajská nížina a na jihu z Albánie okraj Drinské nížiny.\n\nOpakem rovin na severu Srbska jsou hornaté oblasti v jižní polovině této balkánské země. Horské oblasti Dinárské soustavy, nazývané planiny, se táhnou od hranic s Bosnou a Hercegovinou jihovýchodním směrem k černohorskému, albánskému a severomakedonskému pohraničí. Od východně orientovaných horských pásem Staré planiny a Rilský-rodopského masivu v bulharském pohraničí je odděluje kotlina, vytvořená Velkou a Jižní Moravou.\n\nSrbské planiny se dělí na:\n\n\nÚzemí Vojvodiny a severní poloviny centrálního Srbska pokrývá rozsáhlá nížina Panonské pánve s úrodnou půdou. Nivy velkých řek jsou částečně pokryty lužním lesem, ale velká část půdy je obhospodařována. Převládá pěstování obilovin a kukuřice, významnými plodinami jsou i slunečnice, cukrová řepa, brambory, olejniny, konopí a len. Hospodářské plodiny doplňuje pěstování ovoce a zeleniny.\n\nPoloha na pomezí středomořské a kontinentální klimatické oblasti s velkým výškovým rozdílem skýtá rozmanité zastoupení fauny a flóry. Mnohé, zejména horské oblasti Srbska, se zachovaným biotopem jsou řídce osídleny a jen málo dotčeny lidskou činností, proto byly zahrnuty do chráněných území. V zemi se nachází pět národních parků, které mají celkovou rozlohu 165 901 hektarů (1659 km²), což představuje 1,6 % rozlohy země. Nejstarší a nejdostupnější je NP Fruška gora, vyhlášený v roce 1960, který se rozprostírá v blízkosti Nového Sadu. V přípravě je prohlášení Národního parku Prokletije.\n\n\nSeznam vzácných a biotopově bohatých území doplňuje 22 přírodních rezervací, 23 přírodních parků (+ 8 v procesu schvalování), 64 přírodních památek a 225 dalších přírodně vzácných lokalit.\n\nKlima Srbska odráží jeho polohu v jižní části centrální Evropy, patřící do mírného klimatického pásma. Mírné kontinentální klima severní stepní oblasti je charakteristické chladnými zimami a horkými, mírně suchými léty s rovnoměrnými, ale nepříliš vydatnými srážkami. Na planinách jsou léta krátká a zimy dlouhé s dostatkem sněhových srážek, kotliny a nížiny v jižní části jsou ovlivňovány blízkým Jaderským mořem a středomořským klimatem. V jižní, hornaté části mají na klima značný ochlazující vliv okolní pohoří.\n\nPrůměrná teplota v lednu dosahuje v nížinách 0 až -2 °C, ve vyšších polohách -2 až 4 °C, v červenci je to kolem 22 °C v nížinách a asi 18 °C v hornatých oblastech. Celoroční průměr nížinatých oblastí dosahuje 10,9 °C, ve středních polohách s nadmořskou výškou přibližně 1000 m n. m. je to kolem 6,0 °C. Nejnižší absolutní teplota v Srbsku -39,5 °C byla naměřena 13. ledna 1985 v osadě Karajukića Bunari v horách na jihozápadě země, nejvyšší teplota 44,9 °C byla pozorována 24. července 2007 v místě Smederevska Palanka v centrálním Srbsku.\nSrážek je nejvíce v horských oblastech, nejméně ve stepních oblastech ve středním a severním Srbsku. Během roku jsou nerovnoměrně rozděleny, přičemž více jich je na jaře a na podzim. Mimo horské oblasti je dlouholetý průměr na úrovni 550–600 mm, v horských oblastech dosahuje až 1500 mm. Sněhová pokrývka se v nížinách udrží v průměru 40, ve vyšších polohách planin až kolem 120 dní.\n\nVelkou rozmanitost fauny a flóry zajišťuje široká paleta prostředí, zastoupených od nížin po velehory. Lesy pokrývají více než čtvrtinu území země, především v jihozápadní, jižní a jihovýchodní části. Nížiny s nadmořskou výškou mezi 50 až 200 metrů se nachází v severní části Srbska, v povodí řek Dunaj, Sáva a Tisa. Zde převládá tzv. stepní pásmo, které je díky rozsáhlým oblastem černozemě intenzivně zemědělsky využíváno a typickými zástupci původní flóry jsou různé druhy bylin. Z původních lesostepí se zachovaly řídké porosty topolů, dubů a jasanů, na které v podmáčených oblastech navazují lužní lesy s převahou vrb, olší a topolů. Záplavová území tvoří bažiny s ideálními podmínkami pro život vodních rostlin i živočichů. V nejvyšších polohách se vyvinuly vysokohorské louky tundrového charakteru. Kromě zonální vegetace jsou v závislosti na místních podmínkách zastoupeny i jiné typy vegetace, např. nížinné louky, rašeliniště, stepní fragmenty aj.\n\nVe středních polohách převládá smíšený les mírného pásma, nad horní hranicí lesa leží (alpská) tundra. V rámci lesního ekosystému se zde nacházejí 4 ekoregiony:\nRůznorodé prostředí v Srbsku vytváří vhodné podmínky pro faunu, což se odráží ve výskytu až 43,3 % živočišných druhů, které jsou registrovány na území Evropy. Jen v říčních systémech a jejich blízkém okolí žije 110 druhů ryb a 20 druhů obojživelníků, plazi jsou zastoupeni 45 druhy, ptáci 260 druhy a savci 94 druhy.\n\nMezi nejčastější volně žijící druhy živočichů patří jeleni, daňci, srnci, kamzíci, mufloni, divoká prasata, medvědi, rysové, vlci, kuny, jezevci, veverky, lišky, ale také ježci, ještěrky, hadi a různé druhy hmyzu. Podobně bohatě je zastoupena skupina ptáků a ryb.\n\nTéměř všechny vody řek Srbska prostřednictvím řeky Dunaj tečou do Černého moře. Dunaj, druhá největší evropská řeka, protéká Srbskem v délce 588 kilometry (21 % její celkové délky) a jde o největší zdroj sladké vody v zemi. Jeho největší přítoky v Srbsku jsou Velká Morava (nejdelší řeka, která leží jen v Srbsku s 493 km délky), Sáva a Tisa Mohutné řeky odvádějí vodu z 92,4 % území korytem Dunaje do Černého moře, z 5,4 % území v jižní části (Kosovo) proudí voda řekou Drin do Jaderského moře a z 2,2 % rozlohy v jižních okrajových částech přebytečná voda odtéká řekou Pčinja do Egejského moře. Rozvodnice prochází hřebenem jižně položených (většinou pohraničních) hor.\n\nTopografie a sběrná oblast řek určuje jejich vodní režim, který je s výjimkou Dunaje sněhově – deště, s maximy v březnu a dubnu, během tání sněhu v horách a krátkodobě během letních a podzimních bouří a dlouhodobějších dešťů. Území lze rozdělit na dvě odlišné části; zatímco jižní polovina Srbska je pramennou oblastí řek, severní části dominují velké řeky s menšími lokálními přítoky a řídkou říční sítí.\n\nSrbskému území dominuje povodí Dunaje (nachází se zde 10,3% jeho povodí) a Velké Moravy, významné jsou také povodí Sávy s Kolubarou, Driny s Uvacem a Limem, Drinu a Timoku. Říční systém velkých řek je využíván k lodní dopravě, přičemž na Dunaji, Sávě, Tise i Velké Moravě jezdí i větší lodě. Na srbském území se průměrný průtok Dunaje zdvojnásobuje a při vstupu do Bulharska dosahuje kolem 5000 m³/s. Přestože všechny kratší přítoky mají vodní stavy závislé na aktuálních srážkách, průtoky Dunaje a částečně i Drávy (která se do Dunaje vlévá z chorvatské strany) ovlivňuje tání sněhu a ledovců v Alpách, čímž jejich průtoky kulminují s mírným zpožděním. Hladinu výrazně zvedají letní bouřky a delší období vydatných podzimních dešťů v povodí přítoků. Na několika řekách jsou postaveny vodní elektrárny, ale zachovaly se i meandrující úseky, obklopené lužními lesy s bohatým biotopem.\n\n\nVzhledem ke tvaru terénu jsou přírodní jezera pouze vzácná a malá. Většina z nich se nachází v horských oblastech na jihu a v nížinách Vojvodiny, jako je ledovcové Palićko jezero (s plochou 6 kilometrů čtverečních je největším přírodním jezerem Srbska) nebo četná mrtvá ramena podél tekoucích řek (jako Zasavica a Carska bara). V Srbsku jsou nicméně četná umělá jezera, většinou postavené jako vodní přehrady; největší je přehrada na Dunaji Železná vrata s plochou 163 čtverečních kilometrů na srbské straně (další část patří k Rumunsku; celková plocha přehrady je 253 kilometrů čtverečních), stejně jako i nejhlubší (s maximální hloubkou 92 metrů).\n\nDalším umělým jezerem je přehrada Peručac na Drinu a částečně umělé Vlasinsko jezero na řece Vlasina s plochou 15 km². Největším přirozeným jezerem je ale Palićko jezero na severu Vojvodiny, které má 4,2 km² a je součástí Přírodního parku Palić. Největší vodopád Jelovarnik, ležící v pohoří v Kopaonik, je 71 metrů vysoký. Země má relativně hojné množství neznečištěných povrchových vod a četné podzemní přírodní a minerální vodní zdroje vysoké kvality.\n\nÚzemí Srbska je rozděleno na tři celky; dva autonomní kraje doplňuje vlastní Centrální Srbsko (to však netvoří správní celek). Tyto se dále člení na obvody, odpovídající okresům. Zajímavostí je fakt, že v celém Srbsku je pouze 24 měst (\"gradovi\"), menší ale početnější jsou \"městské obce\" (\"gradska naselje\"; s minimálně 2000 obyvateli). Nejpočetnější jsou základní správní jednotky, odpovídající obcím (\"naselje\").\n\nDo roku 1999 bylo pod srbskou kontrolou také Kosovo, které poté k Srbsku náleželo do 17. února 2008 již jen formálně. V dobách SFRJ, do roku 1989, byly Vojvodina s Kosovem srbskými autonomní oblastmi s velice širokou autonomii, pak však tato autonomie byla omezena. Nyní je Vojvodina i nadále autonomní oblastí, dříve srbské Kosovo (v roce 1989 byl vrácen dřívější oficiální název \"Kosovo a Metohija\") bylo v letech od roku 1999 do 17. února 2008 zvláštní oblastí pod mezinárodní správou garantovanou OSN, která byla vyňata z dosahu srbské správy. Podle mezinárodního práva, garantovaného Chartou OSN i usnesením Organizace pro bezpečnost a spolupráci v Evropě o územní celistvosti OSN bylo Kosovo nedílnou součástí Srbska a podle OSN, Srbska a některých dalších zemí je jí dodnes. Fakticky však kosovský parlament vyhlásil dne 17. února 2008 v 15:50 SEČ nezávislost na Srbsku a prohlásil Kosovo za demokratický, světský a multietnický stát, který byl již uznán mnoha státy.\n\nHistoricky se Srbsko skládá z řady historických oblastí, především (bývalého regionu Rakousko-Uherska) Vojvodiny, která zahrnuje Bačku, část Banátu, Srem, jakož i nepatrnou část původního Srbska, a 'centrálního' Srbska, které zahrnuje regiony: Šumadija, Mačva, Stig, Negotinska krajina, Brankovina, Sandžak.\n\n\n"}
{"id": "1201432", "url": "https://cs.wikipedia.org/wiki?curid=1201432", "title": "Janko Blaho", "text": "Janko Blaho\n\nJUDr. Janko Blaho (15. září 1901 Skalica – 24. dubna 1981 Bratislava) byl slovenský operní zpěvák a sběratel lidových písní.\n\nJanko Blaho se narodil 25. září 1901 ve Skalici, v kraji, kterému se říká Záhoří, na pomezí Moravy a Slovenska. Byl synem MUDr. Pavla Blahy, známého lékaře a politika, který byl mimo jiné proslulý jako zpěvák při nejrůznějších veřejných i rodinných událostech. \n\nV letech 1911–1919 studoval Janko na gymnáziu ve Skalici. V té době se již projevoval jeho hudební talent. V patnácti letech zpíval tenorové sólo na veřejném koncertě a na gymnáziu založil mužský sbor a klavírní kvartet. Po maturitě studoval práva na Karlově univerzitě v Praze. Vedle studia na univerzitě studoval soukromě zpěv u Christiny Morfové, členky Národního divadla v Praze a účinkoval v pražském pěveckém sboru Hlahol. Studium práv dokončil v roce 1924.\n\nNa pozvání Oskara Nedbala hostoval ve Od 21. března do 31. května 2016\nSlovenském národním divadle v Bratislavě v rolích Vojtěcha v opeře Viléma Blodka V studni a Jeníka ve Smetanově Prodané nevěstě. V košické opeře pak vystoupil v rolích Alfréda ve Verdiho Traviatě a Rudolfa v Bohémě Giacoma Pucciniho. O rok později strávil 9 měsíců v Miláně studiem zpěvu u prof. Steva. Po návratu z Itálie jej roku 1927 Oskar Nedbal angažoval do SND jako prvního slovenského profesionálního zpěváka.\n\nV roce 1929 se oženil se svou kolegyní sopranistkou Helenou Bartošovou. Jejich dcera Helena Jurasovová-Blahová se stala choreografkou. \n\nVe Slovenském národním divadle působil do roku 1965. Koncertoval na mnoha domácích i zahraničních scénách a zpíval s předními světovými umělci. Platil za jednoho z nejlepší interpreetů slovenských lidových písní, které sám v rodném Záhoří sbíral. Uplatnil se i jako hudební pedagog. Vedl Katedru operní reprodukce na Vysoké škole múzických umění v Bratislavě. \n\nZ svou úspěšnou uměleckou činnost byl v roce 1955 jmenován Zasloužilým umělcem a posléze v roce 1966 Národním umělcem. Zemřel 24. dubna 1981 v Bratislavě. Pochován je na římskokatolickém hřbitově ve Skalici.\n\nJanko Blaho je součástí generace, která položila základy slovenské národní opery. Ve Slovenském národním divadle vytvořil 155 operních a operetních postav. S mimořádným úspěchem vystupoval na koncertních pódiích ve velkých oratorních a kantátových skladbách L. v. Beethovena, Antonína Dvořáka, Eugena Suchoně a dalších. \n\nSystematicky sbíral lidové písně Záhoří, které vydal v pěti svazcích. V roce 1974 vyšla jeho autobiografie \"Zo skalického rinku\".\n\n\n"}
{"id": "1201435", "url": "https://cs.wikipedia.org/wiki?curid=1201435", "title": "Tomáš Nidetzký", "text": "Tomáš Nidetzký\n\nTomáš Nidetzký (* 29. března 1970) je český ekonom, od července 2016 člen bankovní rady a od prosince 2018 viceguvernér České národní banky.\n\nVystudoval Fakultu informatiky a statistiky Vysoké školy ekonomické v Praze (získal titul Ing.). Absolvoval také postgraduální studium na Oklahoma City University v USA.\n\nProfesní kariéru zahájil ve Středisku cenných papírů, od roku 1995 byl asistentem vrchního ředitele finančního úseku Komerční banky. V roce 1997 nastoupil do České spořitelny, kde do roku 1999 pracoval jako ředitel úseku strategického plánování a řízení finanční skupiny. V roce 1999 byl jmenován předsedou představenstva a generálním ředitelem Penzijního fondu České spořitelny. Od roku 2000 pak řídil z pozice předsedy představenstva a generálního ředitele Pojišťovnu České spořitelny.\n\nOd roku 2003 byl členem výkonné rady a generálním ředitelem pro retailové finanční služby ING v České a Slovenské republice. V letech 2004 až 2010 pracoval na pozici místopředsedy představenstva a 1. náměstka generálního ředitele Stavební spořitelny České spořitelny. V období let 2011 až 2013 byl ředitelem odboru interní distribuce v ČSOB Pojišťovně. Od roku 2013 je generálním ředitelem obchodu a členem představenstva NN Penzijní společnosti pro ČR, stejně tak jednatelem společnosti NN Finance. V letech 1999 až 2004 se angažoval jako člen prezidia Asociace penzijních fondů České republiky a České asociace pojišťoven.\n\nDne 17. května 2016 jej prezident Miloš Zeman jmenoval s účinností od 1. července téhož roku členem bankovní rady České národní banky. Od 1. prosince 2018 se pak stal viceguvernérem České národní banky.\n"}
{"id": "1201439", "url": "https://cs.wikipedia.org/wiki?curid=1201439", "title": "Anatole Litvak", "text": "Anatole Litvak\n\nAnatole Litvak, původním jménem Michail Anatol Litvak (10. květen 1902, Kyjev – 15. prosinec 1974, Neuilly-sur-Seine) byl ukrajinsko-americký filmový režisér židovského původu.\nNarodil se v ukrajinské židovské rodině v Kyjevě. V Petrohradě vystudoval Státní dramatickou školu. Ve 20. letech odešel z Ruska a pracoval ve Francii a Německu pro filmové společnosti, jako asistent režie, nebo střihač.\n\nVe 28 letech se prvně postavil za kameru jako hlavní režisér: Roku 1930 natočil v Německu filmový muzikál \"Dolly macht Karriere\". Jeho nejúspěšnějším filmem ve Francii bylo drama \"Mayerling\" z roku 1936. Díky němu si ho všimli hollywoodští producenti a dostal nabídku točit v USA. Šanci se chopil a již roku 1937 natočil v Americe svůj první film: \"The woman I love\", drama z první světové války. Další filmy \"All this, and heaven too\" (1940) a \"Blues in the night\" (1941) byly nominovány na Oscara, byť nikoli za režii. Pak však USA vstoupily do války a Litvak cítil povinnost své nové vlasti splatit dluh – vrhl se na dokumentární film s aktuální tematikou (\"Battle of Russia\" z roku 1943 byl nominován na Oscara v kategorii dokumentů). Nakonec narukoval i do americké armády a zúčastnil se vylodění v Normandii, které nafilmoval.\n\nPo válce nejvíce uspěl dramatem \"Hadí jáma\" (\"The Snake Pit\") z roku 1948. Film, natočený podle románu Mary Jane Wardové, byl nominován na Oscara i na Zlatého lva v Benátkách. V Benátkách se dočkal nominace i za film \"The deep blue sea\" (1955), s Vivien Leighovou v hlavní roli. Ve snímku \"Anastasia\" (1946) dal zase velkou příležitost Ingrid Bergmanové, která za výkon v tomto filmu získala Oscara. Bergmanovou Litvak obsadil i do známého filmu \"Goodbye again\" (1961).\n\nObčas točil i ve Francii, například snímek \"Nůž v ráně\" (\"Le couteau dans la plaie\") z roku 1962, se Sophií Lorenovou. Nakonec se ve Francii usadil a zde také zemřel.\n\nAmerické občanství získal roku 1940.\n"}
{"id": "1201440", "url": "https://cs.wikipedia.org/wiki?curid=1201440", "title": "Ferdinand Lippich", "text": "Ferdinand Lippich\n\nFerdinand Lippich (4. října 1838 Padova – 18. října 1913 Smíchov) byl rakouský matematik, fyzik a vysokoškolský pedagog německé národnosti působící v Čechách, rektor Německé univerzity v Praze a poslanec Českého zemského sněmu.\n\nNarodil se v Padově, ale již v mládí se přestěhoval do Prahy. Jeho otcem byl lékař a vysokoškolský pedagog Franz Wilhelm Lippich. Ferdinand studoval v letech 1855–1859 fyziku na pražské polytechnice. Od roku 1859 působil jako asistent, od roku 1863 coby soukromý docent pro matematickou fyziku na pražské univerzitě a od roku 1865 do roku 1874 byl činný jako profesor teoretické mechaniky a statiky na technice ve Štýrském Hradci. V roce 1871 působil jako rektor této vysoké školy.\n\nV letech 1872–1909 byl řádným profesorem matematické fyziky v Praze. Od roku 1883 do roku 1884 působil ve funkci rektora nově vzniklé Německé univerzity v Praze (pražská univerzita byla rozdělena na české a německé vysoké učení). V roce 1883 získal titul čestného doktora filozofie na Německé univerzitě v Praze. Od roku 1881 byl korespondenčním a od roku 1893 řádným členem Österreichische Akademie der Wissenschaften ve Vídni. Ve své odborné činnosti se zaměřoval na akustiku a optiku. V roce 1910 odešel do penze. Měl titul dvorního rady. Byl mu udělen Řád Františka Josefa (komturský kříž). Byl členem mnoha učených společností a německých spolků. Po řadu let působil na postu předsedy německého pěveckého spolku v Praze.\n\nZ titulu funkce rektora se v 80. letech zapojil i do vysoké politiky. V letech 1883–1884 zasedal coby virilista na Českém zemském sněmu.\n\nZemřel v říjnu 1913 ve svém bytě na Smíchově.\n\nJeho syn Friedrich Lippich byl činný na lékařsko-chemickém ústavu. Měl také dcery Marii a Giselu. Jedna z dcer byla manželkou profesora Carla Isidora Coriho.\n"}
{"id": "1201441", "url": "https://cs.wikipedia.org/wiki?curid=1201441", "title": "NGC 4372", "text": "NGC 4372\n\nNGC 4372 (také známá jako Caldwell 108) je kulová hvězdokupa vzdálená 18 900 světelných let v souhvězdí Mouchy o hodnotě magnitudy 7,8. Objevil ji skotský astronom James Dunlop 30. dubna 1826\npři svém pobytu v Parramatta v Novém Jižním Walesu v Austrálii. \n\nNa obloze se nachází v jižní části souhvězdí, 45' jihozápadně od hvězdy γ Muscae s magnitudou 3,8, těsně vedle hvězdy s magnitudou 6,6. Je to nevýrazný objekt a přesto, že má celkovou magnitudu 7,8, je obtížné ji spatřit triedrem, zatímco větší dalekohled ji rozloží na jednotlivé hvězdy. 3 stupně severovýchodním směrem se nachází další kulová hvězdokupa NGC 4833. Na širokoúhlých fotografiích s dlouhou expozicí se ukazuje temná mlhovina s anglickým názvem \"Dark Doodad Nebula\", která začíná západně od NGC 4372, pokračuje severovýchodním směrem v délce skoro 3 stupně a kolem γ Muscae se mírně prohýbá.\n\nNGC 4372 patří při své třídě koncentrace XII mezi nejméně zhuštěné kulové hvězdokupy. Větší dalekohled ji rozloží na jednotlivé hvězdy a na fotografiích s dlouhou expozicí vypadá spíše jako velmi zhuštěná otevřená hvězdokupa než jako opravdová kulová hvězdokupa. Její nejjasnější hvězdy jsou 12. magnitudy. Uvnitř hvězdokupy byla nalezena dvacítka proměnných hvězd, z nichž 8 je typu SX Phoenicis (podobné typu Delta Scuti, ale s nízkou metalicitou), zatímco dalších 8 jsou zákrytové a spektroskopické proměnné. Úplně chybí hvězdy typu RR Lyrae, což potvrzuje nízkou metalicitu hvězdokupy - její hvězdy obsahují pouze 20 % koncentrace železa ve Slunci. Metalicita hvězdokupy -2,17 je podprůměrná, odhadované stáří je 12,54 miliard let\na hmotnost 3,3 × 10 formula_1\n\n\n"}
{"id": "1201445", "url": "https://cs.wikipedia.org/wiki?curid=1201445", "title": "TJ BDSTAV Sedliště", "text": "TJ BDSTAV Sedliště\n\nTělovýchovná jednota BDSTAV Sedliště je slezský fotbalový klub z obce Sedliště, který byl založen v roce 1962 pod názvem TJ Sokol Sedliště. Od sezóny 2018/19 hraje I. B třídu Moravskoslezského kraje (7. nejvyšší soutěž).\n\nSvé domácí zápasy odehrává na stadionu Sedliště.\n\nZdroj: \n\n\nZdroj: \n\n"}
{"id": "1201447", "url": "https://cs.wikipedia.org/wiki?curid=1201447", "title": "ČZ 98", "text": "ČZ 98\n\nČZ 98 může označovat různé motocykly vyráběné Českou zbrojovkou ve Strakonicích.\n"}
{"id": "1201448", "url": "https://cs.wikipedia.org/wiki?curid=1201448", "title": "Malchista", "text": "Malchista\n\nMalchista (rusky \"Малхиста\", též \"Малхисты\", \"Мелхиста\", čečensky \"Маьлхиста\", t.j. \"Země Slunce\", \"Sluneční země\") je historické území v jihozápadní části Čečenské autonomní republiky Ruské federace.\n\nMalchista zahrnuje území v oblasti stejnojmenné soutěsky v centrální části severního Kavkazu. Malchistinská soutěska je protažená ve směru západ - východ v délce zhruba 18 - 20 km. Protékají ji řeky Meši-chi (\"Меши-хи\") Basta-chi (\"БIаьста-хи\"), levostranné přítoky Argunu. Oblast se nachází na hranicích Čečenska, Ingušska a Gruzie a je součástí obnoveného čečenského okresu Galan-Čož.\n\nNázev oblasti i místního etnika Malchistinci a jejich tukchumu \"Malchi\" (\"Маьлхи\") je odvozen od slova \"malch\" (čečensky \"маьлх\"), což ve vajnašských jazycích znamená \"Slunce\", které bylo posvátným znamením čečenského národa. Některé zvyklosti s tím spojené se dochovaly až do 21. století - například zvyk přísahat \"na Slunce\" či úsloví \"\"Малх санна цІена\", t.j. \"\"čistý, resp. svatý, jako Slunce\"\". S tím souvisí výklad, že v pohanském období byli obyvatelé tohoto regionu uctívači Slunce a ohně.\n\nEtnograf A. S. Sulejmanov se přikláněl k vysvětlení, že pojmenování území a etnika podle Slunce souviselo s tím, že většina malchistinských obcí byla vybudována na jižních svazích horského hřebene Kore-Lam. \n\nDuchovním centrem oblasti Malchista bylo sídlo Coj-Peda, na jehož stavbách jsou i po staletích patrné petroglyfy, symbolizující kult slunce (kříž v kruhu, kruh s paprsky, květ kopretiny). Také čečenské pojmenování pro hrobky ve cojpedském městě mrtvých \"малх-кешнаш\" znamená \"sluneční mohyla\". \"Sluneční\" petroglyfy se vyskytují na zdech pozůstatků věží a mohyl také v jiných zaniklých sídlech oblasti Malchista.\n\nTukchum Malchi byl tvořen rodovými tejpy \"Bastij\" (\"Баьстий\"), \"Benastchoj\" (\"Бенастхой\"), \"Italčchoj\" (\"Италчхой\"), \"Kamalchoj\" (\"Камалхой\"), \"Kchoratchoj\" (\"Кхоратхой\"), \"Keganchoj\" (\"Кеганхой\"), \"Mešij\" (\"Меший\"), \"Sachanchoj\" (\"Саханхой\"), \"Teratchoj (Тератхой\"), \"Džarchoj\" ( \"Джархой\"), \"Erchoj\" (\"Эрхой\"), a \"Jamchoj\" ( \"Iамхой\").\n\nTento tukchum byl jedním z devíti čečenských tukchumů, tvořících základní strukturu čečenského etnika. Společenství Malchistinců, nazývajících sami sebe \"melchi\" (čečensky a ingušsky \"маьлхи, t.j.\" doslova \"\"slunečníci\"\", \"\"sluneční lidé\"\"); se zformovalo ve vysokohorské historické oblasti Malchista v období středověku. Společným jazykem byl melchistinský dialekt akkinsko - orstchojského nářečí.Obyvatelé sousedních zemí, například Chevsuretie, označovali oblast Malchisty a její obyvatele slovem \"Mitcho\", přičemž toto pojmenování se později objevilo i v gruzínštině a od 19. století také v ruských dokumentech.\n\nHlavním kultovním centrem oblasti Malchisty bývala Coj-Peda, jejíž název je odvozen od jména pohanského boha \"Cu\" (\"ЦІу\"). Kromě různých slunečních symbolů lze zde spatřit i petroglyfy v podobě spirál či svastiky a dva sloupy- sielingy, poblíž kterých návštěvníci Coj-Pedy zanechávali své obětiny a dary. Dalšími božstvy vajnachského panteonu v Malchistě bývala například \"Dela\", \"Un-Nana\" (bohyně nemocí) a \"Tušoli\" (bohyně plodnosti). \n\nPůvodní pohanské kulty byly postupně vystřídány pronikáním křesťanství. V některých toponymech na území Malchisty se dosud zachovaly stopy tohoto období - například v názvu zaniklé obce \"Džarie\" (\"Джарие\") na pravém břehu řeky Meši-chi, což znamená \"Křížová\", nebo v v dalším místním názvu \"Džarie - Chostuj\" (\"Křížový pramen\"). Na zdech obranné věže v Coj-Pedě je se dochovalo vyobrazení kříže a také postavy s kopím. S největší pravděpodobností se jedná o zpodobnění sv. Jiří, který byl v oblasti Kavkazu velmi uctívaným světcem a byl ztotožňován s dávným bohem Slunce. Islámské náboženství (sunnitský islám) ovládlo severní Kavkaz až v 18. století.\n\nHorská oblast Malchisty v minulosti vynikala svými opevněnými sídly. Navíc byla chráněna pevnostmi v Argunské soutěsce a svou obtížnou dostupností a odloučeností od níže položených území. Vnější nepřítel sice měl minimální šanci do Malchisty proniknout, avšak přesto bylo obyvatelstvo neustále ničeno vzájemnými boji a krevní mstou. Tradovalo se, že málokterý muž z Malchisty se dožije věku čtyřiceti let. Příčinou násilné smrti obyvatel bývala nejen krevní msta, ale i zvláštní místní zvyk, který spočíval v tom, že pokud někdo z Malchistinců začal nějak vynikat nad své okolí, ostatní považovali za svou povinnost jej zabít.\n\nV období Kavkazských válek během imperiální expanze Ruska na Kavkaz se Malchistinci aktivně podíleli na ozbrojeném odporu čečenského obyvatelstva proti ruským vojskům.V roce 1813 bylo během bojů na území Malchisty zničeno devět sídel. V roce 1840 se Malchistinci vzdali odporu vůči Rusku a stvrdili to předáním rukojmích, avšak ještě v roce 1858 během dalších ruských represí byly v Malchistě zničeny tři největší auly.\n\nPo zlomení tohoto odporu byla území historických čečenských tejpů Malchista a Majsta v roce 1860 začleněny do Argunského okruhu Terské oblasti. O pět let později se tato horská oblast Čečenska stala administrativní součástí Tianetského okruhu Tbiliské oblasti v rámci Gruzie a pod novým názvem Allago existovala až do roku 1927. V roce 1927 bylo rozhodnuto o navrácení větší části bývalého území Malchisty a Majsty do správy Čečenské oblasti SSSR.\n\nAni na prahu 21. století se Malchistinci nedočkali míru. Ti, kteří přežili integraci do sovětské socialistické společnosti a léta deportace v Kazachstánu, se během první a druhé čečenské války aktivně účastnili bojů za samostatnost Čečenské republiky Ičkerie.\n\nV únoru roku 1944 byli obyvatelé obcí v oblasti Malchisty vysídleni a deportováni do Kazachstánu. Netýkalo se to ale všech obyvatel. Staří a nemocní, takzvaní \"netransportovatelní\" (\"нетранспортабельныe\") byli, podobně jako v některých jiných místech Čečenska, nahnáni do jeskyní a tam zabiti pomocí samopalů a ručních granátů. V oblasti Malchisty tak údajně mělo zahynout na 300 osob. Ti Malchistinci, kteří vše přežili, se mohli vrátit až po 13 letech. Ovšem nikoli do svých horských domovů, neboť všechny zdejší obce a osady byly zbořeny a památky, včetně starobylých hrobek, byly poničeny a vyloupeny. Obce v regionu Malchisty již nikdy nesměly být znovu osídleny. Okres Galan-Čož, do nějž území Malchisty přináleží, byl oficiálně obnoven až v roce 2012.\n\nV dostupných pramenech je uváděn rozdílný počet zaniklých obcí v oblasti Malchista. N. G. Volkova v popisu stavu z 30. let 19. století zmiňuje 11 obcí, čítajících 174 usedlostí s celkovým počtem cca 1500 obyvatel, zatímco Leča Iljasov hovoří o 14 obcích - kromě nejznámějšího sídla Coj-Peda konkrétně o aulech Korotach, Komalch (či Kamalchi), Banach, Doza, Ikalču, Benist, Sachala, Tertiech, Mešiech, Kegine, Džarie, Bjaste a Ami.\n\n\n\n"}
{"id": "1201450", "url": "https://cs.wikipedia.org/wiki?curid=1201450", "title": "Protungulatum", "text": "Protungulatum\n\nProtungulatum (\"prvotní kopytník\") byl druh pravěkého savce, zřejmě vývojově primitivního placentála, žijícího v období svrchní křídy (stupeň maastricht) až raného paleocénu, asi před 67-65 miliony let na území západu Severní Ameriky. Zkameněliny tohoto menšího savce byly objeveny v souvrstvích Hell Creek a Bug Creek Anthill na území státu Montana a v souvrství Ravenscrag v kanadském Saskatchewanu. Jde tedy o savce, který přežil hromadné vymírání na konci křídy.\n\nV současnosti jsou rozlišovány hned čtyři druhy tohoto rodu: \"P. donnae\", \"P. gorgun\", \"P. sloani\" a \"P. coombsi\". Podle posledních fylogenetických analýz se jedná buď o savce ze skupiny Eutheria (mimo placentály) nebo placentála příbuzného možná sudokopytníkům. Dřívější zařazení do skupiny Condylarthra již dnes není uznáváno (stejně jako platnost celé této skupiny).\n\n\"Protungulatum\" se objevuje například v ději knihy \"Poslední dny dinosaurů\", jakožto savec, který dokáže přežít katastrofu na konci křídy před 66 miliony let, což se naopak nepodaří neptačím dinosaurům.\n\n"}
{"id": "1201455", "url": "https://cs.wikipedia.org/wiki?curid=1201455", "title": "1. SC Staré Město", "text": "1. SC Staré Město\n\nZačnu citací ze staroměstské kroniky z roku 1933:\n\n„Dne 17. září 1933 ustavil se ve Starém Městě sportovní klub – STAROMĚSTSKÝ SK. Spolek bude z počátku pěstovat jen „FOTBAL“ a v zimě „HOCKEY“, později lehkou atletiku. Sportovní místnost je v Sokolovně, hřiště bude upraveno v topolině Rudolfa Skotnicy u řeky Ostravice (u místeckých lávek na soutoku Ostravice a Morávky).\n\nPočet přihlášených členů 60.\n\nV čele spolku stojí:\n\nFerdinand Šeda – pilařský mistr jako předseda,\n\nOtto Ratzka – berní úředník jako místopředseda\n\nJan Palarčík – úředník státní pily jako jednatel\n\nFrantišek Janík – úředník jako pokladník\n\nFrantišek Kožušník – povozník jako hospodář\n\nOd založení hrál Staroměstský SK valašskou I.B. třídu. kde jeho soupeři byli Vsetín, Rožnov, Valašské Meziříčí, Frenštát aj.\n\nSamozřejmě, že fotbal nezačal hrát v roce 1933, ale mnohem dříve, kdy skupinka nadšenců objížděla okolí k tzv. zájezdovým zápasům, a to na žebřiňáku taženým koňmi. První dochované fotografie z roku 1930 to dokládá.\n\nOficiálně byl oddíl založen až v září 1933.\n\nO činnosti oddílu však schází informace a v kronikách je jen minimum údajů, navíc staří pamětníci již zemřeli. Dochovalo se jen to, že na svoji činnost si vydělávali pořádáním tanečních zábav, letních karnevalů, maškarních plesů, pořádáním divadelních představení, což se v principu dochovalo dodnes.\n\nStaroměstský SK provozoval fotbal do r. 1941, kdy bylo hřiště i s vybavením zničeno povodní, čímž činnost ustala. Znovu založení se datuje dnem 10.6.1943, kdy byl znovu založen „Staroměstský SK“ a funguje bez přerušení dodnes.\nA: NÁZEV KLUBU\nOd založení byl veden jako STAROMĚSTSKÝ SK – sportovní klub, který vystupoval samostatně. V roce 1948 došlo na „vyšší“ příkaz k sjednocení tělovýchovy ve Starém Městě a to k 31.3.1948. Staroměstský SK přihlásil své členy až 30.5.1948 a to tehdy 25 členů a 8 dorostenců. Název byl tehdy Sokol Staré Město. V letech 1951-1953 se hrála kopaná pod názvem SOKOL VALAŠSKÁ PILA Staré Město.\n\nOd roku 1954 se změnil název na Tělovýchovný jednota TATRAN Staré Město a to do r. 1970. V letech 1970 až 1995 byl název TJ SOKOL STARÉ MĚSTO, v letech 2006 – 2016 vystupoval oddíl pod názvem TJ DURMAN Staré Město, poté do poloviny roku 2017 opět pod názvem TJ Sokol Staré Město. V dubnu 2017 byl založen samostatný spolek První SC Staré Město, z.s., který se oddělil od původního spolku TJ Sokol Staré Město, z.s. a pod tímto názvem již funguje ve fotbalových soutěžích od 1.7.2017.\nB: HŘISTĚ\nPrvní hřiště, jak již bylo uvedeno, vzniklo v topolině Rudolfa Skotnicy na soutoku Morávky a Ostravice. Toto hřiště však bylo v r. 1941 zničeno povodní a nové bylo vybudováno v letech 1942-43 na opačné straně Starého Města v místě zvaném „Sikovec“, za železniční tratí pod hřbitovem (pozemek p. Mamuly). Toto hřiště však posléze přestalo vyhovovat z důvodů, že to bylo jak se říká „od ruky“ na okraji Starého Města.\n\nCitace z kroniky:\n\n„V roce 1954 bylo zrušeno dosavadní hřiště za tratí u řeky Ostravice a získáno nové hřiště na pozemku rolníka Jana Vašíčka u polní cesty do Skalice. Vlastnictví tohoto pozemku na Jednotu Tatran nebylo provedeno a ač vypracovány plány nového sportovního stadionu na tomto pozemku, nebyla získána podpora státních činitelů a finanční pomoc. Na hřišti vystavěna pouze kabina a upravena hrací plocha pro kopanou“.\n\nDovětek: Kabina na starém hřišti prodána p. Přivarovi, hrobníkovi, který ji upravil na obytný domek za obnos 7000 Kč.\n\nMajetkové dořešení s p. Vašíčkem se provedlo výměnou pozemků až v r. 1957.\n\nV roce 1957 silná vichřice zničila kabiny, které se musely znovu postavit.\n\nV roce 1957 byl zpracován investiční záměr na využití areálu, kde měl být mimo hřiště na kopanou také hokejový stadion, tenisový areál, běžecké tratě, krytá tribuna.\n\nZ důvodů nedostatků finančních prostředků, přednost v té době dostala výstavba nové školy ve Starém Městě, se nic z toho nepodařilo realizovat. V r. 1958 vysazeny topoly, v letech 1967-1974 byla v akci „Z“ postavena budova šaten.\n\nV 80. letech bylo hřiště využíváno jako parkoviště pro pořádání okresních dožínek, hornických dnů atd. V roce 1974 bylo provedeno zatravnění atletického areálu kolem hřiště, kde pak od roku 1975 byly pořádány celorepublikové dostihy chrtů.\n\nV roce 1995 bylo provedeno zatravnění původní škvárové plochy. V r. 1994-1995 se na propůjčeném hřišti v Bašce. V době zatravňování hřiště tj. r. 1996 bylo se svolením obecním úřadu vybudováno náhradní hřiště na tzv. dožínkách. V roce 2002 pak byla provedena celková rekonstrukce travnaté plochy (90 tis. Kč).\nC: PŘEDSEDOVÉ, ČINOVNÍCI, FUNKCIONÁŘI\nJak již bylo v úvodu uvedeno prvním předsedou byl pan Ferdinand Šeda – pilařský mistr, a to do roku 1941. Pak od r. 1943-1955 byl předseda p. Karel Bajtek. Po r. 1956 se střídali pánové Ondřej Čapčuch, Antonín Chvierut, Jan Mamula (1963-65). Od r. 1968 byl dlouhá léta předsedou p. Ondřej Čapčuch, u něhož  hřiště bylo druhým domovem a nesmazatelně se zapsal do historie fotbalu ve St. Městě. Jako aktivní hráč a pak trenér vychoval k lásce k fotbalu nejen své 3 syny, ale i mnoho dalších generací fotbalistů ve Starém Městě. Oddíl vedl až do své smrti v r. 1983. Po něm pak se ve funkci předsedy oddílu střídali pánové František Šimek (1983-92), Rudolf  Nytra (92-95), Zdeněk Junga (95-2001), kteří každý svým způsobem se snažili o rozvoj kopané ve Starém Městě, za což jim tímto dodatečně děkujeme.\n\nChod oddílu byl vždy závislý na obětavé práci několika činovníků. Z minulosti je nutno připomenout jména Antonín Chvierut, Vlastimil Růžička, Jan Mamula, Karel Polášek, Milan Liška, Josef Liška, Karel Kořínek, Bohumír Cempírek, Bohumír Sobek, Bedřich Milata, Rudolf Horyl, Josef Hanák,  --- Kičmer a mnoho dalších, kterým patří vyslovit dík, bohužel in memoriam. Ze současných žijících nutno vyzvednout jména Miroslav Pavlík, František Šimek, Ludmila Polčáková, Bohumír Karásek, Rudolf Nytra, dlouholetý sponzor oddílu p. Bohumír Božoň a mnoho dalších nejmenovaných, bez kterých by to prostě nešlo.\nD: SPORTOVNÍ ČINNOST\nPřehled dosažených umístění za tak dlouhá léta by byl časově náročný a pro vás nezajímavý.\n\nDružstva oddílu kopané se vždy s většími či menšími úspěchy pohybovaly na úrovni krajských soutěží I.B třídy a okresních přeborů, a to jak muži, dorostenci nebo žáci. Byl a je to věčný boj o udržení nebo postup. Hráči a funkcionáři si vždy kladli ty vyšší cíle, i když to mnohokrát nevyšlo podle jejich představ.\n\nNebylo to vždy ideální, z minulosti i z počátku 60. let. V letech 1961-64 byly zdokumentovány stížnosti na špatnou kázeň, výkony, přístup k tréninku, ignorace všeho. Citace kroniky: „Další nepřítel dobrých výsledků je nikotin a alkohol.“\n\nNutno však vyzvednout:\n\nŽáci: v letech 1959 a pak 1978 – hráli krajskou soutěž, kdy jejich soupeř byli Baník Ostrava, VŽKG, Bohumín a jiné.\nE: ODCHOVANCI\nDle dostupných informací oddíl vždy pracoval s mládeží. Každý oddíl se pak rád snaží pochlubit, kam to jejich odchovanci až dotáhli.\n\nZ odchovanců a hráčů oddílu to nejdál dotáhl p. Jaromír Šeděnka, který v 80. letech stál u raketového postupu družstva TJ VP F-M až do I. ligy, kterou pak rok hrál.\n\nZ dalších odchovanců okusili vyšší soutěže: a to III. ligu, divizi. Nutno vzpomenout z těch starších - Kostura, Darek, později Rudolf Nytra, Bohumír Karásek, Josef Vojkůvka, Jan Gottvald.\n\n1. dorostenecká liga za VP F-M hrál náš současný hráč Rudolf Šafranko.\n\nDoufáme, že v budoucnu se tyto jména dál rozšíří.\n\nNyní se můžeme pochlubit jedním odchovancem, který však vyniká v jiném sportovním odvětví a to lední hokej. Jedná se o Ondřeje Paláta (ročník 1991) který za náš klub hrál v letech 2000 až 2006 a v současné době hraje v NHL za klub Tampa Bay a je v širší nominaci hokejové reprezentace ČR a byl účatníkem zimní olympiády v ruském Soči.\nF: PŘÁTELSKÉ, ZAHRANIČNÍ STYKY, TURNAJE\nOddíl se ve své dlouholeté historii absolvoval řadu přátelských utkání nejen v blízkém okolí, ale i v rámci různých zájezdů, turnajů v České republice i v zahraničí, a to hlavně v Polsku.\n\nMuži odehráli utkání např. v Třebíči, Kladně, v Plané u Českých Budějovic, několikrát byli na turnaji v Polsku.\n\nŽáci odehráli utkání v r. 1977 v Praze na Slavii, 3x byli na turnaji v Kladně (1978-80), 2x v Uherském Brodě (90-92), 4x v Polsku (Chybie) (1999-2003).\n\nV 70. a 80. letech oddíl pořádal žákovský turnaj „O pohár ředitele Severomoravských dřevařských závodů“, kterých se zúčastnily tehdy ligová mužstva Baníku Ostrava, Vítkovice, Bohumína, Kladna aj.\nG: SOUČASNOST (dle aktuální situace)\nV současné době oddíl zajišťuje činnost 7 družstev, a to družstvo mužů, které hraje v krajské soutěži I.A třídy sk. „B“,  Dále v krajských soutěžích hrají družstva  dorostu, starších a mladších žáků. V rámci okresních soutěží hrají družstva starší a mladší přípravky a předpřípravky. Nelze také zapomenout na staré pány, kteří odehrají v průměru 2-3 zápasy ročně. Celkový počet členů je 190, z toho mládeže je 150.\n\nV roce 2015 byla provedena projektová dokumentace komplexní rekonstrukce budovy šaten a bylo vyřízeno stavební povolení. Začátkem roku 2016 bylo provedeno výběrové řízení na dodavatele stavby. Vlastní realizace byla zahájena v červnu 2016 a stavba byla zkolaudována v únoru 2017. Poté následovalo postupné vybavování vnitřních prostor budovy šaten nábytkem a dalším potřebným příslušenstvím. Slavnostní otevření a zpřístupnění pro klub a veřejnost bylo 15.7.2017. Investorem celé akce byla Obec Staré Město ze svých rezervních finančních prostředků. Tato etapa byla nazvána I. etapa a navíc v druhé polovině roku 2017 byly zahájeny projekční práce na tzv. II. Etapě rekonstrukce sportovního areálu.  Realizace byla zahájena v červenci 2018, kdy se provádí oplocení celého sportovního areálu, vybudování travnaté tréninkové plochy o rozměrech 60 x 35 m, vybudování multifunkčního hřiště s umělou plochou o rozměrech 40x20 m, výměna stávající tribuny, laviček na střídání, instalace ochranných sítí za brankami a sousedních nemovitostí. Dále se provádí terénní úpravy před vlastní budovou šaten směrem k hřišti a zpevněné parkovací prostory kolem budovy. Ukončení těchto prací je plánované na 5. října 2018.\n\nZdroj: \n\n\nZdroj: \n\n"}
{"id": "1201457", "url": "https://cs.wikipedia.org/wiki?curid=1201457", "title": "Champsosaurus", "text": "Champsosaurus\n\nChampsosaurus (\"krokodýlí ještěr\") byl rod značně rozšířeného krokodýlům podobného plaza, žijícího v období pozdní křídy až eocénu na území Severní Ameriky, Evropy a možná i (současné) Indonésie. \n\nTito starobylí plazi krokodýlovitého vzhledu se svými úzkými čelistmi značně podobali dnešním gaviálům a byli obojživelnými dravci. Největší zástupci dosahovali délky asi 3 - 3,5 metru, obvykle ale jen kolem 1,5 metru. Zkameněliny těchto rybožravých plazů ukazují, že se pohybovali laterálním vlněním těla, měli širokou bázi lebky pro ukotvení čelistních svalů a na souši se pohybovali spíše jen vzácně a poměrně neohrabaně. Byly objeveny také fosilie embryí těchto plazů. Ačkoliv champsosauři přežili vymírání na konci křídy, vyhynuli již dávno, asi před 25 miliony let v období miocénu. Dnes rozlišujeme celkem sedm druhů tohoto vyhynulého rodu.\n\nDetailní výzkum obratlů champsosaurů a obratlů současných krokodýlů ukázal, že u champsosaurů byla kostní hmota poněkud hustší a páteř méně flexibilní než u krokodýlů. To může mít významné paleoekologické implikace pro champsosaury a jejich způsob života i predace.\n\n\n"}
{"id": "1201461", "url": "https://cs.wikipedia.org/wiki?curid=1201461", "title": "Thoracosaurus", "text": "Thoracosaurus\n\nThoracosaurus je rod dávno vyhynulého pravěkého gavialoidního krokodýla, který žil v době pozdní křídy až paleogénu na území Severní Ameriky (druh. \"T. neocesariensis\") a Evropy (\"T. macrorhynchus\"). Mnoho fosilních fragmentů bylo postupně přisuzováno tomuto rodu, většina z nich je ale pochybných a obtížně zařaditelných. Posledním oficiálně rozlišovaným druhem tohoto rodu je \"T. scanicus\", který byl se svými 4,4 metry délky a lebkou dlouhou 55 cm poměrně velkým krokodýlem. Tito obojživelní draví plazi žili v době posledních dinosaurů, kteří vyhynuli na konci křídové periody před 66 miliony let. \"Thoracosaurus\" naopak přežil až do staršího paleogénu (pozdní paleocén). Jak ukázal novější výzkum, thorakosauři nebyli blízce příbuzní dnešním gaviálům.\n\n\"Thoracosaurus neocesariensis\" se objevuje v textu knihy \"Poslední dny dinosaurů\", kde neúspěšně zaútočí na čtveřici lidských hrdinů - cestovatelů časem.\n\n"}
{"id": "1201462", "url": "https://cs.wikipedia.org/wiki?curid=1201462", "title": "SK Stonava", "text": "SK Stonava\n\nSportovní klub Stonava je slezský fotbalový klub z obce Stonava, hrající od sezóny 2002/03 I. A třídu Moravskoslezského kraje (6. nejvyšší soutěž). Klub byl založen v roce 1932 pod názvem TJ Sokol Stonava.\n\nSvé domácí zápasy odehrává na stadionu Stonava.\n\nZdroj: \n\n\nZdroj: \n\n"}
{"id": "1201464", "url": "https://cs.wikipedia.org/wiki?curid=1201464", "title": "Eubaena", "text": "Eubaena\n\nEubaena byl rod pravěké pozdně křídové želvy, známé zejména ze souvrství Hell Creek a Lance. Fosílie tohoto rodu byly objeveny ve státech Montana a Wyoming v USA. Tato želva žila asi před 70 až 66 miliony lety, tedy na samotném konci druhohorního období (podobně jako třeba známí neptačí dinosauři rodu \"Tyrannosaurus\" nebo \"Triceratops\"). Jsou známi dva zástupci známým tohoto rodu: \"E. cephalica\" a \"E. hatcheri\".\n\nPravěká želva druhu \"Eubaena cephalica\" se objevuje v ději knihy \"Poslední dny dinosaurů\", kde je vůbec prvním živočichem, přeneseným částečně do současnosti z období pozdní křídy.\n\n"}
{"id": "1201466", "url": "https://cs.wikipedia.org/wiki?curid=1201466", "title": "Autokanibalismus", "text": "Autokanibalismus\n\nAutokanibalismus je druh kanibalismu, kdy jedinec pojídá sám sám sebe nebo části svého vlastního těla. Podobným procesem je autofagie, která probíhá u buněk. U lidí jsou projevy autokanibalismu např. sání vlastní krve, či pojídání vlastního tuku, kůže či svalů apod. Je považován za psychickou poruchu a je považována za trestný čin. V přírodě je autokanibalismus znám např. u cvrčkovitých.\n"}
{"id": "1201467", "url": "https://cs.wikipedia.org/wiki?curid=1201467", "title": "Protoscaphirhynchus", "text": "Protoscaphirhynchus\n\nProtoscaphirhynchus byl rod pravěké jeseterovité ryby, vzdáleně příbuzné současným jeseterům. Žil v době pozdní křídy, asi před 71 až 66 miliony let, tedy na úplném konci druhohorní éry. Fosilní pozůstatky těchto ryb byly objeveny v souvrství Hell Creek v Montaně (USA), holotyp nese označení UMMP 22210. Tito dávní zástupci kostnatých ryb žily ve stejných ekosystémech jako poslední neptačí dinosauři, např. \"Tyrannosaurus\" nebo \"Triceratops\" a zřejmě sdíleli jejich osud při velkém hromadném vymírání na konci křídy. Jediným zástupcem rodu je \"Protoscaphirhynchus squamosus\", druh popsaný v roce 1956.\n\nTento rod s obtížně zapamatovatelným jménem je krátce zmíněn například v knize \"Poslední dny dinosaurů\".\n\n"}
{"id": "1201468", "url": "https://cs.wikipedia.org/wiki?curid=1201468", "title": "Jean-Philippe Charbonnier", "text": "Jean-Philippe Charbonnier\n\nJean-Philippe Charbonnier (28. srpen 1921 Paříž – 28. květen 2004 Grasse) byl francouzský fotograf, představitel humanistické fotografie po druhé světové válce.\n\nPocházel z umělecké rodiny, jeho otec byl malířem, matka spisovatelkou, jeho babička byla herečkou a dědeček architektem. Ve filmových ateliérech se vyučil fotografem. Během druhé světové války se uchýlil do Švýcarska. Zde byl pověřen prvními reportážemi.\n\nPo skončení války se vrátil do Paříže, kde pracoval jako výtvarný redaktor v redakcích novin a časopisů. Počátkem roku 1950 se stal reportérem časopisu \"Réalités\". Jeho reportáže otiskovaly i mnohé další obrazové magazíny. Fotografoval v mnoha zemích světa.\n\n\n\n"}
{"id": "1201471", "url": "https://cs.wikipedia.org/wiki?curid=1201471", "title": "AFC Veřovice", "text": "AFC Veřovice\n\nAmatérský fotbalový klub Veřovice je moravský fotbalový klub z obce Veřovice, hrající od sezóny 2017/18 I. B třídu Moravskoslezského kraje (7. nejvyšší soutěž). Klub byl založen v roce 1931 pod názvem SK Veřovice.\n\nSvé domácí zápasy odehrává na stadionu Veřovice.\n\nZdroj: \n\n\nZdroj: \n\n"}
{"id": "1201473", "url": "https://cs.wikipedia.org/wiki?curid=1201473", "title": "Obamadon", "text": "Obamadon\n\nObamadon („Obamův zub“, údajně podle úsměvu amerického prezidenta) je rod pravěkého ještěra, žijícího na úplném konci křídové periody (před 66 miliony let) na území západu Severní Ameriky (souvrství Hell Creek v Montaně a Lance ve Wyomingu). Fosilie tohoto pravěkého plaza byla objevena v depozitáři muzea a formálně popsána roku 2013 paleontologem Nicholasem Longrichem a jeho kolegy. Tento ještěr byl asi 30 cm dlouhý a živil se nejspíš hmyzem, možná byl i všežravcem. Spolu s dalšími 83% ještěrů a neptačími dinosaury vyhynul na konci křídy před 66,0 miliony let v průběhu velkého vymírání K-T.\n\n\"Obamadon\" je zmíněn například v knize \"Poslední dny dinosaurů\", kde fiktivní postava paleontoložky Mary Torrensové vysloví přání, že \"\"...by chtěla (v křídovém světě) potkat Obamovu ještěrku.\"\"\n\n"}
{"id": "1201476", "url": "https://cs.wikipedia.org/wiki?curid=1201476", "title": "Senufové", "text": "Senufové\n\nSenufové jsou příslušníci etnické skupiny žijící v západní Africe, jejich počet se odhaduje na necelé tři miliony. Dělí se na devět kmenů hovořících vzájemně příbuznými jazyky, patřícími do nigerokonžské rodiny. Obývají severní část Pobřeží slonoviny, jižní Mali a západ Burkiny Faso, izolovaná skupina Nafana žije také v Ghaně. Jejich nejdůležitějšími městy jsou Korhogo a Sikasso.\n\nSenufové jsou převážně zemědělci, pěstují proso, kukuřici a arašídy a smldinec, chovají kozy a ovce. Žijí ve vesnicích z kruhových hliněných chatrčí krytých listím nebo slámou, společenské uspořádání je založeno na matrilineárních klanech, významnou roli hrají tajné společnosti zabývající se magií: mužská Poro a ženská Sandogo. Ačkoli mnoho Senufů oficiálně vyznává sunnitský islám, přetrvávají původní animistické představy, zejména kult zoborožce. Senufové jsou známi vysokou úrovní svých uměleckých řemesel, jako je výroba dřevěných masek, kovových šperků, keramiky nebo oděvů z pomalované bavlněné látky. Uznávaná je také jejich hudba, využívající xylofony \"djegele\" a bubny \"gbogo\".\n\nKolem poloviny sedmnáctého století Senufové založili mocné království Kenedugu, které francouzští kolonizátoři vyvrátili v květnu 1898, poslední vládce Babemba Traoré se nechal zabít, aby nepadl do zajetí.\n\n"}
{"id": "1201478", "url": "https://cs.wikipedia.org/wiki?curid=1201478", "title": "Palaeosaniwa", "text": "Palaeosaniwa\n\nPalaeosaniwa (\"pravěká \"Saniwa\"\") je rod pravěkého ještěra, žijícího na konci křídové periody (před 66 miliony let) na území západu Severní Ameriky (USA a Kanada)). Fosilie tohoto pravěkého plaza byly objeveny v kanadské provincii Alberta a formálně popsány v roce 1928 paleontologem Charlesem W. Gilmorem. Obvykle jsou objevovány zejména jednotlivé izolované zuby a obratle. Zajímavostí je, že s délkou asi 3,5 metru (srovnatelný s varanem komodským) patří k největším známým křídovým varanům. Spolu s dalšími 83% ještěrů a neptačími dinosaury vyhynul na konci křídy před 66,0 miliony let v průběhu velkého vymírání K-T.\n\nRod \"Palaeosaniwa\" je zmíněn například v knize \"Poslední dny dinosaurů\", kde zaútočí na jednoho z cestovatelů časem (astronoma Kowalského) a způsobí mu zranění na noze.\n\n"}
{"id": "1201479", "url": "https://cs.wikipedia.org/wiki?curid=1201479", "title": "Kýčerský potok", "text": "Kýčerský potok\n\nNázev Kýčerský potok má více vodních toků:\n\n"}
{"id": "1201483", "url": "https://cs.wikipedia.org/wiki?curid=1201483", "title": "Zoborožcovití", "text": "Zoborožcovití\n\nZoborožcovití (Bucerotidae) je čeleď ptáků z řádu zoborožci. V minulosti byla tato čeleď řazena též pod řád srostloprstých. Zoborožcovití obývají tropickou a subtropickou Afriku, Asii a Melanésii. Jsou typičtí především svými dlouhými zobáky, které mívají i různé tvary a barvy. Zobáky jsou také velmi těžké, což způsobuje, že roky vývoje skončily srůstem prvních dvou páteřních obratlů; atlasu a axisu. Živí se ovocem nebo malými živočichy a jsou monogamní, tedy tvoří páry na celý život. Hnízdní v přirozených dutinách stromů nebo na útesech. Řada zoborožců je ohrožena vyhynutím, především kvůli tomu, že se snižuje místo vhodné k jejich pobytu nebo rozmnožování. Zoborožce štítnaté ohrožuje také jejich lov kvůli výrůstku na zobáku vyplněném kostí podobnou slonovině používanou v tradiční čínské řezbě, udává se, že tento výrůstek je na černém trhu 3 x dražší než slonovina. Nejstarší z rodů byl popsán již roku 1830, naopak ten nejmladší, vyhynulý, až roku 2007.\n\nJe rozeznáváno 14 rodů, 54 druhů a 78 taxonů.\n\nZoborožci jsou velmi různorodí ptáci, mimo jiné i ve velikosti. Nejmenším zástupcem této čeledi je zoborožec Hartlaubův se svými 100 g váhy a délkou těla asi 30 cm, naopak největší je se svými 6 kg váhy a délkou těla 1,2 m zoborožec kaferský. Samci jsou vždy větší než samice, avšak v jaké míře, to již závisí na jednotlivých druzích.\n\nNejvýraznějším rysem zoborožců je jejich těžký zobák, s jehož ovládáním pomáhají i srostlé první dva páteřní obratle. Zobák pomáhá v soubojích, při stavění hnízd, chytání kořisti nebo při čechrání peří. Některé druhy, například zoborožec štítnatý, mají na zobáku výrůstek. Ten bývá dutý, pouze s vzduchovou komůrkou, avšak u zoborožců štítnatých je tento výstupek vyplněn slonovinovou kostí, což jim zlepšuje schopnosti boje.\n\nZoborožci mají binokulární vidění, avšak zobák jim částečně ve vidění stíní. Sami vidí vlastní špičku zobáku. Oči jsou chráněné řasami, které slouží jako takový slunečník. Duté kosti pomáhají ptákům dobře létat i plachtit, přesto se mnoho z nich pohybuje hlavně na zemi.\n\nZoborožci jsou převážně všežraví ptáci; živí se jak ovocem, tak malými obratlovci, měkkýši nebo hmyzem. Jedná se o denní ptáky, kteří žijí v párech nebo malých rodinných skupinkách. Větší hejna tvoří mimo období hnízdění. Zoborožce lze rozdělit podle způsobu života na druhy, žijící v otevřených krajinách a na druhy lesní. Lesní druhy se živí převážně ovocem a jinými plody, avšak zoborožci žijící na otevřených pláních jsou hlavně masožravci. Lesní druhy jsou také považovány za dobré rozptylovače semen rostlin, čímž napomáhají k přirozené obnově pralesa.\n\nZoborožci tvoří monogamní páry. Samice kladou jedno až osm bílých vajec, přičemž přibližně platí negativní korelace, tedy čím menší druh, tím více vajec. U většiny druhů v tuto dobu samice přepeřuje a nemůže tedy lítat. Sameček ji v dutině \"zazdí\" a nechá otvor pouze pro zobák, aby jím mohl podávat krmení pro partnerku. Poté, co se vylíhnou mláďata, zůstává samice nějakou dobu s nimi a pomáhá jim při krmení. Když povyrostou, samice si vydlabe cestu ven a začíná shánět potravu spolu se samcem. U jiných druhů jsou \"zazdívána\" pouze mláďata. Před jejich vylétnutím sameček bariéru rozbije. Zemní zoborožci tento systém hnízdění nemají a hnízdí \"normálně\" na v dutinách.\n\nCo se týče společenstev, pak některé africké druhy zoborožců udržují vztahy s mangustami jižními. Společně se krmí a v případě nebezpečí se navzájem varují. Některé druhy opic vyhledávají potravu společně se zoborožci a dokonce čistí zoborožce od vnějších parazitů, které jim vybírají z peří. Je to zřejmě obdoba vzájemné péče o srst, která u slouží k upevnění sociálních vztahů uvnitř společnosti.\n\nPro svůj nápadný vzhled zoborožci poutají pozornost člověka. Velký pozemní zoborožec havraní je totemovým ptákem některých kmenů v Čadu a severní Nigérii. Tamní lovci si upevňují na hlavu čelenku s vycpanou hlavou zoborožce a napodobují jeho pohyby, aby oklamali antilopy a další lovnou zvěř, kterou pak střílí otrávenými šípy.\n\nPodle Dajaků z Kalimantanu je dvojzoborožec nosorožčí posvátný pták, spojený s bojem a světem zemřelých. Jeho křik před započetím válečné výpravy byl chápán jako věštecké znamení. Sousední Punanové pokládají zoborožce přílbového za strážce přechodu mezi světem živých a mrtvých.\n\nMaso zoborožců se obvykle nekonzumuje, peří místy slouží jako ozdoba. V Číně a v Japonsku se v minulosti zhotovovaly ozdoby z \"ptačí slonoviny\", což je právě přilba na zobáku zoborožce přilbového. Ten je, na rozdíl od podobných dutých útvarů dvojzoborožců a dalších druhů, plný a strukturou se podobá slonovině. Jeho využití je obdobné, od slonoviny se však liší intenzivním oranžovým zbarvením.\n\nPtáci z čeledi zoborožcovití jsou v zoo a obdobných zařízeních Evropy chováni již přes 250 let. První známé záznamy zmiňují dvojzoborožce nosorožčího v Menagerii van Blauwe Jana v nizozemském Amsterdamu, a to již kolem roku 1700. Ve třicátých letech 18. století je pak zaznamenán zoborožec havraní ve vídeňské Menagerii Belvedere. První zoborožec v zoo moderního slova smyslu se pak objevil v londýnské zoo 31. března 1863. Jednalo se o zoborožce bělolícího a v průběhu následujících 15 let se do tamní zoo dostalo dalších 15 druhů zoborožců. První zoborožec – konkrétně zoborožec havraní – v německé zoo byl identifikován v roce 1868. Ačkoliv se tedy jedná o dlouhodobě chovanou skupinu ptáků, na odchovy si musel svět zoo počkat dlouho. Teprve v roce 1926 došlo k prvnímu úspěšnému odchovu toka rudozobého, a to hned ve dvou německých zoo zároveň – zoo ve Frankfurtu nad Mohanem a Zoo Berlín. Mezi pozemními druhy zoborožců si prvenství zajistila zoo ve švýcarské Basileji v roce 1954, když se tam narodilo mládě zoborožce havraního. První úspěšný odchov dalšího pozemního druhu – zoborožce kaferského – se podařil dokonce až v roce 1994 v Zoo Praha.\n\nKe konci roku 2017 bylo v 15 českých a 4 slovenských zoo založených před rokem 1989 a sdružených v Unii českých a slovenských zoologických zahrad (UCSZOO) chováno 25 druhů zoborožcovitých ptáků. Největší kolekce se nachází v Zoo Zlín, kde chovají 11 druhů, následovaná zoo v Praze a Liberci, v nichž mají po sedmi druzích. Ke konci roku 2018 bylo v Zoo Praha chováno šest druhů.\n\n"}
{"id": "1201489", "url": "https://cs.wikipedia.org/wiki?curid=1201489", "title": "Paul Haslinger", "text": "Paul Haslinger\n\nPaul Haslinger (* 11. prosince 1962, Linec, Rakousko) je rakouský hudební skladatel a hudební producent trvale žijící v Los Angeles v Kalifornii.\n\nPaul Haslinger se narodil a vyrůstal v rakouském městě Linec. Navštěvoval střední školu Kollegium Aloisianum, jezuitskou školu poblíž Lince. Po maturitě se rozhodl věnovat hudbě profesionálně a studoval na Akademii múzických umění a na Univerzitě ve Vídni. Během této doby si vyvinul kariéru ve Vídni a hrál s místními kapelami a umělci.\n\nHaslingerova první sólová práce na celovečerním filmu přišla s filmem Šílená/Krásný, jeho druhá spolupráce s režisérem Johnem Stockwellem. Později pracoval na soundtracku pro filmy Rallye smrti, filmové sérii Underworld a Taři mušketýři.\nV roce 2005 byl Haslinger osloven společností Ubisoft, pro vytvoření soundtracku do hry Far Cry Instincts.\n\n"}
{"id": "1201490", "url": "https://cs.wikipedia.org/wiki?curid=1201490", "title": "FC Bučovice", "text": "FC Bučovice\n\nFC Bučovice (celým názvem: Football Club Bučovice) je český fotbalový klub, který sídlí v Bučovicích na Vyškovsku v Jihomoravském kraji. Založen byl roku 1921. V sezonách 2016/17 a 2017/18 hrál Přebor Jihomoravského kraje. Od sezony 2018/19 je účastníkem I. A třídy Jihomoravského kraje – sk. B (6. nejvyšší soutěž).\n\nVe druhé polovině 30. let 20. století se krátce účastnil I. A třídy BZMŽF (tehdy 3. nejvyšší soutěž).\n\nKlub své domácí zápasy odehrává na stadionu v Hájku, rozměry travnaté hrací plochy jsou 100×65 metrů. Stadion pojme 1 500 diváků, z čehož je 500 míst k sezení.\n\nZdroj:\n\n\n\nZdroj: \n\n\nPoznámky:\n\nFC Bučovice „B“ je rezervním týmem Bučovic, který byl obnoven před sezonou 2019/20.\n\nZdroj:\n\n\nZdroj:\n\n"}
{"id": "1201491", "url": "https://cs.wikipedia.org/wiki?curid=1201491", "title": "Termoregulace", "text": "Termoregulace\n\nTermoregulace znamená schopnost, především živých organismů, kontrolovat svou tělesnou teplotu. Termoregulace je důležitá k chraně před parazity, zmrznutím a přehřátím. Přestože nízká tělesná teplota je podle některých studií spojena s vyšší nadějí na dožití, na druhou stranu se například snáze do těla dostanou viry, jsou zpomaleny některé funkce srdce a mozku. Vysoká tělesná teplota pomáhá při bakteriálním napadení nastolit pro bakterie nepříznivé prostředí, ovšem příliš vysoká teplota vyvolává závrať, křeče a dehydrataci; je nepříznivá především pro nervový přenos.\n\nZáleží na tom, zda je živočich studenokrevný, nebo teplokrevný. Studenokrevní živočichové využívají výhradně zdroje tepla z prostředí (slunce, teplé proudy), zatímco teplokrevní musí teplo také produkovat. Podle nových výzkumů je jedním z mnoha důvodů ochrana před parazitickými houbami. K produkci tepla využívají teplokrevní živočichové metabolické procesy, při nichž přeměňují potenciální energii molekulárních vazeb na kinetickou energii. Nejvyšších teplot dosahují játra; z nich je teplo krví rozváděno do celého těla.\n\nK zahřátí slouží živočichům zpravidla srst či peří čili izolační vrstva s nízkou tepelnou vodivostí, která pokrývá pokožku. Savci, ptáci, příp. některé druhy hmyzu využívají k zahřátí také tepla svých druhů.\n\nZajímavé je např. termoregulační chování mravenců – dělnice se na počátku jara přemísťují na povrch mraveniště, kde vytvářejí teplotní chomáče (mravenčí shluky), vyhřívají se a po návratu do mraveniště zvyšují jeho teplotu.\n\nK ochlazování těla slouží živočichům různé strategie, např. velbloudům hrby vystavené proudění okolního vzduchu, slonům značná plocha ušních boltců, resp. cirkulace krve v tepnách boltců aj.\n\nTermogenezi (zvyšování produkce tepla) využívá mnoho druhů z čeledi Araceae a cykasů. \"Nelumbo nucifera\" (lotos ořechonosý) díky rozkladu škrobu uloženého v kořenech udržuje teplotu až o 20 °C vyšší, než je teplota vzduchu. Jedním z možných důvodů termoregulace rostlin je ochrana před chladem; např. toulcovka americká neboli kapsovec americký (\"Lysichiton americanus\") není mrazuvzdorná, ale kvete v době, kdy ještě leží sníh. Podle jiné teorie tímto způsobem rostliny zřejmě lákají (studenokrevné) hmyzí opylovače.\n\nJistou míru termoregulace vykazují např. jehličnany mírného pásu. Látky, které přes zimu pumpují do mízy a poté do jehličí, jim umožňují zvýšit vnitřní hustotu natolik, že nezmrznou a jehličí zůstane zachováno do dalšího roku.\n"}
{"id": "1201495", "url": "https://cs.wikipedia.org/wiki?curid=1201495", "title": "Mary Kay", "text": "Mary Kay\n\nMary Kay je americká kosmetická společnost, která prodává přípravky výhradně přes síť nezávislých kosmetických poradkyň a poradců. Světové ústředí Mary Kay je umístěno ve městě Addison, na předměstí Dallasu ve státě Texas, v USA. Společnost byla založena v roce 1963 paní Mary Kay Ash (12. květen 1918 – 22. listopad 2001). Paní Mary Kay byla ikonou v kosmetickém průmyslu a síťovém marketingu. Od založení společnosti Mary Kay se ona sama zaměřovala na posílení postavení žen, tedy dlouho před tím, než toto bylo hlavním tématem civilizace.\n\nSyn zakladatelky Richard Rogers je výkonným prezidentem společnosti. V roce 2006 byl jmenován prezidentem a generálním ředitelem David Holl.\n\nPřípravky Mary Kay jsou prodávány ve více než 35 zemích světa s celkovým ročním obratem 4 miliardy dolarů, celkový počet nezávislých kosmetických poradkyň překročil hranici 3,5 milionu.\n\nNezávislé kosmetické poradkyně společnosti Mary Kay si mohou vydělávat prodejem přípravků Mary Kay zákazníkům, některé nezávislé kosmetické poradkyně se rozhodnou maximalizovat možnosti svých příjmů prostřednictvím vůdčího postavení v síti nezávislých poradkyň. Tyto ženy na pozici nezávislých Sales Directors a nezávislých NSD mohou získat další příjmy z provizí.\n\nPodle společnosti Euromonitor International patří společnost Mary Kay mezi 10 nejlepších značek pleťové kosmetiky a mezi 15 nejlepších značek dekorativní kosmetiky na celém světě. Ocenění Superbrands obdržela čtyřikrát na Slovensku a čtyřikrát v České republice. 26 přípravků ze sortimentu Mary Kay bylo oceněno titulem Doporučeno Asociace vizážistů a stylistů.\n\nV České republice sídlí pobočka Mary Kay v Praze a na Slovensku v Bratislavě. Generální ředitelku pro Českou a Slovenskou republiku je Edita Szabóová.\n\nV České republice Mary Kay podporuje nadaci Fond ohrožených dětí a na Slovensku OZ Orin Panacea - Priatelia detskej onkológie. Velkým projektem v oblasti charity, který v roce 2014 Mary Kay uvedla na trh, je vytvoření patrona charity - tučňáka MiKiho, který zastřešuje veškeré charitativní aktivity společnosti Mary Kay, a jeho kamarádky KiMi.\n\n\n\n\n\n"}
{"id": "1201496", "url": "https://cs.wikipedia.org/wiki?curid=1201496", "title": "FC Dolní Bečva", "text": "FC Dolní Bečva\n\nFootball Club Dolní Bečva je moravský fotbalový klub z obce Dolní Bečva, který byl založen v roce 1941 pod názvem SK Dolní Bečva. Od sezony 2019/20 hraje v I. B třídě Zlínského kraje (7. nejvyšší soutěž).\n\nSvé domácí zápasy odehrává na stadionu Dolní Bečva.\n\nZdroj: \n\n\nZdroj: \n\nPoznámka:\n\n"}
{"id": "1201497", "url": "https://cs.wikipedia.org/wiki?curid=1201497", "title": "Velký seminář (Nitra)", "text": "Velký seminář (Nitra)\n\nVelký seminář v Nitře tvoří architektonickou dominantu Pribinova náměstí. Budova je ve vlastnictví nitranského biskupství a slouží svému původnímu účelu - je sídlem Kněžského semináře sv. Gorazda v Nitře a teologického institutu při Kněžském semináři sv. Gorazda (součást RKCMBF UK v Bratislavě) jakož i Diecézní knihovny.\n\nBiskup Ján Gustíni-Zubrohlavský dal postavit současnou budovu na místě Almássyho domu, ve kterém jeho předchůdce biskup Ladislav Erdődy umístil seminář v roce 1715. První část, křídlo obrácené do náměstí, se budovala v letech 1768–1770. Zdobená je rokokovými a pozdějšími neoklasicistními prvky. V roce 1779 byl přistavěn západní a východní trakt. Křídlem Diecézní knihovny s klasicistním portálem byl komplex v roce 1877 uzavřen. V roce 1982 byla nahrazena původní dřevěná vrata dvoukřídlou bronzovou branou, kterou zdobí reliéfy postav osobností Nitranského knížectví a Velké Moravy. Autorkou vstupní brány semináře je akademická sochařka Ľudmila Cvengrošová.\n\nMezi zajímavé a cenné místnosti interiéru semináře patří dvě kaple. První je obrácená k náměstí a je bohatě zdobená freskami. Nachází se zde i oltářní obraz sv. Ladislava. V zadním traktu se nachází druhá kaple se zlatým kazetovým stropem. Kaple je uměle osvětlena lustrem z vrstveného skla a mosazi, který byl vyhotoven podle vzoru slovanské náušnice.\n\nV roce 1792 byla v semináři založena pobočka bernolákovského Slovenského učeného tovarišstva. Šlo o první celoslovenskou instituci knižní kultury zřízenou na vydávání, propagaci a prodej slovenských knih. Toto období připomíná pamětní tabule na budově semináře.\n\nV období let 1962–1990 bylo v budově Velkého semináře umístěny Nitrianske vlastivědné muzeum.\n\n"}
{"id": "1201498", "url": "https://cs.wikipedia.org/wiki?curid=1201498", "title": "John Spencer, 8. hrabě Spencer", "text": "John Spencer, 8. hrabě Spencer\n\nJohn Spencer, 8. hrabě Spencer (24. ledna 1924, Londýn – 29. března 1992, Londýn) byl britský šlechtic a otec princezny Diany.\n\nNarodil se 24. ledna 1924 v Londýně jako syn Alberta Spencera, 7. hraběte Spencer a hraběnky Cynthie Spencer. Studoval na Eton College, Royal Military College (Sandhurst) a Royal Agricultural College. Byl kapitánem v Royal Scots Greys a bojoval za 2. světové války.\n\nPůsobil jako vyšší šerif Northamptonshire a smírčí soudce pro Norfolk. Do roku 1975 byl držitelem titulu vikomta Althorp.\n\nDne 1. června 1954 se ve Westminsterském opatství oženil s Frances Ruth Roche, s dcerou Maurica Roche, 4. barona Fermoy. Spolu měli 5 dětí:\n\nV dubnu 1969 bylo manželství rozvedeno. Dne 14. července 1976 se oženil s Raine, hraběnkou Dartmouth.\n\nZemřel 29. března 1992 na infarkt.\n"}
{"id": "1201501", "url": "https://cs.wikipedia.org/wiki?curid=1201501", "title": "Jaroslav Malina (výtvarník)", "text": "Jaroslav Malina (výtvarník)\n\nJaroslav Malina (5. prosince 1937, Praha – 14. května 2016, České Budějovice) byl český malíř, grafik, scénograf a pedagog.\n\nV letech 1952 až 1957 studoval soukromě u profesora Zdenka Sklenáře a poté výtvarnou výchovu na Pedagogické fakultě Karlovy university. V letech 1961 až 1964 studoval na scénografii na Divadelní fakultě Akademie múzických umění.\n\n"}
{"id": "1201502", "url": "https://cs.wikipedia.org/wiki?curid=1201502", "title": "Historický fond Diecézní knihovny (Nitra)", "text": "Historický fond Diecézní knihovny (Nitra)\n\nHistorický fond Diecézní knihovny v Nitře se nachází v prostorách Kněžského semináře sv. Gorazda na Samově ulici č. 14/983 v Nitře. Je v něm uloženo 65 288 knihovních svazků (podle inventarizace z roku 1981), dá se mluvit o 71 341 titulech. Diecézní knihovna je umístěna v přízemí severovýchodního křídla semináře. Historický fond byl vyhlášen roku 1990 Nařízením vlády Slovenské republiky č. 478 z 23. května za movitou národní kulturní památku. Také k ní třeba připočíst cca 1 000 nezkatalogizovaných svazků, což jsou příspěvky správce Ladislava Belase po roce 1990. Za oficiální otevření knihovny lze brát 30. listopad 1885.\n\nTvorba fondu knihovny sahá do 12. století, kdy se začaly shromažďovat v katedrálním kostele rukopisné kodexy. Tyto se staly základem katedrální knihovny (z roku 1828 se vzpomíná index knih katedrální knihovny jako \"Index Librorum Bibliothecae Cathedrale Ecclesiae Nitriensis\" a z roku 1850 jako \"Maculatori Elenchi Operum Bibliothecae Cathedrale Ecclesiae Nitriensis collectum\"), předchůdce Diecézní knihovny.\n\nZachariáš Mošovský (1582 – 1587) byl prvním sběratelem knih, který se zasloužil o obohacení sbírky o Prvotisky a tisky ze 16. století. Je jich 1 405.\n\nO rozvoj knihovny se starali Nitranští biskupové:\nDalší biskupové rozvíjející knihovnu:\n\nJazykové:\nChronologické:\n\n\n\n\n"}
{"id": "1201503", "url": "https://cs.wikipedia.org/wiki?curid=1201503", "title": "Quintin Brand", "text": "Quintin Brand\n\nSir Christopher Joseph Quintin Brand KBE, DSO, MC, DFC (25. května 1893 – 7. března 1968) byl důstojník britské armády a později Royal Air Force jihoafrického původu.\n\nV letech 1914 až 1915 byl příslušníkem South African Defence Force a v roce 1915 odcestoval do Anglie, kde vstoupil do Royal Flying Corps. Po absolvování pilotního výcviku zde 30. března 1916 získal letecké oprávnění Royal Aero Clubu č. 3949. Poté od května 1916 sloužil jako pilot stíhacího Nieuportu 17 u 1. peruti RFC na západní frontě. Později se stal velitelem letky, nejprve u 1. a posléze u 112. peruti RFC, noční stíhací jednotky vybavené stroji Sopwith Comic bránící Britské ostrovy, jejíž velení převzal v únoru 1918. V červenci 1918 se stal velitelem 151. peruti Royal Air Force, první britské noční stíhací jednotky operující na západní frontě. Za války dosáhl celkem dvanácti vzdušných vítězství, čímž dosáhl statusu esa. Za odvahu a dosažené úspěchy v boji mu byl udělen Military Cross a Distinguished Flying Cross.\n\nPo skončení války zůstal příslušníkem Royal Air Force, zpočátku v hodnosti kapitána. V roce 1920 byl detašován k South African Air Force a spolu s podplukovníkem Pierrem van Ryneveldem podnikl historicky první etapový přelet mezi Londýnem a Kapským Městem, na strojích Vickers Vimy a Airco D.H.9, za což byli oba letci povýšeni na rytíře. Vzhledem k výměně letadel, vynucené technickými závadami, se však nekvalifikovali na cenu ve výši 10 000 liber, kterou za uskutečnění tohoto přeletu vypsaly The Times.\n\n1. ledna 1922 byl povýšen do hodnosti Squadron Leader a působil pak převážně ve štábních a odborných technických funkcích. V roce 1932 byl detašován do Egypta, jako generální ředitel letectva při jeho vládě. V roce 1935 dosáhl hodnosti Group Captain, a od července 1936 působil opět v Británii jako ředitel údržby a oprav RAF, od roku 1938 v hodnosti Air Commodore.\n\nDne 15. června 1940 se současně s povýšením do hodnosti Air Vice Marshal stal velitelem 10. skupiny stíhacího letectva Royal Air Force, v jejímž čele se podílel na bitvě o Británii, a 25. července 1941 se stal velitelem 20. (výcvikové) skupiny RAF. Do výslužby odešel v listopadu 1943. Zemřel 7. března 1968 v Rhodesii.\n\n\n"}
{"id": "1201505", "url": "https://cs.wikipedia.org/wiki?curid=1201505", "title": "Howard Lyman", "text": "Howard Lyman\n\nHoward Lyman (* 17. září 1938) je americký aktivista za práva zvířat. Narodil se do farmářské rodiny v Great Falls v Montaně a studoval na Montanské státní univerzitě, kde získal diplom z obecného zemědělství. Později odešel do americké armády a po dvou letech se vrátil na farmu. V roce 1979 mu byl nalezen nádor v páteři. Díky tomu se rozhodl přestat při farmaření používat chemické prostředky. Kolem roku 1990 měl znovu zdravotní problémy a rozhodl se stát vegetariánem. Jeho zdravotní stav se následně zlepšil (nakonec se stal veganem). V roce 1996 se stal veřejně známým poté, co vystoupil v televizním pořadu \"The Oprah Winfrey Show\". Je spoluautorem knih \"Mad Cowboy\" (1998) a \"No More Bull\" (2005). Vystupoval také v dokumentárním filmu \"Cowspiracy\" (2014).\n\n"}
{"id": "1201506", "url": "https://cs.wikipedia.org/wiki?curid=1201506", "title": "Rodinný portrét (Sofonisba)", "text": "Rodinný portrét (Sofonisba)\n\nRodinný portrét je obraz od italské renesanční malířky, známé jako Sofonisba Anguissola (kolem roku 1532 – 16. listopadu 1625). Je také známá jako jako Sophonisba Angussola nebo Anguisciola. Sofonisba se narodila v italské Cremoně do šlechtické, ale poměrně chudé rodiny. Rodina přesto umožnila všem svým dětem, šesti dcerám a synovi, dobré vzdělání. V 16. století bylo neobvyklé poskytovat vzdělání dívkám, vzdělanost se předpokládala pouze u mužů. Sofonisba pak pokračovala ve svém studiu malířství, vytvořila tím jistý precedens pro další ženy, které měly v úmyslu studovat tento obor. V roce 1554 Sofonisba Anguissola odjela do Říma, kde byla představena Michelangelovi. Ten ihned rozpoznal její talent a povzbuzoval ji v dalším studiu. V roce 1559 byla Sofonisba pozvána na španělský královský dvůr Filipa II., kde pracovala až do roku 1578 jako dvorní malířka a zároveň dvorní dáma pro manželku krále Filipa II. královnu Alžbětu z Valois.\n\nObraz \"Rodinný portrét\" ukazuje rodinu Sofonisby s krajinou v pozadí. Uprostřed sedí její otec Amilcar, vpravo sestra Minerva, po levé straně otce stojí její bratr Asdrubal. U jeho nohou sedí psík. Obě děti s láskou hledí na otce, pohled otce i psa směřuje k divákovi. Je to jediný známý portrét jejího otce. Obraz je považován za nedokončený. Předpokládá se, že Sofonisba zanechala obraz \"Rodinný portrét\" v nedokončeném stavu proto, že v roce 1559 dostala pozvání krále Filipa II. španělského k jeho dvoru.\n\nPortrét jejích sester hrajících šachy \"Hra v šachy\" Sofonisba vytvořila v roce 1555, tedy dříve než portrét svého otce. Na obraze \"Hra v šachy\" jsou zleva doprava zachyceny její sestry Lucia, Europa, a Minerva.\n"}
{"id": "1201508", "url": "https://cs.wikipedia.org/wiki?curid=1201508", "title": "222. peruť RAF", "text": "222. peruť RAF\n\n222. peruť () je bývalá peruť Royal Air Force.\nJednotka byla formálně založena se vznikem Royal Air Force 1. dubna 1918 na Thassosu, z dosavadní perutě „A“ 2. křídla Royal Naval Air Service. Jejím velitelem se tehdy stal Richard Peirse. Později, 6. dubna, k ní byla připojena bývalá peruť „Z“ téhož křídla. Útvar, přeznačený na 62. křídlo, pak sestával z letek čísel 478, 479 a 480; a byl pověřen úkolem provádět nálety na turecké cíle v Makedonii a Thrácii z ostrovů v severním Egejském moři. 14. září mu bylo oficiálně přiděleno označení 222. peruť. Peruť pokračovala v operacích proti tureckým cílům na Balkáně až do konce války, a 27. února 1919 byla rozpuštěna.\n\nPeruť byla reaktivována 5. října 1939 na základně RAF Duxford se stroji Blenheim IF, s nimiž se podílela na ochraně lodní dopravy, ale v březnu následujícího roku byla transformována na jednotku jednomotorových stíhačů vybavenou stroji Supermarine Spitfire, s nimiž se podílela na bitvě o Británii, od 15. září 1940 ze základny RAF Hornchurch pod velením S/Ldr „Johnnieho“ Hilla.\nV roce 1942 se zúčastnila operace \"Jubilee\", nájezdu na Dieppe.\nV prosinci 1944 byla přezbrojena na stroje Hawker Tempest, které užívala až do doby kdy byla odvolána zpět do Spojeného království k přezbrojení na proudové Gloster Meteor.\n\nPočínaje říjnem 1945 jednotka devět let operovala s různými variantami Meteorů, a po prosinci 1954 Hawkerů Hunter, jako součást protivzdušné obrany Skotska, ale 1. listopadu 1957 byla rozpuštěna.\n\n1. května 1960 byla peruť obnovena na základně RAF Woodhall Spa jako pozemní jednotka protivzdušné obrany vybavená řízenými střelami Bristol Bloodhound, ale po čtyřech letech strávených v této roli byla definitivně rozpuštěna 30. června 1964.\n\n\n\n"}
{"id": "1201510", "url": "https://cs.wikipedia.org/wiki?curid=1201510", "title": "Župní dům (Nitra)", "text": "Župní dům (Nitra)\n\nŽupní dům je dvoupatrová palácová budova postavená v Nitře na rozhraní Dolního a Horního města. Nachází se na župním náměstí. Dnes v prostorách župního domu sídlí Nitranská galerie spolu s předsedou Nitranského samosprávného kraje.\n\nPůvodně byl župní dům barokní stavba a později ho celý přestavěli do secesní podoby podle projektu V. Cziglera. Barokní vliv připomíná široké lomené schodiště, nástěnné bordury v reprezentačních prostorách. Budova byla sídlem nitranské župy až do roku 1945. Působil zde i slovenský spisovatel Janko Jesenský ve funkci župana. Poté se jejím hlavním uživatelem se stala Nitrianska galerie. Budova se svým východním okrajem opírá o obranný val zvaný Horný Palánok, kde je galerijní zahrada. V zahradě se konají kulturní akce, koncerty, výstavy, večery u fontány. \n\n\n"}
{"id": "1201512", "url": "https://cs.wikipedia.org/wiki?curid=1201512", "title": "Burj Rafal", "text": "Burj Rafal\n\nBurj Rafal je mrakodrap sloužící jako hotel v hlavním městě Saúdské Arábie, Rijádu. Zahájení provozu mrakodrapu proběhlo v lednu 2014. Budova má 70 podlaží a je postavena na pozemku 20 000 m². Hotel má asi 350 hotelových pokojů a patří k nejvyšším hotelům světa. Náklady na výstavbu budovy dosáhly přibližně 320 miliónů dolarů.\n\n\n"}
{"id": "1201518", "url": "https://cs.wikipedia.org/wiki?curid=1201518", "title": "Sociálně terapeutická dílna", "text": "Sociálně terapeutická dílna\n\nSociálně terapeutická dílna představuje ambulantní službu poskytovanou osobám se sníženou soběstačností z důvodu zdravotního postižení. Tyto osoby nejsou kvůli svému zdravotnímu postižení zpravidla umístitelné na otevřeném ani chráněném trhu práce. Účelem sociálně terapeutické dílny je dlouhodobá a pravidelná podpora zdokonalování pracovních návyků a dovedností prostřednictvím sociálně pracovní terapie. Terapie je klientům sociálně terapeutických dílen poskytována v režimu zákona o sociálních službách. Klient tudíž za výkon činností v sociálně terapeutických dílnách nemá nárok na mzdu.\n\nSociálně terapeutické dílny jsou provozovány na základě zákona o sociálních službách a vyhlášky č. 505/2006 Sb., kterou se provádějí některá ustanovení zákona o sociálních službách. Jde o jeden z druhů služeb sociální prevence, které spolu se službami sociální péče tvoří komplex tzv. sociálních služeb, zakotvených v zákoně o sociálních službách.\n\nSociálně terapeutické dílny jsou odlišným institutem, než je chráněné pracovní místo, resp. dříve užívaný pojem chráněné dílny. Chráněná pracovní místa jsou zřizována na základě zákona o zaměstnanosti. Chráněná pracovní místa jsou zřizována za účelem zaměstnávání osob se zdravotním postižením, a to za úplatu, s pomocí příspěvku od Úřadu práce ČR. Účelem sociálně terapeutických dílen je naproti tomu dlouhodobá a pravidelná podpora zdokonalování pracovních návyků a dovedností prostřednictvím sociálně pracovní terapie. Jde tedy o poskytování sociální služby a klient nemá za svojí činnost v těchto dílnách nárok na honorář.\n\nV sociálně terapeutických dílnách jsou dle zákona o sociálních službách poskytovány následující služby:\nÚčelem služby je zdokonalování návyků a dovedností, které bezprostředně souvisí se schopností člověka uplatnit se v rámci pracovního procesu v sociálně terapeutické dílně, případně pak i na chráněném nebo na otevřeném trhu práce. Služba sociálně terapeutických dílen tak navazuje na službu sociální rehabilitace, která se soustředí pouze na rozvoj větší míry samostatnosti, nezávislosti a soběstačnosti v běžném životě. Služba sociální rehabilitace tak představuje jakýsi předstupeň k sociálně pracovní terapii provozované sociálně terapeutickými dílnami. Klient sociální rehabilitace, který se stal více samostatným a soběstačným v běžném životě, může projevit zájem rozvíjet dál svůj potenciál ve směru zdokonalování pracovních návyků a dovedností. V takové situaci má poskytovatel služby sociální rehabilitace s klientem ukončit poskytování služby sociální rehabilitace a nabídnout mu poskytování služby sociálně terapeutické dílny. Dle typologie O. Matouška lze sociálně terapeutické dílny zařadit mezi sociální služby pro lidi s postižením, ovšem i s přesahem do služeb pro nezaměstnané.\n\nVedle zákonem daných cílů služby sociálně terapeutických dílen lze zařadit i obecnou propagaci možností pracovního uplatnění lidí se zdravotním postižením mezi širší veřejností.\n\nCílovou skupinou jsou osoby s mentálním či kombinovaným postižením nad 15 let věku.\n\nSlužby sociálně terapeutických dílen lze zařadit pod širší pojem komprehenzivní (ucelené) rehabilitace, která se člení na 4 základní druhy: léčebná, pedagogická, pracovní a sociální. Velmi často jsou klienty služeb sociálně terapeutických dílen osoby s kombinovaným a trvalým postižením, vůči kterým služba uplatňuje prvky jak léčebné, pracovní tak i sociální rehabilitace. V rámci léčebné rehabilitace jsou v sociálně terapeutických dílnách využívány prostředky ergoterapie, zaměřené především na omezení ekonomických a sociálních důsledků, které jsou spojené s postižením. Pracovní činnosti tu jsou hlavně nástrojem k zajištění sociálního začlenění klientů a naplnění jejich potřeby seberealizace.\n\nPráce a potřeba seberealizace představují základní lidské potřeby, při jejich nenaplnění dochází k frustraci a pocitům méněcennosti. Z tohoto pohledu tak služby sociálně terapeutických dílen spadají do rehabilitace sociální. Hlavním cílem je co největší samostatnost a nezávislost, integrace a případně i budoucí nalezení odpovídajícího a vyhovujícího pracovního uplatnění pro člověka s postižením. V tomto pojetí tak je kladen důraz na nácvik sebeobsluhy a vedení domácnosti, nácvik sociálních dovedností a komunikace, nácvik prostorové orientace a samostatného pohybu u osob s poruchou orientace či nácvik používání kompenzačních pomůcek.\n\nSlužby sociálně terapeutických dílen směřují ve své vrcholné fázi k rehabilitaci pracovní. Tato fáze navazuje na výsledky léčebné a sociální složky ucelené rehabilitace. Složka pracovní rehabilitace usiluje o rozvoj specifických vědomostí, schopností, dovedností a návyků potřebných ke zvolené profesi. Jejím hlavním cílem je navrátit osobu se změněnou pracovní schopností do pracovního procesu. U osob s postižením se pracovní rehabilitace zaměřuje na pracovní uplatnění, zařazení do pracovního prostředí a rozvoj osobnosti.\n\nSociální služby mají v nejobecnějším měřítku dva základní úkoly: podporovat sociální začlenění a preventivně působit proti sociálnímu vyloučení. V systému sociálních služeb se tedy jedná o služby sociální péče a služby sociální prevence. Péčí se rozumí aktivity provozované druhou osobou s cílem vyřešit problémy života, které není handicapovaný schopen řešit sám. Vztahuje se tak k činnostem s nízkým aktivním podílem handicapovaného. Naopak služby sociální prevence otvírají pro handicapovaného možnosti seberealizace. Sociálně terapeutické dílny se řadí mezi služby sociální prevence. Jejich obecným úkolem je zabraňovat sociálnímu vyloučení osob, které jsou tímto ohroženy kvůli jejich handicapu.\n\nHlavními poskytovateli služby sociálně terapeutických dílen jsou v ČR církevní organizace, především jednotlivé místní organizace Charity ČR zřizované katolickou Českou biskupskou konferencí, popř. místní organizace Diakonie Českobratrské církve evangelické. Vedle organizací církevních jsou častými poskytovateli služeb i různé nevládní neziskové organizace.\n\nMinisterstvo práce a sociálních věcí, Odbor sociálních služeb a sociální práce: Sociální rehabilitace (§ 70) a sociálně terapeutické dílny (§ 67), 23. 11. 2012\n"}
{"id": "1201527", "url": "https://cs.wikipedia.org/wiki?curid=1201527", "title": "TJ Juřinka", "text": "TJ Juřinka\n\nTělovýchovná jednota Juřinka je moravský fotbalový klub z valašskomeziříčské místní části Juřinka, který byl založen v roce 1965. Od sezóny 2002/03 hrál I. A třídu Zlínského kraje, v sezoně 2016/17 v ní zvítězil a postoupil do Přeboru Zlínského kraje (5. nejvyšší soutěž).\n\nSvé domácí zápasy odehrává na stadionu Juřinka.\n\nZdroj: \n\nPoznámka:\n\n"}
{"id": "1201528", "url": "https://cs.wikipedia.org/wiki?curid=1201528", "title": "UCLA Bruins", "text": "UCLA Bruins\n\nUCLA Bruins je americký univerzitní sportovní klub, který reprezentuje Kalifornskou univerzitu v Los Angeles (anglická zkratka UCLA). Startuje v nejvyšší divizi soutěže National Collegiate Athletic Association, ve skupině Pacific-12 Conference. Název klubu „Bruins“ je knižním, z nizozemštiny odvozeným označením medvěda hnědého, maskoty klubu jsou medvědi Joe a Josephine. Týmovými barvami jsou modrá odstínu „True blue“ a zlatá. K zápasům v americkém fotbalu tým využívá stadión Rose Bowl v Pasadeně, který je s kapacitou přes devadesát tisíc míst jedním z největších na světě. Městským rivalem jsou USC Trojans.\n\nV klubu se provozuje patnáct sportovních disciplín. Nejstarší je tým amerického fotbalu, založený roku 1919.\n\n\nUCLA Bruins je historicky nejúspěšnějším účastníkem NCAA, v různých sportech získal k roku 2016 dohromady 113 mistrovských titulů.\n\n\nSportovci UCLA Bruins vybojovali pro USA v olympijské historii 110 zlatých, 64 stříbrných a 56 bronzových medailí. \n\nNa počest Jackieho Robinsona, absolventa UCLA a prvního černošského hráče v Major League Baseball, bylo jeho číslo 42 v klubu vyřazeno a byl podle něj pojmenován baseballový stadión Jackie Robinson Stadium.\n\nDalšími známými absolventy byli například Rafer Johnson, Jimmy Connors, Kareem Abdul-Jabbar, Evelyn Ashfordová, Cobi Jones, Troy Aikman, Meb Keflezighi, Karch Kiraly, Jordyn Wieberová a další.\n\n"}
{"id": "1201529", "url": "https://cs.wikipedia.org/wiki?curid=1201529", "title": "Jiří Fišer (politik)", "text": "Jiří Fišer (politik)\n\nJiří Fišer (* 30. dubna 1953) je český politik, projektant a vodohospodář, od roku 2012 zastupitel Jihočeského kraje, v letech 2010 až 2018 starosta města Tábor, člen a bývalý předseda hnutí Tábor 2020.\n\nProfesí je projektant – vodohospodář a specialista v oboru městského inženýrství.\n\nJiří Fišer je ženatý a má dvě děti, žije v Táboře. Je vášnivým cyklistou, na kole projel už celou Evropu, jezdil v Africe i Americe.\n\nDo komunální politiky vstoupil už v komunálních volbách v roce 1990, když byl zvolen zastupitelem města Tábor. Mandát obhájil ve volbách v roce 1994 jako člen ODA a ve volbách v roce 1998 jako nezávislý (byl lídrem kandidátky Sdružení nezávislých kandidátů).\n\nV únoru 2002 založil hnutí Tábor 2002 a dne 7. března 2002 se stal jeho prvním předsedou. Ve volbách v roce 2002 pak jako lídr kandidátky hnutí Tábor 2002 obhájil mandát zastupitele města. V srpnu 2006 se hnutí přejmenovalo na Tábor 2020 a opět byl jako lídr kandidátky ve volbách v roce 2006 zvolen zastupitelem města. Všech pět volebních období od roku 1990 až do 31. května 2010 byl radním města, pak na funkci rezignoval. Přesto ve volbách v roce 2010 vedl kandidátku hnutí Tábor 2020, byl opět zvolen zastupitelem a dne 8. listopadu 2010 se stal starostou města. V červnu 2013 odešel z čela hnutí Tábor 2020. Ve volbách v roce 2014 byl již po sedmé zvolen městským zastupitelem a dne 5. listopadu 2014 po druhé starostou města.\n\nV krajských volbách v roce 2004 kandidoval jako člen hnutí Tábor 2002 na kandidátce subjektu \"Zelení a otevřená společnost\" (tj. SZ, SOS a Tábor 2002) do Zastupitelstva Jihočeského kraje, ale neuspěl. Krajským zastupitelem byl zvolen až ve volbách v roce 2012, když kandidoval jako člen hnutí Tábor 2020 na kandidátce subjektu \"JIHOČEŠI 2012\". Na kandidátce byl původně na 4. místě, vlivem preferenčních hlasů však skončil první. Ve volbách v roce 2016 mandát obhájil, opět jako člen hnutí Tábor 2020 na kandidátce subjektu JIHOČEŠI 2012 (také tentokrát mu pomohly preferenční hlasy, původně figuroval na 17. místě, skončil třetí).\n\nVe volbách do Senátu PČR v roce 2016 kandidoval za hnutí Tábor 2020 v obvodu č. 13 – Tábor. Jeho kandidaturu podporovalo také hnutí STAN. Se ziskem 16,47 % hlasů skončil na 3. místě a do druhého kola nepostoupil.\n\nV komunálních volbách v roce 2018 kandidoval za Tábor 2020 jako třetí na kandidátní listině a obhájil post zastupitele. Ve funkci starosty ho ale nahradil Štěpán Pavlík.\n"}
{"id": "1201531", "url": "https://cs.wikipedia.org/wiki?curid=1201531", "title": "Černý chléb a černá káva", "text": "Černý chléb a černá káva\n\nČerný chléb a černá káva ( Czarny chleb i czarna kawa) je polský písňový text popisující život ve vězení.\n\nAutorem textu je devatenáctiletý student krakovské sportovní univerzity Jerzy Filas (téže Jerzy Warzyński). Text napsal v roce 1974 během svého pobytu ve vězení, ke kterému byl odsouzen za veřejnou produkci politických písní.\n\nPíseň je interpretována mnoha polskými kapelami, mezi které se řadí například: Pidżama Porno, Hetman, Imperium, Menele, Strachy na Lachy či Ampótacja\n\n\"Czarny chleb i czarna kawa,\"\n\n\"Opętani samotnością,\"\n\n\"Myślą swą szukają szczęścia,\"\n\n\"Które zwie się wolnością…\"\n\n\"Černý chléb a černá káva,\"\n\n\"posedlý samotou,\"\n\n\"mysl hledá štěstí,\"\n\n\"které se nazývá volnost…\"\n\n"}
{"id": "1201533", "url": "https://cs.wikipedia.org/wiki?curid=1201533", "title": "Kagyu-Dzong", "text": "Kagyu-Dzong\n\nKagyu-Dzong je chrám tibetského buddhismu v Paříži. Chrám vychází z linie Karma Kagjü a je součástí Mezinárodního buddhistického institutu. \n\nKagyu-Dzong založil v roce 1974 láma Gyourmé jako první tibetské buddhistické centrum pod názvem \"Kagyu Euser Tcheu Dzong\", což znamená \"Citadela jasného světla\". Centrum vysvětil 16. karmapa Rangdžung Rigpä Dordže a jeho správu svěřil svému žákovi lámovi Gyourmémovi. Činnost centra rovněž ovlivňoval 17. karmapa Ogyen Trinley Dordže.\n\nV roce 1980 se láma Kalu Rinpoche setkal s Jeanem Oberem, generálním tajemníkem Mezinárodního buddhistického institutu a společně vyvinuli projekt na výstavbu tibetského chrámu. Plány vypracoval architekt Jean-Luc Massot. Základní kámen byl položen 20. března 1983. Chrám v tibetském stylu byl postaven během dvou let v sousedství Pagody Vincennes, kde sídlí Mezinárodní buddhistický institut. Slavnostní otevření proběhlo 27. ledna 1985.\n\nKagyu-Dzong je spojen s centrem Vajradhara-Ling v Normandii.\n\n"}
{"id": "1201536", "url": "https://cs.wikipedia.org/wiki?curid=1201536", "title": "Jiří Fišer", "text": "Jiří Fišer\n\nJméno a příjmení Jiří Fišer má více nositelů:\n\n"}
{"id": "1201538", "url": "https://cs.wikipedia.org/wiki?curid=1201538", "title": "340 (číslo)", "text": "340 (číslo)\n\nTři sta čtyřicet je přirozené číslo, které následuje po čísle tři sta třicet devět a předchází číslu tři sta čtyřicet jedna. Římskými číslicemi se zapisuje CCCXL.\n\n\n\n\nSilnice II/340 je česká silnice II. třídy vedoucí na trase Vilémov – Seč – Chrudim – Dašice\n\n\n"}
{"id": "1201539", "url": "https://cs.wikipedia.org/wiki?curid=1201539", "title": "František Lobkowicz (politik)", "text": "František Lobkowicz (politik)\n\nFrantišek Evžen kníže z Lobkowicz, též z Lobkovic nebo také německy \"Franz Eugen Fürst von Lobkowitz\" (15. března 1839, Praha – 24. srpna 1898 Křimice), byl rakouský šlechtic z rodu Lobkoviců a politik české národnosti z Čech, poslanec Českého zemského sněmu.\n\nNarodil se jako syn zakladatele křimické větve rodu Jana Karla Filipa z Lobkovic, mladšího syna knížete Josefa Františka Maxmiliána, a jeho ženy hraběnky Karoliny z Vrbna a Bruntálu. Absolvoval vojenskou službu a dosáhl hodnosti rytmistra. Byl majitelem statku Nekmíř, který roku 1875 prodal rodu Schönbornů, a Konopiště, který roku 1887 prodal Františku Ferdinandovi d'Este. Zůstal mu pak statek v Křimicích. \n\nZastával pozici předsedy obchodní a živnostenské komory v Českých Budějovicích, prvního Čecha v této funkci. V roce 1881 získal titul komořího. V 70. letech působil jako okresní starosta v Benešově. \n\nPatřil mezi ty šlechtice, kteří se identifikovali s českým národním hnutím.\n\nZapojil se i do vysoké politiky. V zemských volbách v roce 1870 byl zvolen na Český zemský sněm, kde zastupoval kurii velkostatkářskou, svěřenecké velkostatky. Patřil ke Straně konzervativního velkostatku. Později se kvůli neshodám s ostatními velkostatkáři s touto skupinou rozešel a následně se politicky angažoval jinak. Na sněm se vrátil v zemských volbách v roce 1883, nyní za kurii obchodních a živnostenských komor, obvod České Budějovice. Rezignoval roku 1887. V roce 1883 se uváděl jako český kandidát.\n\nOd 19. ledna 1870 byla jeho manželkou hraběnka Kunhuta (Kunigunda) ze Šternberka, dcera císařského komořího Zdeňka ze Šternberka a jeho manželky hraběnky Marie Žofie Stadionové. Měli pět dětí.\n\nZemřel v srpnu 1898 na křimickém zámku ve věku 59 let.\n"}
{"id": "1201542", "url": "https://cs.wikipedia.org/wiki?curid=1201542", "title": "Jean-Pierre Sudre", "text": "Jean-Pierre Sudre\n\nJean-Pierre Sudre (27. září 1921 Paříž - 6. září 1997 Aix-en-Provence) byl francouzský fotograf. Vedle své profesionální dráhy se věnoval fotografii zátiší a mikrofotografii.\n\nNarodil se v Paříži. Chtěl se věnovat filmu a proto vystudoval nejprve Fotografickou a filmovou průmyslovou školu (, dnes ) a poté Vysokou filmovou školu (). U filmu se ale neprosadil a proto se v roce 1946 začal zabývat průmyslovou fotografií. Díky své preciznosti a technické dokonalosti se v tomto oboru prosadil.\n\nSpolu se svou manželkou Claudine Sudre (1925-2013) si v roce 1960 navíc otevřeli fotografickou laboratoř, která zpracovávala negativy i pozitivy pro další fotografy, nakladatele i redakce. Pracovali pro své vrstevníky, jako byli Brassaï nebo Jeanloup Sieff. Rovněž zpracovávali historické negativy, například snímky Nadarovy nebo fotografie Eugèna Atgeta.\n\nVe své volné tvorbě byl inspirován především Edwardem Westonem. Fotografoval zátiší a přírodní scenérie. Dále se zabýval makro a mikrofotografií, kde dokázal spojit vědeckou a technickou preciznost s výtvarným účinkem těchto fotografií.\n\nByl členem skupiny Klub 30 × 40 ().\n\n\n\n"}
{"id": "1201543", "url": "https://cs.wikipedia.org/wiki?curid=1201543", "title": "Kostel svatého Františka z Assisi (Kováň)", "text": "Kostel svatého Františka z Assisi (Kováň)\n\nŘímskokatolický farní kostel svatého Františka z Assisi v Kováni je románská, později zbarokizovaná sakrální stavba na hřbitově, který se nachází uprostřed obce. Od roku 1967 je kostel chráněn jako kulturní památka.\n\nPrvní zmínka o kostelu pochází z roku 1352. Nově barokně byl vystavěn v letech 1751–1757 zedníkem Procházkou z Prahy na základě návrhu architekta z okruhu Kiliána Ignáce Dientzenhofera. Roku 1840 byla přistavěna sakristie a roku 1860 věž. Kostel byl obnoven byl v roce 1866. V 80. letech 20. století byla přehodnocena původní představa o stavebním vývoji kostela, která předpokládala komplentě novou výstavbu kostela v polovině 18. století, když byl rozpoznán románský původ věže. Podle Jiřího Škabrady zmínka vážící se k roku 1860 se vztahuje pouze k cihlové nástavbě se zvonovou stolicí a helmou, avšak románský původ věže lze datovat rámco do 2. poloviny 12. století. Důkazem pro to je kvádříkové zdivo a zazděná sdružená okna. Pozůstatkem tribunového řešení může být i oblouk otevírající se z věže na kruchtu. Nevylučuje se románský původ ani u úseků zdiva lodi bezprostředně navazujících na věž. Původní patrocinium kostela není známo. Nejstarší údaj o zasvěcení kostela pochází z poloviny 17. století a uvádí, že kostel je zasvěcen sv. Františku z Assisi, který je také nazýván sv. František Serafinský.\n\nJedná se o jednolodní obdélnou stavbu. Kostel je komponován ze tří prostorný jednotek, které jsou zhruba čtvercové a se zaoblenými rohy. Na střední část lodi, která je poněkud větší a širší, která zvenčí vystupuje rizality, se napojuje na západě užší část lodi. Na východě je ještě užší presbytář. Po severní straně presbytáře je obdélná sakristie. Před západním průčelím se nachází hranolová věž. Zvenčí je vzhled kostela prostý. Má rizality v bočních stěnách. Okna jsou kasulová.\n\nZevně ve věži, asi v úrovni 1. patra, je zazděný kamenný kříž, zřejmě gotický.\n\nUvnitř je kostel členěn dvěma patry širokých polopilířů s představěnými pilastry a bohatě profilovanou a zalamovanou římsou. Kostel je zaklenut třemi plackami. Ve východní stěně presbytáře je nika pro oltář. Kruchta je konvexně vysunutá do lodi a spočívá na dvou pilířích.\n\nHlavní oltář, kazatelna, zpovědnice a zábradlí presbytáře jsou rokokové z roku 1575. Jedná se patrně o dílo z dílny Jelínků z Kosmonos. Hlavní oltář je rámový. Je na něm obraz sv. Františka z období kolem poloviny 18. století, který je nesený dvěma anděly. Po stranách oltáře se nacházejí branky a na nich sochy sv. Štěpána a sv. Vavřince. Tyto sochy jsou slohově odlišné a pocházejí snad z některé pražské dílny, která je zhotovila v době výstavby kostela. Kazatelna je s reliéfem \"Rozsévače\" a protějšková trojdílná zpovědnice je se sochou \"Dobrého pastýře\", který se nachází mezi sochou sv. Petra a sv. Maří Magdalény. Dva protějškové portálové boční oltáře jsou barokní z období po roce 1700. Na pravém oltáři je obraz Immaculaty od F. Maischaidera z roku 1886. Původně zde byl obraz sv. Barbory, který je však umístěn na faře. Po stranách pravého oltáře jsou sochy sv. Víta a sv. Vojtěcha. Nejvýše je pak umístěna socha \"Zmrtvýchvstalého Krista\". Na levém oltáři je obraz sv. Jana Nepomuckého z 2. poloviny 18. století. Po stranách se nacházejí sochy sv. Ludmily a sv. Václava. Nejvýše je pak, jako u pravého oltáře, umístěna socha Krista jako \"Salvatora mundi\". V triumfálním oblouku proti kazatelně je barokní vyřezávaný kříž. Na soklu kříže je reliéf anděla chránícího bělocha a černocha. Kříž je ikonograficky pozoruhodný. U kazatelny je obraz \"Bolestné Panny Marie\" do R. Müllera z roku 1852. Z dílny Jelínků pochází i řezaná mříž presbytáře z roku 1757.\n\nPoblíž kostela se nachází fara ve které je umístěn obraz sv. Vavřince z období po roce 1700 a pozdně gotický obraz sv. Barbory ve slohu I. Raaba.\n\n"}
{"id": "1201546", "url": "https://cs.wikipedia.org/wiki?curid=1201546", "title": "Raimonds Vējonis", "text": "Raimonds Vējonis\n\nRaimonds Vējonis (15. června 1966 Nikonovo, Pskovská oblast) je současný lotyšský prezident a bývalý ministr životního prostředí a obrany Lotyšska.\nVējonis pochází z lotyšsko-ruské rodiny - otec byl Lotyš a matka Ruska. Vyrůstal v lotyšské obci Sarkaņi poblíž města Madona. Vystudoval biologii na Lotyšské univerzitě, roku 1995 získal magisterský titul. Během studií působil jako učitel biologie v Madoně. Zde byl také od roku 1990 do roku 1993 a působil v městském zastupitelstvu jako člen Strany zelených. V roce 2002 se stal ministrem pro ochranu životního prostředí a regionálního rozvoje. Od jeho vzniku 16. ledna 2003 řídil samostatné ministerstvo životního prostředí. Roku 2004 kandidoval do evropského parlamentu, ale jeho Strana zelených ve volbách neuspěla. Jako ministr životního prostředí působil do roku 2011. 22. ledna 2014 převzal ministerstvo obrany Lotyšska; to řídil do 7. července 2015, kdy byl zvolen prezidentem Lotyšska; do úřadu nastoupil o den později.\n\nV lednu 2016 prodělal nelehkou operaci. 18. ledna byl hospitalizován, o den později byl převezen na kardiologickou kliniku. Podle vyjádření lékařů prodělal septickou infekci. Při operaci mu byla vložena do srdce nová chlopeň.\n\nRoku 1986 se vzal s Ivetou Vējone a dnes s ní má dva syny.\n\n"}
{"id": "1201548", "url": "https://cs.wikipedia.org/wiki?curid=1201548", "title": "Svatý Juda Tadeáš", "text": "Svatý Juda Tadeáš\n\nDeskový obraz Svatý Juda Tadeáš, který byl posledním z dvanácti apoštolů Ježíše Krista, je působivou malbou na dřevěné desce náležející do souboru 129 obrazů \"Nebeského vojska\" či \"Vojska Kristova\" (původně jich bylo 130). Soubor pokrývá všechny stěny kaple sv. Kříže na hradě Karlštejn. Jedná se o největší soubor deskových obrazů vzniklý v Evropě 14. století, který vzešel z pražské malířské dílny, v jejímž čele stál \"Mistr Theodorik\". Nadživotní polopostavy světců z dílny Mistra Theodorika navazují na severoitalský sloh a na byzantské vlivy pronikající především z Benátek, významně přispěly ke vzniku nového malířského stylu zvaného \"měkký styl\", který v 60. a 70. letech 14. století dominoval v české deskové malbě a šířil se i mimo hranice království. Cyklus karlštejnských obrazů vznikl na objednávku Karla IV. s cílem střežit říšské korunovační klenoty a relikvie světců, které císař nechal v kapli sv. Kříže uložit.\n\nHlavní podnět pro \"měkký styl\", známý též jako \"císařský styl\", vzešel ze 130 deskových obrazů znázorňujících \"nebeské vojsko Kristovo\". Obrazy byly určeny pro kapli sv. Kříže na Karlštejně. Deskový soubor vytvořila dílna Mistra Theodorika v letech 1360-1364. Soubor deskových obrazů byl namalován na bukové desky technikou vrstvené olejové tempery, která umožňovala pozvolnější postup malby jednotlivých obrazů. Pro krátkost doby většinu obrazů vytvořili dílenští pomocníci podle podkreseb zhotovených Mistrem. Vlastní rukou Mistr Theodorik namaloval nejvýše třicet obrazů, z nichž šest nejvýznamnějších je součástí stálé expozice Národní galerie v Praze (Anežský klášter).\n\nKaple sv. Kříže zabírá 2. patro Velké věže hradu Karlštejn s půdorysem 9 x 15 m. Kaple představující \"Nebeský Jeruzalém\" je rozdělena do tří horizontálních pásů, z nich horní pás zdobí deskové obrazy s polopostavami světců a světic zastupujících církev, rytířstvo, univerzitu a království. Zatímco ideový koncept vypracoval císař s nejbližšími rádci, realizátorem ideového programu byl Mistr Theodorik, který všech 130 desek uspořádal tak, že vyšel ze základní osy prostoru ve směru vstupní prostor - oltář s odlišným umístěním v presbytáři (prostor za zlatou mříží) a v prostoru lodě (před mříží). Práce na výzdobě začaly již před rokem 1360 uhlem provedenými podkresbami, které vytvořily rozvrh jednotlivých desek na stěnách kaple. Její výzdoba byla dokončena před slavnostním vysvěcením kaple 5. února 1365, ale dílčí úpravy mohly pokračovat až do roku 1367. Obrazy relikviářového typu byly zavěšeny na dřevěný rošt těsně k sobě. Vzniklé spáry mezi jednotlivými obrazovými deskovými obrazy zakryly lišty s plastickými aplikacemi a plasticky zdobené rámy obrazů. Charakteristickým znakem obrazového souboru je skutečnost, že svatozáře světců, ale i části jejich postav přesahují na plochu rámů zdobených pastilii, což je postup v evropském malířství 14. století neznámý, ale známý v byzantské a ruské ikonové malbě té doby. V mnoha rámech jsou umístěny otvory pro relikvie vyobrazených světců. Na některých obrazech otvory byly dokonce vytvořeny přímo do dřevěných desek. Z rámů na návštěvníky kaple proto světci a světice hledí \"jako z oken\". Jejich širokým tvářím měkce modelovaným živými barvami dominují velké oči, přičemž světlo dále zvyšuje dojem prostorovosti.\n\nKapli dominuje oltářní stěna s výklenkem pro císařské relikvie Kristova utrpení. Nad oltářním výklenkem je umístěna deska s \"Ukřižováním Krista\", největším obrazem v kapli, kterou symetricky obklopují příbuzní a současníci Kristovi s doprovodem archandělů. Obrazy nacházející se v horním pásu kaple jsou uspořádány do tří řad nad sebou. K severní oltářní stěně přesahuje zprava trojce apoštolů doplněná velkým a malým prorokem. Ve spodním pásu tohoto přesahu jsou umístěny \"deskové obrazy apoštolů sv. Judy Tadeáše a sv. Šimona\" a nad nimi sv. Matěj s proroky Jeremiášem (?) a Jóelem (?). Určení některých vyobrazených světců zaměstnává historiky umění i dnes, což dokládá i určení obou desek světců v dolní řadě sv. Judy Tadeáše a sv. Šimona. Původní určení obou apoštolů vycházelo z údajů uvedených v katalogu NG vydaného k výstavě Magister Theodoricus - dvorní malíř císaře Karla IV. (1997). Uvádí se, že apoštol Juda Tadeáš, bratr apoštola Jakuba Menšího, byl spolu se sv. Šimonem Horlivcem umučen v Persii, přičemž sv. Juda měl být ubit kyjem. Na desce sv. Juda Tadeáš, podobně jako většina dalších apoštolů, drží kříž, zatímco v ruce sv. Šimona je zobrazen meč.\n\nMistr Theodorik, dvorní malíř císaře Karla IV., přišel do Prahy na císařovo pozvání asi koncem padesátých let 14. století z Kolína nad Rýnem. Usadil se na Hradčanském náměstí, kde je poprvé zmíněn jako majitel domu (1359). Za výzdobu kaple sv. Kříže ho císař odměnil statkem na Mořině u Karlštejna (1367). Poslední zmínka pochází z roku 1368 v souvislosti s jeho domem na Hradčanech. Pokud bychom chtěli usuzovat na podobu Mistra Theodorika, nejvážnějším kandidátem na jeho \"autoportrét\" by byla deska s vyobrazením sv. Lukáše. Tento světec byl patronem malířů a Mistr Theodorik stanul v čele jejich Bratrstva na Starém městě pražském (1365). Mistr umírá mezi 1375 a 1380/81, přičemž neměl, s výjimkou Mistra třeboňského oltáře, žádné známější následovníky.\n\nStavba hradu Karlštejn probíhala mezi roky 1348 (položení základního kamene) až do roku 1357. Malba jednotlivých deskových obrazů spadá do období první poloviny 60. let 14.století a nepochybně byla dokončena před vysvěcením kaple (1365), což nevylučuje některé menší úpravy v následujících letech.. Celá kaple sv. Kříže byla rekonstruována na konci 20. století a znovu zpřístupněna v roce 2000.\n\nMistr Theodorik dovršil formování \"měkkého\" či \"císařského slohu\". Jeho soubor 130 deskových obrazů v kapli sv. Kříže je výjimečný v evropské gotické malbě. Z jeho nemnoha žáků je znám především Mistr třeboňského oltáře, v jehož obrazech se dotváří v malířství známý \"krásný sloh\", který znamenal odklon od monumentality \"císařského stylu\".\n\n\n"}
{"id": "1201550", "url": "https://cs.wikipedia.org/wiki?curid=1201550", "title": "Haxhi Lleshi", "text": "Haxhi Lleshi\n\nHaxhi Lleshi (19. října 1913, Debar, Srbsko – 1. ledna 1998, Tirana, Albánie) byl albánský komunistický politik, člen Albánské strany práce.\n\nNarodil se v roce 1913 do rodiny odpůrců albánského vůdce Ahmeta Zogu, která uprchla za hranice Albánie na území tehdejšího Srbska (dnes Severní Makedonie). Během druhé světové války se zapojil do partyzánského boje, kde patřil k velmi úspěšným velitelům povstaleckého vojska. Od roku 1942 velel vlastní partyzánské jednotce. Kromě Albánie bojoval se svojí 150člennou četou podle dohody s jugoslávskými partyzány i na území dnešní Severní Makedonie v prostoru města Debar a Kičevo. Jugoslávští partyzáni s touto dohodou souhlasili, protože pro ně bylo vhodnější, aby v Albánci obývané části dnešní Severní Makedonie bojovali na jejich straně Albánci, než Jihoslované.\n\nPo skončení konfliktu byl prohlášen nastupujícím komunistickým režimem za \"Národního hrdinu Albánie\".\n\nPo zformování první antifašistické vlády v Albánii v roce 1944, kterou řídili komunisté, se stal ministrem vnitra, a to až do roku 1946. V roce 1953 se stal předsedou albánského parlamentu. Po Enveru Hodžovi, který vládl komunistické straně a Mehmetu Shehu, který byl premiérem, byl Lleshi třetím nejvlivnějším mužem v zemi.\n\nDo penze odešel dne 22. listopadu 1982. Zemřel v roce 1998 v Tiraně.\n"}
{"id": "1201551", "url": "https://cs.wikipedia.org/wiki?curid=1201551", "title": "Hrobka rodu Metternichů", "text": "Hrobka rodu Metternichů\n\nHrobka rodu Metternichů je hrobka kancléře Metternicha a jeho rodiny na hřbitově v západočeských Plasích. Hrobka vznikla úpravou původně kostela svatého Václava. Hrobku vlastní město Plasy.\n\nKostel byl původně gotický, za opata Trojera byl barokně přestavěn asi Janem Baptistou Matheyem a opatřen v průčelí dvěma věžemi. Po zrušení kláštera (1785) získal panství Metternich, který kostel nechal roku 1826 empírově přestavět na hrobku, při čemž byly i odstraněny věže. Přestavbu prováděl mladý Josef Kranner podle návrhu nebo spíše jen po konzultaci s Petrem Nobile.\n\nHlavní průčelí s pilastry je zakončeno nízkým trojúhelníkovým štítem se znakem Metternichů v tympanonu. Do prostoru bývalého kostela je přístup po dvouramenném schodišti, pod nímž je vchod do vlastní hrobky. Vnitřek bývalého kostela je sklenut valeně, na klenbě presbytáře se zachovaly gotické malby. K původní výbavě patřilo mimo jiné několik obrazů Jana Kryštofa Lišky a tumbovitý relikviář sv. Valentýny z roku 1828, jejíž ostatky dostal Metternich od papeže Lva XII.\n\nV hrobce je pohřbena celá řada členů rodiny kancléře Metternicha včetně jeho manželek a dětí. Poslední z nich byl do hrobky uložen v roce 1930.\nNik pro rakve je celkem třicet, na každé straně patnáct. Některé niky však zůstaly prázdné.\n\n\n"}
{"id": "1201556", "url": "https://cs.wikipedia.org/wiki?curid=1201556", "title": "Republica", "text": "Republica\n\nRepublica je anglická alternativně rocková skupina založená v roce 1994. Skupina se nejvíce proslavila mezi lety 1996 a 1999. V současnosti jsou jejími členy Samantha Sprackling, známá jako Saffron (zpěv), Tim Dorney (klávesy), Johnny Male (kytara) a Conor Lawrence (bicí).\n\nJejich hudba je označována skupinou jako \"technopopový punk rock\". V roce 2001 ukončila skupina Republica svou činnost, ale v roce 2008 jí opět obnovila. Nejvíce známá je díky jejich hitu - singlu \"Ready to Go\".\n\n\n\n"}
{"id": "1201559", "url": "https://cs.wikipedia.org/wiki?curid=1201559", "title": "432 Park Avenue", "text": "432 Park Avenue\n\n432 Park Avenue je rezidenční mrakodrap v newyorském Midtown Manhattanu, který má výhled na Central Park. Je vysoký 425,5 metrů, má 91 pater a nachází se v něm 104 bytů. Na střeše je terasa, uvnitř jsou restaurace, lázně, vinné sklepy, kinosál a konferenční místnosti. Stavba budovy začala v září 2011, dokončena byla 23. prosince 2015, přičemž svého vrcholu dosáhla již 10. října 2014. Budovu navrhla architektonická kancelář SLCW Architects a Rafael Viñolym, investor byl Harry B. Macklowe. Jedná se o nejvyšší obytnou budovu světa.\n\nBudova vyžadovala demolici 495 pokojů původního hotelu Drake, který byl postaven v roce 1926. V roce 2006 koupil hotel investor Harry B. Macklowe za částku 440 milionů dolarů a následný rok jej nechal zbourat. Když byl 432 Park Avenue otevřen, stal se 2. nejvyšší budovou v New Yorku, 3. nejvyšší budovou v USA, 15. nejvyšší budovou na světě a nejvyšší obytnou budovou na světě. Celkové náklady na stavbu činily 1,25 miliard dolarů.\n\nRezidence má v New Yorku nejvýše postavenou střechu a převyšuje tím i One World Trade Center. Budova má rozlohu přibližně 28 000 m, rozloha apartmánu v posledním patře je 280 m a výška stropu 3,8 metru. Mrakodrap má poměr výšky k šířce 1:15, což z něj dělá jeden z nejtenčích mrakodrapů na světě.\n\nNávrh konstrukce byl koncipován architektem Rafaelem Viñolym, který byl inspirován odpadkovým košem rakouského designéra z roku 1905. Budova zachází do extrémního minimalismu, její tvary vychází ze čtverce. Půdorys budovy je čtvercový, okna v bytech velká 3x3 metrů jsou také čtvercová. Každé patro má 24 oken rozdělených po šesti na každé straně. Interiéry jsou navrženy společností Deborah Berke a firmou Bentel & Bentel, která rovněž navrhla Eleven Madison Park nebo Gramercy Tavern.\n\nBudovu tvoří železobetonové jádro, ve kterém jsou výtahové šachty a veškeré rozvody. Z jádra ční vyztužený železobetonový skelet, díky kterému nemusí být v bytech umístěny žádné nosníky.\n\nVybavení budovy zahrnuje golfový trenažér o velikosti 12 metrů, soukromou jídelnu a promítací místnost, bazén dlouhý 22,5 metru, wellness centrum, kinosál a vinné sklepy. Celkem je zde 104 bytů. V nejvyšších patrech jsou byty po jednom, nižší patra mají nejčastěji v jednom patře dva byty.\n\nNázory na mrakodrap se různí jak mezi profesionály tak laiky. Kvůli strohému designu mnozí pochybují o architektonické hodnotě budovy. Někteří newyorčané kritizují stavbu, neboť se domnívají, že symbolizuje rostoucí náklady na život v New Yorku. Módní konzultant Tim Gunn popsal budovu jako jen tenký sloup, co potřebuje malou čepici. Kritik architektury Justin Davidson zpochybnil tvůrčí hodnotu budovy.\n\n"}
{"id": "1201561", "url": "https://cs.wikipedia.org/wiki?curid=1201561", "title": "Mesh", "text": "Mesh\n\nMesh nebo MESH může znamenat:\n\n"}
{"id": "1201562", "url": "https://cs.wikipedia.org/wiki?curid=1201562", "title": "Vladimir Nazor", "text": "Vladimir Nazor\n\nVladimir Nazor (30. května 1876 Postira, ostrov Brač – 19. června 1949 Záhřeb) byl chorvatský spisovatel, lyrik a překladatel. Během druhé světové války byl v partyzánském hnutí a po ní působil v politice.\n\nVladimir Nazor se narodil jako syn státního úředníka ve vsi Postira na dalmátském ostrově Brač, zde absolvoval základní školu. Od roku 1886 navštěvoval gymnázium ve Splitu, kde v roce 1894 maturoval. Následně studoval přírodní vědy, matematiku a fyziku ve Štýrském Hradci a jeden semestr v Záhřebu.\n\nPo promoci v roce 1902 působil jako učitelský praktikant ve Splitu, jako učitel v letech 1901–1903 v Zadaru, mezi lety 1903–1906 v Pazinu, poté v období 1906–1908 v Koparu, následně v letech 1908–1918 ve městě Kastav a poté v období 1918-1920 v Záhřebu. Poté byl ředitelem dětského domova (sirotčince) v Crikvenici, nakrátko v roce 1926 působil v Sušaku. Poslední aktivní léta před odchodem do penze strávil v Záhřebu (1931-1933). Vladimir Nazor žil, s výjimkou krátkého pobytu na domovském ostrově Brač, trvale v Záhřebu. Od 30. prosince roku 1940 byl na základě vládního dekretu členem Chorvatské akademie věd a umění (HAZU, členem-korespondentem byl už od roku 1919, potvrzen byl v roce 1947). Od 22. března 1948 byl členem Srbské akademie věd a umění (SANU) v sekci literatury a jazyka.\n\nV parlamentních volbách v roce 1938 podporoval opozici vedenou Vladko Mačekem.\nPřestože už byl ve vyšším věku, koncem roku 1942 uprchl společně s Ivanem Kovačićem ze Záhřebu na lodi přes řeku Kupa k Titovým partyzánům, kde působil ve vedoucí funkci. Útěk později ztvárnil v díle \"Čamac na Kupi\". V letech 1943 až 1945 byl předsedou Zemského protifašistického výboru národního osvobození Chorvatska a po druhé světové válce byl až do své smrti předsedou předsednictva Saboru (parlamentu) Lidové republiky Chorvatsko. Vladimir Nazor je pohřben na záhřebském hřbitově Mirogoj.\n\nNazor byl velmi plodný chorvatský autor. Jeho dílo obsahuje básně, balady, povídky, romány i eseje. Mnoho jeho děl se zabývá národní historií a mytologií, legendami a ságami. Za hlavní dílo je považován román \"Pastir Loda\" (\"Pastýř Loda\"'), dílo oslavující jeho rodný ostrov Brač, vyprávěné nesmrtelným starořeckým faunem, pastýřem Lodou. Dalším známým příběhem je \"Veli Jože\" (\"Velikán Jože\"); který se odehrává v oblasti kolem istrijského městečka Motovun a kde vystupuje dobromyslný obr-nevolník.\n\nNazor hovořil několika jazyky a přeložil do chorvatštiny četná díla světové literatury, z italštiny (Dante Alighieri – Božská komedie, Giosuè Carducci, Giovanni Pascoli, Gabriele d'Annunzio), z němčiny (Johann Wolfgang von Goethe, Heinrich Heine), z francouzštiny (Victor Hugo, Alfred de Musset) a angličtiny (William Shakespeare). \n\nOd roku 1959 uděluje chorvatské Ministerstvo kultury Cenu Vladimira Nazora (), jako nejvyšší ocenění za nejlepší umělecké výkony v literatuře, hudbě, filmu, vizuálním a užitém umění, divadle a architektuře a urbanismu.\n\nV roce 2008, neslo Nazorovo jméno v Chorvatsku celkem 306 ulic. Vladimir Nazor je tak v pořadí druhou osobou, po níž jsou v Chorvatsku pojmenovány ulice. \nOblíbený chorvatský spisovatel Vladimir Nazor se v anketě Největší Chorvat (), kterou podle vzoru britské soutěže Great Britons vyhlásil v roce 2003 chorvatský týdeník \"Nacional\", umístil na 44. místě.\nJugoslávská pošta vydala v roce 1976 poštovní známku s podobiznou Vladimira Nazora. Chorvatská pošta v roce 1997 vydala poštovní známku v roce 1997 s motivem knihy Veli Jože a v roce 1999 razítko u příležitosti 50. výročí úmrtí Vladimíra Nazora. Chorvatská společnost Jadrolinija provozuje trajekt s názvem „Vladimir Nazor“.\n\n"}
{"id": "1201565", "url": "https://cs.wikipedia.org/wiki?curid=1201565", "title": "Marc Riboud", "text": "Marc Riboud\n\nMarc Riboud (24. června 1923, Lyon, Francie – 30. srpna 2016, Paříž) byl francouzský fotograf a fotoreportér nejznámější svou rozsáhlou reportáží z Dálného Východu: \"The Three Banners of China\", \"Face of North Vietnam\", \"Visions of China\" a \"In China\". Vystudoval inženýrství na École centrale de Lyon. V letech 1948–1952 pracoval ve strojírenském závodu. Jeho koníčkem byla fotografie, byl ovlivněn Henri Cartier-Bressonem, se kterým se i osobně setkal. Během dovolené v roce 1953 fotografoval na divadelním festivalu v Lyonu a výsledné fotografie byly otištěny v časopisu \"Arts\". Na základě tohoto úspěchu se rozhodl nevrátit se do zaměstnání, ale stát se profesionálním fotografem. Ve stejném roce byl přijat za člena agentury Magnum Photos. Jako fotoreportér pracoval v mnoha zemích světa, fotografoval v Číně, Japonsku, Vietnamu, Indii, Alžíru, Africe.\n\nNarodil se v Lyonu 24. června 1923. Svůj první snímek pořídil v roce 1937 pomocí fotoaparátu svého otce Vest Pocket Kodak. Jako mladý muž během druhé světové války působil v letech 1943 až 1945 ve francouzském odboji. Po válce v letech 1945 až 1948 vystudoval inženýrství na École centrale de Lyon. V letech 1948–1952 pracoval ve strojírenském závodu.\n\nAž do roku 1951 pracoval Riboud jako inženýr v továrnách v Lyonu, ale v roce 1953 si vzal týdenní dovolenou strávenou fotografováním. Fotografoval na divadelním festivalu v Lyonu a výsledné fotografie byly otištěny v časopisu \"Arts\". Na základě tohoto úspěchu se rozhodl nevrátit se do zaměstnání, ale stát se profesionálním fotografem. Odstěhoval se do Paříže, kde potkal Henri Cartier-Bressona, Roberta Capu a Davida Seymoura, zakladatele Magnum Photos. Ještě v témže roce 1953 se stal členem této organizace. Jeho schopnost zachytit prchavé životní okamžiky prostřednictvím silných kompozic byla již v jeho začátcích patrná a tato dovednost mu dobře sloužila po nadcházející desetiletí.\n\nV následujících několika desetiletích cestoval Riboud po celém světě. V roce 1957 byl jedním z prvních evropských fotografů, kteří odjeli do Číny a v letech 1968, 1972 a 1976 vydal Riboud několik reportáží o severním Vietnamu. Později cestoval po celém světě, ale hlavně v Asii, Africe, USA a Japonsku. Riboud byl svědkem válečných zvěrstev (fotografování z vietnamské i americké strany vietnamské války) a zjevného zhoršení kultury potlačené zevnitř (Čína během let kulturní revoluce předsedy Mao Ce-tunga). Naproti tomu, když zachytil každodenní život lidí ve vyprahlých částech světa (Fès, Angkor, Acapulco, Niger, Váránasí, Šen-si) a lyriky dětských her v každodenním Paříži. V roce 1979 Riboud agenturu Magnum opustil.\n\nRiboudovy fotografie se objevily v mnoha časopisech, včetně \"Life\", \"Géo\", \"National Geographic\", \"Paris Match\" a \"Stern\". Dvakrát získal cenu Overseas Press Club Award, získal cenu Lifetime Achievement Award na soutěži Sony World Photography Awards 2009 a měl významné retrospektivní výstavy v Musée d'Art Moderne de la Ville de Paris a Mezinárodním fotografickém centru v New Yorku.\n\nRiboud byl zvolen čestným členem Královské fotografické společnosti v roce 1998.\n\nJedním z nejznámějších Riboudových obrazů je \"Eiffel Tower Painter\", pořízená v Paříži v roce 1953. Zobrazuje muže, který natírá věž v póze tanečníka, umístěného mezi kovovými armaturami věže. Pod ním se z fotografického oparu vynořuje Paříž. Na Riboudových obrazech se často objevují osamělé postavy. V \"Ankaře\" je centrální postava postavena proti průmyslovému pozadí, zatímco ve \"Francii\" leží osamocený člověk na poli. Vertikální kompozice zdůrazňuje krajinu, stromy, oblohu, vodu a vlající trávy, které věci obklopují, ale nepřehlušují lidský element.\n\nSnímek pořízený Riboudem dne 21. října 1967, nazvaný \"The Ultimate Confrontation: The Flower and the Bayonet\" patří mezi nejslavnější protiválečné snímky. Fotografii pořídil ve Washingtonu, D.C., kde se před Pentagonem shromáždily tisíce protiválečných aktivistů, aby protestovali proti účasti Ameriky ve Vietnamu, obrázek ukazuje mladou dívku Jan Rose Kasmirovou s květinou v ruce a laskavým pohledem v očích, stojící před několika vojáky s puškami, umístěnými za účelem blokování protestujících. Riboud řekl o fotografii: „Právě mluvila, pokoušela se zaujmout vojáky, možná se s nimi pokusila vést dialog. Měl jsem pocit, že se jí vojáci báli víc, než se bála ona jejich bajonetů.“\n\nV roce 1961 se Riboud oženil s americkou sochařkou Barbarou Chase, která žila v Paříži. Měli dvě děti. Byla známá díky svému románu \"Sally Hemings\" (1979), který získal kladné ohlasy a stal se bestsellerem. Rozvedli se před rokem 1981.\n\nPozději se oženil s Catherine Chaine, novinářkou a spisovatelkou.\n\nRiboud zemřel v Paříži dne 30. srpna 2016 ve věku 93 let.\n\n\n\n\n\n"}
{"id": "1201567", "url": "https://cs.wikipedia.org/wiki?curid=1201567", "title": "Ligamentum inguinale reflexum", "text": "Ligamentum inguinale reflexum\n\nLigamentum inguinale reflexum je vaz u savců spojující Naeolovu aponeurosu (klinický název pro úpon m. pyramidalis na os pubis před m. rectus abdominis) a gubernaculum testis ve skrotu. Vaz prochází třísleným kanálem a vyplňuje mediokaudální úhel anulus inguinalis superficialis. Svůj název \"reflexum\" získal, protože reflektuje sestup varlat, se kterými sdílí některé obaly (fascia spermatica interna, periorchium, epiorchium). Vaz je u člověka rudimentární, většího významu nabýval u zástupců řádu Marsupialia.\n\nPro označení vazu je používá také eponyma ligamentum Collesi.\n\nVaz chybí u 5 až 7 % mužů, jeho absence nezpůsobuje žádné následky. Ligamentum se nachází i u žen, kde se upíná na ligamentum teres uteri, spojitost je pravděpodobná s břišním vakem vačnatců.\n"}
{"id": "1201569", "url": "https://cs.wikipedia.org/wiki?curid=1201569", "title": "Richard Müller (politik)", "text": "Richard Müller (politik)\n\nRichard Müller (7. června 1844 Plzeň – 24. dubna 1889 Mimoň) byl rakouský politik německé národnosti z Čech, poslanec Českého zemského sněmu.\n\nAbsolvoval studium práv. Od roku 1877 působil jako notář v Mimoni. Byl členem obecního zastupitelstva. Působil v tělovýchovné jednotě Turnverein a německém národnostním spolku Deutscher Schulverein.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii městskou, obvod Cvikov, Mimoň. Byl oficiálním kandidátem německého volebního výboru (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887.\n\nZemřel v dubnu 1889.\n"}
{"id": "1201571", "url": "https://cs.wikipedia.org/wiki?curid=1201571", "title": "Kostel svatého Mikuláše (Běsno)", "text": "Kostel svatého Mikuláše (Běsno)\n\nKostel svatého Mikuláše je římskokatolický filiální kostel v Běsně v okrese Louny. Některé zdroje uvádějí, že je zasvěcen svatému Vojtěchovi, ale podle katalogu litoměřické diecéze je patronem kostela svatý Mikuláš. O patrociniu sv. Mikuláše svědčí rovněž starobylé inventáře kostela i soupis poddaných podle víry z roku 1651. K zajímavostem patří, že lokální německá vlastivěda uvádí, že v roce 1788 byl kostel zasvěcen Navštívení Panny Marie, ale jedná o ojedinělou informaci. V žádných jiných pramenech se taková zmínka již pak totiž nevyskytuje. Od roku 2013 je chráněn jako kulturní památka České republiky.\n\nGotický kostel je v Běsně zmiňován již okolo roku 1300, ale dochovaná podoba pochází z pozdějších přestaveb. Přestavba v barokním slohu proběhla roku 1701 a další v roce 1788.\n\nK východu orientovaný jednolodní kostel stojí uprostřed návsi. Má obdélný půdorys s pravoúhlým presbytářem, k jehož jižní straně je připojena sakristie. Fasády zdí jsou členěné pouze obdélníkovými okny se segmentovým zakončením. Na západní straně stojí v ose lodi hranolová věž. V západní části plochostropé lodi stojí na čtyřech kamenných sloupech kruchta s půlkruhově vypnutým a štukem zdobeným středem. Strop je rozčleněn dvěma čtyřlistými štukovými zrcadly. Štukovou výzdobou ze druhé poloviny osmnáctého století jsou zdobená také okna a zeď nad vítězným obloukem. Presbytář je zaklenutý křížovou klenbou na klínově vyžlabených žebrech spojených kruhovým svorníkem.\n\nPanelový hlavní oltář s novodobým obrazem pochází spolu s dalším vybavením z poloviny osmnáctého století. Doplňují ho boční oltáře zasvěcené svatému Linhartovi a Panně Marii, kazatelna a křtitelnice.\n\n"}
{"id": "1201572", "url": "https://cs.wikipedia.org/wiki?curid=1201572", "title": "Únos školaček z Chiboku", "text": "Únos školaček z Chiboku\n\nÚnos školaček z Chiboku se odehrál v noci ze 14. na 15. dubna 2014, kdy bylo z internátu vládní střední školy v nigerijském městě Chiboku uneseno 276 převážně křesťanských studentek. K únosu dívek se přihlásila nigerijská salafistická povstalecká skupina Boko Haram, operující v nigerijském státě Borno. 57 dívkám se podařilo únoscům uprchnout v následujících několika hodinách, další dívky byly propuštěny až po několika letech a přes 100 dívek nadále zůstává v zajetí.\n\nNěkteré z dívek, kterým se podařilo utéct, popsaly své zajetí na mezinárodních konferencích věnovaných lidským právům. V reakci na únos vznikla mezinárodní kampaň \"#BringBackOurGirls\", k níž se přidaly různé celebrity, jako například první dáma USA Michelle Obamová. Od té doby došlo k k několika jednáním o propuštění zbývajících 219 dívek, která byla do dubna 2016 neúspěšná. V dubnu 2016 zveřejnila skupina Boko Haram video zachycující část unesených dívek. Novinové zprávy spekulovaly o tom, že Boko Haram doufala v to, že využije unesené dívky jako vyjednávací páku, pro propuštění některých zajatých velitelů. 18. května 2016 objevila skupina vládou podporované místní domobrany v pralese Sambisa u hranic s Kamerunem jednu z unesených dívek Aminu Ali Nkekiovou spolu s jejím dítětem a manželem, podezřelým z příslušnosti ke skupině Boko Haram. 20. května nigerijské bezpečnostní složky osvobodily při osvobozování jiné skupiny rukojmích další dívku, Serah Lukovou.\n\nDalší jednání mezi vládou a Boko Haram, která zprostředkoval Mezinárodní červený kříž a Švýcarsko, pomohla 13. října 2016 osvobodit dalších 21 školaček. Dalších 82 školaček propustila skupina na začátku května 2017, které vyměnila s nigerijskou vládou za osoby podezřelé z příslušnosti k Boko Haram.\n\nPodle kritiků nigerijské vlády je tento nejznámější případ násilností Boko Haram jedním z mála, o které se vláda stará. Skupina unesla kromě školaček v Chiboku další stovky dětí i dospělých, přičemž podle OSN UNICEF využívá unesené děti k sebevražedným útokům.\n"}
{"id": "1201580", "url": "https://cs.wikipedia.org/wiki?curid=1201580", "title": "Cena Vladimira Nazora", "text": "Cena Vladimira Nazora\n\nCena Vladimira Nazora () je ocenění každoročně udělované chorvatským Ministerstvem kultury chorvatským osobnostem a umělcům v různých oborech. Bylo založeno v roce 1959 a nese jméno básníka a spisovatele Vladimira Nazora. Od roku 2014 je udělována v následujících kategoriích:\n\n\nV každé kategorii jsou udělovány dvě ceny – cena za celoživotní dílo (celkový přínos v příslušném oboru) a každoroční ocenění (za významné dílo v oboru za posledních dvanáct měsíců). Vítězové za uplynulý rok jsou vyhlášeni každoročně 19. června, v den výročí smrti Vladimira Nazora.\n\nZdroj: Seznam oceněných na stránkách chorvatského ministerstva kultury\n\n \n"}
{"id": "1201581", "url": "https://cs.wikipedia.org/wiki?curid=1201581", "title": "Jan Nedvídek", "text": "Jan Nedvídek\n\nJan Nedvídek (22. února 1843 Počátky – 11. srpna 1891 Počátky) byl rakouský podnikatel a politik české národnosti z Čech, poslanec Českého zemského sněmu.\n\nVystudoval německou nižší reálnou školu v Jihlavě a pak českou vyšší reálku v Praze. V roce 1861 po jeden rok studoval národohospodářství na pražské polytechnice. Pak pracoval v otcově soukenické firmě. Později byl účetním v záložně. Roku 1871 zakoupil bývalou Landfrassovu tiskárnu v Táboře. Od roku 1872 vydával týdeník \"Český jih\", do kterého i přispíval. Roku 1883 se stal členem obecního zastupitelstva a rady. Publikoval práce v oboru národohospodářství. Od roku 1884 zasedal v obchodní a živnostenské komoře v Českých Budějovicích. Zasloužil se o vítězství českého bloku v komoře roku 1883.\n\nV 80. letech se zapojil i do vysoké politiky. V doplňovacích zemských volbách v září 1887 byl zvolen na Český zemský sněm, kde zastupoval kurii obchodních a živnostenských komor, obvod Budějovice. Nahradil poslance Františka Lobkowicze. Poslanecké kariéry se vzdal kvůli těžké oční nemoci.\n\nZemřel v srpnu 1891. Od jara 1891 trpěl vážnou chorobou, kvůli které se krátce před smrtí odebral na léčení do lázní svaté Kateřiny.\n"}
{"id": "1201584", "url": "https://cs.wikipedia.org/wiki?curid=1201584", "title": "Al Hamra Tower", "text": "Al Hamra Tower\n\nAl Hamra Tower je mrakodrap ve městě Kuvajt státu Kuvajt. Je to nejvyšší stavba Kuvajtu. 414 metrů vysoký mrakodrap slouží především jako kanceláře, nachází se zde také obchodní centrum či restaurace. Mrakodrap byl navržen architektonickými kancelářemi Skidmore, Owings and Merrill a Callison, začal se stavět v roce 2005 a dokončen byl v roce 2011.\n\nStavba je zahalená do skleněného pláště, má půdorys zaobleného čtverce. Stavba se tvaruje do výšky jako šroubovice okolo centrálního jádra.\n\nSouvisející články\n"}
{"id": "1201586", "url": "https://cs.wikipedia.org/wiki?curid=1201586", "title": "Fikayo Tomori", "text": "Fikayo Tomori\n\nOluwafikayomi Oluwadamilola \"Fikayo\" Tomori (* 19. prosince 1997) je kanadsko-anglický profesionální fotbalový obránce, který hraje v anglickém klubu Chelsea FC.\n\nV osmi letech se připojil k akademii Chelsea, ve které se propracoval až do výběru do 18 a 21 let, se kterými vyhrál FA Youth Cup a Juniorskou ligu UEFA v sezóně 2014/15 a 2015/16. V sezóně 2015/16 se stal hráčem roku akademie Chelsea FC.\n\n11. května 2016 se spolu s dalšími spoluhráči s akademie, Tammym Abrahamem a Kaseym Palmerem objevil na lavičce A-týmu v zápase Premier League proti Liverpoolu. Do zápasu, který skončil remízou 1:1, ovšem nezasáhl. 16. května se v posledním kole Premier League již svého debutu dočkal, když při zápase proti vítězi ligy Leicesteru City v 60. minutě vystřídal Branislava Ivanoviče (zápas skončil 1:1).\n\nTomori díky svému rodišti v Calgary reprezentoval Kanadu ve výběru do 20 let, za kterou odehrál pouze jeden zápas, a to přátelský zápas proti výběru Anglie do 20 let (Tomori byl kapitánem kanadského týmu, výhra 2:1). V květnu 2016 byl povolán do anglické fotbalové reprezentace do 19 let.\n\n"}
{"id": "1201587", "url": "https://cs.wikipedia.org/wiki?curid=1201587", "title": "Globasnitz", "text": "Globasnitz\n\nGlobasnitz () je dvojjazyčná obec v rakouské spolkové zemi Korutany, východojihovýchodně od Klagenfurtu, v okresu Völkermarkt. V obci bydlí asi 1600 obyvatel (rok 2016).\n\nObec Globasnitz leží mezi jižním okrajem údolí Jauntal (údolí řeky Drávy) a severním úpatím pohoří Karavanky. Hlavní část obce, vlastní Globasnitz, leží vzdušnou čarou asi 7 km od rakousko-slovinské státní hranice.\n\nGlobasnitz je tvořen čtyřmi katastrálními územími Globasnitz (Globasnica), Wackendorf (Večna vas), Jaunstein (Podjuna) a St. Stefan (Šteben).\n\nObec se skládá z následujících 10 částí (v závorce používané \"slovinské varianty\") (počet obyvatel k říjnu 2015):\n\nNa kopci \"Hemmaberg\" na území nynější obce Globasnitz sídlili již Keltové, Hemmaberg byl posvátné místo, zasvěcené bohu Jovenatovi.\n\nS římskou okupaci keltského království Noricum roku 15 př. n. l, za doby vlády římského císaře Claudius se objevili osadníci také v údolní rovině. Archeologické nálezy ukazují na vojenský tábor a význam místa jako přepřahací stanice podél římské cesty z \"Virunum\" (v Maria Saal) do \"Celeia\" (Celje) přes sedlo \"Luscha\". Centrum osady v místech dnešní hlavní části obce Globasnitz se nazývalo \"Iuenna\", odkud pochází název \"Jauntal\". Iuenna patřila do města Virunum. Západně a východně od starověkého a moderního osídlení se nachází antické pohřebiště. Nálezy jsou vystaveny v muzeu v centru města. Poklady, jako je východořímské sklo, řecký porcelán, římské víno, drahé textilie a šperky nebo římské podlahové mozaiky nebyli mezi obyvateli Iuenny nic cizího. Stejně zde byli uctívání jak římští, tak i keltští bohové.\n\nFunkce sídliště jako vojenské základny a přepřahací stanice, jakož i obchodní cesta do východní části římské říše zůstala neporušená i pod ostrogótským králem Theodorikem. Již v průběhu 4. století byla oblast ariánské víry pokatoličtěna. Na Hemmabergu byly, kromě staršího kostela, vykopány téměř současně postavené dva raně křesťanské kostely se zlomky bohatých mozaik v římském stylu.\n\nPo nájezdu Slovanů v pozdní antice kolem roku 500 našeho letopočtu zanikla obchodní cesta a obtížně uhájitelné údolní osady zmizely. Je pravděpodobné, že část populace se stáhla zpět na Hemmaberg. Zůstalo slovanské obyvatelstvo, pozdější Slovinci , což je docela dobře možné vzhledem k některým formám kulturní kontinuity a inkulturace - jako nezbytný výsledek zachování předslovanských názvů nivy nebo vodních jmen. Při sčítání v roce 1910 se 1264 lidí přihlásilo ke slovinské a 21 lidí k německé hovorové řeči. Na začátku první rakouské republiky byl Globasnitz sídlem slovinské farnosti.\n\nNázev Globasnitz je poprvé zmíněn v letech 1143-1163 jako \"Globasinvilla\". Kostel byl poprvé zmíněn v roce 1265, jako farní pak v roce 1296. Místní obec Globasnitz vznikla v roce 1850 a v letech 1865-1876 byla dočasně připojena k obci Eberndorf.\n\nPodle statistiky z roku 2001 měl Globasnitz celkem 1 645 obyvatel, z nichž 98,2 % byli občané Rakouska. Celkem 54,2 % se hlásilo k německy mluvícímu obyvatelstvu a 42,1 % obyvatel byli korutanští Slovinci.\n\nCelkem 96,0 % populace se hlásilo k římským katolíkům, k evangelíkům a k islámu 0,7  a bez vyznání bylo 1,7 %.\nDvojjazyčná farnost Globasnitz patří k bilingvnímu děkanátu Eberndorf/Dobrla vas.\n\nGlobasnitz se počítá k oblasti se slovinským dialektem oblasti Jauntal (slovinsky \"Podjunsko narečje\"), což je dialekt korutanské slovinské jazykové skupiny. Slovinský jazyk a kultura sledují dodnes historicky vývoj v celých jižních Korutanech, popř. oblasti Jauntal.\nNa hoře Hemmaberg (842 m n. m.) nad obcí:\nV obci:\n\nObecní rada má 15 členů a je po komunálních volbách v roce 2015 složena takto:\n\nStarostou je Bernard Sadovnik (\"Enotna Lista\").\n\n"}
{"id": "1201591", "url": "https://cs.wikipedia.org/wiki?curid=1201591", "title": "Timudej", "text": "Timudej\n\nTimudej je česká hudební skupina.\n\nHudebně se Timudej pohybuje na rozhraní více stylů počínaje odnožemi world music jako samba nebo balkánské rytmy, přes electro swing či přímočarý pop, až po elektronické beaty. Skupina tyto inspirace přetváří podle vlastních představ, svými texty je doplňuje o poeticko-dadaistické pojetí života a vyznává se v nich ze svého – podle vlastní charakteristiky – „bezmezného obdivu ke všem ženám světa“. Timudej svou taneční hudbou ve smyslu písní, na něž se dobře tančí, laškovně vybízí k tanci a zejména koncertní vystoupení okořeňuje notnou dávkou elektrizující energie a čirou radostí ze života. Souputníkem kapely je Timudej – fiktivní malý osmiletý chlapec nahlížející klíčovou dírkou do dámských sprch. Ten dal kapele pohled na svět a na jeho počest si také zvolila své jméno. Druhým takovým dobrým přítelem souboru je Rudy Korer, svým zpúsobem Timudejovo alter ego na špinavou práci, rovněž fiktivní, světoznámý mág, iluzionista a rodák ze Saské Kamenice (Chemnitz), někdejšího východoněmeckého Karl-Marx-Stadtu.\n\nKapela Timudej hraje ve složení Pavel Horák (hlavní zpěv, perkuse), Josef Landergott (bicí), Tomáš Jandura (baskytara), Tomáš Fleišer (kytara, zpěv), David Göttlich (klávesy, zpěv) a Georgi Bečev (saxofon, zpěv).\n\nPavel Horák, Josef Landergott a Tomáš Jandura založili spolu s moderátorem Radia 1 Kryštofem Koenigsmarkem, jenž později kapelu opustil, v malebném zákrutu řeky Berounky u lávky vedle černošického jezu, v jehož blízkosti se dodnes (2016) nachází zkušebna kapely. Záhy se k nim připojil kytarista Tomáš Jandura. Pro zvuk Timudeje se stal velmi určujícím příchod klávesisty Davida Göttlicha, který do tvorby vnesl matematickou přesnost a logiku a skupina pod jeho vlivem začíná rozvíjet nové hudební obzory, jež v někdejší undergroundové sestavě do té doby platily za přísně zapovězené.\n\nPo řadě demoalb Timudej v roce 2005 vydává své první plnohodnotné album Paní, pojďte si hrát. Ve směsici hravého popu s prvky reggae a naznačeným zájmem o world music lze najít i skladby, jež se staly koncertními stálicemi – například Banánová šťáva nebo Arabské peklo. Přibližně v té době přichází do kapely bulharský saxofonista Georgi Bečev a přináší s sebou výraźné prvky Balkánského stylu.\n\nTimudej se po celou dobu své existence soustřeďuje – kromě četných koncertních vystoupení, zkoušek provázených zábavou danou mj. prostředím blízké Berounky nebo hudebních soustředění v chalupách v pohraničních oblastech země – také na celovečerní estrádní představení nazývaná Varieté, označovaná koncepčně jako velkolepá. V jejich průběhu publiku předkládá vedle hudby vložky rúzných kulturních žánrú, minimalistická divadelní představení či filmové projekce dokumentující např. smyšlenou cestu prvního bulharského kosmonauta na Pluto nebo anabázi fenomenálního Rudyho Korera po zemích českých.\n\nV roce 2008 vychází druhé řadové album Con'Čerto Grando. Hudebně zde se vedle „horse popu“ prosazuje už naplno balkánský element sekundovaný latinskoamerickou rytmikou. V textech se rozvíjí mnohojazyčnost přecházející v jakousi tajnou řeč – Timudejovo dorozumívací specifikum. Po vydání CD následuje turné po ČR a skladba Príma v lese okupuje několik týdnů první místo hitparády Velká sedma na Radiu 1. Na tomto albu se objevuje řada fabulací, které si Timudej i do budoucna oblíbil – Jackson Queen, Tambarys aj. Jejich společným jmenovatelem je všeobjímající vlastnost obětovat se za každé situace pro ženu a vždy ji zachránit na poslední chvíli.\n\nPo dlouhé odmlce kapela Timudej v roce 2016 vydala své třetí album Ještěně, na kterém se producentsky podílel Honza Balcar, který je mimo jiné výhradním skladatelem hudby pro Cirk La Putyka. V jedenácti skladbách tu defiluje jedenáct osob možného označení jako „persona grata i non-grata“, každá z nich se představuje se svým unikátním příběhem. Timudej předkládá veřejnosti např. jakousi téměř neznámou Ritu Mitsouko – výtečnou francouzskou zpěvačku s minulostí pornoherečky nebo údajný pozapomenutý příběh zlínského velkoprůmyslníka Tomáše Bati, který se na počátku své slavné dráhy měl zaplést s tajemnou Surikatou. Nové album je věnováno opět ženám – řada písní nese názvy po klíčových postavách alba – Minea, Niké, Surikata, María, Rita Mitsouko, Ještěně... Každý z jedenácti příběhů má svou hlavní hrdinku, vystupující vždy jako velmi silná osobnost. Hudebně album Ještěně skupinu Timudej posunulo ještě dále k tanečním stylům celého světa a textově se vyžívá v různorodosti jazyků. Je na něm ještě víc než u předchozích alb patrné, že každý z členů kapely si na něj mohl promítnout své vlastní inspirace, hudební vzory a vlivy.\n\nI přes množství hudebních fines a rafinovaného výrazu v dílech se členové Timudeje vidí jako obyčejní lidé, kteří rádi hrají pro potěšení své vlastní i okolí. Jejich hudba má být především o tanci, libém prožitku a radosti ze života.\n\n\n"}
{"id": "1201592", "url": "https://cs.wikipedia.org/wiki?curid=1201592", "title": "Petar Šegedin", "text": "Petar Šegedin\n\nPetar Šegedin (8. července 1909 Žrnovo – 1. září 1998 Záhřeb) byl chorvatský spisovatel.\n\nPetar Šegedin se narodil v obci Žrnovo na ostrově Korčula, kde také absolvoval střední školu. Vystudoval Filosofickou fakultu na Záhřebské univerzitě. Pracoval jako učitel, profesor a diplomat, později se stal spisovatelem na volné noze. V 70. letech 20. století se dostal na „černou listinu“ pro svou kritiku komunistických funkcionářů a režimu i chorvatský nacionalismusv rámci Chorvatského jara a nějaký čas žil v dobrovolném exilu v Západním Německu. Byl jedním ze zakladatelů Chorvatského demokratického společenství (HDZ).\n\nUž v debutovém románu, vydaném v 1946, se Šegedinovo dílo vzdálilo od socialistického realismu a do chorvatské literatury přinesl existencialismus. Šegedin je také známým autorem esejí a cestopisů.\n\nŠegedin byl prezidentem organizace Matica hrvatska a členem Chorvatského svazu spisovatelů. Od roku 1963 byl členem Chorvatské akademie věd a umění. Šegedin byl v roce 1991 vyznamenán Cenou Vladimira Nazora za celoživotní dílo v oblasti literatury.\n\nPrvní díla zveřejnil kocem 30. let 20. století v časopise \"Pečat\", který vydával spisovatel Miroslav Krleža. Šegedin psal romány, povídky a eseje a po druhé světové válce patřil k nejdůležitějším jugoslávským autorům. Ve vysloveně psychologizujících dílech vyjadřuje většinou lidské obavy a popisuje své dětsví v Dalmácii.\n\n\n\n\n\n"}
{"id": "1201598", "url": "https://cs.wikipedia.org/wiki?curid=1201598", "title": "Feistritz ob Bleiburg", "text": "Feistritz ob Bleiburg\n\nFeistritz ob Bleiburg () je dvojjazyčný městys v rakouské spolkové zemi Korutany, východojihovýchodně od Klagenfurtu, v okresu Völkermarkt. Na jihovýchodě obec sousedí se Slovinskem. V obci bydlí asi 2100 obyvatel (rok 2016).\n\nObec Globasnitz leží mezi údolím Jauntal (údolí řeky Drávy) a masivem \"Petzen\", části pohoří Karavanky. Hlavní část obce, Feistritz , leží vzdušnou čarou asi 5 km od rakousko-slovinské státní hranice. Celá obec na jihovýchodě hraničí se Slovinskem. Přes městys Globasnitz protéká stejnojmenný potok a z větších jezer je na území obce jen jezero \"Pirkdorfer See\" s plochou 3,5 ha.\n\nGlobasnitz je tvořen čtyřmi katastrálními územími Unterort (\"Podkraj\"), Feistritz (\"Bistrica\"), Sankt Michael (\"Šmihel\") a Penk (\"Ponikva\").\n\nObec se skládá z následujících 15 částí (v závorce používané \"slovinské varianty\") (počet obyvatel k říjnu 2015):\n\nPodle statistiky z roku 2001 měla obec Feistritz ob Bleiburg celkem 2 128 obyvatel, z nichž 96,4 % byli občané Rakouska. Celkem 64,5 % se hlásí k německy mluvícímu obyvatelstvu a 32,7 % obyvatel jsou korutanští Slovinci.\n\nCelkem 92,9 % populace se hlásí k římským katolíkům, k evangelíkům 1,3 %, k islámu 1,1 % a bez vyznání je 2,9 %.\n\nKatolická farnost Sankt Michael patří k děkanátu Bleiburg. Dnes je dvojjazyčná. K farnímu kostelu sv. Michala/Šmihel pri Pliberku patří přidružené kostely Hof/Dvor, Rinkolach/Rinkole, St. Catherine am Kogl/Sv. Katarina a Wackendorf/Večna vas.\n\n\nObecní rada má 19 členů a je strukturována po komunálních volbách v roce 2015 takto:\nStarostou je Hermann Srienz (Sociálnědemokratická strana Rakouska).\n\n"}
{"id": "1201600", "url": "https://cs.wikipedia.org/wiki?curid=1201600", "title": "Anton Pichler", "text": "Anton Pichler\n\nAnton Pichler (\"cca 1834\" – 13. července 1893 Plzeň) byl rakouský úředník státních drah (ústřední inspektor Plzeňsko-březenské dráhy) a politik německé národnosti z Čech; poslanec Českého zemského sněmu.\n\nByl ústředním inspektorem Plzeňsko-březenské dráhy (součást c. k. státních drah). Zastával i post správního rady plzeňského akciového pivovaru. Získal Zlatý záslužný kříž.\n\nV 70. letech se zapojil i do vysoké politiky. V doplňovacích volbách v září 1871 byl zvolen na Český zemský sněm, kde zastupoval kurii venkovských obcí, obvod Tachov, Přimda. Mandát zde obhájil v řádných zemských volbách v roce 1872. Patřil k tzv. Ústavní straně (liberálně a centralisticky orientovaná, odmítající federalistické aspirace neněmeckých etnik). Zvolen byl i v následných zemských volbách v roce 1878 a zemských volbách v roce 1883. V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887.\n\nZemřel v červenci 1893 ve věku 59 let. Zemřel po dlouhé nemoci.\n"}
{"id": "1201601", "url": "https://cs.wikipedia.org/wiki?curid=1201601", "title": "Hardangerfjord", "text": "Hardangerfjord\n\nHardangerfjord je dlouhý úzký záliv Atlantského oceánu v norském kraji Vestland. Je druhým nejdelším fjordem v Norsku (po Sognefjordu) a třetím nejdelším na světě: je dlouhý 179 km, široký dva až deset kilometrů a jeho maximální hloubka dosahuje 860 metrů. Vstup do fjordu se nachází u ostrova Bømlo asi 80 km jižně od Bergenu, nejzazší výběžek směrem do vnitrozemí leží u města Odda. \n\nZ hlavního fjordu vybíhá řada postranních větví, jako Bømlafjorden, Fyksesund, Maurangerfjord, Eidfjord, Osafjord a Sørfjord. Uvnitř fjordu se nachází ostrov Varaldsøy o rozloze 45 km². V sousedství fjordu se nacházejí horské ledovce Folgefonna a Hardangerjøkulen. Tající voda z ledovců se prodává jako minerálka Isklar. Na západním konci fjordu se nachází bezlesá náhorní plošina Hardangervidda, dosahující nadmořské výšky až 1721 metrů, která byla vyhlášena národním parkem. Na jihu, okolo města Lofthus, se rozkládají třešňové a jabloňové sady. Ve vodách Hardangerfjordu fungují četné sádky, v nichž se pěstuje losos a pstruh duhový. Oblast patří také k nejvýznamnějším turistickým atrakcím Norska. V roce 2013 byl mezi obcemi Ullensvang a Ulvik zprovozněn visutý most přes fjord Hardangerbrua, s délkou 1380 metrů nejdelší most Norska. \n\n"}
{"id": "1201602", "url": "https://cs.wikipedia.org/wiki?curid=1201602", "title": "Kilian Fischhuber", "text": "Kilian Fischhuber\n\nKilian Fischhuber (* 1. srpna 1983, Waidhofen an der Ybbs) je bývalý rakouský reprezentant, sportovní lezec a bouldrista. Dvojnásobný Vicemistr světa v boulderingu z let 2005 a 2012. Trojnásobný vítěz Rockmasteru v Arcu v boulderingu a Mistr Evropy v boulderingu. Jedinečné série zlatých a stříbrných medailí dosáhl na světovém poháru, kterého se účastnil šestnáct let.\n\nBěhem devíti let po sobě (2004-2012) získal na světovém poháru ve sportovním lezení v boulderingu pět zlatých a čtyři stříbrné medaile, z toho dvakrát po sobě titul vítěze z roku 2007 obhájil. Celkem na SP i za výsledky ve sportovním lezení na obtížnost zvítězil také v kombinaci, ze které má šest medailí z let 2001-2007.\n\nVe sportovním lezení na rychlost závodil pouze na juniorských závodech.\n\n\n\n\n\n"}
{"id": "1201603", "url": "https://cs.wikipedia.org/wiki?curid=1201603", "title": "Paul Reynaud", "text": "Paul Reynaud\n\nPaul Reynaud (15. října 1878 Barcelonnette, Francie - 21. září 1966 Neuilly-sur-Seine, Francie) byl francouzský politik a prominentní právník meziválečného období. Byl předposledním premiérem Třetí republiky.\n\nPo vypuknutí války odmítl podporovat příměří s Německem a rezignoval na funkci. Neúspěšně se pokusil o útěk z Francie, ale byl zadržen. V roce 1942 byl vydán do Německa, kde byl vězněn v Sachsenhausenu. Později byl přesunut do věznice v hradu Itter v Rakousku, kde se v roce 1945 dočkal osvobození.\n\nPo válce se stal opět prominentním politikem a postupně vystřídal několik ministerských postů. Podporoval vytvoření Spojených států evropských a podílel se na vytvoření ústavy pro Pátou republiku. V roce 1962 po neshodách s prezidentem de Gaullem odešel z působení ve vládě.\n"}
{"id": "1201606", "url": "https://cs.wikipedia.org/wiki?curid=1201606", "title": "French Open 2016", "text": "French Open 2016\n\nFrench Open 2016 byl 115. ročník druhého tenisového grandslamu sezóny, konaný v rozmezí 22. května až 5. června 2016. Představoval jediný major hraný na antukovém povrchu, když probíhal na otevřených dvorcích Stade Roland-Garros v 16. městském obvodu francouzské metropole Paříži.\n\nTurnaj organizovali Mezinárodní tenisová federace a francouzský tenisový svaz Fédération Française de tennis. Řadil se do profesionálního okruhu mužů ATP World Tour a žen WTA Tour. Vítězové, vyjma smíšené čtyřhry, si do žebříčků připsali dva tisíce bodů.\n\nSinglové tituly obhajovali Švýcar Stan Wawrinka, kterého v semifinále vyřadil Andy Murray, a americká světová jednička Serena Williamsová, jež ve finále nestačila na Španělku Garbiñe Muguruzaovou.\n\nSrb Novak Djoković titulem z dvouhry zkompletoval jako osmý mužský tenista historie kariérní Grand Slam, stal se třetím hráčem, který vyhrál čtyři majory v řadě a postupem do čtvrtfinále jako první vydělal na odměnách více než 100 milionů dolarů.\n\n115. ročník se odehrával na osmihektarovém areálu Stade Roland-Garros v Paříži. Premiérový ročník se na tomto místě uskutečnil v roce 1928.\n\nTenisté bojovali o tituly v soutěžích mužských a ženských dvouher i čtyřher, smíšené čtyřhry, dvouhry a čtyřhry juniorů a juniorek do 18 let v kategorii Grade A, a také dvouhry a čtyřhry vozíčkářů v rámci okruhu handikapovaných UNIQLO Tour, turnaje zařazeného do kategorie Grand Slamu. Součástí byl také turnaj ženských legend a legend mužů do a nad 45 let, a to ve formě čtyřher.\n\nV areálu s více než dvaceti antukovými dvorci se rozhodující utkání závěrečné fáze odehrály na třech hlavních stadionech, kterými byly Court Philippe Chatrier, Court Suzanne Lenglen a Court 1.\n\nFrench Open byl posledním turnajem, z něhož mohli tenisté získat body pro žebříčky ATP a WTA, jejichž vydání z pondělí 6. června 2016 bylo rozhodující pro přímou účast tenistů a tenistek na Letních olympijských hrách 2016 v Riu de Janeiru.\n\nŠvýcar Roger Federer se z grandslamu 19. května 2016 odhlásil pro bolest zad. Přerušil tak sérii 17 startů na Roland Garros v řadě a také stanovil nový rekord otevřené éry 65 účastmi v hlavní soutěži Grand Slamu bez přerušení. Tento rekordní zápis činil 69 startů včetně kvalifikací a 73 včetně grandslamových juniorek. Naposledy předtím na majoru nestartoval na US Open 1999.\n\nDen před utkáním 3. kola svolal devítinásobný šampion Rafael Nadal ze Španělska tiskovou konferenci, na které oznámil odstoupení z turnaje. Hlavní příčinou bylo zraněné levé zápěstí, kvůli němuž už ve druhém kole proti argentinskému tenistovi Facundu Bagnisovi hrál s utišující injekcí. Krajan Marcel Granollers, se kterým se měl střetnout, tak bez boje prošel do osmifinále.\n\nTurnaj byl přerušován deštěm vytrvalejším než v jiných ročnících. V druhém pondělí, 30. června 2016, nebylo odehráno žádné utkání, což se naposledy předtím v rámci jednoho hracího dne stalo během ročníku 2000. Za zhoršené podmínky na dvorci kritizovala organizátory světová dvojka Agnieszka Radwańská, která v osmifinále dvouhry překvapivě vypadla se 102. hráčkou žebříčku Cvetanou Pironkovovou. Před přerušením pro déšť vedla 6–3 a 3–0. Následně však ztratila deset her za sebou a odešla poražena. Hru zhodnotila slovy: „\"Tohle přece není desetitisícový turnaj …, ale grandslam. Jak vůbec můžete povolit, aby se hrálo v dešti?\"“ Postupující Bulharka k tomu uvedla: „\"… byl [to] mimořádně těžký zápas, skoro dva dny jsme čekaly, než jsme ho mohly dohrát\".“\n\nVe svém čtvrtém finále na pařížský kurtech získal poprvé titul světový hráč číslo jedna Srb Novak Djoković. Zkompletoval tak sbírku svých grandslamových trofejí na dvanáct, jako osmý muž v historii završil kariérní grandslam, za vítězství na všech čtyřech Grand Slamech a stal se teprve třetím tenistou v historii, jenž vybojoval nekalendářní grandslam po výhře na všech čtyřech grandslamových turnajích v řadě.\n\nPremiérový grandslamový titul kariéry získala čtvrtá žena žebříčku Garbiñe Muguruzaová ze Španělska. Po Arantxe Sánchezové Vicariové se stala druhou Španělkou, která triumfovala na Roland Garros. Během turnaje ztratila pouhý set, o který ji připravila v úvodním kole Slovenka Anna Karolína Schmiedlová.\n\nPoprvé od roku 1990 triumfovala v Paříži španělská dvojice složená z Feliciana Lópeze a Marca Lópeze, pro něž to byla premiérová grandslamová trofej a druhá společná na okruhu ATP Tour.\n\nŽenskou čtyřhru ovládly Francouzsky Caroline Garciaová s Kristinou Mladenovicovou jako první čistě francouzská dvojice od roku 1971. Obě hráčky si připsaly premiérový triumf na grandslamovém turnaji ve čtyřhře žen.\n\nVítězi smíšené soutěže se stali Švýcarka Martina Hingisová a Ind Leander Paes. Oba šampioni tak po výhrách na Australian Open 2015, ve Wimbledonu 2015 a na US Open 2015 zkompletovali kariérní grandslam ve smíšené čtyřhře. V této kategorii si Švýcarka připsala premiérové vítězství z Roland Garros, páté celkově a dvacáté druhé na Grand Slamu. Pro Inda to byla také první pařížská trofej z mixu, desátá celkově a osmnáctý vavřín v rámci majoru.\n\n\nCelkový rozpočet French Open 2016 byl proti předešlému ročníku navýšen téměř o čtyři miliony eur a dosáhl výše 32 017 500 eur. Vítězové mužské a ženské dvouhry obdrží 2 000 000 eur, což představovalo nárůst o 11 % proti roku 2015.\n\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nNásledující tenisté obdrželi divokou kartu do hlavních soutěží.\n\nDivoké karty pro zástupce australského a amerického tenisu v singlových soutěžích byly přiděleny v rámci reciproční dohody tří ze čtyř tenisových svazů pořádajících Grand Slam – Tennis Australia, United States Tennis Association (USTA) a Fédération Française de tennis (FFT). Australská federace je udělila Jordanu Thompsonovi a Arině Rodionovové. Americký svaz zvolil Bjorna Fratangela a bývalou juniorskou světovou jedničku Taylor Townsendovou.\n\n\nTenisté, kteří postoupili do hlavních soutěží z kvalifikací.\n"}
{"id": "1201607", "url": "https://cs.wikipedia.org/wiki?curid=1201607", "title": "Oswald Pohl", "text": "Oswald Pohl\n\nOswald Ludwig Pohl (30. června 1892 Duisburg-Ruhrort – 8. června 1951 Landsberg am Lech) byl německý nacistický důstojník a člen SS v hodnosti Obergruppenführer. Během druhé světové války se podílel na správě koncentračních táborů. Po skončení války se skrýval, ale už v roce 1946 byl zadržen a následující rok stanul před americkým soudem za válečné zločiny a zločiny proti lidskosti. V roce 1951 byl popraven oběšením.\n\nNarodil se do rodiny kováře Hermanna Otto Emila Pohla a jeho ženy Auguste Pohl (rozené Seifert) jako páté z osmi dětí. V roce 1912 se stal plavčíkem u Kaiserliche Marine. Za 1. světové války sloužil v oblasti Baltského moře a při pobřeží Vlámska. Navštěvoval námořnickou školu a 1. dubna 1918 se stal vojenským pokladníkem. 30. října stejného roku se oženil.\n\nPo skončení války navštěvoval kurzy na obchodní škole a začal studovat právo na Univerzitě Christiana Alberta v Kielu. Brzy však odešel a stal se opět pokladníkem, tentokrát u Freikorps \"\"Brigade Löwenfeld\"\", působícím v Berlíně, Horním Slezsku a povodí Rúru. V roce 1920 byl, stejně jako mnoho mladých zapletených do Kappova puče, přijat do nového námořnictva Výmarské republiky Reichsmarine.\n\nV roce 1925 se Pohl stal členem SA, o rok později 22. února 1926, vstoupil jako člen #30842 do NSDAP. Někdy během roku 1929 se Pohl stal členem SS. V roce 1933 se setkal s Heinrichem Himmlerem a stal se jeho chráněncem. Byl jmenován do funkce náčelníka oddělení správy ve štábu říšského vůdce SS a získal hodnost \"SS-Standartenführer\". Tak začal ovlivňovat správu koncentračních táborů.\n"}
{"id": "1201616", "url": "https://cs.wikipedia.org/wiki?curid=1201616", "title": "French Open 2016 – mužská dvouhra", "text": "French Open 2016 – mužská dvouhra\n\nDo soutěže mužské dvouhry pařížského grandslamu French Open 2016 nastoupilo sto dvacet osm tenistů. Z kvalifikace prošlo dvacet hráčů, z toho šestnáct řádně po vítězstvích ve třech kvalifikačních kolech a čtyři jako tzv. šťastní poražení. Turnaj probíhal mezi 22.  květnem až 5. červnem 2016. Obhájcem titulu byl čtvrtý hráč světa Stan Wawrinka ze Švýcarska, který v zápase o finále podlehl nasazené dvojce Andymu Murraymu.\n\nTřetí hráč žebříčku a vítěz z roku 2009 Roger Federer se z grandslamu 19. května 2016 odhlásil, aniž by specifikoval zdravotní příčinu. Přerušil tak sérii 17 startů na Roland Garros v řadě a také stanovil nový rekord otevřené éry 65 účastmi v hlavní soutěži Grand Slamu bez přerušení. Tento rekordní zápis činil 69 startů včetně kvalifikací a 73 včetně grandslamových juniorek. Naposledy předtím na majoru nestartoval na US Open 1999. 34letý Švýcar na pařížských dvorcích trénoval jen 20 minut ve středu 18. května.\n\nDevítinásobný španělský vítěz Rafael Nadal svolal před utkáním třetího kola proti krajanovi Marcelu Granollersovi tiskovou konferenci, na které oznámil odstoupení z turnaje. Příčinou bylo zraněné levé zápěstí, kvůli němuž už ve 2. kole proti argentinskému tenistovi Facundu Bagnisovi hrál s utišující injekcí a přes noc se tyto problémy zhoršily: „\"Ve čtvrtek jsem ještě mohl hrát, ale v noci to začalo víc a víc bolet a dneska se zápěstím vůbec nemohu hýbat\",“ uvedl.\n\nStejně jako na úvodním majoru roku Australian Open postoupili do finále první dva hráči žebříčku Srb Novak Djoković a Skot Andy Murray. Přestože Srb úvodní sadu ztratil, zbylé tři vyhrál a po 3:03 hodinách zkompletoval titulem z Roland Garros kariérní Grand Slam jako osmý tenista historie, když ovládl všechny čtyři velké turnaje. Ve dvaceti devíti letech byl s Andrem Agassim nejstarším, kterému se tento výkon podařil. Po výhrách ve Wimbledonu, US Open a na Australian Open navíc dosáhl na tzv. nekalendářní grandslam, když triumfoval na čtyř majorech v řadě. Po Rodu Laverovi (1969) se stal druhým mužem otevřené éry, jenž takového výsledku dosáhl a po Donu Budgeovi třetím tenistou historie.\n\nZ předchozích tří pařížských finále 2012, 2014 a 2015 odešel Djoković poražen. Trofej znamenala jeho šedesáté páté turnajové vítězství na okruhu ATP Tour a dvanáctým vavřínem z majoru se posunul na čtvrté místo historických tabulek, které sdílel s Australanem Royem Emersonem, respektive třetí pozici open éry. Do žebříčku ATP si připsal 2 000 bodů a získal částku 2 000 000 eur, finalista pak poloviční prémii.\n\nAndy Murray se stal prvním britským finalistou Roland Garros od roku 1937, kdy z něho odešel poražen Bunny Austin. V desátém přímém boji o grandslamový titul Murray poosmé prohrál, z toho pětkrát jej zdolal Djoković. Všech 26 předchozích utkání na French Open, v nichž Skot vyhrál úvodní sadu, dovedl do vítězného konce. Proti Srbovi měl v těchto zápasech s vítězným prvním setem, bilanci výher a proher 9–4.\n\nDjoković v Paříži zvítězil při dvanácté účasti, což představovalo nejdelší období muže v čekání na zisk prvního titulu. Z předchozích dvaceti tří odehraných grandslamů nepostoupil do finálového duelu pouze pětkrát. Postupem do čtvrtfinále si srbský tenista 2. června zajistil start na závěrečném Turnaji mistrů v Londýně. Navíc tato výhra znamenala, že se stal prvním tenistou historie s více než 100 miliony dolarů výdělku na odměnách. Po kole částka činila 100 001 974 dolarů a po turnaji pak 101 917 404 dolarů. Druhý Federer měl na kontě přes 98 milionů.\n"}
{"id": "1201617", "url": "https://cs.wikipedia.org/wiki?curid=1201617", "title": "French Open 2016 – ženská dvouhra", "text": "French Open 2016 – ženská dvouhra\n\nDo soutěže ženské dvouhry pařížského grandslamu French Open 2016 nastoupilo sto dvacet osm tenistek. Z kvalifikace prošlo třináct hráček, z toho dvanáct řádně po výhrách ve třech kolech a jedna jako tzv. šťastná poražená. Turnaj probíhal mezi 22. květnem až 5. červnem 2016. Obhájkyní titulu byla americká světová jednička Serena Williamsová. \n\nNa počátku turnaje soupeřily o post světové jedničky tři nejvýše nasazené hráčky – Serena Williamsová, Agnieszka Radwańská a Angelique Kerberová, která jako úřadující šampionka Australian Open vypadla již v úvodním kole. Radwańská pak skončila v osmifinále. Američanka si první pozici po turnaji udržela.\n\nSerena Williamsová usilovala potřetí o svou 22. grandslamovou trofej a vyrovnání rekordu otevřené éry Steffi Grafové. Neuspěla již v semifinále US Open 2015 a ani ve finále Australian Open 2016. Roland Garros představoval její jediný turnaj „velké čtyřky“, na němž nikdy nevyhrála dva ročníky za sebou.\n\nV open éře se pařížská obhajoba do roku 2016 podařila pěti tenistkám. Jednalo se o 21. grandslam Sereny Williamsové, na němž plnila roli nejvýše nasazené hráčky (11 z 20 takových předešlých účastí proměnila v titul). Titulem se mohla stát nejstarší šampionkou French Open, ale věkový rekord Maďarky Zsuzsy Körmöczyové z roku 1958, která triumfovala ve věku 33 let a 279 dní, nezlomila.\n\nDo čtvrtfinále grandslamu se poprvé probojovala 108. hráčka klasifikace Shelby Rogersová. Vyjma sester Sereny a Venus Williamsových se tak stala první Američankou v této fázi Roland Garros od roku 2005, kdy se mezi poslední osmičku podívala Lindsay Davenportová.\n\nZa zhoršené podmínky na dvorci kritizovala organizátory světová dvojka Agnieszka Radwańská, která v osmifinále překvapivě vypadla se 102. hráčkou žebříčku Cvetanou Pironkovovou. Před přerušením pro déšť vedla 6–3 a 3–0. Následně však ztratila deset her za sebou a odešla poražena. Hru zhodnotila slovy: „\"Tohle přece není desetitisícový turnaj …, ale grandslam. Jak vůbec můžete povolit, aby se hrálo v dešti?\"“ Postupující Bulharka k tomu uvedla: „\"… byl [to] mimořádně těžký zápas, skoro dva dny jsme čekaly, než jsme ho mohly dohrát\".“ Ve stejný hrací den skončila i šestá nasazená Simona Halepová, jež mezi poslední šestnáctkou tenistek nestačila na Samanthu Stosurovou poté, co nezvládla dohrávku po dešťové pauze.\n\nDo čtvrtfinále prošly čtyři nenasazené hráčky, což na grandslamu znamenalo nejvyšší počet takových tenistek od US Open 2009 a v rámci French Open od roku 1988.\n\nV repríze wimbledonského finále z roku 2015 oplatila 22letá Garbiñe Muguruzaová porážku 34leté Sereně Williamsové a vybojovala premiérový grandslamový titul kariéry. Po Arantxe Sánchezové Vicariové se stala druhou Španělkou, která Roland Garros vyhrála. Do žebříčku WTA si připsala 2 000 bodů a získala částku 2 000 000 eur, finalistka pak poloviční prémii. Poměr vzájemných zápasů snížila na 2–3, když všech pět utkání dvojice odehrála na Grand Slamu. Muguruzaová se v žebříčku WTA poprvé posunula na 2. místo za Williamsovou a stala se tak po Sánchezové Vicariové první ženou z Iberského poloostrova na této pozici od roku 1996. Pohár převzala od tenisové legendy Billie Jean Kingové.\n\nPři slavnostním ceremoniálu pak šťastná Španělka uvedla: „\"Hrála jsem grandslamové finále proti nejlepší hráčce historie a jsem nesmírně šťastná, že jsem ji porazila. Serena je silová hráčka a nic mi nedala zadarmo. Musela jsem se koncentrovat na každý míč, což se mi povedlo. Byl to obrovský boj a jsem opravdu ráda, že jsem to zvládla. Je to neskutečné\"!“ Williamsová své sokyni pogratulovala a vyvrátila, že by za prohrou stálo její zranění: „\"Garbiňe má před sebou velkou budoucnost. Ví, jak má hrát na velkých turnajích, a teď už zjevně ví, jak vyhrát grandslam. Jsem v pohodě. Rozhodlo to, že jsem nehrála tak, jak je potřeba k vítězství, a ona ano. Na tom záleží, ne na nějakém přitahovači\".“\n"}
{"id": "1201618", "url": "https://cs.wikipedia.org/wiki?curid=1201618", "title": "French Open 2016 – mužská čtyřhra", "text": "French Open 2016 – mužská čtyřhra\n\nDo soutěže mužské čtyřhry na pařížském grandslamu French Open 2016 nastoupilo šedesát čtyři párů. Obhájcem titulu byl chorvatsko-brazilský pár Ivan Dodig a Marcelo Melo, jenž v semifinále nestačil na Španěly Feliciana Lópeze a Marca Lópeze. \n\nPrvní společný grandslamový titul získali patnáctí nasazení Španělé Feliciano López a Marc López, když ve finále přehráli americkou bratrskou dvojici Boba a Mikea Bryanovi ve třech setech. Pro oba se jednalo o první grandslamový titul z jakékoliv dospělé kategorie na grandslamu a 33letý Marc López se dočkal premiérové grandslamové trofeje na třetí pokus, když předtím neuspěl s Marcelem Granollersem na French Open 2014 a na US Open 2014. Stali se první vítěznou španělskou dvojicí v Paříži od roku 1990, kdy triumfovali Sergio Casal a Emilio Sánchez. \n\nPo utkání pak při slavnostním ceremoniálu nadšený Feliciano López uvedl: „\"Neumíte si představit, co znamená vyhrát vůbec poprvé Grand Slam, proti nejlepším hráčům v tomto sportu\".“\n\nKaždý z vítězů do žebříčku ATP získal 2 000 bodů a pár si rozdělil částku 500 000 eur, finalisté pak poloviční prémii.\n\n Pierre-Hugues Herbert / Nicolas Mahut \"(3. kolo)\n"}
{"id": "1201619", "url": "https://cs.wikipedia.org/wiki?curid=1201619", "title": "French Open 2016 – ženská čtyřhra", "text": "French Open 2016 – ženská čtyřhra\n\nDo soutěže ženské čtyřhry na pařížském grandslamu French Open 2016 nastoupí šedesát čtyři párů. Obhájcem titulu byla americko-česká dvojice Bethanie Matteková-Sandsová a Lucie Šafářová, která v úvodním kole nestačila na pár složený z Nizozemky Kiki Bertensové a Švédky Johanny Larssonové.\n\nKaždá z vítězek do žebříčku WTA získala 2 000 bodů a pár si rozdělil částku 500 000 eur, finalistky pak poloviční prémii.\n\nPrvní pár světa, tvořený Švýcarkou Martinou Hingisovou a Indkou Saniou Mirzaovou, usiloval po výhrách ve Wimbledonu, US Open a na Australian Open o čtvrtou grandslamovou trofej v řadě, když Hingisová již nekalendářní grandslam ve čtyřhře získala v sezónách 1998–1999. Ovšem ve 3. kole podlehly nenasazeným dvacetiletým Češkám Barboře Krejčíkové a Kateřině Siniakové, které jim tak oplatily čtvrtfinálovou porážku z dubnového Porsche Tennis Grand Prix 2016.\n\nSoutěž ovládla pátá nasazené francouzská dvojice složená z Caroline Garciaové a Kristiny Mladenovicové, když ve finále zdolaly sedmé nasazené Rusky Jekatěrinu Makarovovou a Jelenu Vesninovou po bitvě ve třech sadách. Pro obě hráčky se jednalo o jejich první grandslamovou trofej, a jako první čistě francouzská dvojice zvítězila v této soutěži od roku 1971. Garciaová svůj hned první start v grandslamovém finále proměnila ve vítězství. Její partnerka Mladenovicová už předtím jedno finále hrála, když po boku maďarské tenisky Tímey Babosové neuspěla ve Wimbledonu 2014. Navíc s Kanaďanem Danielem Nestorem vyhrála mix ve Wimbledonu 2013 a Australian Open 2014.\n\nPři slavnostním ceremoniálu pak Garciaová byla ráda, že je přišlo podpořit hodně diváků: „\"Když jsem se podívala na program a viděla, že hrajeme už od 11:30, tak jsem si myslela, že tu bude prázdno. Ale teď vám děkuji, že vás přišlo tolik\".“ Spoluhráčka Mladenovicová k tomu také dodala: „\"I já jsem měla obavy, že tu moc lidí nebude. Ale je skvělé, že jste se přišly podívat a podpořit nás. Je úžasné sdílet tuhle atmosféru s fanoušky a svou rodinou\".“ Obě pak neskrývaly ani své emoce: „\"Toto jsou emoce. Víte, vyhrát Grand Slam je něco, co už vám nikdo ve vašem životě nevezme. Vaše jméno bude na tomto poháru navždycky\",“ uvedla Garciaová a Mladenovicová ji doplnila: „\"Tady to je, vyhrát tady s Caroline na Roland Garros, to je prostě neuvěřitelné\".“\n\n Martina Hingisová / Sania Mirzaová \"(3. kolo)\n"}
{"id": "1201620", "url": "https://cs.wikipedia.org/wiki?curid=1201620", "title": "Édouard Boubat", "text": "Édouard Boubat\n\nÉdouard Boubat (13. září 1923 Paříž - 30. června 1999) byl francouzský fotograf a fotoreportér.\n\nVystudoval grafickou školu () a potom pracoval v reprodukčním ateliéru. Fotografoval pro zábavu ve svém volnu. V roce 1947 získal cenu firmy Kodak za snímek \"La petite fille aux feuilles mortes\". V roce 1949 uviděl jeho fotografie Pablo Picasso a povzbuzoval jej v další tvorbě. V roce 1951 se zúčastnil výstavy v pařížské galerii \"La Hune\" spolu s Brassaïem, Robertem Doisneau, Izisem a Paulem Facchettim, kterou zorganizoval Robert Delpire.\n\nNa základě tohoto úspěchu u něj objednala redakce časopisu \"Réalités\" první reportáž \"Pařížští řemeslníci\" (). Po své druhé reportáži pro tento časopis v roce 1952 (\"Le Pèlerinage de Saint Jacques de Compostelle\") se stal stálým spolupracovníkem. By vyslán na čtyřměsíční cestu do Spojených států amerických, aby připravil zvláštní monotematické číslo.\n\nV roce 1955 se zúčastnil výstavy humanistické fotografie \"Lidská rodina\" (The Family of Man).\n\n\n"}
{"id": "1201621", "url": "https://cs.wikipedia.org/wiki?curid=1201621", "title": "Doktor umění", "text": "Doktor umění\n\nDoktor umění (ve zkratce ArtD. z latinského \"artis doctor\", popř. Art.D., původně z lat. \"artium doctor\", někdy též D.Arts či D.A. atp.) je akademický titul, který se obvykle uděluje absolventům vysokoškolského doktorského studia v uměleckých oborech na některých vysokých školách ve světě (např. na Slovensku). Tento akademický titul ve zkratce ArtD. se uvádí za jménem nositele a je od jména oddělen čárkou, jedná se o obdobu Ph.D. pro umělce.\n\nTypický je tento doktorský program (v angličtině Doctor of Arts) například ve Spojených státech amerických.\n\nNa českých vysokých školách tento akademický titul absolventům doktorských studií není udělován (i v uměleckých oborech se v ČR udílí klasické Ph.D. – doktor). Dle českého vysokoškolského zákona však absolventi s vysokoškolským (magisterským – typicky MgA.) vzděláním mají i přípustnou výjimku a pro další postup (jmenování docentem, případně později profesorem) ani není doktorský studijní program (resp. vysoká škola) pro umělce nezbytnou podmínkou.\n"}
{"id": "1201622", "url": "https://cs.wikipedia.org/wiki?curid=1201622", "title": "Johann Mahal", "text": "Johann Mahal\n\nJohann Mahal (\"cca 1837\" – 29. srpna 1911 Mašovice) byl rakouský politik německé národnosti z Čech; poslanec Českého zemského sněmu.\n\nPůsobil jako hospodář v obci Mašovice a okresní starosta. Funkci okresního starosty v Horšovském Týně zastával od roku 1887. Po dobu 25 let byl i obecním starostou v Mašovicích.\n\nV 80. letech se zapojil i do vysoké politiky. V doplňovacích volbách v září 1887 byl zvolen na Český zemský sněm, kde zastupoval kurii venkovských obcí, obvod Horšovský Týn, Hostouň, Ronšperk. Byl oficiálním kandidátem tzv. Ústavní strany (liberálně a centralisticky orientovaná, odmítající federalistické aspirace neněmeckých etnik). Mandát zde obhájil v řádných zemských volbách v roce 1889.\n\nZemřel v srpnu 1911 ve věku 74 let.\n"}
{"id": "1201626", "url": "https://cs.wikipedia.org/wiki?curid=1201626", "title": "Ostrovnoj", "text": "Ostrovnoj\n\nOstrovnoj () je uzavřené město v Murmanské oblasti v Ruské federaci. Při sčítání lidu v roce 2010 měl 2171 obyvatel.\n\nOstrovnoj leží na severovýchodně poloostrova Koly u Svjatonosského zálivu Barentsova moře, blízko ústí řeky Jokangy.\n\nDo Ostrovného měla vést Kolská železnice, jejíž stavba byla po smrti Stalina zastavena a z níž byl do roku 1996 v provozu pouze krátký úsek z Apatit do Kirovsku. Město Ostrovnoj je proto běžně dostupné pouze lodí nebo letecky.\n"}
{"id": "1201627", "url": "https://cs.wikipedia.org/wiki?curid=1201627", "title": "TJ Dražovice", "text": "TJ Dražovice\n\nTJ Dražovice (celým názvem: Tělovýchovná jednota Dražovice) je český fotbalový klub, který sídlí v Dražovicích na Vyškovsku v Jihomoravském kraji. Založen byl roku 1949. Po dvou sestupech v řadě hraje od sezony 2019/20 v Okresním přeboru Vyškovska (8. nejvyšší soutěž).\n\nKlub své domácí zápasy odehrává na hřišti u koupaliště, rozměry travnaté hrací plochy jsou 102×55 metrů. Areál pojme 850 diváků, z čehož je 100 míst k sezení.\n\nÚčast v I. A třídě Jihomoravského kraje je dosud největším úspěchem oddílu (2010–2018).\n\nZdroj: \n\n\n\nZdroj: \n\n\n\nZdroj: \n\nTJ Dražovice „B“ je rezervním týmem Dražovic, který hraje od sezony 2019/20 Základní třídě Vyškovska – sk. B (10. nejvyšší soutěž). Největšího úspěchu dosáhl v sezoně 2010/11, kdy se účastnil Okresního přeboru Vyškovska (8. nejvyšší soutěž).\n\n\nZdroj: \n\n\n\nZdroj: \n\nTJ Dražovice „C“ byl druhým rezervním týmem Dražovic, který existoval v letech 2004–2008. Po celou dobu své existence hrál v nejnižší soutěži.\n\n\nZdroj: \n\n\n\nZdroj: \n\n"}
{"id": "1201628", "url": "https://cs.wikipedia.org/wiki?curid=1201628", "title": "Emanuel Reinelt", "text": "Emanuel Reinelt\n\nEmanuel Reinelt (27. září 1845 Chuderov – 15. února 1921 Liberec) byl rakouský pedagog a politik německé národnosti z Čech; poslanec Českého zemského sněmu.\n\nOd roku 1863 působil coby učitel na chlapecké hlavní škole v Liberci. Od roku 1873 vyučoval na městské škole v Broumově, od roku 1874 v Děčíně. 1. prosince 1874 se stal ředitelem měšťanských škol v Liberci a vedoucím obecné školy dívčí a chlapecké. Roku 1908 odešel na penzi. Byl starostou spolku učitelů v Liberci. V období let 1887–1890 zasedal v obecním zastupitelstvu.\n\nV 80. letech se zapojil i do vysoké politiky. V doplňovacích volbách v září 1887 byl zvolen na Český zemský sněm, kde zastupoval kurii městskou, obvod Liberec. Byl oficiálním kandidátem německého volebního výboru (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "1201629", "url": "https://cs.wikipedia.org/wiki?curid=1201629", "title": "Denis Brihat", "text": "Denis Brihat\n\nDenis Brihat (* 16. září 1928 Paříž) je francouzský fotograf.\n\nMládí strávil v Paříži. V roce 1947 se rozhodl stát se fotografem. Fofografoval pro památkovou správu. Zabýval se fotografií architektury a reklamní fotografií.\n\nV letech 1955-1957 fotografoval v Indii architeturu i reportáže ze života sikhů. V roce 1957 obdržel cenu Prix Niépce.\n\nV roce 1958 se přestěhoval na francouzský venkov (vesnice Bonnieux v departmentu Vaucluse). Věnoval se fotografii krajinných detailů. Své minimalistické výtvarné fotografie zpracovával v početně omezených sériích tří, šesti nebo deseti kopií.\n\n\n"}
{"id": "1201631", "url": "https://cs.wikipedia.org/wiki?curid=1201631", "title": "Guédelon", "text": "Guédelon\n\nGuédelon je pokus z oboru experimentální archeologie, v rámci kterého vzniká stejnojmenný hrad stavěný v moderní době středověkými postupy v Burgundsku ve Francii.\n\nHrad leží v obci Treigny v departementu Yonne přibližně čtyřicet kilometrů jihozápadně od města Auxerre. Ke stavbě bylo zvoleno místo nabízející dostatek základních surovin – opuštěný lom v blízkosti lesa a rybníka.\n\nStavba začala v roce 1997 z iniciativy Michela Guyota a její dokončení se předpokládá v polovině dvacátých let jednadvacátého století. Architektonicky má odpovídat období vlády Filipa II. Augusta, tedy zhruba létům 1180–1223.\n\nProjekt má zároveň už během stavby fungovat i jako turistická atrakce. V roce 2015 jej například navštívilo skoro 300 000 návštěvníků a může si tak dovolit platit 70 zaměstnanců.\n\n"}
{"id": "1201632", "url": "https://cs.wikipedia.org/wiki?curid=1201632", "title": "Vinzenz Rössler", "text": "Vinzenz Rössler\n\nVinzenz Rössler (\"cca 1839\" – 23. července 1905 Linec) byl rakouský právník a politik německé národnosti z Čech; poslanec Českého zemského sněmu.\n\nStudoval práva. V roce 1868 byl zaměstnán jako aktuár na okresním úřadě v Touškově (Tuschkau). Potom působil jako okresní soudce v Kaplicích. V letech 1882–1884 zasedal v obecním výboru, kde v roce 1885 patřil do právní komise. Byl zemským soudním radou. Byla mu udělena záslužná medaile. Roku 1884 se stal čestným občanem Kaplice.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii venkovských obcí, obvod Kaplice, Nové Hrady. Patřil mezi německé liberály (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. V následných doplňovacích volbách v září 1887 již v tomto obvodu na sněm usedl Heinrich Hütter.\n\nZemřel v červenci 1905 ve všeobecné nemocnici v Linci. Bylo mu 66 let. Tělo mělo být převezeno k pohřbu do Kaplice.\n"}
{"id": "1201636", "url": "https://cs.wikipedia.org/wiki?curid=1201636", "title": "Třeboradický hřbitov", "text": "Třeboradický hřbitov\n\nTřeboradický hřbitov se nachází v Praze 9 v městské části Třeboradice po obou stranách ulice U Hřbitovů. Slouží pro pohřby z Třeboradic, Čakovic, Letňan a Miškovic. Hroby zde má i obec Mirovice, která je za hranicí Prahy.\n\nHřbitov byl založen jako náhrada za zrušený hřbitov u kostela Nanebevzetí Panny Marie na Slaviborském náměstí. Ulice U Hřbitovů jej rozděluje na severní a jižní část. Jižní část má rozlohu 0,8 hektaru, severní 0,65 hektaru. Z ulice U Hřbitovů vedou do obou částí samostatné vedlejší vchody.\n\nSeverní hřbitov je starší, nejstarší hroby se nacházejí v jeho východní části. Urnové hroby v západní části doplňuje při zdi kolumbárium. Uprostřed severní zdi stojí kaple a kříž s nápisem: „1910 – 1940. V uctění památky zemřelých členů věnuje Obec baráčníků Mirovice.“ Ve východní části je hrob studenta architektury Antonína Svobody (1882) věnovaný třeboradickým spolkem Slavibor. Hlavní vchod vede z východu z ulice Bělomlýnská.\n\nU hlavního vchodu do jižního hřbitova byl založen malý urnový háj, hřbitovní kaple stojí při západní zdi. Při severní zdi jsou pohřbeni správci čakovického cukrovaru, architekt Emil Králíček (1877 – 1930), emeritní ředitel ČKD ing. Otakar Samohrd a vrchní policejní rada JUDr. Jiří Daniel, který zemřel v Mauthausenu. Rodiny čakovických statkářů zde mají vlastní hrobky. Hlavní vchod vede ze západu z ulice Schöllerova.\n\n"}
{"id": "1201642", "url": "https://cs.wikipedia.org/wiki?curid=1201642", "title": "Josef Salaschek", "text": "Josef Salaschek\n\nJosef Salaschek (10. června 1835 Radvanec – 11. dubna 1900 Praha) byl rakouský právník a politik německé národnosti z Čech; poslanec Českého zemského sněmu.\n\nNarodil se v Radvanci jako syn lesníka. Studoval gymnázium v České Lípě a pak vystudoval práva na Karlo-Ferdinandově univerzitě. 9. srpna 1867 byl jmenován adjunktem u okresního úřadu v Horní Plané. Na této pozici setrval do 4. listopadu 1873. Pak byl jmenován okresním soudcem v Chvalšinách. Později získal titul dvorního rady. Od roku 1881 přešel na post okresního soudce v Českém Krumlově. Roku 1885 se stal radou zemského soudu v Liberci a roku 1894 radou vrchního zemského soudu. Roku 1898 odešel do penze.\n\nV 80. letech se zapojil i do vysoké politiky. V doplňovacích zemských volbách v září 1882 byl zvolen na Český zemský sněm, kde zastupoval kurii venkovských obcí, obvod Český Krumlov, Chvalšiny, Planá. Mandát zde obhájil i v řádných zemských volbách v roce 1883. Rezignoval roku 1886. Patřil mezi německé liberály (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik).\n\nZemřel v dubnu 1900. Bylo mu 64 let.\n"}
{"id": "1201644", "url": "https://cs.wikipedia.org/wiki?curid=1201644", "title": "Seznam kapucínských klášterů", "text": "Seznam kapucínských klášterů\n\nNázev kapucínský klášter či klášter kapucínů může nést vícero objektů řádu menších bratří – kapucínů. Pro kapucínské klášterní kostely je typická poměrně strohá podoba s trojúhelníkovým průčelím a kruhovým oknem nad vstupem.\n\n\n"}
{"id": "1201649", "url": "https://cs.wikipedia.org/wiki?curid=1201649", "title": "SK Rakvice 1932", "text": "SK Rakvice 1932\n\nSK Rakvice 1932 (celým názvem: Sportovní klub Rakvice 1932) je český fotbalový klub, který sídlí v Rakvicích na Břeclavsku v Jihomoravském kraji. Založen byl roku 1932. Od sezony 2011/12 hraje I. A třídu Jihomoravského kraje – sk. B (6. nejvyšší soutěž).\n\nKlub své domácí zápasy odehrává na fotbalovém hřišti v rakvickém sportovním areálu, rozměry travnaté hrací plochy jsou 103×64 metrů. Areál pojme 800 diváků, z čehož je 300 míst k sezení.\n\nZdroj:\n\n\n\nZdroj: \n\n\n\nZdroj: \n\nPoznámky:\n\nSK Rakvice 1932 „B“ je rezervním týmem Rakvic, který se pohybuje v okresních soutěžích. Od sezony 2017/18 nastupuje v nejnižší soutěži na Břeclavsku.\n\n\nZdroj: \n\n\n\nZdroj: \n\n"}
{"id": "1201652", "url": "https://cs.wikipedia.org/wiki?curid=1201652", "title": "Seznam kustodů a prefektů tajného vatikánského archivu", "text": "Seznam kustodů a prefektů tajného vatikánského archivu\n\nSeznam kustodů a prefektů vatikánského archivu\n\n"}
{"id": "1201655", "url": "https://cs.wikipedia.org/wiki?curid=1201655", "title": "Gareth Gwenlan", "text": "Gareth Gwenlan\n\nGareth Gwenlan (26. dubna 1937 – 8. května 2016) byl velšský televizní producent a režisér. Narodil se v Breconu. Když mu byly dva roky, jeho otec zemřel na nediagnostikovanou cukrovku. Následně byl vychováván matkou a prarodiči. Později sloužil v Royal Air Force na Kypru. Studoval na Rose Bruford College a následně se věnoval herectví v divadle (profesionální debut měl v roce 1960). Později začal pracovat v televizi. Řadu let se podílel na seriálu \"Only Fools and Horses\". V roce 2013 mu byl udělen Řád britského impéria. Zemřel v Herefordshire ve věku 79 let.\n"}
{"id": "1201657", "url": "https://cs.wikipedia.org/wiki?curid=1201657", "title": "Hustířanský les", "text": "Hustířanský les\n\nHustířanský les je přírodní památka nacházející se jihozápadně od silnice spojující obce Hustířany a Vilantice ve vzdálenosti cca 1,5 km od Hustířan. Lokalita přírodní památky je fragment bukových doubrav s výrazným podílem hospodářského lesa v podobě smrkové monokultury v centrální a východní části území přírodní památky, modřínového lesa v severovýchodním cípu přírodní památky, mladé smrkové výsadby v severozápadní části území přírodní památky a olšiny v jihovýchodní části přírodní památky. Území patří do Královéhradeckého kraje, leží na rozhraní okresů Náchod a Trutnov.\n\nHlavním předmětem ochrany je populace silně ohroženého druhu – rostliny střevíčníku pantoflíčku (\"Cypripedium calceolus\") a jeho biotopu spolu s ochranou dalších zvláště chráněných druhů rostlin - vstavač nachový (\"Orchis purpurea\"), medovník velkokvětý (\"Melittis melissophyllum\"), okrotice bílá (\"Cephalanthera damasonium\"), upolín nejvyšší (\"Trollius altissimus\") a vemeník dvoulistý (\"Platanthera bifolia\").\n\n"}
{"id": "1201660", "url": "https://cs.wikipedia.org/wiki?curid=1201660", "title": "Rafa Silva", "text": "Rafa Silva\n\nRafael Alexandre „Rafa“ Fernandes Ferreira Silva (* 17. května 1993 Forte de Casa) je portugalský fotbalista hrající na postu ofenzivního záložníka. Od roku 2013 působí v klubu SC Braga. Mistr Evropy z roku 2016.\n\nPochází z vesnice Forte da Casa nedaleko Lisabonu, s profesionálním fotbalem začínal ve druholigovém klubu CD Feirense, v roce 2013 přestoupil do prvoligové Bragy. Byl vyhlášen nejlepším hráčem svého klubu za rok 2015.\nV Evropské lize 2015/16 pomohl Braze k postupu do čtvrtfinále, odehrál všechny zápasy, vstřelil tři branky a na čtyři nahrál. Byl autorem jediného gólu utkání FC Slovan Liberec — SC Braga 0:1.\n\nZájem o příchod Rafy Silvy projevily velkokluby FC Porto, Manchester United FC a Liverpool FC.\n\nS portugalskou jedenadvacítkou se zúčastnil Mistrovství Evropy hráčů do 21 let 2015 v České republice, kde Portugalci skončili na druhém místě a zajistili si postup na olympijský turnaj v Riu.\n\nV A-mužstvu portugalské reprezentace debutoval v březnu 2014 v přátelském utkání proti Kamerunu. Byl nominován na mistrovství světa ve fotbale 2014 v Brazílii, kde však nezasáhl ani do jednoho zápasu. Trenér Fernando Santos ho také zařadil do kádru pro mistrovství Evropy ve fotbale 2016 ve Francii.\n\n"}
{"id": "1201661", "url": "https://cs.wikipedia.org/wiki?curid=1201661", "title": "Daniel Pitek", "text": "Daniel Pitek\n\nDaniel Pitek (* 15. listopadu 1966) je český soukromý zemědělec, lesník a aktivní účastník veřejného dění. Od ledna do listopadu 2016 člen předsednictva Strany zelených.\n\nŽiví se jako soukromý zemědělec a lesník, věnuje se především sadařství, chovu ovcí, skotu a koní. Je členem Asociace strážců přírody ČR s místním působištěm v CHKO České středohoří. Stál u zrodu \"Milešovského spolku přátel přírody\", kterému předsedá.\n\nAngažuje se v Asociaci soukromého zemědělství, České společnosti ornitologické či v Pro-bio svazu. Aktivně se zasazoval mimo jiné o opravu drobných barokních sakrálních památek v okolí Milešova či o obnovu historické trati přes České středohoří, vystupoval proti prolomení limitů hnědého uhlí v severních Čechách a proti výstavbě logistického centra kamionů na hřebeni Krušných hor. Proslul zejména díky svým vodohospodářským zásahům v krajině, kolem Milešovky vytvořil desítky tůní a rybníků. Na svém hospodářství v Milešově pravidelně organizuje akce pro veřejnost, například \"Milešovské vítání jara\" či zimní věšení ptačích budek.\n\nV červnu 2016 získal Cenu Josefa Vavrouška za rok 2015 v kategorii výjimečný počin ve prospěch udržitelného způsobu života a životního prostředí.\n\nJe častým hostem dokumentárních a publicistických pořadů České televize.\n\nDaniel Pitek žije v obci Černčice na Teplicku.\n\nByl členem Strany zelených. Na sjezdu SZ v lednu 2016 v Praze byl zvolen členem předsednictva strany. Na tuto funkci však v listopadu 2016 rezignoval vzhledem ke špatnému volebnímu výsledku v krajských volbách. Ze SZ vystoupil na konci května 2017 v reakci na údajnou radikalizaci strany a neřešení kauz spojených s poradcem tehdejšího předsedy SZ Matěje Stropnického Martinem Čáslavkou.\n\nV komunálních volbách v roce 2014 kandidoval jako člen SZ za subjekt \"PRO! Velemín sdružení SZ a nezávislých kandidátů\" do Zastupitelstva obce Velemín na Litoměřicku, ale neuspěl. V krajských volbách v roce 2016 byl lídrem společné kandidátky SZ a Pirátů v Ústeckém kraji, ale neuspěl a do zastupitelstva se nedostal.\n\nVe volbách do Poslanecké sněmovny PČR v roce 2013 kandidoval za SZ v Ústeckém kraji, ale neuspěl.\n"}
{"id": "1201662", "url": "https://cs.wikipedia.org/wiki?curid=1201662", "title": "TJ Slavoj Rohatec", "text": "TJ Slavoj Rohatec\n\nTJ Slavoj Rohatec (celým názvem: Tělovýchovná jednota Slavoj Rohatec) je český fotbalový klub, který sídlí v Rohatci na Hodonínsku v Jihomoravském kraji. Založen byl roku 1928. Od sezony 1993/94 hraje v I. A třídě (6. nejvyšší soutěž).\n\nKlub své domácí zápasy odehrává na fotbalovém hřišti ve sportovním areálu TJ Slavoj v Rohatci, rozměry travnaté hrací plochy jsou 102×60 metrů. Areál pojme 700 diváků, z čehož je 300 míst k sezení.\n\nNejvětším úspěchem klubu je účast v I. A třídě, jíž je stabilním účastníkem. V rámci této soutěže se koncem 40. let 20. století krátce objevil v jedné ze skupin třetí nejvyšší soutěže.\n\nV sezoně 2018/19 mužstvo vedl Petr Vybíral.\n\nZdroj: \n\n\n\nZdroj: \n\n\n\nZdroj: \n\nPoznámky:\n\nTJ Slavoj Rohatec „B“ byl rezervním týmem Rohatce, který se pohyboval v okresních soutěžích.\n\n\nZdroj: \n\n\n\nZdroj: \n\n"}
{"id": "1201664", "url": "https://cs.wikipedia.org/wiki?curid=1201664", "title": "Teplá hustá hmota", "text": "Teplá hustá hmota\n\nTeplá hustá hmota, anglicky Warm Dense Matter, WDM, je stav hmoty na pomezí pevné látky a plazmatu. Jedná se o hmotu s hustotami podobnými pevné látce a teplotami v řádech 10000-1 mil. K. V tomto stavu je potenciální energie interakce mezi elektrony a ionty obdobně vysoká jako kinetická energie elektronů.\n\nWDM se nachází v jádrech některých velkých planet a vyskytuje se v experimentech pro  jadernou fúzi s inerciálním udržením a dalších experimentech, kde ultraintenzivní lasery interagují s pevnými terčíky. \n"}
{"id": "1201668", "url": "https://cs.wikipedia.org/wiki?curid=1201668", "title": "Władysław Raczkiewicz", "text": "Władysław Raczkiewicz\n\nWładysław Raczkiewicz (28. ledna 1885 Kutaisi, Ruské impérium - 6. června 1947 Ruthin, Wales) byl polský politik, právník, diplomat a prezident polské exilové vlády.\n\nNarodil se v Kutaisi v Gruzii polským rodičům soudci Józefu Raczkiewiczi a jeho ženě Ludwice, rozené Łukaszewicz. Studoval v Sankt Petersburgu a později na Imperátorské dorpatské univerzitě, kde vystudoval práva. Jako právník získal zaměstnání v Minsku. Do vypuknutí 1. světové války sloužil v Ruské carské armádě, ale po revoluci vstoupil do předvoje pro polskou samostatnost. Sloužil jako náčelník polského vojenského výboru (\"Naczelny Polski Komitet Wojskowy\") a pomohl vytvořit 1. polský sbor v Rusku (\"I Korpus Polski w Rosji\"). Později sloužil pod budoucím maršálem a hlavou státu Józefem Piłsudskim, který založil polské legie.\n\nJako dobrovolník bojoval v Polsko-sovětské válce. Zprvu podporoval stranu Endecja, ale později vstoupil do Sanace vedené Piłsudskim a jeho nejbližšími podporovateli. V letech 1921-24 sloužil jako vojvoda Novogrodského vojvodství, jako vládní delegát (1924–25) a později vojvoda (1926–31) ve Vilenském vojvodství. Po parlamentních volbách v roce 1930 byl zvolen maršálem senátu (1930-35), následně působil jako vojvoda Krakovského vojvodství a taky Pomořanského vojvodství (1936-39).\n\nKdyž v roce 1939 obsadil Wehrmacht Polsko, utekl Raczkiewicz do Angers, kde vznikla Polská exilová vláda. Žil poblíž Château de Pignerolle až do roku 1940, kdy se přesunul do Londýna, kde se připojil ke Stanisławu Mikołajczykovi a generálu Władysławu Sikorskim v přesunuté exilové vládě. Byl odpůrcem dohody Sikorski-Majski.\n\nRaczkiewicz zemřel v exilu v roce 1947, ve welšském městě Ruthin. Jeho ostatky jsou pohřbeny na hřbitově v Newark-on-Trent v Anglii.\n"}
{"id": "1201669", "url": "https://cs.wikipedia.org/wiki?curid=1201669", "title": "Pískový vrch", "text": "Pískový vrch\n\nPískový vrch je název, jenž označuje více vrcholů na území České republiky:\n"}
{"id": "1201670", "url": "https://cs.wikipedia.org/wiki?curid=1201670", "title": "Naturfreundehaus Kolm-Saigurn", "text": "Naturfreundehaus Kolm-Saigurn\n\nNaturfreundehaus Kolm-Saigurn je horská chata v pohoří Vysoké Taury v části Goldberggruppe. Nachází se na konci dlouhého údolí Raurisertal. \n\nChata nabízí ubytování v pokojích a společné turistické noclehárně. K dispozici je restaurace.\n\nChata je dostupná pro ubytované hosty autem po placené vysokohorské silnici Kolm-Saigurn Mautstrasse, pro ostatní návštěvníky kyvadlovým autobusem. V zimě je někdy silnice neprůjezdná. Turisté potom musejí přicházet od záchytného parkoviště pěšky, na lyžích, nebo si zavolají taxi z chaty. \n\nHlavní turistické cíle z lokality Kolm-Saigurn jsou Sonnblick (3106 m n. m.), Schareck (3123 m n. m.), Hocharn (3254 m n. m.) a Kolmkarspitz (2529 m n. m.). Převýšení túr činí více než kilometr, doba výstupu je obvykle 5 až 7 hodin. Ledovce na trasách jsou jen malé a nepříliš nebezpečné. Celková náročnost túr připomíná spíš Západní Alpy, ačkoliv pohoří patří do Východních Alp.\n\nV zimě se po stejných trasách pohybují lyžaři na skialpinistických lyžích. Navíc jsou oblíbené lyžařské přechody přes hlavní alpský hřeben z údolí Raurisertal do ledovcového údolí Mölltal s velkým lyžařským střediskem. \n\nV údolí Raurisertal v okolí chaty Kolm-Saigurn je možné se pohybovat i na sněžnicích. \n\nHorolezci využívají patnácti ledopádů v okolí chaty, které dohromady tvoří atraktivní oblast Eisarena Kolm-Saigurn. Lezecká obtížnost ledopádů se pohybuje od WI3 do WI5 a jejich délka nepřesahuje 60 metrů. Před chatou stojí celou zimu umělá ledová věž. \n\nV létě od července do září probíhá hlavní sezona pro pěší turisty, kteří se vydávají do hor. V nižších polohách, na loukách a v pásmu lesa se dá podnikat pěší túry po celý rok. Hlavní skialpinistická sezona trvá od února do dubna, na Hocharn se lyžuje od března do května. Ledopády bývají zamrzlé od prosince do dubna.\n\n\n"}
{"id": "1201671", "url": "https://cs.wikipedia.org/wiki?curid=1201671", "title": "Kultivace (rozcestník)", "text": "Kultivace (rozcestník)\n\nSlovo kultivace má více významů:\n\n"}
{"id": "1201675", "url": "https://cs.wikipedia.org/wiki?curid=1201675", "title": "NGC 6025", "text": "NGC 6025\n\nNGC 6025 (také známá jako Caldwell 95) je jasná otevřená hvězdokupa v souhvězdí Jižního trojúhelníku vzdálená přibližně 2 700 světelných let. Objevil ji francouzský astronom abbé Nicolas-Louis de Lacaille v roce 1751. \n\nNGC 4775 je docela jasná hvězdokupa na hranici viditelnosti pouhým okem, za velmi dobrých podmínek je možné ji vidět bez přístrojů jako rozostřenou hvězdu. Hvězdokupu je možné snadno najít zhruba 10 stupňů východně od jasné hvězdy Alfa Centauri, severně od hvězd Jižního trojúhelníku. Za tmavých nocí stačí k jejímu rozložení na jednotlivé hvězdy triedr 10x50, malý dalekohled ji zcela rozloží na jednotlivé hvězdy i při malém zvětšení. Skládá se ze dvou hvězd s magnitudou 7 a patnácti hvězd 9. magnitudy rozesetých podél osy mířící od severozápadu k jihovýchodu, což jí dodává protažený vzhled. \n\nKvůli její velké jižní deklinaci není hvězdokupa vůbec pozorovatelná v mnoha obydlených oblastech severní polokoule, jako je Evropa a téměř celá severní Amerika; v obydlených oblastech jižní polokoule je naopak cirkumpolární. Nejvhodnější období pro její pozorování na večerní obloze jižní polokoule je od května do listopadu.\n\nNGC 6025 nalezl Nicolas-Louis de Lacaille 5. března 1752, který ji popsal jako skupinu tří velmi malých hvězdiček obklopených mlhovinou a zařadil ji do svého katalogu vydaného v roce 1755, ve kterém shromáždil výsledky svého pozorování jižní oblohy z Kapského Města. Později ji znovu pozoroval James Dunlop, který dosáhl jejího úplného rozložení na hvězdy, takže zcela zmizel vzhled mlhoviny.\n\nHvězdokupa nejeví známky středového zhuštění a je značně protažená severojižním směrem. Obsahuje zhruba 140 hvězd rozmístěných v okruhu 15', rozměr tohoto objektu ve vzdálenosti 756 parseků (2 460 světelných let) je tedy kolem 11 světelných let. Její nejjasnější hvězdy jsou 7. magnitudy a jsou dobře viditelné i triedrem. Její odhadované stáří je 90 milionů let, tedy téměř stejné jako u hvězdokupy Plejády.\n\nNejjasnější hvězda má katalogové označení HD 143448, je to modrá hvězda hlavní posloupnosti třídy B1Ve a vyskytla se domněnka, že se jedná o modrého opozdilce, který vznikl spojením dvou hvězd. Krom toho stojí za zmínku další tři hvězdy se zvláštními vlastnostmi a několik spektroskopických dvojhvězd.\n\n"}
{"id": "1201677", "url": "https://cs.wikipedia.org/wiki?curid=1201677", "title": "Jiří Hlavenka", "text": "Jiří Hlavenka\n\nJiří Hlavenka (* 26. října 1964 Valtice) je český podnikatel a investor v oblasti informačních technologií, od roku 2016 zastupitel Jihomoravského kraje.\n\nPo absolvování Gymnázia a Střední odborné školy Mikulov vystudoval v letech 1983 až 1988 obor tepelná a jaderná energie na Strojní fakultě Vysokého učení technického v Brně (získal titul Ing.).\n\nOd počátku 90. let 20. století podniká v oblasti informačních technologií. Je jedním z vlastníků brněnského vydavatelství Computer Press (v letech 1994 až 2005 byl generálním ředitelem, v roce 1997 získal vlastnický podíl) či prvního internetového obchodu v zemi Vltava.cz (následně přešel pod InternetShops). Angažoval se také v představenstvech firem CP Online a CP Books. Od roku 2005 je členem statutárních orgánů společnosti FAYN Telecommunications (dříve FAYN.CZ), jež je virtuálním mobilním operátorem. V posledních letech je spíše investorem (např. v brněnské firmě Kiwi.com, která je vyhledávačem letenek) a publikuje články z oblasti informačních technologií (napsal už více než 30 publikací a 3 000 článků).\n\nJiří Hlavenka žije v obci Braníškov v okrese Brno-venkov. Je ženatý a má syna. Ve volném čase ho zajímá hudba (hlavně jazz, rock a etnická hudba) a biologie, sám hraje na akustickou kytaru a na klavír. Věnuje se i sportu, má rád aktivní turistiku a jízdu na horském kole.\n\nV krajských volbách v roce 2016 byl z pozice nestraníka za SZ lídrem společné kandidátky SZ a Pirátů v Jihomoravském kraji a byl zvolen zastupitelem.Je předsedou Komise Rady Jihomoravského kraje pro informační otevřenost.\n\nV krajských volbách v roce 2020 bude znovu kandidovat do Zastupitelstva Jihomoravského kraje, opět z pozice nestraníka, tentokrát však pouze za Pirátskou stranu. V primárních volbách byl zvolen na druhé místo pirátské kandidátní listiny.\n"}
{"id": "1201678", "url": "https://cs.wikipedia.org/wiki?curid=1201678", "title": "Vypalování optických disků", "text": "Vypalování optických disků\n\nVypalování optických disků je v informatice proces, při kterém jsou na optický disk zaznamenána data pomocí tzv. vypalovací mechaniky (hovorově \"vypalovačky\"). Název má svůj původ v nástroji, jímž se proces zápisu dat provádí (tím je laser), a jeho následcích. V případě, kdy se nejedná o přepisovatelné médium, totiž dochází ke znehodnocení disku — přepis není možný, což optické disky odlišuje od pevných disků nebo páskových jednotek. Další vlastností optických médií je, že standardně se disk vypaluje tak, že se celý jeho obsah zanese souvisle (pokud se však vypalovacím procesem nevyznačí tzv. uzavření disku a kapacita disku není vyčerpána, záznam dalších dat provést možné je).\n\nVypálit lze jakákoli data, nicméně časté je použít předdefinovaný formát. Díky tomu je následně možné data interpretovat — např. jako souborový systém (počítačem), audio (zvuk) nebo video (jednoúčelovým přehrávačem).\n\nVypalování se používá pro optické disky CD (médium je CD-R, CD-RW), DVD (médium je DVD-R, DVD+R, DVD-RW, DVD+RW) i Blu-ray.\n\nPřepisování optických disků představuje možnost, jak disk vrátit do původního stavu, tzn. odstranit zapsaná data. Přepis není možný standardně; provést jej lze jen u vybraných, principielně dražších médií.\n\nParametrem vypalovacích mechanik nebývá jen rychlost čtení a rychlost zápisu, ale též rychlost přepisu. Ta bývá menší než rychlost zápisu a udává rychlost zápisu po tzv. \"rychlém smazání\". Rychlé smazání, k němuž existuje alternativa, zvaná \"úplné smazání\", disk k zápisu připraví v řádu několika minut (typicky 2 minuty). Úplné smazání zabere řádově desítky desítky minut (zpravidla 1 hodinu) a na disk umožní znovu zapsat rychlostí zápisu.\n\nPřepisovatelná média ve svém označení nesou písmeno \"W\" (kupř. \"CD-RW\" nebo \"DVD-RW\").\n\nZvláštním typem optického disku je disk \"RAM\", jenž operaci zápisu staví na úroveň práce s pevnými disky — záznam dat již nemá punc vzácné události v životě disku.\n"}
{"id": "1201679", "url": "https://cs.wikipedia.org/wiki?curid=1201679", "title": "TJ Šaratice", "text": "TJ Šaratice\n\nTJ Šaratice (celým názvem: Tělovýchovná jednota Šaratice) je český fotbalový klub, který sídlí v Šaraticích na Vyškovsku v Jihomoravském kraji. Založen byl v neděli 24. dubna 1932. Od sezony 2017/18 hraje v Základní třídě Vyškovska – sk. B (10. nejvyšší soutěž).\n\nKlub své domácí zápasy odehrává na hřišti Na Loučkách, rozměry travnaté hrací plochy jsou 100×58 metrů. Areál pojme 500 diváků, z čehož je 100 míst k sezení.\n\nNejslavnějšími odchovanci oddílu jsou Bohumil Hlaváč a Luboš Kalouda. V sezonách 2013/14–2014/17 zde hrál Jiří Kopunec.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1201681", "url": "https://cs.wikipedia.org/wiki?curid=1201681", "title": "Frigyes Riesz", "text": "Frigyes Riesz\n\nFrigyes Riesz (22. ledna 1880, Győr – 28. února 1956, Budapešť) byl maďarský matematik, průkopník funkcionální analýzy, který velmi ovlivnil matematickou fyziku.\n\nMatematiku vystudoval na univerzitě v Budapešti, absolvoval roku 1902, jeho dizertační práce byla věnována geometrii. Od roku 1911 učil matematiku na univerzitě v tehdejším maďarském Kolozsváru (dnes Kluž, na území Rumunska). V roce 1922 se stal editorem nově založeného časopisu \"Acta Scientiarum Mathematicarum\", který si rychle vydobyl přední pozici mezi matematickými časopisy. V roce 1945 byl jmenován profesorem matematiky na univerzitě v Budapešti.\n\nMnoho ze základních postulátů funkcionální analýzy formuloval Riesz ve stejné době jako další z jejích otců, Stefan Banach. Riesz-Fischerova věta z roku 1907 tvoří matematický základ pro prokázání rovnocennosti maticové mechaniky a vlnové mechaniky a značila zásadní průlom v rané kvantová teorii. Krom toho Riesz napsal významné články o ergodické teorii, ortonormální sérii, teorii částečně uspořádaných vektorových prostorů i z oblasti topologie.\n\n"}
{"id": "1201682", "url": "https://cs.wikipedia.org/wiki?curid=1201682", "title": "Činek", "text": "Činek\n\nČinek (angl.: \"heddle rod\", něm.: \"Litzentragschiene\") je lišta sloužící k uchycení nitěnek na tkacím listu. \n\nRám tkacího listu sestává ze dvou vodorovných činků upevněných mezi svislými krajnicemi. Činky byly (asi do poloviny 20. století) zhotoveny ze dřeva (viz \"snímek vpravo\"), na novějších tkacích strojích se používají činky z lehkých kovů, případně z kovových slitin zesílených uhlíkovými vlákny. \n"}
{"id": "1201683", "url": "https://cs.wikipedia.org/wiki?curid=1201683", "title": "Geografie Chorvatska", "text": "Geografie Chorvatska\n\nTento článek popisuje zeměpisné poměry v Chorvatsku.\n\nChorvatsko je přímořský stát, nacházející se na západním Balkáně, na rozhraní střední a jižní Evropy. Má tvar písmene „C“, obepínajícího sousední Bosnu a Hercegovinu. Rozprostírá se v severojižním směru od nížin Panonské pánve přes Dinárské hory až po Jaderské moře (největší vzdálenost je 490 km) a v západovýchodním směru od Istrie po Dunaj (největší vzdálenost je 464 km). K Chorvatsku náleží i 1185 ostrovů v Jaderském moři s celkovou rozlohou 3300 km².\n\nChorvatsko má společné hranice se šesti státy: na severozápadě se Slovinskem, na severovýchodě s Maďarskem, na východě se Srbskem a Bosnou a Hercegovinou a na jihovýchodě s Černou Horou. S Itálií má země námořní hranici v Jaderském moři. Celková délka hranic je 2028 kilometrů, přičemž jejich velkou část tvoří řeky (Mura, Dráva, Una, Sáva, Dunaj a jiné) a horské hřebeny. Délka pobřeží pevniny je vzhledem k velké členitosti až 1777 km a pobřeží ostrovů dosahuje dalších 4058 km.\n\n\nRozloha Chorvatska představuje 54 542 km², což zemi řadí na 23. místo v Evropě a 123. místo ve světě. Rozlohou podobná je sousední Bosna a Hercegovina. K celkové rozloze země náleží i 31 067 km² vod Jaderského moře a 1185 ostrovů s celkovou rozlohou 3300 km². Z tohoto počtu je 718 ostrovů v konvenčním smyslu, 389 útesů a 78 útesů. Ze 66 obydlených ostrovů je největší a zároveň nejlidnatější Krk (405,7 km² a asi 18 000 obyvatel), nepatrně menší je Cres (405,2 km² a asi 3200 obyvatel). Třetí je ostrov Brač (394,5 km² a asi 14 000 obyvatel).\n\nÚhlovou vzdálenost 5°57' mezi nejvýchodnějším a nejzápadnějším bodem urazí Slunce při své zdánlivé pouti kolem Země za 24 minut.\n\nGeograficky se Chorvatsko rozkládá na velmi rozmanité části západního Balkánu. Jako jediná země této oblasti má dostatek úrodných nížin (54 % rozlohy do 200 m n. m.), rozsáhlá horská pásma i mořské pobřeží se stovkami ostrovů. V severní části je jen málo zvlněný terén Panonské nížiny s rozsáhlými říčními nivami Mury, Drávy, Sávy a Dunaje. V západní a centrální části se nachází rozsáhlé pahorkatiny, přecházející do vrchovin a hornatiny Dinárské soustavy. Pobřeží Jaderského moře je většinou skalnaté a členité s množstvím menších zálivů, které z velké části lemuje pásmo ostrovů. Nejnižším bodem země je hladina moře, ale nížiny Slavonie klesají až k úrovni 80 m n. m. Nejvyšším vrcholem je Sinjal v pohoří Dinara, na hranici s Bosnou a Hercegovinou, dosahuje nadmořské výšky 1831 metrů.\n\nVýrazným krajinotvorných prvkem ve střední a jižní části jsou tzv. planiny, patřící mezi hornatiny. Výrazně skalnatá oblast vápencových pohoří tvoří hranici kontinentální a středomořské oblasti, která se projevuje na klimatu i vegetaci. Podloží, většinou chudé na dostatečně výživnou půdu, zamezilo v mnoha oblastech rozšíření lesa, který nahradil křovinatý porost s malým výskytem mohutnějších dřevin. Díky vápencům se v oblasti vytvořilo množství jeskyní, propastí, závrtů a dalších krasových jevů, ale také hlubokých údolí a roklí.\n\nÚzemí severovýchodní části pokrývá rozsáhlá nížina Panonské pánve s úrodnou půdou. Nivy velkých řek jsou částečně pokryty lužním lesem, ale velká část půdy je obhospodařována. Kromě tradičního pěstování obilovin, kukuřice a slunečnice se jak na řekách, tak mořském pobřeží, zachoval rybolov a stavba lodí.\n\nJihozápadní hranici země tvoří pobřeží Jaderského moře, které má délku téměř 800 a průměrnou šířku 170 km. Z jeho celkové rozlohy 138 595 km² připadá Chorvatsku 31 067 km², které zahrnuje i 1185 z celkových 1233 jadranských ostrovů, z toho je 66 obydleno. Moře je poměrně mělké, proto se v letním období rychle ohřívá a nad jeho hladinu vystupuje množství útesů. Ostrovy lemují pobřeží, čímž vytvářejí průlivy a zároveň chrání pobřežní osady a města před silnějším příbojem. Jihozápadně situované ostrovní osady jsou tak častěji vystaveny vlnám a příboji, které se mezi ostrovy projevují v menší míře. Dalmácie i Istrie patří mezi tradiční rybářské oblasti, přičemž rybolov je vedle cestovního ruchu a v malé míře i zemědělství, hlavním zdrojem obživy.\n\nPobřežní pláže s oblázkovým pobřežím a čistou vodou poskytují ideální podmínky pro rozvoj letní turistiky. Letoviska na pobřeží i ostrovech přilákají každoročně miliony rekreantů. Kromě Makarské, Omišské a Šibenické riviéry jsou turistickými klenoty i vybrané ostrovy, Istrie a okolí Dubrovníku. Stále rozšířenější je jachtařství a potápění v okolí ostrovů. Teplota Jaderského moře je 22 až 25 °C v létě (v mělkých zátokách až do 30 °C) a 5 až 15 °C v zimě. Moře je bohaté na flóru a faunu, což potvrzují četné druhy ryb, savců, měkkýšů, planktonu, řas, korýšů, hub a mnoho dalších druhů.\n\n\nNejdelší pobřeží mají ostrovy Pag (269,2 km), Hvar (254,2 km) a Cres (247,7 km).\n\nVelká rozmanitost povrchu, flóry a fauny Chorvatska vedla k ochraně jedinečných oblasti přírody. V zemi se nachází osm národních parků, které mají celkovou rozlohu 994 km², což představuje 1,8 % rozlohy země. Největší a nejznámější je Národní park Plitvická jezera (295 km²), který je spolu s NP Paklenica i nejstarším (od roku 1949) národním parkem Chorvatska.\n\n\nNeméně přitažlivé a biotopově bohaté jsou přírodní parky, které doplňují síť národních parků. Jde o horské i nížinné oblasti, jen málo zasažené lidskou činností. Patří sem přírodní parky Biokovo, Kopački rit, Lonjsko polje, Medvednica, Papuk, Telašćica, Velebit, Vransko jezero, Učka, Žumberak – Samoborsko gorje, Lastovsko otočje.\n\nPoloha Chorvatska v jižní části centrální Evropy ho řadí do mírného klimatického pásma. Mírné kontinentální klima se projevuje nejvíce v severní polovině, v západní a střední části podnebí částečně ovlivňují Alpy a Dináry. Úzký pás pobřeží s jadranskými ostrovy už patří pod středomořské subtropické pásmo s délkou slunečního svitu přesahující 2600 hodin.\n\nSrážek je nejvíce v horských oblastech, nejméně v jižní Dalmácii a Slavonii, s maximy v zimních měsících. Pravidelné střídání čtyř ročních období zajišťuje vhodné podmínky bez výraznějších teplotních extrémů. Na podzim a v zimě se vytvářejí cyklóny, přinášející do oblasti vlhké a nestabilní počasí, zatímco v letních měsících zde panuje ustálené slunečné počasí. Vliv Alp se projevuje zejména na Istrii, kde bývá srážek více i v letním období.\n\nPrůměrné roční teploty vzduchu se výrazně liší v závislosti na části země; mírnému podnebí s mírnými zimami a nepříliš horkými léty odpovídají roční průměry v zimě od -2 °C ve vnitrozemí, po + 5 °C na pobřeží a v létě od 15 °C v horských oblastech po 24 °C na pobřeží a ostrovech.\n\nV současnosti jsou lesy na 36 % území země, především v západní a centrální části. Nížiny s nadmořskou výškou mezi 100 až 200 m, nacházející se v povodí řek Sáva a Dráva, tvoří tzv. stepní pásmo. Toto území je díky rozsáhlým oblastem černozemě intenzivně zemědělsky využíváno a typickými zástupci původní flóry jsou různé druhy bylin. Z původních lesostepí se zachovaly řídké porosty topolů, dubů a jasanů, na které v podmáčených oblastech navazují lužní lesy s převahou vrb, olší a topolů. Záplavové území tvoří bažiny s ideálními podmínkami pro život vodních rostlin i živočichů. V sušších oblastech pahorkatin a vrchovin Slavonie jsou typické doubravy s příměsí jasanu, lípy a javoru. Ve vyšších polohách středního Chorvatska navazují bukové a borové lesy s příměsí smrku a jedle.\n\nHusté lesy Dalmácie padly ve středověku za oběť loďařskému průmyslu, který kácením mohutných dubů způsobil půdní erozi a vznik neúrodných skalnatých plání s typicky červenou půdou. Rostlinstvo pobřežní části je středomořské a specifická vegetace vystupuje až do výšky přibližně 350 m n. m. Charakteristické jsou celoročně zelené keře a nízké stromy, zastoupené například jalovcem, planikou, myrtou, vavřínem či kaktusy. Na severu se vyskytují i listnaté opadavé stromy, směrem na jih se prosazují typicky subtropické okrasné druhy jako palmy, agáve, oleandry, cypřiše, fíkovníky, akácie, pomerančovníky, citrusovníky a olivovníky.\n\nMálo průmyslově znečištěné prostředí Chorvatska se vyznačuje hojností živočichů a rostlin i mimo chráněné oblasti. Různorodé flóře však nesekunduje stejně bohatá fauna; omezený je počet druhů savců, o něco bohatší je zastoupení ptactva. Z velkých šelem se pouze v hlubokých lesích zachoval rys, vlk a medvěd, z ptactva jsou v okolí lužních lesů velkých řek kromě běžných druhů zastoupeny vodomilné druhy a jedinečný je výskyt supa bělohlavého na ostrově Cres. Pobřežní vody Jaderského moře jsou bohaté na stovky druhů ryb, hlavonožců, raků a mlžů.\n\nTvar ve spojitosti s polohou území předurčuje Chorvatsko jako pramennou oblast řek. Jejich průtoky mají sněhově – dešťový režim s maximy v březnu a dubnu, během tání sněhu v horách a krátkodobě během letních a podzimních bouří a dlouhodobějších dešťů. Odlišný vodní režim má Dunaj, který je nejvodnatější v létě, kdy taje led a sníh z vyšších poloh Alp. Tyto faktory částečně ovlivňují i vodní režim Drávy a jejího přítoku Mura, jejichž velká část povodí leží na území Rakouska. Řeky patří k úmoří Černého a Jaderského moře, přičemž rozvodnice prochází hřebenem hor. Až ze 62 % území odvádějí řeky vodu do povodí Dunaje a jen z 38 % putuje voda kratší cestou do blízkého Jadranu.\n\nŘíčního systému dominují povodí Drávy a Sávy, které přibírají vodu všech řek černomořského úmoří. Obě mohutné řeky tečou nížinami v severní části západovýchodní směrem k evropskému veletoku Dunaj, přičemž svým řečištěm vytvářejí na několika úsecích státní hranici. Do Jadranu směřují kratší řeky z Istrie a pobřežního pásma, mezi nimiž vynikají Neretva (přitékající z centrální Bosny a Hercegoviny), Cetina a Krka. Na několika řekách jsou postaveny vodní elektrárny a mohutnější toky se využívají i k vodní dopravě. Meandrující vodní toky, obklopené lužními lesy, jsou domovem bohatých stanovišť, živených jarními záplavami. Jedinečné postavení mají podzemní řeky krasových oblastí, jako jsou Pazinčica, Lika, Gacka a Krbava.\n\nNa území Chorvatska je málo přirozených jezer, ale vynikají světoznámá Plitvická jezera. Neméně zajímavá jsou i Bačinská jezera u města Ploče a největší přírodní Vranské jezero v blízkosti Biogradu (30,7 km²). Menší jezera jsou na planinách i ostrovech, ale většinou jsou nestálé a v letním období vysychají.\n\nRybníky se nacházejí zejména v severní, rovinaté části území, v okolí měst Slavonski Brod, Sišćani a Đakovo.\n\nNejvětšími umělými jezery jsou Perućko jezero na Cetině, Varaždinsko jezero a Dubrava na Drávě, které zadržují vodu pro potřeby hydroelektráren.\n\nChorvatsko je rozděleno do 21 žup (), včetně samostatného území hlavního města Záhřeb. Každá župa má svůj vlastní sněm (), který volí vládu župy (župana a maximálně 12 podžupanů), schvaluje roční rozpočet, rozhoduje o majetku župy a podobně.\n\nChorvatsko se dělí na těchto 20 žup:\n<noinclude>\n\n"}
{"id": "1201684", "url": "https://cs.wikipedia.org/wiki?curid=1201684", "title": "Hliněný výrobek", "text": "Hliněný výrobek\n\nHliněný výrobek nebo hliněné zboží je souhrnný název výrobků z hrnčířské hlíny, které se vypalují při poměrně nízkých teplotách. Sintrováním v hrnčířské peci při teplotě kolem 850 °C vznikne tvrdý a trvanlivý střep, který však zůstává porézní, takže voda jím může prosakovat. Proto se hliněné výrobky často opatřují polevou a podruhé vypalují při vyšší teplotě (nad 1050 °C). vitrifikací polevy vznikne nepropustná sklovitá glazura, která vodu nepropouští. \n\nHrnčířství a výroba hliněné keramiky patří mezi historicky velmi staré techniky, nejstarší zachované hliněné výrobky jaou až 10 tisíc let staré.\n\nMezi nejběžnější hliněné výrobky patří hliněné nádoby, cihly, střešní tašky, keramická potrubí nebo umělecké plastiky.\n\n"}
{"id": "1201685", "url": "https://cs.wikipedia.org/wiki?curid=1201685", "title": "Tomasz Arciszewski", "text": "Tomasz Arciszewski\n\nTomasz Stefan Arciszewski (4. listopadu 1877 Sierzchowy - 20. listopadu 1955 Londýn) byl polský sociální politik a premiér exilové vlády v letech 1944-47\n\nNarodil se do rodiny veterána Lednového povstání Mikołaje Arciszewskiho a jeho ženy Heleny, rozené Młynarske. Po dokončení obchodních škol v Lubańi a Radomi se přestěhoval do Sosnowiec, kde začal ve věku 17 let pracovat jako dělník ve slévárně. V roce 1896 vstoupil do Polské socialistické strany (PPS) a brzy poté se účastnil stávky, kvůli které byl následně vyhozen.\n\nPozději musel uprchnout ze země a v letech 1898–1900 žil v Londýně a Brémách, kde působil jako jeden z vůdců asociace polských socialistů v exilu. Přes hrozbu zadržení carskou policií se v srpnu 1900 vrátil do vlasti a krátce poté byl zatčen. O tři roky později byl propuštěn a navrátil se do aktivní služby mezi socialisty. Stal se jedním z členů PPS, kteří byli posláni do nerozvinutých oblastí Polska, aby zde vytvořili organizace a sruktury ilegální strany. Arciszewski pobýval v Čenstochové, v Piotrkówu Trybunalskim a v chudém regionu Podleska.\n\nV roce 1904 vstoupil do Bojové organizace Polské socialistické strany (\"Organizacja Bojowa Polskiej Partii Socjalistycznej\"), revoluční skupiny bojující za osvobození Polska. Stal se blízkým spolupracovníkem Józefa Piłsudského a přestěhoval se do Varšavy, kde se stal vedoucím místní pobočky jeho organizace. Zde organizoval řadu pokusů o atentát řady ruských vysoce postavených důstojníků. Účastnil se také slavného přepadení v Bezdanech (26. září 1908), nedaleko Vilna, kde jednotka pod velením Piłsudského ukradla z vládního vlaku přibližně 200 000 zlatých rublů, které byly dále použity na financování polského odbojového podzemí.\n\nV roce 1906 Arciszewski, společně s Piłsudskim, vstoupil do nově vzniklé PPS – Revoluční frakce. Krátce před začátkem první světové války frakci opustil a stáhl se do interní opozice. V srpnu 1914 vstoupil do Polských legií, kde sloužil u 1. pěšího pluku 1. brigády. Po skončení první světové války, byl dosazen na post ministra práce a sociálních věcí v prozatímní vládě Polské republiky, vedené Ignacem Daszyńskim. Později se stal ministrem pošt a telegrafů ve vládě Jędrzejem Moraczewskim. Zde sloužil až do 16. ledna 1919. Brzy poté byl zvolen jako člen Sejmu.\n\nBěhem německé invaze do Polska v roce 1939 se Arciszewski účastnil obrany Varšavy. Po německém a sovětském obsazení země se uchýlil do podzemí, kde spolu s Kazimierzem Pużakem založil stranu PPS-WRN (\"Polska Partia Socjalistyczna - Wolność, Równość, Niepodległość\"), kterou vedl až do roku 1944. Krátce po Varšavském povstání byl Arciszewski letecky evakuován z Polska (operace Most III). Přes Káhiru se dostal do Londýna, kde se stal jedním z kandidátů na exilového polského prezidenta a později premiérem polské exilové vlády.\n\nZemřel ve věku 78 let a je pohřben na Brompton Cemetery v Londýně.\n\n"}
{"id": "1201687", "url": "https://cs.wikipedia.org/wiki?curid=1201687", "title": "Sunset Sons", "text": "Sunset Sons\n\nSunset Sons je britsko-australská indie rocková hudební skupina, založená ve francouzském Hossegoru, v regionu Landes. Skupina vydala čtyři EP desky. Jejich debutové album \"Very Rarely Say Die\" bylo vydáno 1. dubna 2016. Podnikli turné ve Spojeném království, v Irsku, po Evropě a na západním pobřeží USA.\n\nMimo jiné spolupracovali s Imagine Dragons: byli předkapelou na jejich turné. \n\nJejich písně tvoří soundtrack ve fotbalovém simulátoru pro mobily a tablety Dream League Soccer 16.\n\n\n\n"}
{"id": "1201689", "url": "https://cs.wikipedia.org/wiki?curid=1201689", "title": "Jana Czeczinkarová", "text": "Jana Czeczinkarová\n\nJana Czeczinkarová (* 25. července 1997) je česká cyklistka, především bikerka a cyklokrosařka. Pochází z Kolína. Je členkou české reprezentace v cross country. \n\nV roce 2014 se jako juniorka dostala do reprezentačního výběru MTB XCO, což jí zajistilo účast na závodech Světového poháru XCO (nejlépe 5. místo) a ME 2014 (8. místo). V roce 2015 v barvách stáje Sram Mitas Trek získala na Mistrovství České republiky juniorek 1. místo, na Mistrovství Evropy juniorek 5.místo a na Mistrovství světa juniorek v andorrském Vallnordu 6. místo. V roce 2016 na mistrovství Evropy ve Švédsku dojela v kategorii do 23 let na šestém místě.\n\nV cyklokrosu získala v kategorii do 23 let dvě bronzové medaile z evropského šampionátu. Nejprve na Mistrovství Evropy v Huijbergenu v listopadu 2015 obsadila čtvrté místo, ale bronz získala poté, co vítězná Belgičanka Femke van den Driesscheová byla zpětně ze závodů diskvalifikována, když u ní později našli komisaři motorek v kole. Na mistrovství Evropy v cyklokrosu v Pontschateau v říjnu 2016 slavila úspěch po taktické jízdě a v souboji o bronz porazila o jedinou sekundu italskou závodnici Saru Casasolaovou.\n"}
{"id": "1201691", "url": "https://cs.wikipedia.org/wiki?curid=1201691", "title": "Rudolf Emil Kálmán", "text": "Rudolf Emil Kálmán\n\nRudolf Emil Kálmán (* 19. května 1930, Budapešť, Maďarsko - 2. července 2016, Gainesville, Florida, USA) byl maďarsko-americký matematik, tvůrce moderní teorie řízení a teorie systémů. Jeho nejznámějším objevem je tzv. Kálmánův filtr, matematická metoda široce používaná v navigaci, zejména v letectví. Jeho modely ovlivnily mnoho jiných kontrolních systémů v průmyslu, přímo ovlivnil například vývoj autopilota v letadlech.\n\nRoku 1943 emigroval do Spojených států. Vystudoval elektrické inženýrství na Massachusetts Institute of Technology (MIT) v Cambridge. Absolvoval roku 1954. Roku 1957 získal doktorát na Kolumbijské univerzitě v New Yorku. Zde ho vedl John Ralph Ragazzini. Poté pracoval v laboratořích IBM. V letech 1958-1964 pracoval v Research Institute for Advanced Studies v Baltimoru.\n\nRoku 2009 převzal od prezidenta Baracka Obamy ocenění National Medal of Science. \n\n"}
{"id": "1201693", "url": "https://cs.wikipedia.org/wiki?curid=1201693", "title": "FIFA 16", "text": "FIFA 16\n\nFIFA 16 je počítačová hra vyvinutá společností EA Canada a publikovaná EA Sports pro Microsoft Windows, PlayStation 3, PlayStation 4, Xbox 360, Xbox One, Android a iOS.\n\nHra je první v \"FIFA\" sérii, ve které lze hrát za ženský tým. Je také první, ve které hráči na obálkách byli vybráni hlasováním, včetně prvních žen, které se objeví na obálce. Martin Tyler a Alan Smith jsou komentátoři ve hře.\n\nZatímco hra obdržela od kritiků vesměs pozitivní recenze, hráči ji ohodnotili jako jednu z nejhorších \"FIFA\" her všech dob. Kvůli odsouzení na 6 let vězení byl odstraněn ze hry anglický fotbalista Adam Johnson.\n\n\"FIFA 16\" obsahuje ženské reprezentace následujících 12 zemí: Austrálie, Brazílie, Kanada, Čína, Anglie, Francie, Německo, Itálie, Mexiko, Španělsko, Švédsko, a Spojené státy. Chybí finalista MS 2015 Japonsko, jehož federace má smlouvu s konkurenční herní společností Konami (výrobce konkurenční herní série \"Pro Evolution Soccer\"). V době prvního vydání, k dispozici jsou tři režimy pro ženské týmy – offline přátelské zápasy (Match Day), on-line přátelské zápasy a Mistrovství světa žen ve fotbale.\n\nHra obsahuje 78 stadionů, včetně padesáti skutečných. Fratton Park, stadion Portsmouthu, byl přidán na počest fanouška Portsmouthu Simona Humbera, kreativního ředitele \"FIFA\" série, který zemřel na rakovinu v roce 2015.\n\nDo Kariérního módu byl přidán Training Mode, který umožní hráči rozvoj fotbalistů v týmu, kteří nehrají. Je v podobě dovednostních her. Funkce byla poprvé přidána do série v EA Sports World Cup 2014. To umožňuje hráči zlepšovat konkrétní schopnosti. Tímto se také zlepšuje hodnota hráče.\n\nVylepšení byla provedena také ve FIFA Ultimate Team. Byly provedeny změny např. v týmové chemii.\n\n\"FIFA 16\" je první hra v sérii, kde fanoušci mohli sami vybrat hráče, který bude na obálce hry. V Austrálii, Brazílii, Francii, Japonsku, Latinské Americe, Mexiku, Polsku a Spojeném království byl vybrán Lionel Messi. Fotbalistky Co, Sinclair a Morgan se staly prvními ženami na obalu hry FIFA.\n"}
{"id": "1201696", "url": "https://cs.wikipedia.org/wiki?curid=1201696", "title": "ReFS", "text": "ReFS\n\nReFS (\"Resilient File System\")\nje v informatice název souborového systému od firmy Microsoft, který byl představen ve Windows Server 2012 jako možný nástupce NTFS. Kódový název ReFS je „Protogon“.\n\nVe většině testů byl ReFS o něco málo rychlejší, než stávající NTFS. Avšak se zapnutou kontrolou integrity byl ReFS výrazně pomalejší, jeho rychlost byla „katastrofální“ a „trpěl velkým propadem výkonu a vysokou latencí“, testy ukázaly zhruba 90% zpomalení.\nZároveň však bylo poukázána na to, že ReFS je úplně nový souborový systém „v podstatě verze 1.0 s hrubými okraji“ a neměl zatím čas dosáhnout kvality souborových systémů, jako je například ZFS.\n\nServer Phoronix zveřejnil v roce 2012 analýzu srovnání ReFS a Btrfs (copy-on-write filesystem pro Linux). Jejich vlastnosti jsou podobné, oba podporují kontrolní součty, RAID pro použití více disků i detekci a korekci chyb. ReFS však postrádá deduplikaci dat a kompresi, která je v dostupná v pokročilých linuxových systémech Btrfs a ZFS.\n\nNa Storage Developer Conference v roce 2015 Microsoft prezentoval vylepšení pro ReFS obsaženém ve Windows Server 2016 Technical Preview 4 a nazval ho „ReFS v2“. \nVylepšení zahrnují vysokorychlostní přesuny, změnu pořadí a klonování bloků mezi soubory.\nTato vylepšení jsou výhodná pro virtualizaci pro rychlá poskytování, rozdílové slučování a vrstvení (tiering). Další vylepšení se týkala redo logu (pro synchronní zápisy na disk), paralelizaci, sledování řídkých (sparse) dat a souborů a efektivní 4K I/O. \nPři zapnuté souborové integritě se ReFS více chová jako logový souborový systém, takže slučuje malé zápisy do větších sekvenčních zápisů, čím zvyšuje efektivitu.\n\n"}
{"id": "1201703", "url": "https://cs.wikipedia.org/wiki?curid=1201703", "title": "Dream League Soccer 2016", "text": "Dream League Soccer 2016\n\nDream League Soccer 2016 je fotbalová hra určená pro mobily a tablety. Obsahuje dva mody – v prvním je cílem postoupit z nejnižší divize do nejvyšší a v druhé to samé ale online. Tímto se podobá Ultimate teamu ve Fifě. Ani v jednom modu není možné si vybrat konkrétní tým (např. Barcelonu), za který by se dalo hrát, ale je možné si postupně koupit za herní měnu jakékoli hráče kteří jsou licencovaní. Soundtrack je od skupiny Sunset Sons.\n\nHra sice nemá licencovaná loga a originální dresy, ale jména hráčů a jejich vzhled ano.\n\nHra obsahuje hráče hrající v následujících soutěžích:\nHra také obsahuje hráče, kteří sice v těchto soutěžích nehrají, ale jsou součástí reprezentací, například maďarské, rakouské, švýcarské, kamerunské, ruské nebo polské.\n\nVe hře chybí hráči hrající v německé Bundeslize. Výjimkou jsou reprezentanti některých zemí, jako např. Robert Lewandowski, Ádám Szalai, Ricardo Rodriguez nebo Joel Matip.\n\nZ českých hráčů jsou ve hře Petr Čech, Jaroslav Plašil, Libor Kozák, Matěj Vydra, Jaroslav Navrátil, Jiří Skalák, Patrik Schick, Tomáš Černý, Ladislav Krejčí, Lukáš Pokorný, Tomáš Kalas a Daniel Pudil.\n\n"}
{"id": "1201717", "url": "https://cs.wikipedia.org/wiki?curid=1201717", "title": "Třebovětický rondel", "text": "Třebovětický rondel\n\nTřebovětický rondel je pozůstatkem unikátního kruhového ohrazení, sestávajícího z částečně dochovaných vícenásobných valů a příkopů, které se nalézá na okraji lesa Vřešťovský Chlum v nadmořské výšce 362–371 metrů asi 1,5 km severně od obce Třebovětice v okrese Jičín.\n\nDatování vzniku rondelu je nejisté. Na základě dosavadních nálezů dvou keramických zlomků byl datován do doby laténské, nicméně v základně valu byla nalezena také štípaná industrie a ve vnitřní ploše rondelu také kamenný sekeromlat, které by umožnily datování do mladšího neolitu.\n\nRondel má rozměry 75 × 86 metrů. Tvoří ho malé příkopy o šířce kolem čtyř metrů včetně pozůstatků valů, jejichž výška se pohybuje v rozmezí 0,5 do jednoho metru. Val je na vnější straně příkopu široký 6–8 m. Podobně jako u většiny těchto lokalit je ohrazení u Třebovětic přerušeno na čtyřech místech ve směru světových stran. Neobvyklá je až trojnásobná soustava příkopů a valů ve východní polovině kruhu a umístění valu na vnější straně příkopu.\n"}
{"id": "1201722", "url": "https://cs.wikipedia.org/wiki?curid=1201722", "title": "Hannah Artertonová", "text": "Hannah Artertonová\n\nHannah Jane Artertonová (* 26. ledna 1989 Gravesend) je britská herečka a zpěvačka, mladší sestra Gemmy Artertonové.\n\nVystudovala střední školu v Gravesendu a Královskou akademii dramatických umění v Londýně, byla zpěvačkou skupiny The Hitmen and Her. Začínala v televizních seriálech \"Vraždy v Midsomeru\" a \"Atlantis\" a v rozhlasové show \"Queens of Noise\". Jednu z hlavních rolí dostala ve filmovém muzikálu \"Walking on Sunshine\" (2014), hrála také v milostném dramatu \"Hide and Seek\" (2014) a komedii \"Burn Burn Burn\" (2015).\n\n"}
{"id": "1201724", "url": "https://cs.wikipedia.org/wiki?curid=1201724", "title": "Marie Mrázková", "text": "Marie Mrázková\n\nMarie Mrázková (rozená Žalmanová, 7. srpna 1920 Olšany – 12. listopadu 2007 Brno) byla česká choreografka, dramatička a pedagožka. Působila jako prorektorka Janáčkovy akademie múzických umění v Brně, kde získala vědecko-pedagogickou hodnost docentky.\n\nZákladní umělecké vzdělání absolvovala už v 10 letech u Margarety Kallabové, diplomované učitelky Dalcrozova ústavu v Ženevě. V letech 1938–1942 navštěvovala školu Anny Šártové v Brně. Roku 1941 absolvovala státní zkoušku z rytmiky, tance a gymnastiky, roku 1943 státní zkoušku ze hry na klavír. Baletní techniku získala u Marie Tymichové a poznatky o lidových tancích ve státních kurzech ministerstva školství.\n\nU Margarety Kallabové se vypracovala v sólistku a začala také působit jako jako choreografka ve škole Anny Šártové a taneční skupině Karly Hladké. V roce 1945 začala učit na státní konzervatoři v Brně, v roce 1948 pak na JAMU v Brně, kde byla v roce 1951 ustanovena odbornou asistentkou pro obor pohybové výchovy. V roce 1960 byla v témže oboru jmenována docentkou. Od roku 1968 působila jako docentka na VŠMU v Bratislavě na katedře činoherní a operní. Věnovala se rovněž choreografii ledních revue s velkými krasobruslařskými soubory.\n\nVýznamným impulsem pro její tvůrčí směřování bylo poznání metod ženevského profesora Émila Jacquesa-Dalcrozeho. Na základě jeho poznatků rozvinula metodu pro moderní výraz jevištního projevu. Studenti JAMU jsou podle ní vychováváni i ve 21. století. Dlouhodobě spolupracovala s režisérem Milošem Wasserbauerem, se nímž ji pojilo tvůrčí přátelství.\n\nV normalizačních letech, kdy byla zbavena funkce prorektorky a pedagožky JAMU, se uchýlila do slovenského uměleckého azylu. Po roce 1989 se vrátila na divadelní a hudební fakultu JAMU.\n\nV roce 1995 napsala Mrázková tragikomedii o třech dějstvích \"K narozeninám, pane Büchnere\" inspirovanou životem a dílem Georga Büchnera. Tato hra byla uvedena pražským Divadlem v Celetné 20. listopadu 1995, posléze i v Divadle Husa na provázku v Brně.\n\nNarodila se jako druhé dítě do rodiny generálního ředitele lesních statků Josefa Žalmana. V roce 1940 se provdala za MUDr. M. Mrázka a v roce 1949 se jí narodila dcera Václava.\n"}
{"id": "1201725", "url": "https://cs.wikipedia.org/wiki?curid=1201725", "title": "Paul Schrader", "text": "Paul Schrader\n\nPaul Schrader (* 22. července 1946) je americký filmový scenárista a režisér. Jeho starší bratr Leonard Schrader byl rovněž scenáristou a režisérem. Jeho první manželkou byla filmová dekorátorka Jeannine Oppewall. Později se oženil s herečkou Mary Beth Hurt.\n\nJe autorem nebo spoluautorem scénářů ke čtyřem filmům Martina Scorseseho: \"Taxikář\" (1976), \"Zuřící býk\" (1980), \"Poslední pokušení Krista\" (1988) a \"Počítání mrtvých\" (1999). Dále se podílel například na scénářích k filmům \"Japonská mafie\" (režie Sydney Pollack, 1974), \"Posedlost\" (režie Brian De Palma, 1976) a \"Pobřeží moskytů\" (režie Peter Weir, 1986). Jeho režijním debutem byl snímek \"Modré límečky\" z roku 1978. Později natočil například filmy \"Naostro\" (1979), \"Americký gigolo\" (1980) s Richardem Gerem, remake stejnojmenného filmu \"Kočičí lidé\" (1982), \"\" (1985), který je považován kritiky za jeho nejlepší film, \"Podivná pohostinnost\" (1990) podle knihy Iana McEwana \"Cizinci ve městě\", \"Muž bez spánku\" (1992), \"Utrpení / Muž v nesnázích\" (1997), za který byl nominován na Oscara, \"Jako vzteklí psi\" (2007), \"Okamžik vzkříšení\" (2008) a \"Poslední šance na pomstu\" (2014). Ve filmu \"Prokletý kšeft\", který režíroval v roce 2016, si také zahrál. Šlo o jeho vůbec první hereckou roli. Často spolupracuje s herci Willemem Defoem a Nicolasem Cagem. Jeho zatím posledním filmem je \"Zoufalství a naděje\" (2017) s Ethanem Hawkem v hlavní roli.\n\nRovněž je autorem scénáře filmu \"The Jesuit\", který je ve vývoji od roku 2014. V roce 2020 by měl vzniknout film \"Life from the Other Side\" podle jeho scénáře v režii Bradleyho Bredewega. Sám by rovněž měl režírovat snímek \"Nine Men from Now\".\n\n\n"}
{"id": "1201726", "url": "https://cs.wikipedia.org/wiki?curid=1201726", "title": "ČZ 125 typ 473", "text": "ČZ 125 typ 473\n\nČZ 125 typ 473 Sport je dvoumístný motocykl, vyvinutý Českou zbrojovkou Strakonice, vyráběný od roku 1962 do roku 1969.\n\nOd základního typu ČZ 125/453 se liší širšími řídítky s hrazdičkou, použitím kol 19“ a mělčími blatníky.\n\n\n"}
{"id": "1201727", "url": "https://cs.wikipedia.org/wiki?curid=1201727", "title": "Let EgyptAir 804", "text": "Let EgyptAir 804\n\nLet EgyptAir 804 byl pravidelný mezinárodní let společnosti EgyptAir z letiště Charlese de Gaulla v Paříži na mezinárodní letiště do Káhiry. LetadloAirbus A320-200, používané na této lince, zmizelo 19. května 2016 o 02:45 SELČ nad Středozemním mořem v egyptském vzdušném prostoru.\n\nEgyptské úřady později ve stejný den oznámily, že byly nalezeny trosky dopravního letadla přibližně 80 kilometrů jihovýchodně od poslední známé pozice letadla, nedaleko řeckého ostrova Karpathos. Vedení řeckého úřadu pro vyšetřování leteckých nehod následně prohlásilo, že nalezené trosky nepatří nezvěstnému letadlu, což později oficiálně potvrdila i společnost EgyptAir. Trosky letadla spolu s osobními věcmi cestujících byly objeveny 20. května 2016 pátrací skupinou egyptských ozbrojených sil ve Středozemním moři přibližně 290 kilometrů severně od pobřeží města Alexandrie.\n\nNa palubě bylo 56 pasažérů, 2 piloti, 5 letušek a 3 bezpečnostní pracovníci. \n\nPrvní let tohoto letadla proběhl 25. července 2003 a 3. listopadu 2003 byl dodán letecké společnosti EgyptAir. Kapitán měl nalétáno 6 275 hodin, z toho 2 101 hodin na Airbusu A320. Druhý pilot měl nalétáno 2 766 hodin.\n\nHavarovaný stroj byl Airbus A320-232 s imatrikulační značkou SU-GCC. První let uskutečnil 25. července 2003 a 3. listopadu téhož roku byl dodán společnosti EgyptAir. Rutinní údržbářské kontroly byly na letadle naposledy provedeny 18. května v Káhiře, předtím než odletělo do Paříže. V ten den šlo už o jeho pátý let: z Asmary v Eritreji letělo do Káhiry, pak do Tunisu a zpět a následně z Káhiry do Paříže.\n\nLetadlo odstartovalo z letiště Charlese de Gaulla v Paříži 18. května 2016 ve 23:09 (všechny časy odpovídají zóně UTC+2, která je používána i v Egyptě). Následně letělo v letové hladině 11 280 metrů za jasného počasí. Krátce poté, co vstoupilo do egyptského vzdušného prostoru nad Středozemním mořem, s ním byl 19. května ve 02:45 ztracen radarový kontakt. V té době se stroj nacházel přibližně 290 kilometrů severně od egyptského pobřeží a zhruba ve stejné vzdálenosti od řeckého ostrova Kastelorizo. Letadlo bylo ztraceno v čase 3 hodiny a 25 minut po startu z Paříže. Řízení letového provozu nezaznamenalo žádný nouzový signál z letadla před zmizením.\n\nŘecký ministr obrany Panos Kammenos poznamenal, že těsně před zmizením z radarů se letadlo stočilo o 90 stupňů doleva a následně z letové hladiny 11 280 metrů prudce kleslo na 4600 metrů, přičemž se otočilo o 360 stupňů doprava. Let 804 měl v Káhiře přistát ve 03:05. \n\nSpolečnost EgyptAir původně 19. května oznámila, že byly nalezeny trosky dopravního letadla přibližně 80 kilometrů jihovýchodně od poslední známé pozice letadla, nedaleko řeckého ostrova Karpathos. Vedení řeckého úřadu pro vyšetřování leteckých nehod následně prohlásilo, že nalezené trosky nepatří nezvěstnému letadlu, což později oficiálně potvrdila i společnost EgyptAir.\n\nŘecké ministerstvo národní obrany mimo jiné vyšetřuje i zprávu kapitána obchodní lodi, který tvrdí, že viděl „hořící objekt na obloze“ přibližně 240 kilometrů jižně od ostrova Karpathos.\n\n20. května egyptské ozbrojené síly našly trosky letadla a osobní věci cestujících ve Středozemním moři, 290 kilometrů severně od pobřeží egyptského přístavního města Alexandrie.\n\n1. června zachytila francouzská pátrací loď signál černé skříňky. Potvrdila tak informaci egyptských vyšetřovatelů. 15. června 2016 vyšetřovatelé nalezli vrak letadla EgyptAir 804.\n\nVyšetřovatelé z Egyptského ministerstva pro civilní letectví v prosinci 2016 oznámili, že v troskách letadla byly nalezeny stopy po výbušninách, čímž byly potvrzeny předešlé hypotézy. Egyptské ministerstvo pro civilní letectví tedy předalo vyšetřování Egyptské generální prokuratuře, protože se již nejedná o nešťastnou náhodu, ale trestný čin.\n\nNa palubě letělo 56 cestujících z 13 různých zemí, přičemž někteří cestující měli dvojité občanství. Mezi pasažéry bylo 30 Egypťanů, 15 Francouzů, 2 Iráčané a 1 Brit, Kanaďan, Belgičan, Kuvajťan, Saúdský Arab, Alžířan, Súdánec, Čaďan a Portugalec. Tři cestující byly děti, včetně dvou kojenců.\n\nDesetičlenná posádka se skládala ze dvou pilotů, pěti letušek a tří bezpečnostních pracovníků společnosti EgyptAir. Podle údajů společnosti EgyptAir měl kapitán letadla celkem nelétáno 6275 letových hodin, včetně 2101 hodin na typu Airbus A320, zatímco první důstojník 2766 hodin.\n\n"}
{"id": "1201729", "url": "https://cs.wikipedia.org/wiki?curid=1201729", "title": "Omar Avila", "text": "Omar Avila\n\nOmar Avila je kubánsko-americký herec a producent.\n\nNarodil se na Kubě a v 80. letech s rodinou emigroval do Spojených států amerických. Vyrostl v Miami. V letech 1997–2001 studoval na ekonomické fakultě Univerzity v Miami (University of Miami: School of Business), v letech 2003–2005 divadelní herectví na Floridské mezinárodní univerzitě (Florida International University) a v letech 2008–2010 filmové herectví na Vysoké škole města Los Angeles (Los Angeles City College).\n\nZačínal na přelomu tisíciletí v televizních seriálech. V několika dílech seriálu americké hispanofonní stanice Telemundo \"Los Teens\" (2003) ztvárnil postavu jménem El Duro. Vystupoval i v řadě telenovel, např. \"Soñar No Cuesta Nada\" (2005, postava: Javier) či \"Watch over Me\" (2006–2007, postava: Ryan Rivera). V závěrečném dílu 3. řady seriálu \"Dr. House\" (2007, epizoda Human Error / Lidská chyba) si zahrál epizodní roli mexického uprchlíka a manžela Houseovy pacientky Estebana Hernándeze, v seriálu \"Řekni, kdo tě zabil\" (2007, v 2. dílu 1. řady Dummy / Figurína) se krátce objevil jako Manuel, leštič podlah v koláčkárně The Pie Hole. Hrál také Estebana, peruánského kamaráda a fotbalového spoluhráče hlavního hrdiny Santiaga ve webové minisérii \"\" (2008), která byla uvedena v rámci propagační akce Create Your Hero jako doplněk seriálu \"Hrdinové\". V seriálu \"Strážce pořádku\" (2010, v 12. a 13. dílu 1. řady) účinkoval jako řidič Ernesto převážející dodávku pro Gia Reyese, hlavu miamského drogového kartelu. V \"Kriminálce Miami\" (2011, v 16. dílu 9. řady Hunting Ground / Lovný revír) ztvárnil postavu Enriquea, oběti „sportovních“ lovců lidí, jehož smrt kriminalisté vyšetřovali. V druhé řadě akčního seriálu \"Cleaners\" (2014, v 10 dílech z 12) webové televize Crackle hrál zločince Carlose, jenž se zamiluje do jedné z hlavních hrdinek, která se podobá jeho zesnulé ženě. \n\nVedle účinkování v televizních seriálech hrál také ve filmech. Mihnul se jako jeden z kopáčů policejního tunelu v akční komediální krimi Michaela Baye \"Mizerové II\" (2003). O rok později stanul po boku Johna Travolty ad. jako Joe Toro, jeden z kubánských bratrů řídících síť hazardu a prostituce, v marvelovském akčním thrilleru \"Kat\" (2004). Následovala role Eddiho v romantické komedii z prostředí latinoamerické rodiny \"Once Upon a Wedding\" (2005), postava vězně v historickém dramatu ze západního pobřeží USA v 30. letech 20. století \"Valley of the Heart's Delight\" (2006), mihnul se i v několika záběrech jako mladík na horské dráze s Rhysem Darbym a Sashou Alexanderovou v romantické komedii \"Lež má krátké nohy\" (2011). V roce 2015 následoval nízkorozpočtový bilingvní krimi thriller z mexicko-amerického pomezí od debutujícího režiséra Davida Ponce de Leona \"Road to Juarez\", v němž Avila ztvárnil postavu jménem Pipo.\n\nRoku 2015 se poprvé podílel na tvorbě filmu i produkčně, a to z pozice výkonného producenta filmu \"El Landlord\". Ve snímku, který režíroval Nicholas Nathaniel, si Avila také zahrál. Podobně se na produkci podíleli i další herci Geoffrey Alan Harris, Donn Stewart a Andre Bauth. Posledně jmenovaný byl také autorem částečně autobiografického námětu, jenž do podoby scénáře převedl Luis De La Fuente.\n\n"}
{"id": "1201733", "url": "https://cs.wikipedia.org/wiki?curid=1201733", "title": "Karel Herites", "text": "Karel Herites\n\nKarel Herites (1886 - ?) byl československý fotbalový rozhodčí. \n\nV československé lize působil až na sklonku své aktivní činnosti v letech 1925-1927. Řídil celkem 12 ligových utkání. Jako mezinárodní rozhodčí řídil v letech 1923-1926 pět mezistátních utkání. V letech 1919-1927 byl předsedou Sboru českých rozhodčích fotbalových. Inicioval založení odborného časopisu Fotbalový soudce.\n\nV roce 1911 řídil Karel Herites v Praze první hokejový zápas Kanada-Čechy.\n\n\n"}
{"id": "1201735", "url": "https://cs.wikipedia.org/wiki?curid=1201735", "title": "George Szell", "text": "George Szell\n\nGeorge Szell [\"sell\"] (7. červen 1897, Budapešť - 30. červenec 1970, Cleveland) byl maďarsko-americký dirigent a klavírista.\n\nNarodil se jako György Szell v židovské rodině advokáta a obchodníka v Budapešti, která přijala katolické křesťanství a dala se pokřtít. Rodina se brzy přestěhovala do Vídně. Szell vystudoval Státní hudební akademii ve Vídni a v Lipsku a ač měl klavírní výcvik, rozhodl se pro kariéru dirigenta. Jeho talent zaujal Richarda Strausse, jemuž dělal Szell asistenta v berlínské Státní opeře. Vedl pak operní orchestry ve Štrasburku (1917), v Německém divadle v Praze (1919–1921), v Darmstadtu (1922) a v Düsseldorfu (1922–1924). Od roku 1924 do roku 1930 byl šéfdirigentem Státní opery v Berlíně a v letech 1929–1937 působil opět v Praze. V USA debutoval roku 1930, se \"St. Louis Symphony Orchestra\". Ve Spojených státech se definitivně usadil v roce 1939. Učil na \"New School for Social Research\" a na \"Mannes School of Music\" v New Yorku a byl šéfdirigentem v Metropolitní opeře (1942-46). V roce 1946 se stal občanem USA. Od tohoto roku až do své smrti byl hudebním ředitelem \"Cleveland Orchestra\", který se pod jeho vedením stal jedním z nejlepších světových orchestrů. Vedl též Concertgebouw orchestr v Amsterdamu, od roku 1963 byl hostující dirigent \"New York Philharmonic\" a prozatímně toto těleso vedl i v letech 1969–1970.\n\nPro jeho styl dirigování bylo charakteristické ctění původních záměrů skladatele, ale také silně autoritativní vedení souboru.\n\nPo vzniku Československa, v letech 1919–1921, byl Szell dirigentem v německém divadle v Praze. V letech 1929–1937 byl hudebním ředitelem Nového německého divadla v Praze, dokud nemusel emigrovat před hrozícím holocaustem.\n\n\nGramofonová technika byla už od 30. let na slušné úrovni a rychle se zdokonalovala. George Szell byl velmi oblíbeným dirigentem pro nahrávky klasické a operní hudby a nahrál i několik desek komorní hudby jako klavírista. V jeho nahraném repertoáru jsou zahrnuti přední skladatelé 18.-20. století:\n\n\n"}
{"id": "1201741", "url": "https://cs.wikipedia.org/wiki?curid=1201741", "title": "EgyptAir", "text": "EgyptAir\n\nEgyptAir (arabsky: مصر للطيران) je egyptská vlajková letecká společnost. Sídlí na Mezinárodním letišti v Káhiře, ze kterého provozuje pravidelnou osobní a nákladní dopravu do více než 75 destinací po světě. Po Egyptské revoluci v roce 2011 se snaží EgyptAir obnovit příjem zisku, je členem aliance leteckých společností Star Alliance.\n\nLogo aerolinie má značit Hora z Egyptské mytologie.  \n\nLetecká společnost vznikla v roce 1932 pod jménem Misr Airlines, později Misrair. V roce 1958 byla společnost přejmenována na United Arab Airlines, od roku 1971 vystupuje společnost pod názvem EgyptAir. 11. července 2008 se Egyptair připojil do Star Alliance.\n\nDne 11. ledna 2017 tvořilo flotilu EgyptAir 56 letounů průměrného stáří 10,8 let:\n\n\n\n"}
{"id": "1201744", "url": "https://cs.wikipedia.org/wiki?curid=1201744", "title": "Kostel svatého Františka z Pauly (Albrechtice)", "text": "Kostel svatého Františka z Pauly (Albrechtice)\n\nŘímskokatolický filiální kostel svatého Františka z Pauly v Albrechticích je pozdně barokní sakrální stavba jižně od silnice. Od roku 1971 je kostel chráněn jako kulturní památka.\n\nKostel, původně zasvěcen sv. Vavřinci, byl vybudován v letech 1779–1784. Zasvěcení kostela bylo změněno na popud hraběte Desfours. Dnes je kostel zasvěcen zakladateli řádu nejmenších bratrů (paulánů) sv. Františku de Paula. Kostel byl upravován v 19. století. V roce 1889 byla upravena a zvýšena věž. Kostel je opraven a ve 21. století dobře udržován.\n\nJedná se o jednolodní, obdélnou stavbu se zaoblenými nárožími s obdélným polokruhově ukončeným presbytářem. Na severní stráně má obdélnou sakristii s oratoří v patře. V západním průčelí se nachází hranolová věž. Věž má lizénové rámce a obdélný portál. Boční fasády mají plastické rámce tvaru zkoseného obdélníka a obdélná segmentem ukončená okna.\n\nPresbytář má valenou klenbu s lunetami. Loď má plochý strop s fabionem. Sakristie je sklenuta valenou klenbou s lunetami. Podvěží má křížovou klenbu. V presbytáři i lodi kostela je bohatá pseudobarokní štukatura na klenbě a na stěnách.\n\nHlavní oltář je rokokový, rámový. Jsou na něm dřevořezby sv. Václava a sv. Víta z konce 18. století. Dále je na hlavním oltáři obraz sv. Františka de Paula. Kazatelna je rokoková a pochází z konce 18. století. Na rokokové kazatelně z 18. století je reliéf \"rybolovu\". Křtitelnice je klasicistní z období kolem roku 1800. Dva boční oltáře pocházejí z roku 1903. Na vedlejších oltářích je obraz sv. Vavřince z roku 1883 od F. Maischaidera a socha Panny Marie. Zvon pochází ze 17. století a byl sem přenesen v roce 1784 z Mladé Boleslavi.\n\n"}
{"id": "1201745", "url": "https://cs.wikipedia.org/wiki?curid=1201745", "title": "FIFPro", "text": "FIFPro\n\nFédération Internationale des Associations de Footballeurs Professionnels (česky - Mezinárodní federace profesionálních fotbalistů), známá pod zkratkou FIFPro, je celosvětová organizace zastupující 65 000 profesionálních fotbalových hráčů. Sídlí v nizozemském Hoofddorpu a skládá se z 58 národních asociací hráčů (včetně české). Kromě toho jsou tři kandidáti a sedm pozorovatelů.\n\nNejvíce známá je díky vyhlašování ankety FIFPro World XI, pořádání mistrovství pro hráče bez angažmá a udělování práv na použití jmen a podob skutečných hráčů v počítačových hrách.\n\n15. prosince 1965 se zástupci francouzské, skotské, anglické, italské a nizozemské asociace hráčů setkali v Paříži s cílem založit mezinárodní federaci pro fotbalisty.\n\nV posledních letech, FIFPro se rozrostla z evropské organizace do globální sítě. FIFPro udělal mnoho pro podporu zemí na jiných kontinentech - Asie/Oceánie, Afriky a Jižní Ameriky – v jejich úsilí o vytvoření hráčské asociace. V říjnu 2012 FIFPro přivítala asociase fotbalistů z Chorvatska, České republiky, Černé Hory a Ukrajiny jako její nejnovější členy.\n\nFIFPro byla na straně Jeana-Marca Bosmana při boji o právo přestoupit po konci smlouvy bez odstupného, který byl nakonec vítězný.Přestupy jsou však dodnes palčivým tématem.\n\nPřestupová pravidla FIFA a jejich aplikace v praxi však dodnes stále brání hráčům v jejich svobodě pohybu a kariéra většiny fotbalistů je tak vydána na milost a nemilost jejich zaměstnavatelů. \"Tréninkové kompenzace, které porušují rozhodnutí v případu Bernard, nereciproční kalkulace kompenzací v případě porušení smlouvy nebo svévolné prodlužování ochranné lhůty představují jen několik způsobů, jak je záměrně omezována svoboda pohybu hráčů.“\n\nRada FIFPro se skládá z jedenácti členů, včetně předsedy. \n\nSeznam členů rady:\n\nPředseda: Philippe Piat (UNFP, Francie)\n\nMístopředsedové: Brendan Schwab (PFA, Austrálie), Luis Rubiales (AFE, Španělsko)\n\nNáměstek místopředsedy: Rinaldo Martorelli (Fenapaf/Sapesp, Brazílie)\n\nČlenové představenstva Bobby Barnes (PAA, Anglie), Louis Everard (VVCS, Nizozemsko), Leonardo Grosso (AIC, Itálie), David Mayébi, (AFC, Kamerun), Mads Øland, (Spillerforeningen, Dánsko), Fernando Revilla (SAFAP, Peru), Dejan Stefanovic (OTOČENÍ, Slovinsko),\n\nGenerální sekretář: Theo van Seggelen (Nizozemsko)\n\nSpolečnost byla založena 15. prosince 1965, FIFPro má 58 řádných členů, 2 kandidátské členů a 5 pozorovatelů.  \n\nKaždý rok od roku 2005 FIFPro zval všechny profesionální fotbalisty na světě sestavit nejlepší tým roku a jmenovat FIFPro World XI. V roce 2009 probíhá anketa ve spolupráci s FIFA a jmenuje se FIFA FIFPro World XI. Je to jediná celosvětová anketa tohoto druhu. Každý rok v září je rozesláno přibližně 45 000 hlasovacích lístků, které jsou členy FIFPro nebo kandidátskými členy, kteří jsou pak požádáni, aby distribuovaly dotazníky mezi všechny profesionální fotbalisty v jejich zemích. V říjnu jsou tyto dotazníky zaslány do sídla FIFPro. Na konci listopadu FIFPro a FIFA společně oznámí 55-členný užší výběr který se skládá z 5 brankářů, 20 obránců, 15 záložníků a 15 útočníků.\n\nV lednu jsou hlasy spočítány a FIFA FIFPro World XI je odhalena ve FIFA Ballon d ' Or ceremoniálu v Curychu (Švýcarsko).\n\nHráči, kteří jsou označení tučně, vyhráli FIFA Světový Hráč Roku (2005-2009) nebo FIFA Ballon d ' Or (2010–současnost) v daný rok.\nHráči psaní \"kurzívou\" udělali vystoupení s více kluby, a vystoupení jsou odděleny odpovídajícím způsobem.\n\nFIFPro udělil toto ocenění mezi 2005-2008, v roce 2009 se ocenění sloučilo s FIFA World Player of the Year, po kterém následoval FIFA Ballon d ' Or v roce 2010.\n\nFIFPro udělovala toto ocenění mezi 2005-2008.\n\n"}
{"id": "1201747", "url": "https://cs.wikipedia.org/wiki?curid=1201747", "title": "Kostel svatého Havla (Čečelice)", "text": "Kostel svatého Havla (Čečelice)\n\nŘímskokatolický filiální kostel svatého Havla v Čečelicích je barokní sakrální stavba. Od roku 1966 je kostel chráněn jako kulturní památka.\n\nObec se poprvé připomíná roku 1252, v té době již kostel stál uprostřed návsti. Původní románský kostel pochází z 1. třetiny 13. století. Postavila jej doksanská stavební huť. Z tohoto původního kostela se zachovala hranolová věž se dvěma sdruženými okénky nad sebou a s tribunou, dále část obvodového zdiva, které bylo použito při přestavě kostela na konci 17. století. Stavba přežila husitské i třicetiletou válku, zřejmě byla při obnovách po nich upravována. V letech 1694–1711 ji nahradil nový kostel podle projektu Marka Antonína Canevalleho. Nový kostel byl postaven kolmo na osu starého. V 19. století byl kostel upraven. Stavba prošla v 90. letech 20. století opravou.\n\nKostel je neorientovaný a presbytář je postaven směrem k severu. Stavba je jednolodní, obdélná. Má užší obdélný trojboce ukončený presbytář. Hranolová věž pozůstalá ze starého kostela stojí u západního boku nové stavby. Ve spodních částech bez oken, zvonové patro s velkými, půlkruhovitě zaklenutými okny. Končí zděnou helmicí, obklopenou cimbuřím na korunní římse. Po severní straně lodi je čtvercová předsíň. Průčelí má tři osy a je s plochým středním rizalitem. Průčelí je členěno pilastry a lizénovými rámci. V rizalitu je obdélný portál s rozeklaným štítem a okno se segmentovým záklenkem. V boční osách průčelí jsou pravoúhlá vpadlá pole a niky. Štít je křídlový do trojhranu, členěný pilastry a oválnými okny v rámci s uchy a splávkovou římsou. Na bočních fasádách jsou lizénové rámce a polokruhová okna.\n\nPresbytář je sklenut křížovou klenbou. V závěru je kostel sklenut valenou klenbou s lunetami. V lodi je plochá rákosová klenba a v podvěží je klenba valená.\n\nZařízení kostela pochází převážně z 2. poloviny 17. století a z doby okolo roku 1700. Hlavní oltář je portálový, raně barokní ze 2. poloviny 17. století. Jsou na něm sošky sv. Václava a sv. Jiří. Oltářní obraz pochází z 19. století. Levý boční oltář z období kolem roku 1700, s velkolistým akantem, je zasvěcen sv. Šebestinovi. Protější oltář sv. Rocha, zdobený akantem se stuhou, je také z období kolem roku 1700. Oltář sv. Jana Nepomuckého je raně barokní ze 2. poloviny 17. století. Je na něm barokní socha sv. Jana Nepomuckého z 18. století. Oltář Piety se sochou Piety, která je uprostřed dvou andělů, pochází ze 3. čtvrtiny 18. století. Kazatelna, zdobená boltcovým ornamentem, je ze 2. poloviny 17. století. V kostele se nachází znakový náhrobník z roku 1619.\n\nKostel je obklopen bývalým hřbitovem, severně od něj fara. Východně od obce je barokní výklenková kaple, která je obdélná, členěná pilastry a ukončena segmentovým štítem. Zde se nachází zlidovělá soška sv. Jana Nepomuckého. V obci nad pramenem je novější výklenková kaple Panny Marie. Na návsi se nachází socha sv. Václava z roku 1912. V oci je také železný kříž z roku 1835, který stojí na kamenném podstavci.\n\n"}
{"id": "1201757", "url": "https://cs.wikipedia.org/wiki?curid=1201757", "title": "341 (číslo)", "text": "341 (číslo)\n\nTři sta čtyřicet jedna je přirozené číslo, které následuje po čísle tři sta čtyřicet a předchází číslu tři sta čtyřicet dva. Římskými číslicemi se zapisuje CCCXLI.\n\n\n\n\nSilnice II/341 je česká silnice II. třídy vedoucí na trase Hrbokov – Heřmanův Městec\n\n\n"}
{"id": "1201761", "url": "https://cs.wikipedia.org/wiki?curid=1201761", "title": "Kostel svatého Havla (Liběchov)", "text": "Kostel svatého Havla (Liběchov)\n\nŘímskokatolický farní kostel svatého Havla v Liběchově je barokní sakrální stavba stojící ve vyvýšené poloze nad křižovatkou ve středu obce. Kostel má neobvykle působivou čelní fasádu a dvouramenné schodiště s barokní sochou sv. Antonína Paduánského. Od roku 1966 je kostel chráněn jako kulturní památka.\n\nKostel byl postaven v letech 1738–1741, snad architektem Františkem Maxmiliánem Kaňkou, který v té době realizoval přestavbu zámku Liběchov. Fresková výzdoba je dílem Jana Petra Molitora z roku 1741. Při severní straně kostela je hrobka Pachtů z Rájova. V 19. a 20. století byl kostel upravován.\n\nKostel je obdélný s příčnou lodí. Má obdélný, trojboce ukončený presbytář se čtvercovou sakristií a předsíní s oratořemi v patře. Na hlavním průčelí nese vysoký sloupový řád s na koso postavenými hlavicemi zvlněnou římsu. V ose vstupního průčelí je vstupní portál, nad ním obdélné okno s polokruhovým záklenkem, v trojúhelném štítě je erb stavebníků z rodu Pachtů z Rájova. Nad průčelím je štít s volutovými zdmi a úseky atiky po stranách. Štít je členěný vpadlými vykrajovanými poli a ukončený rozeklaným římsovým útvarem. Na bočních fasádách jsou pilastry, lizénové rámce a obdélná, segmentově ukončená okna.\n\nPresbytář je zaklenut plackovou klenbou a konchou. Příčná a hlavní loď je sklenutá plackami. Sakristie a předsíň je sklenutá osmibokou kupolovitou klenbou. Oratoře jsou otevřené do příčné lodi a presbytáře. Mají zdobené balkónové útvary a jsou také sklenuty plackami. Na sloupech je vysazena tříramenná kruchta, která má páskovou a mřížkovou výzdobu poprsní zdi. Celý interiér je vyzdoben převážně freskami J. P. Molitora z roku 1741. Fresky jsou v presbytáři: andílci a \"Nejsvětější Trojice s andílky\". V křížení je ve fresce architektura kupole a ve cviklech chiaroscurové postavy evangelistů. V lodi je ve fresce \"Apoteóza sv. Havla\", která je signována: „\"J. P. Molitor\" Pinxit Ao 1741“. V prostoru kruchty je freska \"krále Davida\". V ramenech příčné lodi je freska sv. Vojtěcha a sv. Prokopa. Na klenbě empory je freska Panny Marie a \"světec s pastýřskou holí\".\n\nZařízení je převážně rokokové z 2. poloviny 18. století. Ve stylu rokoka jsou zvláště tři oltáře. Hlavní oltář je s novějším obrazem (oproti výstavě kostela) a sochami sv. Jana Evangelisty a Panny Marie. Ve výklenku rokokového tabernáklu je skupina \"Ukřižování s Pannou Marií a sv. Janem na skalisku\" ze 2. poloviny 18. století. Při pilířích v křížení se nacházejí dva protějškové panelové oltáře s nástavci. Pravý oltář je s obrazem Panny Marie a s obrazem sv. Josefa v nástavci. Levý oltář je s obrazem sv. Antonína Paduánského a s obrazem sv. Jana Nepomuckého v nástavci. Mramorová kazatelna je rokoková a rokokové jsou i varhany pocházející ze 2. poloviny 18. století. Barokní obraz Piety je z 18. století. Křtitelnice pochází ze 2. poloviny 18. století. Dva znakové náhrobníky jsou z let 1572 a 1583.\n\nNa severní straně přiléhá ke kostelu hrobka Pachtů z Rájova z doby kolem roku 1800. Hrobka je opatřena kovaným křížem z období výstavby hrobky. Na západní straně u kostela je před portálem dvouramenné schodiště se sochou sv. Antonína Paduánského, která je datována do roku 1739.\n\n"}
{"id": "1201762", "url": "https://cs.wikipedia.org/wiki?curid=1201762", "title": "TJ Horní Lideč", "text": "TJ Horní Lideč\n\nTělovýchovná jednota Horní Lideč je moravský fotbalový klub z obce Horní Lideč, který byl založen v roce 1951 pod názvem TJ Lokomotiva Horní Lideč. Od sezóny 2017/18 hraje I. B třídu Zlínského kraje - sk. A (7. nejvyšší soutěž).\n\nSvé domácí zápasy odehrává na stadionu Horní Lideč.\n\nV sezoně 2018/19 trénuje družstvo mužů Vojtěch Číž, vedoucím týmu je David Chovanec.\n\nZdroj: \n\n\nZdroj: \n\nPoznámka:\n\n"}
{"id": "1201766", "url": "https://cs.wikipedia.org/wiki?curid=1201766", "title": "Ivana Bartošová", "text": "Ivana Bartošová\n\nIvana Bartošová, dříve Krýslová, (* 6. října 1960) je česká politička, pedagožka a školní inspektorka, od roku 2016 zastupitelka a náměstkyně hejtmana Plzeňského kraje, v letech 1998 až 2006 zastupitelka Městského obvodu Plzeň 1, členka KDU-ČSL.\n\nPracovala jako pedagožka a školní inspektorka. Je dlouholetou odbornicí ve školství a v současnosti náměstkyní hejtmana Plzeňského kraje pro oblast školství a cestovního ruchu.\n\nAngažovala se v akciové společnosti Obytná zóna Sylván, která má na starosti správu městských bytů v Plzni - v letech 2003 až 2007 byla členkou dozočí rady, v letech 2007 až 2011 předsedkyní dozorčí rady a od roku 2016 do roku 2017 byla členkou představenstva). Byla také členkou a později předsedkyní správní rady městem Plzeň zřízeného Nadačního fondu pro podporu vzdělávacích programů a mimoškolních aktivit dětí a mládeže.\n\nIvana Bartošová žije v Plzni, konkrétně v Městském obvodě Plzeň 3.\n\nJe členkou KDU-ČSL a od dubna 2015 předsedkyní krajské organizace strany v Plzeňském kraji. Od Sjezdu KDU-ČSL ve Zlíně, tj. od května 2015 zastává také pozici členky Celostátního výboru KDU-ČSL.\n\nDo komunální politiky vstoupila, když byla v komunálních volbách v roce 1998 zvolena jako nestraník za KDU-ČSL zastupitelkou Městského obvodu Plzeň 1. Mandát ve volbách v roce 2002 obhájila už jako členka KDU-ČSL a lídryně kandidátky. Ve volbách v roce 2006 opět vedla kandidátku, ale strana se do zastupitelstva Městského obvodu Plzeň 1 nedostala. Následně se přestěhovala do Městského obvodu Plzeň 3, ale vzhledem k tomu, že kandidovala na nevolitelném místě kandidátky tak ve volbách v roce 2010 a 2014 nebyla zvolena zastupitelkou.\n\nDo plzeňského Zastupitelstva města Plzně kandidovala poprvé ve volbách v roce 2002, ale nebyla na volitelné místě a nestala se zastupitelkou. , to se opakovalo i v komunálních volbách v letech 2006, 2010 a 2014.\n\nV krajských volbách v roce 2004 kandidovala za KDU-ČSL v rámci \"\"Koalice pro Plzeňský kraj\"\" do Zastupitelstva Plzeňského kraje, ale nebyla na volitelné místě a nestala se zastupitelkou Krajskou zastupitelkou se nestala ani ve volbách v roce 2012, kdy kandidovala jako členka KDU-ČSL na kandidátce \"\"Koalice pro Plzeňský kraj\"\" (tj. KDU-ČSL, SsČR a hnutí Nestraníci). V krajských volbách v roce 2016 byla lídrem \"\"Koalice pro Plzeňský kraj\"\", tentokrát složeného z KDU-ČSL, SZ a hnutí Nestraníci. Uskupení získalo 2 mandáty. Stala krajskou zastupitelkou a na ustavujícím zasedání i náměstkyní hejtmana pro oblast školství a cestovního ruchu.\n\nVe volbách do Poslanecké sněmovny PČR v roce 2006 kandidovala za KDU-ČSL v Plzeňském kraji, na nevolitelném místě a nestala se poslankyní.\n"}
{"id": "1201768", "url": "https://cs.wikipedia.org/wiki?curid=1201768", "title": "TV Dajto", "text": "TV Dajto\n\nTV Dajto je soukromá slovenská televizní stanice zaměřená na filmy a komedie.\n\nSídlí v bratislavské městské části Záhorská Bystrica a její vysílání začalo 20. srpna 2012. TV Dajto je členem skupiny CME a vysílá 24 hodin denně. Televize nabízí filmy, seriály a relace převážně pro mužské publikum.\n\n\n"}
{"id": "1201769", "url": "https://cs.wikipedia.org/wiki?curid=1201769", "title": "Jan Šabata (politik)", "text": "Jan Šabata (politik)\n\nJan Nepomuk Šabata (9. ledna 1834 Vrbice – 12. ledna 1906 Vrbice) byl rakouský politik české národnosti z Čech, poslanec Českého zemského sněmu.\n\nPocházel z rolnické rodiny. Vychodil obecnou školu a nastoupil na střední školu. Studia ovšem nedokončil, protože musel převzít po otci hospodářství. Sám se dále vzdělával. Veřejně se vyslovoval k otázkám národohospodářským, politickým i sociálním. Byl obecním starostou ve Vrbici. Působil také od roku 1883 do roku 1887 jako okresní starosta v Kostelci nad Orlicí. Byl členem okresní školní rady. Roku 1870 byl rovněž členem Komise pro úpravu daně pozemkové pro rychnovský okres. Získal čestný kříž Pro Ecclesia et Pontifice. Byl čestným členem katolicko-hospodářského spolku Lípa v Chlenech. Tento spolek v 70. letech 19. století sám založil v Chlenech a pak v období let 1886–1906 vykonával funkci jeho předsedy na celookresní úrovni. Patřil mezi první propagátory vzniku spolků katolických zemědělců. V 90. letech 19. století také v Chlenech zakládal záložnu (raiffeisenku) a ovocnářský spolek.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii venkovských obcí, obvod Rychnov, Kostelec. Patřil ke staročeské straně.\n\nZemřel v lednu 1906.\n\nJeho syn František Šabata byl meziválečným poslancem a senátorem Národního shromáždění ČSR za Československou stranu lidovou. Další potomci Jana Šabaty, kteří hospodařili ve Vrbici, byli pronásledováni komunistickým režimem v 50. letech 20. století.\n"}
{"id": "1201770", "url": "https://cs.wikipedia.org/wiki?curid=1201770", "title": "Kostel svatého Havla (Skalsko)", "text": "Kostel svatého Havla (Skalsko)\n\nŘímskokatolický farní kostel svatého Havla (svatého Vojtěcha) ve Skalsku je barokní sakrální stavba stojící severozápadně od návsi. Někdy bývá uváděno, že kostel je nově zasvěcen sv. Vojtěchovi. Od roku 1967 je kostel chráněn jako kulturní památka.\n\nPůvodní gotický kostel je doložen do roku 1364. Z původní stavby zůstala zachována věž, ke které byl v roce 1735 přistavěn servity nový kostel, který byl opravován roku 1879. Věž byla opravována v roce 1825 a v roce 1870 byla snížena. K další opravě věže došlo v roce 1874.\n\nKostel je jednolodní, obdélný. Ma pravoúhlý presbytář a hranolovou věž po severní straně. Věž má v přízemi sakristii. Západní průčelí je členěno pilastry, vrcholí štítem a uprostřed má portál. Stěny jsou zevně členěny pilastry a vysokými půlkruhově uzavřenými okny s klenáky. Věž je složena z velkých kvádrů. Nejvyšší patro věže je roubené, ukončené cibulí. Ve věži jsou úzká obdélná okénka. V 5. patře východní stěny věže je zazděna deska se znakem a jménem Jana a Bohuslava z Kunvaldu a Dražic (1450–1482), která snad pochází z původní stavby kostela.\n\nVnitřek kostel je členěn pilastry s čabrakovými hlavicemi a je sklenut plackami do pásů. Placky v presbytáři jsou zdobeny štukovými rámci. Triumfální oblouk v lodi kostela je půlkruhový.\n\nHlavní oltář je barokní z období kolem roku 1735. Architektura hlavního oltáře i sochy patří mezi umělecky kvalitní práce pocházející z některé pražské dílny. Oltář je portálový s točenými sloupy a sochami sv. Antonína Paduánského a sv. Františka Xaverského, které jsou po jeho stranách. Uprostřed oltáře se nachází obraz v. Vojtěcha od Viléma Kandlera z roku 1849. Nejvýše mezi volutami je socha klečícího \"sv. Havla mezi anděly\". Dva boční oltáře jsou rokokové z období kolem roku 1750. Levý boční oltář s obrazem \"sv. Jana Nepomuckého rozdávajícího almužnu\" pochází ze 2. poloviny 18. století. Po stranách se nacházejí sochy zakladatelů řádu servitů. Jedná se patrně od sv. Filipa Benitia a Juliany Falconieri. Pravý boční oltář je s obrazem sv. Josefa z období kolem roku 1760. Po stranách tohoto pravého bočního oltáře se nacházejí sochy sv. Jáchyma a sv. Anny. Barokní kazatelna s obrazy evangelistů je z období kolem roku 1700. V lodi je votivní oltář Kalvárie z roku 1829. Byl zbudován na paměť zemřelého Josefa Šichta a je s obrazem \"Kalvárie\" na dřevě, který je signován: „\"Martin Teiček\" v Praze r. 1829“. Křížová cesta pochází z 1. poloviny 19. století. V presbytáři jsou patronátní intarzované lavice z 1. poloviny 18. století a v lodi jsou řezané lavice z téhož období. Cínová křtitelnice od M. Berounského pochází z roku 1500.\n\nPři jižní stěně kostelní lodi je empírová hrobka J. Schichta z roku 1826. Hrobka je s pilastry a bosovanými nárožími. Uvnitř je sousoší Víry, Naděje a Lásky (tří Božských ctností), které je snad dílem Josefa Maxe z období kolem roku 1826. V jihozápadním koutě hřbitova je kostnice. Jedná se o barokní, centrální, šestibokou stavbu s mansardovou střechou. Márnice má uvnitř plochý strop. Při věži je náhrobník se sochou \"Víry\". Jde o kamenickou práci z roku 1860. Barokní socha sv. Jana Nepomuckého, která se nachází v obci, pochází z období po polovině 18. století.\n\n"}
{"id": "1201771", "url": "https://cs.wikipedia.org/wiki?curid=1201771", "title": "Centrála České spořitelny", "text": "Centrála České spořitelny\n\nCentrála České spořitelny nazývána také Budova České spořitelny je výšková budova v Praze 4 – Krči (Budějovické náměstí), sídlo České spořitelny. 22patrová budova vysoká 74,5 metrů byla postavena mezi lety 1994 a 1996, výstavba stála přibližně 775 milionů korun. Česká spořitelna odkoupila rozestavěnou budovu v roce 1994. Je postavena ve stylu postmoderní architektury.\n\nV budoucnu vznikne nové sídlo České spořitelny v projektu Smíchov City skupiny Sekyra Group.\n\nVedle budovy se nachází druhá budova České spořitelny, která je však podstatně nižší.\n\nBudova se nachází nad stanicí Budějovická pražského metra C a u autobusových zastávek poliklinika Budějovická.\n\n"}
{"id": "1201775", "url": "https://cs.wikipedia.org/wiki?curid=1201775", "title": "Zaozjorsk", "text": "Zaozjorsk\n\nZaozjorsk () je uzavřené město v Murmanské oblasti v Ruské federaci. Při sčítání lidu v roce 2010 měl přes jedenáct tisíc obyvatel.\n\nZaozjorsk leží na poloostrově Kola přibližně dva kilometry jihovýchodně od námořní základny Bolšaja Lopatka nacházející se na východním břehu zálivu Zapadnaja Lica, podzálivu Motovského zálivu Barentsova moře.\n\nOd Murmansku, správního střediska oblasti, je Zaozjorsk vzdálen vzdušnou čarou přibližně 50 kilometrů na severozápad.\n\nZaozjorsk byl založen v roce 1958 a původně byl znám pod kódovými označeními \"Severomorsk-7\" () a \"Murmansk-150\" ().\n"}
{"id": "1201776", "url": "https://cs.wikipedia.org/wiki?curid=1201776", "title": "Snyder", "text": "Snyder\n\nSnyder může znamenat:\n\n\n\n"}
{"id": "1201777", "url": "https://cs.wikipedia.org/wiki?curid=1201777", "title": "TJ Nedašov", "text": "TJ Nedašov\n\nTělovýchovná jednota Nedašov je moravský fotbalový klub z obce Nedašov, hrající od sezóny 2012/13 I. A třídu Zlínského kraje (6. nejvyšší soutěž). Klub byl založen v roce 1961.\n\nSvé domácí zápasy odehrává na stadionu Nedašov.\n\nZdroj: \n\nPoznámka:\n\n"}
{"id": "1201778", "url": "https://cs.wikipedia.org/wiki?curid=1201778", "title": "Areál Státního výzkumného ústavu zemědělského", "text": "Areál Státního výzkumného ústavu zemědělského\n\nAreál Státního výzkumného ústavu zemědělského, v Praze 6–Dejvicích, Flemingovo nám. č. 542/2 byl vybudován v letech 1927–1929 v neoklasicistním slohu podle návrhu architekta Josefa Záruby-Pfeffermanna. Pozdějšími přístavbami, dostavbami a rekonstrukcemi vznikl komplex budov, vymezený Flemingovým náměstím a ulicemi Bechyňovou, Kolejní, Zelenou a Stavitelskou. V současné době je využívaný Ústavem organické chemie a biochemie AV ČR.\n\nNeoklasicistní budova určená původně pro Státní výzkumný ústav zemědělský vychází z urbanistické koncepce Bubenče a Dejvic architekta Antonína Engela z 20. let 20. století. Uvažovaná veřejná budova stojící na tomto místě tvořila spolu s ostatnímu budovami hranici tzv. zeleného pásu, vedoucího od Stromovky přes Ořechovku na Letenskou pláň.\n\nV souvislosti s autorstvím projektu jsou kromě hlavního architekta Josefa Záruby-Pfeffermanna zmiňováni ještě architekti Jan Zázvorka, Jan Gillar nebo Vojtěch Krch, kteří byli u Josefa Záruby-Pfeffermanna v době vzniku návrhu zaměstnáni. Po dokončení stavby vydal Zemský úřad 17. května 1929 povolení k užívání a obývání novostavby Státnímu výzkumnému ústavu zemědělskému. Od 50. let 20. století sídlí v budově Ústav organické chemie a biochemie AV ČR založený prof. Františkem Šormem.\n\nHlavním konstrukčním prvkem budovy je dozdívaný železobetonový skelet s trámovými stropy. Na hranolovitou střední část navazují dvě nižší symetrická křídla, dělená ještě na dvě boční křídla. Oproti původnímu návrhu zastřešení formou kupole na tamburu byla zvolena ještě během projektu příznivější varianta pyramidálního útvaru jehlancovitého zastřešení. Všechna boční křídla mají téměř rovnou střechu s dřevěnými krovy ve velmi mírném spádu oplechovanou měděnými pláty s postupně vznikající měděnkou, dodávající stavbě jistou autentičnost. Hlavní schodiště ve střední časti je doplněno dvěma postranními půlkruhovými schodišti, kterými je zajištěn přístup do hranolovitě tvarovaných věžiček v místě členění bočních křídel. Věžičky jsou ukončeny ochozy, umožňujícími výhled do okolí.\n\nRozvoj ústavu si vyžádal i potřebu nových prostor pro laboratoře a proto bylo přistoupeno k výstavbě další budovy začleněné do areálu jako prodloužení severovýchodního křídla stávající historické budovy. Autorem návrhu budovy byl architekt František Nejdl. Budova byla postavena v letech 1957–1959; uvedena do provozu byla v roce 1960. Dodatečná přístavba administrativní časti ústavu v roce 2005 byla vyřešena připojením bočního křídla k této budově v pravém úhlu (ve tvaru L). Přístavba i po rekonstrukci v roce 2011 spolu s administrativní budovou nenarušila parkovou úpravu areálu a začlenila se vhodně do linie přilehlých ulic (Stavitelská, Zelená).\n\nPostupná rekonstrukce historické budovy spolu s výstavbou nové budovy byla započata v roce 2012. Modernizace hlavní budovy byla provedena s ohledem na architektonickou hodnotu stavby s minimálními zásahy do dispozičního řešení. Původní zábradlí a teracové podlahy na chodbách byly ponechány; v rekonstruované zasedací místnosti, přednáškovém sále a přilehlé kavárně byla doplněna moderní svítidla, nábytek a zařizovací předměty. Rekonstrukcí získali vědci v budově moderní laboratoře, které odpovídají současným bezpečnostním standardům.\n\n\nArchitekti Ivan Šrom a Kateřina Mašková (VPÚ DECO) projektovali novou budovu s ohledem na maximální využití prostor areálu, čímž byla zakryta severní strana historické budovy. Výtvarný návrh napovídá, že jde o moderní budovu třetího tisíciletí s členěnou prosklenou fasádou. Půdorys tvoří organický tvar zaobleného (sférického) trojúhelníku, který je v souladu se zaměřením ústavu na výzkum v oblasti organické chemie. Místo střechy má stavba středově umístěné ustupující patro pro klimatizační techniku, které tvoří zároveň střešní zahradu s odpočinkovými místy. Autorem interiérů je architekt Martin Rössler (PROSTOR 008). Pro svůj tvar je budova zaměstnanci i veřejností nazývána „květák“.\n\nKonstrukci budovy tvoři monolitický železobetonový skelet s montovaným, částečně proskleným obvodovým pláštěm, opatřeným stínícím systémem žaluziových lamel. Ve třech nadzemních podlažích budovy je například 18 velkých laboratoří, stejný počet vyhodnocovacích pracovišť, seminární místnosti a technické a hygienické zázemí. Laboratoře jsou postaveny na nejvyšší technické úrovni a s minimální energetickou náročností pro celou budovu. Technické rozvody včetně rozvodů plynného dusíku a stlačeného vzduchu jsou vedeny pod stropem chodeb a pohledově přiznány. Tři suterény slouží jako technické zázemí, kromě knihovního fondu jsou zde umístěny sklady chemikálií nebo garáže.\nNovostavba je s hlavní budovou spojena ve 3. a 4. podlaží uzavřeným koridorem navazujícím na dvě mezipodesty hlavního schodiště. V přístupové chodbě je umístěna busta profesora Antonína Holého od sochařky Stanislavy Kavanové. Díky jeho patentům na vývoj léčiv proti viru HIV, způsobujícímu AIDS, proti hepatitidě B a dalším virovým onemocněním, mohl ÚOCHB AV ČR financovat rekonstrukci historické budovy i dostavbu nové budovy za téměř miliardu korun z vlastních prostředků. Nová budova byla slavnostně otevřena 19. 6. 2014.\n\n\n"}
{"id": "1201779", "url": "https://cs.wikipedia.org/wiki?curid=1201779", "title": "Josef Walter (poslanec Českého zemského sněmu)", "text": "Josef Walter (poslanec Českého zemského sněmu)\n\nJosef Adam Walter (22. února 1844 Dürnbach – 10. května 1921 Cheb) byl rakouský politik německé národnosti z Čech; poslanec Českého zemského sněmu.\n\nNarodil se v Dürnbachu (dnes Potočiště) u Chebu. V letech 1857–1860 vystudoval nižší reálnou školu v Chebu. Působil jako rolník ve vesnici Thurn (dnes Tuřany) u Chebu, kam se přiženil roku 1872. Za ženu si vzal Annu Sommerovou. Byl členem obecního zastupitelstva a místní školní rady v Chebu. Po dobu 14 let předsedal politicko-hospodářskému spolku Kasino. Byl členem zemské zemědělské rady a členem předsednictva chebského společenstva pro skladiště. Byl také členem kuratoria chebské rolnické a hospodářské školy. Jeho manželkou byla Anna Maria Walter, rozená Sommer. Zemřela roku 1913.\n\nV 80. letech se zapojil i do vysoké politiky. V doplňovacích zemských volbách v září 1887 byl zvolen na Český zemský sněm, kde zastupoval kurii venkovských obcí, obvod Cheb, Vildštejn, Aš. Nahradil zesnulého poslance Georga Löwa. Uváděl se tehdy jako nezávislý německý antisemitský kandidát. Mandát zde obhájil i v řádných zemských volbách v roce 1889. Tehdy byl řazen mezi německé liberály (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). Uspěl i v následujících zemských volbách v roce 1895. Po nich je uváděn jako německý nacionál. Šlo o Německou lidovou stranu, mezi jejíž zástupce se hlásil ve funkčním období sněmu 1895–1901. 19. května 1899 v rámci hromadné rezignace německých nacionálních poslanců složil mandát. Byl ale ještě během roku 1899 znovu manifestačně zvolen. V zemských volbách v roce 1901 byl na sněm zvolen coby kandidát všeněmecké strany.\n"}
{"id": "1201788", "url": "https://cs.wikipedia.org/wiki?curid=1201788", "title": "Veronika Terézia Racková", "text": "Veronika Terézia Racková\n\nMUDr. Veronika Terézia Racková SSpS (8. ledna 1958, Bánov, Československo – 20. května 2016, Nairobi, Keňa) byla slovenská misionářka, bývalá provinciálka Misijní kongregace služebnic Ducha Svatého na Slovensku. Byla profesí lékařka, měla zkušenosti z práce v řadě evropských zemí, ale také v Indonésii a Ghaně. Naposled pracovala jako vedoucí zdravotního střediska sv. Bakhity ve městě Yei v Jižním Súdánu.\n\nPři své práci byla postřelena příslušníky armádní jednotky, která měla zajišťovat noční bezpečnost civilistů. O čtyři dny později na následky útoku zemřela.\n\nStudovala na gymnáziu v Šuranech, poté na Karlově univerzitě v Praze. Po roční práci lékařky vstoupila do kláštera v Římě. Dne 1. listopadu 1982 byla oficiálně přijata do Misijní kongregace služebnic Ducha Svatého. Řeholní sliby složila v roce 1989.\n\nPůsobila v Itálii, Holandsku, Německu, Rakousku, Irsku, Velké Británii, ale také Indonésii nebo Ghaně. Posledním místem jejího působení bylo zdravotní středisko sv. Bakhity ve městě Yei v Jižním Súdánu.\n\nDne 16. května 2016 po půlnoci, když se vracela sanitkou po odvozu těhotné ženy do nemocnice, zaútočili na její vůz ozbrojenci a vážně ji zranili. Po dvou operacích roztříštěné pánve v místní nemocnici byla převezena helikoptérou do keňského hlavního města Nairobi na další operaci.\n\nJako pachatelé byli zadrženi tři vojáci z armádní jednotky \"Joint Operation Unit\", která má v oblasti zajišťovat noční bezpečnost civilistů. Ministr informací státu Yei River Stephen Lodu Onesimo událost označil za „nedisciplinovaný a barbarský čin ze strany armády“.\n\nDne 20. května 2016 svým zraněním podlehla, bylo jí 58 let. Z úcty k jejím činům bylo pak její tělo letecky přepraveno zpět do jihosúdánského Yei, kde byla pohřbena.\n\n"}
{"id": "1201795", "url": "https://cs.wikipedia.org/wiki?curid=1201795", "title": "Dlouho po půlnoci", "text": "Dlouho po půlnoci\n\nDlouho po půlnoci (1976, \"Long After Midnight\") je povídková sbírka amerického spisovatele Raye Bradburyho. Obsahuje dvacet dva science fiction a hororových příběhů z let 1946-1976.\n\n\nZ této sbírky vyšlo česky pouze devět povídek.\n\n"}
{"id": "1201799", "url": "https://cs.wikipedia.org/wiki?curid=1201799", "title": "Jean-Marc Bosman", "text": "Jean-Marc Bosman\n\nJean-Marc Bosman (* 30. října 1964, Saint-Nicolas, Lutych) je bývalý belgický fotbalista.\n\nZnámý je díky soudnímu případu, ve kterém bylo v roce 1995 zavedeno tzv. Bosmanovo pravidlo. To umožňuje fotbalistům v Evropské unii po vypršení smlouvy s fotbalovým klubem zdarma odejít do jiného fotbalového klubu.\n\nDo června 1990 hrál za RFC Lutych v první belgické lize. Po sporu s vedením klubu mu byl snížen měsíční plat z 3500 eur na 880 eur, proto chtěl přestoupit do týmu druhé francouzské ligy USL Dunkerque. RFC Lutych stanovil výkupní sumu ve výši 800 000 amerických dolarů. Tolik peněz francouzský klub odmítl zaplatit a klub RFC Lutych ho zadarmo pustit nechtěl, což vedlo k soudnímu sporu. \n\nV lednu 1992 se vrátil do Belgie. Jelikož nenašel angažmá, podal žádost o dávky v nezaměstnanosti, ale byl odmítnut. Teprve devět let po zahájení procesu dostal 780 000 eur jako odškodnění za jeho předčasný konec kariéry. Většinu peněz získává od asociace fotbalistů FIFPro.\n\n"}
{"id": "1201810", "url": "https://cs.wikipedia.org/wiki?curid=1201810", "title": "Louis de Rohan", "text": "Louis de Rohan\n\nKardinál Louis René Édouard de Rohan (25. září 1734 – 16. února 1803) byl francouzský šlechtic, politik a štrasburský biskup. Známým se stal pro svou roli v náhrdelníkové aféře. Byl třetím synem Hercula Mériadece de Rohana a jeho manželky Louise. \n\nOd mládí byl určen pro pozici biskupa ve Štrasburku. Tuto pozici drželi Rohanové od roku 1704. Brzy po vysvěcení roku 1760 byl jmenován koadjutorem svého strýce Louise Constantina, který tehdy diecézi vedl a získal biskupské svěcení. Dával však přednost elegantnímu životu v Paříži, účastnil se dvorských intrik a měl politické ambice. Roku 1761 byl zvolen na křeslo 36 Francouzské akademie, roku 1777 byl jmenován královským almužníkem a roku 1778 kardinálem. Roku 1779 nastoupil po svém strýci na štrasburský biskupský stolec, ale nadále dával přednost dvornímu životu před duchovními povinnostmi. \n\nKrálovna Marie Antoinetta stejně jako její matka Marie Terezie nebyla Rohanovi nakloněna. Chtěl získat její přízeň, a proto v létě roku 1785 uvěřil podvodnici hraběnce de la Motte, která údajně hodlala královně obstarat drahocenný náhrdelník, Vybaven falešnými dokumenty s podpisem královny pak kardinál jednal s klenotníkem a nevědomky pomáhal podvodníkům, kteří náhrdelník odcizili. Byl pak zatčen a strávil několik měsíců ve vězení, než byla jeho nevina u soudu dokázána. Veřejný proces ovšem v předvečer francouzské revoluce poškodil důvěryhodnost monarchie. \n\nRoku 1789 byl Rohan zvolen do generálních stavů. Roku 1791 však odmítl složit přísahu věrnosti novému režimu a uchýlil se do Ettenheimu v německé části své diecéze. Na biskupský úřad rezignoval 29. listopadu 1801, zhruba rok před smrtí.\n\n"}
{"id": "1201811", "url": "https://cs.wikipedia.org/wiki?curid=1201811", "title": "Eugene Ormandy", "text": "Eugene Ormandy\n\nEugene Ormandy, rodným jménem Jenö Ormandy Blau (18. listopad 1899, Budapešť - 12. březen 1985, Filadelfie) byl maďarsko-americký dirigent a houslista. Proslavil se především nastudováními pozdně romantického repertoáru a hudby z počátku 20. století.\n\nVe 14 letech absolvoval na Budapešťské královské akademii, v oboru hry na housle. Vedl ho zde Jenö Hubay. V 17 letech se stal profesorem hry na housle. Záhy měl úspěšné turné po Evropě. Dostal nabídku na turné i po USA, kam skutečně odjel, ale vše se zvrtlo, Ormandy se dostal do finančních problémů a musel vzít místo houslisty v orchestru divadla Capitol, který doprovázel zde promítané němé filmy. V roce 1924 se stal dirigentem tohoto orchestru, což odklonilo jeho kariéru právě k dirigování. Živil se hlavně nahrávkami populárních úseků z klasických děl pro rozhlas. Na jednom letním koncertu pod širým nebem zaujal Arturo Toscaniniho, který vedl těleso \"Philadelphia Orchestra\". Ten mu nabídl místo svého zástupce. To byl zlom v Ormandyho kariéře. V letech 1931-1936 pak vedl \"Minneapolis Symphony Orchestra\". Roku 1936 se vrátil k Filadelfským symfonikům, nejprve sdílel jejich řízení s Leopoldem Stokowskim, od roku 1938 je vedl sám - a to až do roku 1980.\n\n"}
{"id": "1201820", "url": "https://cs.wikipedia.org/wiki?curid=1201820", "title": "Aeromot AMT-200 Super Ximango", "text": "Aeromot AMT-200 Super Ximango\n\nAeromot AMT 200 Super Ximango je brazilský motorový kluzák vyvinutý z AMT-100 Ximango a vybaven motorem Rotax 912.<nowiki>[1]</nowiki>\n\nSuper Ximango je jednomotorový laminátový jednoplošník s křídlem dole připevněným pomocí konzoly, zatažitelným konvenčním podvozkem a ocasními plochami ve tvaru T. Je poháněn vepředu umístěným motoren Rotax 912 o výkonu 80 koňských sil a má uzavíratelnou kabinu se 2 sedadly vedle sebe. Křídla lze složit pro lepší uskladnění nebo přepravu.\n\n\n\n"}
{"id": "1201821", "url": "https://cs.wikipedia.org/wiki?curid=1201821", "title": "Lucia Nicholsonová", "text": "Lucia Nicholsonová\n\nLucia Ďuriš Nicholsonová (* 28. listopadu 1976, Bratislava) je slovenská novinářka a liberální politička, poslankyně a místopředsedkyně Národní rady SR za stranu Sloboda a Solidarita. Během vlády Ivety Radičové zastávala funkci státní tajemnice Ministerstva práce, sociálních věcí a rodiny. \n\nLucia Nicholsonová vystudovala Gymnázium Metodova v Bratislavě, které ukončila v roce 1995. Po absolvování gymnázia pracovala v letech 1996 až 1997 jako novinářka a moderátorka ve slovenské televizi VTV Bratislava. Poté působila jako redaktorka, moderátorka a reportérka v mnoha dalších slovenských mediích včetně SME, The Slovak Spectator, TV Luna, Domino Fórum, TA3 a STV.\n\nPřed vstupem do politiky byla od roku 2007 jednatelkou společnosti Imaginecommunications zabývající se „mediálním poradenstvím, krizovou komunikací a tvorbou dokumentárních filmů z prostředí romských osad a z Afriky“. \n\nLucia Nicholsonová je členkou politické strany Sloboda a Solidarita (SaS). Působí v ní jako vedoucí skupiny sociální politiky. V parlamentních volbách v roce 2010 získala 5 416 hlasů, dostala se na 13. místo na kandidátce SaS a stala se poslankyní Národní rady. Strana SaS se v červenci 2010 stala součástí vládní koalice, Lucia Nicholsonová od té doby působí se stranickým kolegou Jozefem Mihálem na Ministerstvu práce, sociálních věcí a rodiny.\n\nDo parlamentu kandidovala podruhé ve volbách v roce 2016 na 7. místě kandidátky SaS a dostala 84 963 přednostních hlasů. Po zvolení se stala místopředsedkyní NR SR a členkou výboru pro sociální věci.\n\nVe volbách do Evropského parlamentu na Slovensku v roce 2014 neúspěšně kandidovala za stranu Sloboda a Solidarita, jediným zástupcem strany SaS v Europarlamentu se stal Richard Sulík.\n\nLucia Nicholsonová byla v médiích kritizována za chybějící vysokoškolské vzdělání, ačkoli se od jejích podřízených vyžaduje. Sama to považuje za handicap, ale na „práci si troufá“. Ministr Mihál ji podpořil slovy „Protože Lucia Nicholsonová nejlépe zná tuto problematiku, není rozhodující škola, ale to, co má v sobě a co umí nabídnout“.\n\nLucia Nicholsonová není zastáncem pozitivní diskriminace. Situaci na košickém sídlišti Luník IX vidí jako kritickou, jako priority vidí komunitní centra, sociální bydlení a vymahatelnost práva.\n\nV červnu 2016 se podruhé provdala za svého přítele Petera Ďuriše. V září 2016 se jim narodil syn Jakub. Z prvního manželství s novinářem Tomem Nicholsonem, se kterým se rozvedla v roce 2013, má dvě děti. \n\n"}
{"id": "1201823", "url": "https://cs.wikipedia.org/wiki?curid=1201823", "title": "Kostel svatého Bartoloměje (Holedeček)", "text": "Kostel svatého Bartoloměje (Holedeček)\n\nKostel svatého Bartoloměje je římskokatolický farní kostel v Holedečku v okrese Louny zasvěcený svatému Bartoloměji. Od roku 1958 je chráněn jako kulturní památka České republiky. Stojí ve vyvýšené poloze nad návsí obklopený hřbitovní zdí.\n\nPrvní písemná zmínka o kostele pochází z roku 1350. Místnímu faráři tehdy uložila pražská arcidiecéze vyhlásit v něm exkomunikaci rytíře Jaroslava ze Stránek. Rozsah farnosti nelze stanovit s jistotou. Je pravděpodobné, že měla stejný územní rozsah, jako když byla v roce 1812 obnovena a kdy do ní patřily Holedeč, Holedeček, Veletice a Stránky. \n\nDo začátku husitské revoluce je známo několik jmen holedečských farářů. Poslední z nich byl roku 1416 kněz Hanuš, který přišel z Kolešovic. Patronátní právo vykonávali vždy rytíři s predikátem \"z Holedeče\" a rovněž \"ze Stránek\", sousední vesnice, kteří měli v Holedečku rovněž majetek. Holedečská farnost se ve středověku ve srovnání s jinými řadila mezi průměrně zajištěné. V letech 1384–1405 platila 12 grošů papežského desátku. Po husitských válkách fara zřejmě zanikla. Časově nejbližší zpráva po roce 1416 pochází až z roku 1626, kdy byl holedečský kostel filiálním k děkanskému kostelu Nanebevzetí Panny Marie v Žatci. \n\nV roce 1787 se při kostele začaly vést matriky, roku 1788 byl kostel povýšený na lokálii a od roku 1812 byl opět samostatnou farností, k níž měli patronát, stejně jako k žateckému děkanskému kostelu, premonstráti ze strahovského kláštera.\n\nPrvním farářem se stal P. Norbert Lehmann, který při kostele působil už jako lokalista. Lehmann se zapsal do dějin hudby, když za druhé Mozartovy návštěvy v Praze roku 1787 zachytil jeho improvizaci na varhany v klášteře na Strahově. Lehmann se postaral o inovaci mobiliáře kostela, v Holedečku nechal u křižovatky cesty na Měcholupy postavit výklenkovou kapli a založil farní archiv. \n\nÚdaj o požáru kostela v roce 1737 bez udání pramene uvádí ve své topografii Ernst Sommer, od něhož ho převzal Emanuel Poche. Že v té době v Holedečku skutečně hořelo ale dokládá poznámka v berní rule, podle níž byly v roce 1738 tři velké statky ve vsi osvobozeny od placení daně, protože vyhořely. \n\nV archivu litoměřického biskupství je uložena farní kronika Holedečku z let 1826–1949. Obsahuje informace o některých stavebních úpravách církevního majetku: v roce 1826 byly postaveny schody z návsi ke kostelnímu návrší, 1832 byla stržena stará ohradní zeď kolem hřbitova při kostele a postavena nová a roku 1846 byla postavena farní budova čp. 16. \n\nV roce 2013 kostel, areál starého hřbitova kolem něj a budovu fary zakoupila od církve obec Holedeč.\n\nDochovaná podoba pochází ze třicátých let 18. století, kdy byl kostel nově postaven. V exteriéru ani interiéru stavby se nenacházejí žádné viditelné stavební prvky, které by naznačovaly pozůstatky starší budovy. Poche uvádí, že byl kostel upravován ještě v roce 1789. Nelze to vyloučit, úpravy mohly souviset se zřízením lokálie rok před tím.\n\nJednolodní kostel je na severovýchodní straně uzavřen trojboce ukončeným presbytářem, u jehož severní strany stojí sakristie zaklenutá valenou klenbou. Před západní průčelí ukončené barokním štítem předstupuje v ose lodi hranolová věž. Fasádu člení pouze segmentově zakončená okna s barokním rámováním. Uvnitř plochostropé lodi se nachází dřevěná kruchta. Presbytář má plackovou klenbu na pilastrech, která v závěru přechází v konchovitý útvar.\n\nHlavní oltář s obrazem \"Umučení svatého Bartoloměje\" od chomutovského malíře Andrease Fridricha z roku 1803 byl spolu s kazatelnou upraven žateckým řezbářem F. Grundtem v letech 1797–1803. Na epištolní straně presbytáře je umístěna novodobá kopie pozdně gotické desky, na které jsou zobrazeni svatý Jan Evangelista, Kristus Trpitel a Panna Marie. V sedmdesátých letech dvacátého století k vybavení patřily sochy Nejsvětějšího Srdce Páně a Neposkvrněného početí Panny Marie na bočních oltářích. V presbytáři visel obraz svatého Norberta od kadaňského malíře J. Roitha z roku 1828. V současné době (2018) se v kostele nenacházejí a jejich osud není známý. Na bočních stěnách lodi jsou obrazy křížové cesty a novodobá kopie Sixtinské madony. K současnému vybavení patří také mramorová křtitelnice z roku 1788.\n\nVarhany v pseudorománské dvouvěžové skříni zhotovil pražský varhanář Heinrich Schiffner v roce 1895. Měchy byly tehdy použity z předchozího nástroje.\n\n"}
{"id": "1201824", "url": "https://cs.wikipedia.org/wiki?curid=1201824", "title": "Chrám svatého Mikuláše Divotvůrce (Tallinn)", "text": "Chrám svatého Mikuláše Divotvůrce (Tallinn)\n\nChrám svatého Mikuláše divotvorecká (estonsky Püha Nikolause kirik, Püha Nikolai kirik, rusky Церковь Святителя Николая Чудотворца) v hlavním městě Estonska Tallinnu je chrámem Ruské pravoslavné církve v Estonsku (patriarchát Moskva).\n\nJde o první pravoslavný chrám na území města a jeho vznik je spojen s příchodem novgorodských kupců. Na dnešním místě stál pravoslavný chrám (předchůdce dnešního chrámu) od počátku 15. století. Nacházel se v blízkosti dominikánského kláštera, který byl během reformace zrušen. Ulici, na níž se pravoslavný chrám nacházel, nazývali \"Ruská\" (estonsky \"Vene\"), protože zde žila početná ruská komunita. Po připojení Estonska k Ruskému impériu v 18. století počet Rusů ještě stoupal. Na počátku 19. století byl předchozí chrám v katastrofálním stavu, proto se ruský car rozhodl vybudovat nový a reprezentativnější pravoslavný svatostánek v Revelu, jak se město tehdy nazývalo.\n\nChrám se stavěl v letech 1822 až 1827 a vysvěcen byl dne 14. srpna 1827.\n\nChrám je vybudován v klasicistním architektonickém stylu a nese všechny jeho typické znaky. Hlavním architektem byl Luigi Rosca. Je to první stavba s kupolí. Chrám má dvě majestátní zvonice. Několikrát byl renovován. Uvnitř se nachází ikonostas se vzácnými ikonami, které byly přeneseny z předchozího chrámu. V chrámu pod oltářem jsou i ostatky sv. Arsenije Maceviča, metropolity z Rostova, který se dostal do nemilosti carského dvora (zemřel 1722).\n\n"}
{"id": "1201829", "url": "https://cs.wikipedia.org/wiki?curid=1201829", "title": "Chrám svatého Mikuláše Divotvůrce (Sofie)", "text": "Chrám svatého Mikuláše Divotvůrce (Sofie)\n\nChrám svatého Mikuláše Divotvůrce (bulharsky ', rusky ') v hlavním městě Bulharska Sofii je pravoslavným chrámem ruské pravoslavné církve (patriarchát Moskva). Patří mezi architektonicky významné stavby ruské architektury na území Bulharska.\n\nV roce 1882 Bulhaři zbourali na místě dnešního chrámu mešitu, která byla postavena v dobách osmanské nadvlády. Bulhaři pak začali plánovat stavbu chrámu, který by připomínal osvobození Bulharska zpod turecké nadvlády a současně vyjadřoval vděčnost ruským osvoboditelům. Ke stavbě nového chrámu přispěla i snaha ruského diplomata Semontského-Kurila, který svůj úřad zastával v letech 1908 až 1911 a činnost Bulharské pravoslavné církve se mu nezdála dostatečně pravoslavné. Stavba nového chrámu se realizovala v letech 1907 až 1914. Chrám byl vysvěcen 11. (24.) listopadu 1914 a sloužil poměrně velké ruské komunitě, která žila v Sofii. Po vstupu Bulharska do první světové války (po boku Německa) byly bohoslužby pro ruskou komunitu přerušeny. Po bolševické revoluci v Rusku (1917) chrám sloužil pro potřeby ruských emigrantů a patřil pod správu Ruské pravoslavné církve v zahraničí. Po roce 1945 však spadá pod Moskevský patriarchát.\n\nChrám je vybudován v ruském architektonickém stylu. Má pět zelených cibulovitých věží. Připomíná staroruskou moskevskou architekturu 17. století, která hýří pestrými barvami a zlatem. Vyzdobena je nástěnnými malbami ve stylu Novgorodské malířské školy. Proto mnozí nazývají chrám i jako ruský kostel.\n\n"}
{"id": "1201830", "url": "https://cs.wikipedia.org/wiki?curid=1201830", "title": "Chrám svatého Mikuláše (Kronštadt)", "text": "Chrám svatého Mikuláše (Kronštadt)\n\nChrám svatého Mikuláše v Kronštadtu je pravoslavný chrám v malém městečku Kronštadt, které se nachází na ostrově nedaleko Petrohradu. Známm je též i jako tzv. Mořský chrám.\n\nChrám je dominantou celého městečka. Na tomto místě bylo postaveno již několik staveb, které sloužily k náboženským účelům. Současný chrám byl zbudován v letech 1903 až 1913 v novobyzantském architektonickém stylu. Předlohou mu byl byzantský chrám Hagia Sofia (Chrám Boží Moudrosti) v Istanbulu (Konstantinopoli). Chrám má až 11 kupolí a nejvyšší z nich dosahuje výšky 70 metrů. Pojme až 5 000 věřících. V roce 1929 komunisté chrám odebrali ze správy církve odebrali a zřídili v jeho prostorách kinosál, který pojmenovali na počest sovětského spisovatele Maxima Gorkého. Od roku 1974 bylo v chrámu zřízeno námořní muzeum.\n\nPo roce 1990 se ruská pravoslavná církev snažila o navrácení chrámu. V roce 2002 se na hlavní kopuli chrámu podařilo instalovat kříž a v roce 2005 se v něm sloužila první pravoslavná bohoslužba. Chrám je od té doby otevřený při zvláštních příležitostech.\n\n"}
{"id": "1201831", "url": "https://cs.wikipedia.org/wiki?curid=1201831", "title": "Javorina (Západní Tatry)", "text": "Javorina (Západní Tatry)\n\nJavorina ( , 1277 m n. m.) je hora v Západních Tatrách na Slovensku. Nachází se v hlavním hřebeni mezi Beskydem (950 m n. m.) na severozápadě a Malou Bielou skalou (1316 m n. m.) na východě. Beskyd je oddělen Vyšným Hutianským sedlem, Malá Biela skala bezejmenným sedlem. Jižní svahy hory spadají do Suché doliny. Javorina představuje svorník, ze kterého vybíhá jihozápadním směrem dlouhý boční hřeben směřující přes sedlo Javorina, vrchol Holica (1314 m n. m.) a Kvačianske sedlo až k Ostrému vrchu (1128 m n. m., Chočské vrchy). Javorinu pokrývají vzrostlé lesy, pouze vrcholová část je na jihovýchodní straně tvořena strmým vápencovým skaliskem, které vyčnívá nad vrcholky stromů. Podle této skály je hora dobře rozpoznatelná.\n\n"}
{"id": "1201832", "url": "https://cs.wikipedia.org/wiki?curid=1201832", "title": "SK Slavia Praha 2016/2017", "text": "SK Slavia Praha 2016/2017\n\nTento článek se podrobně zabývá událostmi v klubu SK Slavia Praha v období sezony 2016/17 a jeho působení v 1. ePojištění.cz lize, ligovém poháru a Evropské lize UEFA. Slavia obhajovala páté místo z uplynulého ročníku Synot ligy a účast ve třetím kole MOL Cupu. Ligové umístění v souhře s výsledkem MOL Cupu Slavii po více než 6 letech zajistilo účast v Evropských pohárech. Slavia nastoupila do Evropské ligy UEFA v 2. předkole a byla vyřazena ve 4. předkole týmem RSC Anderlecht. Sezona 2016/17 byla také první, ve které se Slavia představila od začátku s novým čínským majitelem, který ji koupil v průběhu předchozí sezony. Dne 27. května 2017 se se ziskem 69 bodů stala vítězem 1. fotbalové ligy a získala tak svůj čtvrtý titul mistra České republiky (18. mistrovský titul celkem).\n\nPoté, co na podzim 2015 CEFC získala přibližně 60 % klubových akcií, navýšila v červnu 2016 svůj podíl na úkor Jiřího Šimáněho (který vlastnil cca 40 % akcí) až na 81 %. Zbytek akcií na začátku sezóny vlastnili právě Jiří Šimáně a drobní akcionáři. Do listopadu 2016 CEFC postupně navýšila svůj majetkový podíl na 99,96 %. Zbývající akcie byly v rukou minoritních podílníků.\n\nVe složení realizačního týmu nedošlo oproti předchozímu ročníku ke změnám. Hlavním trenérem zůstal Dušan Uhrin ml., jeho asistenty Petr Čuhel a Radek Černý. Dušan Uhrin ml. se stal prvním trenérem Slavie od dob Karla Jarolíma, kterému bylo po odtrénování celého předchozího ročníku umožněno pokračovat na své pozici. Na své pozici ale vydržel pouze do konce srpna, kdy byl pro neuspokojivé výsledky odvolán, a na jeho místo byl přiveden Jaroslav Šilhavý.\n\nDomácí sada dresů nese tradiční barvy klubu prvně uvedené již v roce 1896 a od roku 1956 jsou prakticky neměnné. Pro tuto sezonu klub využíval novou variantu venkovního dresu, podobnou dresům z přelomu století. Brankáři nadále používali dresy v podobě, v jaké byly známy z předchozí sezony.\n\n\nPoznámky:  —   = nezveřejněno (dohoda mezi kluby),   †   = odhadovaná cena,   +   = opce na prodloužení smlouvy,   ‡   = hráč působil pouze v  juniorském týmu\n\nPoslední úprava: konec sezony.\nVysvětlivky: † = \"odehrál pouze podzimní část\", ± = odehrál pouze jarní část.\n\nPoslední úprava: konec sezony.\n\"Zdroj: slavistickenoviny.cz\"\n\"Zdroj: slavia.cz\"\n\nPoslední úprava: konec sezony.\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\n\nPoslední úprava: konec sezony.\n\nPoslední úprava: konec sezony.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\"zdroj:\" FAČR\n"}
{"id": "1201835", "url": "https://cs.wikipedia.org/wiki?curid=1201835", "title": "Louis de Geer", "text": "Louis de Geer\n\nGerhard Louis de Geer (27. listopadu 1854 Kristianstad, Švédsko - 25. února 1935, Östra Göinge) byl švédský šlechtic, liberální politik a úředník. \n\nČlenem parlamentu byl v letech 1901-1914 za dob prvního švédského senátu. Premiérem Švédska byl od 27. října 1920 do 14. února 1921. Členové vlády silně kritizovali krále Gustava V. pro jeho pasivitu a neschopnost, společně tak podali demisi, mezi odstoupujícími byl i de Geer. Louis de Geer se narodil do obchodnické rodiny. Jeho otcem byl Arvid de Geer a matkou dcera obchodníka, Magdalena Sorensen (za svobodna Dahl). Manželé vychovávali pět dětí.\n\nLouis vystudoval v roce 1873 práva, na univerzitě v Upssale. Od roku 1881 pracoval na ministerstvu financí jako asistent a v letech 1888-1922 byl tajemníkem úřadu, jeho politická kariéra strmě stoupala, dobře se vyznal v politických otázkách. V letech 1901 až 1914 pracoval také jako člen první komory parlamentu za volební obvod Kristianstad Lands. V letech 1905-1923 pracoval zároveň i jako guvernér tohoto okresu. De Geer byl umírněným liberálem, začínajícím v menšinové straně. Později přešel do Liberální strany. Jako zastupitel Ššédské vlády jednal ve snaze zachovat a chránit Švédsko-Norskou unii.\n\nJako zastupitel liberálnějšího proudu zastával levicovější názory, mimo jiné prosazení osmihodinové pracovní doby. Tím se přikláněl k sociálně demokratické straně. V letech 1919-1924 zastával funkci předsedy Švédské severní asociace.\n"}
{"id": "1201838", "url": "https://cs.wikipedia.org/wiki?curid=1201838", "title": "1. SK Metropol Podkopná Lhota", "text": "1. SK Metropol Podkopná Lhota\n\nPrvní sportovní klub Metropol Podkopná Lhota je moravský fotbalový klub z obce Podkopná Lhota, hrající od sezóny 2007/08 I. A třídu Zlínského kraje (6. nejvyšší soutěž). Klub byl založen v roce 1999. V sezoně 2016/17 neměl v soutěžích FAČR přihlášeno žádné mužstvo.\n\nSvé domácí zápasy odehrává na stadionu Podkopná Lhota.\n\nZdroj: \n\nPoznámka:\n\n"}
{"id": "1201843", "url": "https://cs.wikipedia.org/wiki?curid=1201843", "title": "TJ Sokol Podlesí", "text": "TJ Sokol Podlesí\n\nTělovýchovná jednota Sokol Podlesí je moravský fotbalový klub z valašskomeziříčské místní části Podlesí, hrající od sezóny 2012/13 I. A třídu Zlínského kraje (6. nejvyšší soutěž). Klub byl založen v roce 1940 pod názvem SK Slávia Křivé.\n\nSvé domácí zápasy odehrává na stadionu Podlesí.\n\nZdroj: \n\n\nZdroj: \n\nPoznámka:\n\n"}
{"id": "1201846", "url": "https://cs.wikipedia.org/wiki?curid=1201846", "title": "Třída Al Bushra (1995)", "text": "Třída Al Bushra (1995)\n\nTřída Al Bushra je třída hlídkových lodí Ománského královského námořnictva. Celkem byly postaveny tři jednotky této třídy. Třída patří do rodiny hlídkových lodí třídy \"Vigilante 400\".\n\nTřída byla postavena v rámci ománského modernizačního programu Al Mawj. Plavidla byla objednána v září 1993. Kontrakt měl hodnotu 100 milionů dolarů. Francouzská loděnice Constructions Mécaniques de Normandie v Cherbourgu postavila celkem tři jednotky této třídy.\n\nJednotky třídy \"Al Bushra\":\nKromě 24 členů posádky může být na palubě dalších 20 osob (např. kadetů). Hlavní výzbroj tvoří 76mm kanón OTO Melara Super Rapid v dělové věži na přídi, který doplňují dva 20mm kanóny Oerlikon GAM-B01 a dva 12,7mm kulomety. Pohonný systém tvoří dva diesely MTU 16V538 TB93 o celkovém výkonu 9400 bhp, pohánějící dva lodní šrouby. Nejvyšší rychlost dosahuje 24 uzlů.\n"}
{"id": "1201849", "url": "https://cs.wikipedia.org/wiki?curid=1201849", "title": "Halucha vodní", "text": "Halucha vodní\n\nHalucha vodní (\"Oenanthe aquatica\") je planě rostoucí rostlina vlhkých, bahnitých míst, v současnosti jediný druh rodu halucha který v české přírodě zůstal. Roste, vyjma nejsevernějších a nejjižnějších míst, po celé Evropě. Východním směrem je rozšířena přes Rusko a západní Sibiř až do podhůří Altaje. Ostrůvkovitě se objevuje i v Turecku a na severu Íránu.\n\nV české krajině se s nestejnou intenzitou vyskytuje od nížin až do nízkého podhůří. Nejvíce v rybnikářských oblastech jižních Čech, v okolí Doks, na Českomoravské vrchovině a v Polabí, na Moravě hlavně v Hornomoravském, Dolnomoravském a Dyjsko-Svrateckém úvalu.\n\nHalucha vodní je hygrofyt rostoucí v mělkých stojatých nebo tekoucích, též eutrofizovaných vodách. Vyskytuje se ve zbahněných humózních půdách s vysokým obsahem dusíku na pravidelně zaplavovaných stanovištích nebo obnažovaných dnech rybníků či vodních kanálů. Je schopná růst také na chudých, oligotrofních stanovištích, kde ale dosahuje jen menších rozměrů. Může být na plném slunci i v polostínu.\n\nKvete od června do srpna, zralá vypadaná semena obvykle vyklíčí ještě téhož roku na podzim. Přezimuje jako malá rostlinka, z které teprve druhý rok vyroste květonosná lodyha a vykvete. Ve většině případů po vytvoření semen rostlina uhyne, jen výjimečně tatáž kvete po několik let.\n\nObvykle dvouletá bylina vyrůstající v závislosti na dostatku živin do výše 50 až 150 cm. Z tenkých kořenů, až 20 cm hlubokých, roste přímá nebo řidčeji poléhavá lodyha schopná v uzlech zakořenit. Pevná, dutá, rýhovaná, široce větvená lodyha bez přízemní listové růžice bývá vespod 3 až 8 cm hrubá a po délce porostlá řapíkatými listy s odstávajícími pochvami. Jejich čepele, 5 až 20 × 3 až 12 cm velké, jsou v obryse široce trojúhelníkovité, dvakrát až vícenásobně zpeřené s kopinatými až vejčitými úkrojky, u ve vodě ponořených listů jsou obvykle čárkovité.\n\nNa koncích větví nebo proti paždím listů vyrůstají na stopkách mírně vypouklé okolíky, 5 až 8 cm široké, které mají obvykle jen chudý obal. Jsou složeny z pěti až patnácti, krátce stopkatých okolíčků s četnými kopinatými obalíčky. Květy vyrůstající na stopkách jsou z převážné většiny oboupohlavné a jen ojediněle samčí. Drobné pětičetné květy mají zuby kalichu do 1 mm velké. Bílé korunní lístky jsou obsrdčité a do třetiny dělené. Tyčinek s fialovými prašníky je pět, spodní dvoudílný semeník se dvěma vajíčky má na horní straně stylopodium. Ploidie druhu je 2n = 22.\n\nPlody jsou aromatické, podlouhle, často zakřivené, vejčité dvounažky rozpadající se ve zralosti na dva plůdky. Mají vzduchové dutiny umožňující jim se po nějakou dobu vznášet na hladině. Jsou asi 2,5 mm dlouhé a 3 mm široké a ze hřbetní strany mírně vmáčklé. Mají na každé straně pět podélných žeber a zřetelný suchý kalich a čnělku.\n\nNelibě páchnoucí semena se v minulosti používala v lidovém léčitelství k usnadnění vykašlávání, při léčbě astmatu, proti nadýmání a zevně na podporu hojení ran. Nyní se již k léčení nepoužívají, neboť obsahují látky, jež mohou při neopatrném použití uškodit.\n\nZa jedovatou se pokládá celá rostlina, kořen obsahuje rychle se vstřebávající polyacetylen oenanthotoxin a celá rostlina silice felandren a androl. Krátce po požití větší dávky se dostavuje překrvení sliznic způsobující kolikové bolesti, epileptické křeče a později je možný celkový kolaps organismu.\n\n"}
{"id": "1201853", "url": "https://cs.wikipedia.org/wiki?curid=1201853", "title": "Telčský dům", "text": "Telčský dům\n\nTelčský dům je jedním z významných starobylých měšťanských domů stojících v historickém jádru Telče. Dům nese číslo popisné 31 a nachází se na náměstí Zachariáše z Hradce. Celé náměstí, se všemi měšťanskými domy, je od roku 1992 zapsáno na Seznam světového kulturního dědictví UNESCO. \nHistorie Telčského domu sahá hluboko do minulosti a lze se oprávněně domnívat, že byl součástí rodového statku (královského dvorce) pánů z Hradce, jejichž erb zdobí štít Telčského domu.\n\nJak šel čas, střídali se v domě různí majitelé. Dům byl stavebně mnohokrát upravován, aby mohl co nejlépe sloužit k podnikání toho kterého majitele. V průběhu času se zde vystřídala sklářská a keramická dílna, řeznictví nebo knoflíkářství. Dokonce se tady, svého času, vařilo i pivo.\n\nVe druhé polovině 20. století dům značně zchátral. V roce 1995 si ho všimla výtvarnice a sochařka Anna Hanzlová (11. 9. 1943 – 3. 12. 2005), která dům koupila a nechala zrekonstruovat do nynější podoby. Tehdy dům dostal také své jméno – Telčský dům. V roce 2003, obdržela Anna Hanzlová od města Telč Ocenění za nejlépe zrekonstruovanou historickou budovu.\n\nV současné době slouží Telčský dům jako soukromé muzeum, se stálou expozicí „Historie a legendy z Telče a okolí“. Staré příběhy z Telčska jsou ztvárněny keramickými figurami, kachlemi a dalšími výtvarnými předměty pocházejícími z ateliérů Anny Hanzlové nebo také Julka Žemberyho, či Anny Hanzlové ml.\nDalší část výstavy je věnována historii a průběhu rekonstrukce domu, nechybí ani sbírka předmětů, nástrojů či dobového oblečení z okolí Telče, k vidění je třeba i původní, malovaný, trámový strop a zrekonstruované románské sklepení.\n\n"}
{"id": "1201854", "url": "https://cs.wikipedia.org/wiki?curid=1201854", "title": "Záběhlický hřbitov", "text": "Záběhlický hřbitov\n\nZáběhlický hřbitov se nachází v Praze 10 v městské části Záběhlice mezi ulicemi Břečťanová a Jabloňová. Má rozlohu 0,23 hektaru a jsou zde 4 hrobky, 242 hrobů a 31 urnových hrobů. Byl založen jako náhrada za zrušený hřbitov u kostela Narození Panny Marie.\n\nNejstarší hroby jsou z 2. poloviny 19. století. Velká hrobka rodiny záběhlického velkostatkáře Václava Černého se nachází uprostřed zadní zdi, hrobka statkáře Švehly je vlevo od vchodu.\n\nRoku 1970 zde bylo pohřbívání zastaveno z hygienických důvodů a hřbitov byl určen ke zrušení. Roku 2001 bylo pohřbívání obnoveno pro urnové pohřby.\n\n"}
{"id": "1201855", "url": "https://cs.wikipedia.org/wiki?curid=1201855", "title": "Důl Ferdinand (Babice u Rosic)", "text": "Důl Ferdinand (Babice u Rosic)\n\nDůl Ferdinand v Babicích u Rosic byl černouhelný hlubinný důl v Rosicko-oslavanském revíru. Byl založen v roce 1856, těžba byla ukončena v roce 1954 a zlikvidován byl v roce 1992. \n\nV roce 1856 bylo v blízkosti Babického lesa zahájeno hloubení prvního kolmého dolu v rosickém revíru, dolu Ferdinand, Těžířstvem Rytíř Herring a spol. V roce 1862 byla zahájena těžba černého uhlí, které bylo uloženo v I. a II. sloji pod úklonem od 30°–75°. Mocnost kvalitního uhlí se pohybovala v rozmezí od 2 m do 6 m. Důl Ferdinand nahradil neekonomické štolové dobývání. Jednalo se o Dědičnou štolu, která byla ražena od Božího Požehnání (dnes Zastávka) do lesa Skříňka, a na ní navazující štoly. V roce 1874 důl odkoupila Rosická báňská společnost. V roce 1934 bylo důlní pole připojeno k dolu Julius. Na dole Ferdinand bylo přistoupeno k nové metodě získání černého uhlí z hloubky do tisíc metrů, tzv. kaskádové těžení pomocí slepých jam (šibíků). V roce 1935 byl důl pomocí slepé jámy prohlouben (podobně jako důl Julius). V roce 1955 byla na dole Ferdinand zastavena těžba jámou a veškerá těžba převedena na důl Julius. Důl Ferdinand nadále fungoval jako větrná jáma. Likvidace jámy zásypem hlušinou byla zahájena v roce 1992 a nakonec došlo k jejímu uzavření krycí deskou. \n\nDne 4. listopadu 1932 vstoupili havíři dolu Ferdinand a dolu Julius do stávky za zvýšení mezd. K této stávce se přidali i další havíři. Došlo k nejdelší stávce v Rosicko-oslavanském revíru. \n\nV roce 1856 důl byl připojen železniční vlečkou, odbočka byla v km 0,9 dráhy, která vedla z Božího Požehnání babickým údolím k jámě Simson do Zbýšova.\n\nJáma byla hloubena v nepravidelném průřezu. V roce 1903 dosáhla jáma hloubky 435 metrů, konečná hloubka činila 794 m. Jáma měla do hloubky 432 m soudkovitý průřez s cihelnou vyzdívkou. Do konečné hloubky byl průřez kruhový s vyzdívkou z betonových tvárnic.\n\nV roce 1929 byla vyhloubena vyhloubena slepá jáma (šibík) Ferdinand, byla to první slepá jáma v revíru. V úrovni 8. patra v hloubce 794 m byla hloubena jáma kruhového průřezu (průměr 3,5 m) a byla vyzděna cihlovou vyzdívkou do hloubky 1033 m (11. patro). Do hloubky 1110 m byl průměr zachován, ale vyzdívka byla z betonových tvárnic. V roce 1930 byla slepá jáma Ferdinand vybavena těžním strojem ČKD 2B 3008, který byl umístěn ve strojovně v hloubce 794 m. Průměr těžních bubnů byl 3000 mm a šířka 800 mm, elektrický motor měl výkon 120 kW/500 V. Dvojčinné těžení zabezpečovaly dvouetážové klece pro jeden vozík na etáži. V roce 1964 byla prohloubena slepá jáma Ferdinand do konečné hloubky 1227 m. Průměr jámy byl 4 m výztuž byla provedena litým betonem. V roce 1965 bylo pomocí slepé jámy Ferdinand otevřeno 11. patro dolu Antonín.\n\nDne 18. února 1992 byla ukončena těžba v Rosicko-oslavanském revíru. Od 29. července 1992 byla zahájena likvidace jámy Ferdinand zásypem odvalovým kamenem (hlušinou) z dolu Ferdinand. Zásyp jámy o celkovém obsahu 11 637 m³ hlušiny byl ukončen 20. října 1992. Krycí deskou byla jáma uzavřena 12. listopadu 1992.\n\nNad jámou byla v letech 1856–1862 postavena jámová budova úhlového typu. Objekt ve tvaru písmene L s dominantní třípatrovou zděnou těžní věží (zároveň těžní budova)umístěnou v rohu dispozice. Parní těžní stroj byl umístěn v těžní budově. Byl vyroben ve Strojírnách knížete Salma v Blansku v roce 1863. V roce 1904 byla provedena rekonstrukce dolu. Bylo zbouráno třetí patro těžní budovy a do takto snížené a upravené budovy byla vložena ocelová kozlíková těžní věž anglického typu (Tomsonův kozlík). Jednalo se o příhradovou ocelovou konstrukci, která se skládala z podpěr (svislé zatížení) a vzpěr postavených ve směru těžního stroje (k převzetí horizontální síly). Lanovnice byly umístěny přibližně v průsečíku podpěr a vzpěr. Celková výška těžní věže byla 15,3 m. V roce 1905 byl mimo těžní budovu instalován nový výkonný ležatý dvouválcový parní těžní stroj s ventilovým rozvodem Kraft-Lenz, vyrobený První brněnskou strojírnou. Průměr parních válců byl 650 mm a zdvih 1400 mm. Průměr těžních lanových bubnů byl 4000 mm a šířka 1800 mm. Rychlost jízdy byla 11 m/s. Těžní klece byly dvouetážové pro jeden vůz. Páru dodávala kotelna s výhřevnou plochou 500 m², tlak páry 10,1 atm (1,01 MPa). V roce 1953 byl parní stroj nahrazen elektrickým asynchronním motorem o výkonu 350 kW/6000 V. Elektromotor byl vyroben v ČKD Praha a převodová skříň ve Vítkovických železárnách Klementa Gottwalda v Ostravě. Fragmenty parního stroje jsou umístěny v Technickém muzeu v Brně a v Muzeu hornictví a energetiky Rosicko-Oslavanska v Oslavanech.\n\nZápadně od těžní jámy Ferdinand ve vzdálenosti 75 m byla hloubena výdušná jáma Ferdinand č. 1 do hloubky 312 m. V roce 1903 byla jáma hluboká 204 m. V roce 1905 byl instalován ventilátor soustavy Capel s výkonem 1600–2100 m³ za minutu, pohon zajišťoval elektromotor o výkonu 110 kW/500 V. Vyroben byl strojírenskou firmou Breitfeld-Daněk. Kaskádovitě od výdušné jámy byla hloubena z hloubky 312 m, to je z úrovně 1. patra výdušné jámy Ferdinand č. 1, nová výdušná jáma Ferdinand č. 2 do hloubky 432 m. Z větrních jam vedly do nižších poloh větrné úpadní kanály. V roce 1955 byla slepá jáma Ferdinand napojena na výdušnou jámu Ferdinand. V úrovni 432 m byla výdušná jáma Ferdinand č. 2 napojena přímo na jámu Ferdinand. Úpadní větrný kanál na 8. patro v hloubce 794 m byl zlikvidován. V letech 1965–1966 byla provedena rekonstrukce a výstavba nového objektu pro ventilátory. Dva nové axiální ventilátory ze Závodů pro výrobu vzduchotechnických zařízení (ZVVL) Milevsko měly nastavitelné lopatky a sací výkon 3000 m³ za minutu. Pohon zajišťovaly elektrické motory o výkonu 190 kW/6000 V. Větrné jámy Ferdinand č. 1 a č. 2 byly zrušeny, včetně větrních úpadních kanálů, které na ně navazovaly. V období 1980–1982 byly nahrazeny novými rovnotlakými axiálními ventilátory ARA 3, výkon 3000 m³ za minutu s elektromotory o výkonu 500 kW/6000 V každý, vyrobené v ZVVL Milevsko.\n\nV roce 1862 byla zprovozněna železniční vlečka, která vedla ze stanice Boží Požehnání (dnes Zastávka u Brna) k dolu Simson. Vlečka ukončila provoz v roce 1975 a byla zrušena v roce 1992. \n\nRozchod kolejí v dole byl 628 mm. Po ukončení druhé světové války byla zaváděná pásová doprava. Používaly se gumové pasové dopravníky typu TP 400 a TP 800.\n\nV roce 1910 byla uvedena do provozu visutá lanová dráha mezi doly Julius a Ferdinand. Vytěžené uhlí z dolu Ferdinand bylo dopravováno nově postavenou lanovou dráhou do třídírny dolu Julius a naopak na důl Ferdinand (odval) byla odvážena hlušina, výpěrky z prádla a struska z kotelny dolu Julius. V roce 1945 byla lanová stanice na dole Julius požárem zničena. V letech 1970–1972 byla provedena likvidace lanové dráhy. \n\nV roce 1934 bylo důlní pole Ferdinand připojeno k dolu Julius. V roce 1955 převedena těžba uhlí zcela na důl Julius. \n\n"}
{"id": "1201856", "url": "https://cs.wikipedia.org/wiki?curid=1201856", "title": "Stavba babylonské věže", "text": "Stavba babylonské věže\n\nStavba babylonské věže je obraz od nizozemského malíře a kreslíře Pietera Brueghela staršího (kolem 1527, Breda? – 1569, Brusel) z roku 1563. Nachází se v majetku \"Kunsthistorisches Museum\" ve Vídni. Téma obrazu, budování babylonské věže, si Breughel vybral v Bibli, první knize Mojžíšově (Gn 11,1-9). Jedná se o olejomalbu na dřevě s rozměry 114 cm x 155 cm. Druhá verze stejného motivu, \"Malá babylonská věž\", datovaná rokem 1563, je v majetku muzea Boijmans Van Beuningen v Rotterdamu.\n\nÚstředním bodem obrazu je staveniště vysoké věže, jejíž základem je skála. V levém dolním rohu obrazu je zobrazen král, přijíždějící se svým doprovodem. Před králem zobrazil Brueghel několik postav, které mu klečíce vzdávají hold, zatímco ostatní kameníci pokračují v práci. Rozestavěná věž má kruhové základy, zesílené opěrnými zdmi. Další patra pokračují ve spirálách směrem k vrcholu věže. Budova je z vnější strany obložena světlým kamenem, pravděpodobně vápencem, načervenalé cihly jsou použity pro vnitřní stěny. Brueghel na obraze ukazuje stavební techniky své doby, kameníky nechává tesat vápencové bloky, zobrazuje rozestavěné klenby uvnitř věže. V pozadí divák vidí do daleka se rozkládající město, již částečně zastíněné vysokou stavbou. Vykreslením četných malých postav, malých městských domů a využitím perspektivy daleké krajiny se malíři podařilo zdůraznit výšku ještě nedokončené věže. Krajina na tomto obraze je typická pro holandské poldry.\n\nBrueghel na svých obrazech nepředvádí pouze životní moudrost, ale také nesmyslnost, zlomyslnost, pýchu a arogantnost lidského jednání. A ukazuje, jak končí takové nesmyslné dílo. K Brueghelovým přátelům patřili učenci a humanisté, antverpský obchodník Nicolaes Jonghelinck sbíral Brueghelovy obrazy a vlastnil pravděpodobně i obraz \"Stavba babylonské věže\". Obraz se dostal do majetku císaře Rudolfa II., později byl součástí sbírky Leopolda Wilhelma. Dnes je umístěn v \"Bruegelsammlung\", \"Kunsthistorisches Museum\" ve Vídni. Malba je signována v dolní části obrazu na náměstí:. „.. Brvegel FE M.CCCCC.LXIII“ (tj. \"Brvegel fecit\" 1563).\n"}
{"id": "1201857", "url": "https://cs.wikipedia.org/wiki?curid=1201857", "title": "Vilémov (Tachov)", "text": "Vilémov (Tachov)\n\nVilémov je malá vesnice, část okresního města Tachov. Nachází se asi 4 km na severovýchod od Tachova. Severovýchodně u vesnice se nachází \"Šmatlavý rybník\" a severozápadně železniční zastávka \"Tachov-Bíletín\" na trati č. 184. V roce 2011 zde trvale žilo devatenáct obyvatel.\n"}
{"id": "1201862", "url": "https://cs.wikipedia.org/wiki?curid=1201862", "title": "François Legrand", "text": "François Legrand\n\nFrançois Legrand (* 26. března 1970, Grenoble) je francouzský sportovní lezec, bývalý reprezentant, legenda prvních světových závodů i skalního lezení. První a trojnásobný vítěz Mistrovství světa, čtyřnásobný vítěz Rock Masteru v Arcu, pětinásobný vítěz Světového poháru, první vítěz Mistrovství Evropy a dvojnásobný mistr Francie v lezení na obtížnost.\n\nPatří k sedmnácti francouzským lezcům mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n\n\n\n\n\n\n"}
{"id": "1201868", "url": "https://cs.wikipedia.org/wiki?curid=1201868", "title": "Nízkoprahové denní centrum", "text": "Nízkoprahové denní centrum\n\nNízkoprahové denní centrum (zkratka NDC) je sociální zařízení poskytující služby sociální prevence. Je určeno osobám v nepříznivé sociální situaci související s bydlením (ztráta bydlení, nevyhovující bydlení apod.). Nízkoprahové denní centrum nabízí lidem bez domova uspokojení jejich základních životních potřeb a sociální poradenství. Dle zákona o sociálních službách nízkoprahové denní centrum poskytuje osobám pomoc při osobní hygieně nebo poskytnutí podmínek pro osobní hygienu, stravu nebo pomoc při zajištění stravy a pomoc při uplatňování práv, oprávněných zájmů a obstarávání osobních záležitostí.\n\nNízkoprahová denní centra mají různou právní formu. Mohou být součástí azylových nebo jiných sociálních služeb a v podobě různých integračních programů. Většina nízkoprahových denních center spadá do nestátních neziskových organizacích, jako např. právnické osoby církví a náboženských společností nebo spolky. Některá nízkoprahová denní centra mají formu obecně prospěšných společností. Nejvyšší počet nízkoprahových denních center má Naděje (8) a Oblastní charita (8), Charita (7), Armáda Spásy (7), Diecézní charita (4), Farní charita (4), Slezská diakonie (4) a dále Arcidiecézní charita Praha (2). Databázi nízkoprahových denních center najdeme v elektronickém Registru poskytovatelů sociálních služeb Ministerstva práce a sociálních věcí.\n\nNízkoprahová denní centra jsou svou náplní služeb určena lidem bez domova. Termín nízkoprahovost je užíván v souvislosti se sociální službou, která se zaměřuje na klienty nevyhledávající oficiální cesty pomoci a také prostředí nabízené služby se co nejvíce podobá prostředí klienta. Klienti v rámci nízkoprahovosti mohou uvést minimum potřebných informací. V nízkoprahovém denním centru jsou odstraňovány sociální, psychologické i technické bariéry využití služby. Služby v nízkoprahovém denním centru jsou určeny zletilým. Kvůli efektivnější sociální práci s klienty jsou v některých případech nízkoprahová denní centra rozdělena pro osoby ve věku 18–26 let (např. Naděje - Nízkoprahové denní centrum Bolzanova) a 26 let a výše (např. Naděje - Nízkoprahové denní centrum U Bulhara).\n\nPodle vyhlášky Ministerstva práce a sociálních věcí č. 505/2006 Sb. je základní činností nízkoprahových denních center pomoc při osobní hygieně nebo poskytnutí podmínek pro osobní hygienu. Do této činnosti konkrétně spadá umožnění celkové hygieny těla a pomoc při osobní hygieně. Poskytnutí stravy nebo pomoc při zajištění stravy, tedy vytvoření podmínek pro přípravu stravy a poskytnutí stravy odpovídající věku, zásadám racionální výživy a potřebám dietního stravování. Tato základní činnost může být zajišťována jen v rozsahu 1 úkonu. Poslední zákonnou činností je pomoc při uplatňování práv, oprávněných zájmů a při obstarávání osobních záležitostí jako jsou pomoc při vyřizování běžných záležitostí, pomoc při obnovení nebo upevnění kontaktu s rodinou a pomoc a podpora při dalších aktivitách podporujících sociální začleňování osob. Součástí např. Nízkoprahového denního centra Naděje U Bulhara je ordinace praktického lékaře, kde se provádí úkony jako běžná ošetření, lékařská vyšetření, předpis léků či vystavení lékařského potvrzení k poskytnutí ubytování, dále ordinace psychologa a psychiatra. V rámci terénní práce nabízejí nízkoprahová denní centra doprovázení klienta na úřady.\n\nSlužba by měla být v nízkoprahových denních centrech pro klienty co nejdostupnější. Cílem je, aby klient nízkoprahového denního centra měl v rámci poskytovaných činností zajištěny základní potřeby v nezbytném rozsahu (strava, hygiena, ošacení), získal základní informace a podporu při řešení nepříznivé sociální situace a měl vyřízené osobní doklady, zdravotní pojištění apod. Důležitou pomocí je to, aby klient obnovil nebo upevnil přirozené vztahy (rodina, přátelé, spolupracovníci). Dále, aby klient mohl řešit své závazky, získal zaměstnání nebo jiný legální příjem a nalezl dočasné ubytování (noclehárna, azylový dům, komerční ubytovna apod.). Důležitým cílem je také snížení zdravotních rizik souvisejících se způsobem života na ulici.\n\nOrganizace pracující s lidmi bez domova v ČR mají jeden charakteristický rys. Většina z nich je přímo spojena s nějakou církví nebo ve svých stanovách artikuluje náboženské (v našem prostředí tedy křesťanské) principy. Je známo, že bezdomovectví není sociální problémem nové doby, naopak je trvale přítomným jevem a proto na něj odpovídají tradiční formy dobročinnosti. V ČR je vytvořena síť služeb, které odpovídají na základní potřeby lidí bez domova. Tato síť však zdaleka není optimální a je potřeba ji posílit. Reintegrace lidí bez domova a všech znevýhodněných vůbec je současnými službami zajišťována ještě méně uspokojivě než naplňování základních potřeb klientů. Je zde otevřen prostor pro nové služby a projekty.\n\nV ČR je množství organizací, které poskytují služby lidem bez domova. Služby poskytované formou nízkoprahových denních center nabízí organizace jako Naděje, Oblastní charita, Charita, Armáda Spásy, Diecézní charita, Farní charita, Slezská diakonie, Arcidiecézní charita Praha, Astras, Azylové centrum Prostějov, Boétheia, Centrum sociálních a zdravotních služeb města Příbram, Elim Vsetín, Kotec, \"Máš čas?\", Městská charita České Budějovice, Městská charita Plzeň, Oblastní spolek Českého červeného kříže Zlín, Křesťanské společenství Jonáš, Pečovatelská služba okresu Benešov, Pomoc v nouzi, SKP - Centrum, Sociální služby města Havířov, SOPRE ČR.\n"}
{"id": "1201887", "url": "https://cs.wikipedia.org/wiki?curid=1201887", "title": "Alba Clemente", "text": "Alba Clemente\n\nAlba Clemente je italská herečka. Narodila se ve městě Amalfi na jihu země a herectví se věnovala již od dětství. Studovala na Akademii výtvarných umění v Neapoli. Později se usadila v New Yorku. V roce 2003 přispěla svým hlasem do písně „“ z alba \"HoboSapiens\" velšského hudebníka a skladatele Johna Calea. Je rovněž spoluautorkou dvou písní skupiny Pink Martini: „Una notte a Napoli“ a „Ninna Nanna“. Jejím manželem je výtvarník Francesco Clemente.\n\n"}
{"id": "1201889", "url": "https://cs.wikipedia.org/wiki?curid=1201889", "title": "Příkazy (rozcestník)", "text": "Příkazy (rozcestník)\n\nPříkazy mohou být:\n\n\n"}
{"id": "1201890", "url": "https://cs.wikipedia.org/wiki?curid=1201890", "title": "Later... with Jools Holland", "text": "Later... with Jools Holland\n\nLater… with Jools Holland je britský hudební televizní pořad, jehož moderátorem je hudebník Jools Holland. Vysílá jej stanice BBC a první díl byl představen v roce 1992. Mnohokrát zde vystupoval například John Cale (byl producentem prvních nahrávek kapely Squeeze, v níž Jools Holland působil), dále například PJ Harvey, Elton John, Brian Eno, Nick Cave, Iggy Pop a Lou Doillon. Poslední den v roce (počínaje rokem 1993) BBC vysílá přednahranou speciální verzi pořadu s názvem \"Jools' Annual Hootenanny\".\n\n"}
{"id": "1201894", "url": "https://cs.wikipedia.org/wiki?curid=1201894", "title": "Alexander Korda", "text": "Alexander Korda\n\nAlexander Korda, rodným jménem Sándor László Kellner (16. září 1893, Túrkeve – 23. leden 1956, Londýn) byl maďarsko-britský filmový producent a režisér, který se zásadním způsobem zasloužil o rozvoj britského filmového průmyslu.\n\nZačínal jako budapešťský novinář. V roce 1914 založil filmový časopis \"Pesti Mozi\". Ve stejném roce se pokusil prvně točit. Roku 1917 se stal spolumajitelem a manažerem firmy \"Corvin\", jednoho z největších maďarských filmových studií své doby. Pod jeho vedením zde vzniklo 20 celovečerních filmů. Korda opustil Maďarsko v roce 1919, kvůli tehdejším politickým zmatkům za vlády Bély Kuna. Odešel do Vídně, kde pracoval ve filmových studiích hraběte Saši Kolowrata, a pak do Berlína, kde natočil několik filmů pro ateliéry Ufa. Tím upoutal pozornost Hollywoodu.\n\nDostal nabídku a v letech 1927-1930 v Hollywoodu skutečně působil, jako režisér. Nejvíce zaujal snímkem \"The Private Life of Helen of Troy\" (Soukromý život Heleny Trojské, 1927). V roce 1931 se však vrátil do Evropy a usadil se v Londýně. Viděl zde větší šanci prosadit se jako producent. Založil brzy vlastní produkční firmu \"London Film Productions\" a film \"Soukromý život Jindřicha VIII.\" vzbudil pozornost i v zahraničí. Následovalo několik velmi nákladných filmů s historickou tematikou: \"Catherine the Great\" (1934), \"The Scarlet Pimpernel\" (1935), \"Elephant Boy\" (1937), \"The Ghost Goes West\" (1936), \"Rembrandt (film, 1936)\". Roku 1936 získal britské občanství.\n\nVýpravné kostýmní filmy však byly finančně rizikové a v roce 1939 nebyl Korda schopen situaci dál finančně utáhnout. Britskou firmu tak zavřel a vrátil se načas do Holllywoodu, kde vyprodukoval pár filmů. Do Británie se vrátil roku 1942. Ihned mu byl udělen rytířský titul jakožto prvnímu představiteli filmového průmyslu vůbec. Firmu \"London Film Productions\" oživil v polovině 40. let. Sestavil nový tým a na konci 40. let a v první polovině 50. let to byl znovu Korda, kdo vyprodukoval klíčové snímky britské kinematografie: \"The Third Man\" (Třetí muž, 1949), \"The Wooden Horse\" (Dřevěný kůň, 1950), \"Seven Days to Noon\" (Sedm dní do poledne, 1950), \"The Sound Barrier\" (Zvuková bariéra, 1952), \"Richard III.\" (1955), a to navzdory opakujícím se finančním neúspěchům.\n"}
{"id": "1201895", "url": "https://cs.wikipedia.org/wiki?curid=1201895", "title": "Popcorn Time", "text": "Popcorn Time\n\nPopcorn Time je multiplatformní BitTorrentový klient, který obsahuje integrovaný přehrávač videí. Aplikace poskytuje bezplatnou alternativu pro služby jako např. Netflix. Popcorn Time používá sekvenční stahování pro streamování videa z několika torrentových stránek.\n\nPopcorn Time zobrazuje náhledy a tituly filmů v seznamu médií podobným způsobem jako Netflix. V tomto seznamu lze vyhledávat a procházet jej podle žánrů nebo kategorií. Když uživatel klikne na jeden z titulů, film je stáhnut přes BitTorrent protokol. \n"}
{"id": "1201896", "url": "https://cs.wikipedia.org/wiki?curid=1201896", "title": "French Open 2016 – kvalifikace ženské dvouhry", "text": "French Open 2016 – kvalifikace ženské dvouhry\n\nKvalifikace ženské dvouhry French Open 2016 probíhala před zahájením hlavní soutěže. Postoupilo z ní třináct tenistek, z toho dvanáct řádně po výhrách ve třech kvalifikačních kolech a jedna jako tzv. šťastná poražená.\n\nKvalifikace se uskutečnila mezi 17.–20. květnem 2016, los proběhl v pondělí 16. května. Nejvýše nasazenou se stala Američanka a semifinalistka z Mutua Madrid Open Louisa Chiricová. Druhou nasazenou byla Çağla Büyükakçay, která jako první Turkyně vyhrála singlovou soutěž na okruhu WTA Tour, když triumfovala na dubnovém Istanbul Cupu. Při svém čtrnáctém startu na Roland Garros nastoupila Slovenka Daniela Hantuchová poprvé do kvalifikačního turnaje vzhledem k poklesu na 172. příčku žebříčku. Kvalifikačním sítem následně prošla.\n\n"}
{"id": "1201903", "url": "https://cs.wikipedia.org/wiki?curid=1201903", "title": "Tačikawa Ki-77", "text": "Tačikawa Ki-77\n\nTačikawa Ki-77 byl japonský experimentální dálkový dopravní a spojovací letoun. Konstrukčně se jednalo o dvoumotorový dolnoplošník se zatahovacím podvozkem ostruhového typu.\n\nVznik letounu Ki-77 inicioval novinový koncern Asahi Šimbun, který chtěl dálkovým rekordním přeletem Tokio-New York oslavit 2600. výročí vlády císařské dynastie. V březnu 1940 se koncern obrátil na letecký institut tokijské univerzity s požadavkem na vypracování aerodynamické studie nového letounu, který měl nést označení A-26. Ve stejné době se o projekt zajímalo i armádní letectvo, do jehož strategických koncepcí takový stroj zapadal. Doporučilo pro realizaci společnost Tačikawa a dalo projektu své typové číslo Ki-77.\n\nNad vývojem bděla komise řízená dr. H. Kimurou z leteckého institutu tokijské univerzity a ing. Riokiči Endo a ing. Munesaburo Oguči za firmu Tačikawa. Pro Ki-77 bylo speciálně vyvinuto křídlo s laminárním profilem a štíhlostí 10,9, jehož vnitřek byl vyplněn integrální nádrží o objemu 11 600 l paliva. Původní návrh počítal s pohonem dvouhvězdicovými motory Nakadžima Ha-105 Sakae NK-1B po 735 kW, nakonec byly použity jejich zdokonalené verze Ha-115 se vzletovým výkonem 860 kW.\n\nTermín stanovený na rok 1940 se nepodařilo splnit, další zpoždění projektu způsobil vstup Japonska do války v prosinci 1941. V létě 1942 převzalo záštitu nad Ki-77 armádní letectvo, které plánovalo přímé letecké spojení s Německem. Trasa bez mezipřistání nazvaná Seiko měla vést ze Singapuru do Berlína.\n\nPo vyřešení problémů s těsností integrální nádrže a odmlžováním oken utěsněné kabiny s nuceným oběhem kyslíku byl 18. listopadu Ki-77 zalétán piloty Kamadou za Tačikawu a Nagamotem od Asahi. V únoru 1942 stroj uskutečnil desetihodinový zkušební let a 20. až 21. dubna přelétl bez mezipřistání trasu dlouhou 5330 km z Tokia do Singapuru průměrnou rychlostí 322 km/h. V květnu se vrátil do mateřské továrny k testům s plnou vzletovou hmotností přes 16 000 kg.\n\nPro první let Seiko byl určen druhý prototyp, který poprvé vzlétl z tokijského letiště Fussa 30. června 1943. Osádku tvořil pětičlenný tým pod velením kapitána Nagamota a tři armádní důstojníci s diplomatickou a vojenskou poštou. Dne 7. července odstartoval ze Singapuru, s plánovaným cílem na německém letišti na okupovaném Krymu, avšak po několika hodinách bylo přerušeno rádiové spojení a letoun beze stopy zmizel. Pravděpodobně byl nad Indickým oceánem sestřelen britskými stíhačkami.\n\nNa jaře 1944 byla iniciována myšlenka dálkového rekordu s následnou přípravou prvního prototypu k tomuto výkonu. Z povětrnostních i strategických důvodů bylo vybráno území Mančukua jako nejbezpečnější. Na základně Sinking byl stroj naplněn 11 555 l paliva, čímž dosáhl vzletové hmotnosti 16 729 kg. Osádka Otama, Šimazaki a Sakamoto měla vzlétnout 1. července 1944, avšak závada kyslíkové aparatury oddálila let o den. 2. července Ki-77 vzlétl k rekordnímu letu na trojúhelníkové trati dlouhé 865 km, kterou absolvoval celkem devatenáctkrát. Po 57 h a 12 min opět dosedl a komisaři mu vypočetli průměrnou rychlost 287.34 km/h. Zbývajících 800 l paliva by stačilo ještě na 1800 km navíc.\n\nV září 1945 byl nepoškozený Ki-77 nalezen na letišti Jamanaši americkou technickou komisí. Letuschopný stroj přelétl do Jokosuky, odkud byl letadlovou lodí USS Bogue transportován do USA k testům.\n\nÚdaje dle\n\n"}
{"id": "1201906", "url": "https://cs.wikipedia.org/wiki?curid=1201906", "title": "NGC 2516", "text": "NGC 2516\n\nNGC 2516 (také známá jako Caldwell 96) je jasná otevřená hvězdokupa v souhvězdí Lodního kýlu vzdálená přibližně 1 300 světelných let. Objevil ji francouzský astronom abbé Nicolas-Louis de Lacaille v roce 1751. \n\nHvězdokupu NGC 2516 je možné snadno najít pouhým okem zhruba 3 stupně západně od jasné hvězdy ε Carinae s magnitudou 1,86. Vypadá jako mlhavá skvrnka trojúhelníkového tvaru s jedním vrcholem mířícím ke hvězdě ε Carinae. Chvílemi jsou patrné dvě slabé hvězdy na jejím východním okraji. Triedr 10x50 ji částečně rozloží na jednotlivé hvězdy, ale hvězdy jsou tak zhuštěné, že i při velké snaze ji úplně rozložit zůstává její pozadí mlhavé. Malý dalekohled o průměru 100 mm ji zcela rozloží na desítky jednotlivých hvězd. Na severovýchodním okraji hvězdokupy je výrazná červená hvězda 5. magnitudy.\n\nKvůli její velké jižní deklinaci není hvězdokupa vůbec pozorovatelná v mnoha obydlených oblastech severní polokoule, jako je Evropa a téměř celá severní Amerika; v obydlených oblastech jižní polokoule je naopak cirkumpolární. Nejvhodnější období pro její pozorování na večerní obloze jižní polokoule je od prosince do května.\n\nPolohu této hvězdokupy na obloze jako první zaznamenal Nicolas-Louis de Lacaille 4. ledna 1752 během svého pobytu v Kapském Městě a zařadil ji do svého katalogu vydaného v roce 1755. Zařadil ji jako mlhovinný objekt a popsal ji jako těsnou skupinu 10 až 12 hvězd. Ve skutečnosti byla její mlhovinnost způsobena částečným rozložením na jednotlivé hvězdy, což v následujícím století potvrdil John Herschel, který ji popsal jako hustý objekt tvořený 200 až 250 hvězdami, bez zjasnění, uprostřed s jednou oranžovou hvězdou 8. magnitudy.\n\nNGC 2516 je velmi jasná hvězdokupa. Její vzdálenost se odhaduje kolem 400 parseků (1 300 světelných let)\na nachází se tedy uvnitř ramena Orionu, nedaleko od velké Gumovy mlhoviny.\n\nHlavní část hvězdokupy se nachází v průměru 20 až 30', ale nejvzdálenější větev sahá až do vzdálenosti 1 stupně. Ovšem z dat získaných satelitem Hipparcos bylo zjištěno, že nejjasnější hvězdy viditelné na severním okraji hvězdokupy, které z ní zjevně vybočují tímto směrem, nejsou jejími členy, ale nachází se od nás ve vzdálenosti kolem 53 světelných let, tedy mnohem blíže než samotná hvězdokupa.\n\nHvězdokupa má zhruba stovku ověřených členů, z nichž někteří jsou hvězdní obři, několik oranžových obrů a jeden nepravidelně proměnný červený obr. Podobně jako centrum hvězdokupy Jesličky vykazuje NGC 2516 typické znaky jevu hmotové segregace, zatímco rozložení jejích složek je značně nepravidelné s několika tmavšími pásy o menší hustotě. Některé její hvězdy vykazují z chemického pohledu zvláštní vlastnosti.\n\nStáří hvězdokupy se odhaduje na 60 milionů let a je jednou ze sedmi hvězdokup na obloze, které společně vykazují stejné stáří a pohyb prostorem, jako například Plejády, IC 2602 (Jižní Plejády) a Melotte 20 (hvězdokupa Alfa Persei). Celková hmotnost hvězdokupy je 800 až 1 500 hmotností Slunce a její nejhustější středová oblast má skutečný rozměr přibližně 9 světelných let. Hvězdokupa se nachází 52 světelných let jižně od roviny galaktického disku, zhruba ve stejné vzdálenosti jako rozsáhlá Gumova mlhovina, starý pozůstatek supernovy, která je ovšem mnohem mladší než hvězdokupa. NGC 2516 údajně několikrát prošla oblastí molekulárního mračna v oblasti souhvězdí Plachet.\n\n"}
{"id": "1201910", "url": "https://cs.wikipedia.org/wiki?curid=1201910", "title": "French Open 2016 – kvalifikace mužské dvouhry", "text": "French Open 2016 – kvalifikace mužské dvouhry\n\nKvalifikace mužské dvouhry French Open 2016 probíhala před zahájením hlavní soutěže. Postoupilo z ní dvacet hráčů, z toho šestnáct řádně po výhrách ve třech kvalifikačních kolech a čtyři jako tzv. šťastní poražení.\n\nNejstarším účastníkem soutěže byl 37letý Radek Štěpánek.\n\n"}
{"id": "1201911", "url": "https://cs.wikipedia.org/wiki?curid=1201911", "title": "Cigánské zmoly", "text": "Cigánské zmoly\n\nCigánské zmoly (mnohdy nazývané též Cikánské zmoly) jsou lokalitou starých vápencových lomů nalézající se mezi obcemi Grygovem a Krčmaní v okrese Olomouc. Reliéf lokality vznikl jako následek historické těžby vápence. V současnosti je lokalita již desítky let nevyužívaná, a proto zde došlo ke vzniku jedinečných xerotermních rostlinných společenstev vázaných na vápencové podloží. Od roku 2003 je zde prováděno pravidelné kosení trávy a kácení náletových dřevin. Nařízením Olomouckého kraje ze dne 14. srpna 2017 byla lokalita vyhlášena přírodní památkou. Chráněné území je v péči Krajského úřadu Olomouckého kraje.\n\nPředmětem ochrany jsou xerotermní a subxerotermní společenstva třídy Festuco-Brometea s výskytem řady vzácných a ohrožených rostlin a živočichů. Z rostlinných druhů je to například koniklec velkokvětý (\"Pulsatilla grandis\"), bělozářka větevnatá (\"Anthericum ramosum\"), len žlutý (\"Linum flavum\"), hvězdnice chlumní (\"Aster amellus\") a zejména střevičník pantoflíček (\"Cypripedium calceolus\").\n\n"}
{"id": "1201913", "url": "https://cs.wikipedia.org/wiki?curid=1201913", "title": "Ladislav Burlas", "text": "Ladislav Burlas\n\nLadislav Burlas (* 3. dubna 1927 Trnava) je slovenský hudební skladatel, muzikolog a významný představitel slovenské filozofie hudby, žák Alexandra Moyzese a Ivana Hrušovského.\n\nLadislav Burlas maturoval v roce 1946 na gymnáziu v Trnavě. V letech 1946–1951 studoval hudební vědu na Filozofické fakultě Univerzity Komenského v Bratislavě. Doktorát získal obhajobou dizertační práce \"Cantus Catholici – prispevok k analýze hudby feudálnej spoločnosti na Slovensku\". Souběžně se studiem na Filozofické fakultě navštěvoval skladatelské a dirigentské oddělení Státní konzervatoře v Bratislavě a od roku 1951 studoval skladbu u Alexandra Moyzese na Vysoké škole múzických umění v Bratislavě.\n\nV roce 1960 se stal kandidátem historických věd (Csc.), v roce 1980 doktorem (DrSc.) a konečně roku 1993 byl jmenovaný profesorem. V letech 1951–1989 působil ve Slovenské akademii věd v Bratislavě jako vědecký pracovník. V roce 2001se stal děkanem Fakulty múzických umění Akademie umění v Banské Bystrici.\n\nV roce 2007 byl profesor Burlas oceněný Pribinovým křížem II. třídy za významné zásluhy o kulturní rozvoj Slovenské republiky.\n\nKomponuje symfonickou i komorní hudbu, dětské sbory a písně. Je autorem více než 150 muzikologických prací, vědeckých monografií, studií, vysokoškolských textů i publicistických článků. \n\n\n\n\n\n\n"}
{"id": "1201915", "url": "https://cs.wikipedia.org/wiki?curid=1201915", "title": "Srdcerváči", "text": "Srdcerváči\n\nSrdcerváči jsou od roku 2013 výrazným fundraisingovým a osvětovým projektem \"Nadačního fondu pro podporu zaměstnávání osob se zdravotním postižením\" (NFOZP), který široké veřejnosti na inspirujících příkladech ukazuje, že zdravotně postižení chtějí a mohou pracovat, a mnohdy stačí málo – dát šanci, pootevřít dveře. NFOZP je jediným nadačním fondem v České republice, který se zabývá výhradně problematikou zaměstnávání postižených osob.\n\nKaždý rok v září představují Srdcerváči několik odvážných, které spojuje jedno: jsou zdravotně postižení, ale přitom se nebojí s životem porvat a plní si své osobní i profesní sny. Například v roce 2015 to byla pětice žen, v roce 2016 to byli lidé z takzvaných pomáhajících profesí. Lidé, kteří se kdysi rozhodli, že budou ostatním pomáhat (například vojáci, policisté, lékaři…), a pak jim do života vstoupila nemoc nebo úraz, a je samotné čekal či dosud čeká životní restart. A v roce 2017 vrcholoví sportovci s handicapem, kteří mají zároveň zajímavou profesi. \n\nSrdcerváči jsou ale především fundraisingový projekt. Díky svému e-katalogu jedinečných zážitků a dárků po celý rok nabízejí drobným i větším dárcům možnost, jak přispět na podporu vzniku pracovních míst pro lidi s postižením, a přitom získat něco jedinečného, co se jinde koupit nedá. \n\nFinanční prostředky, které díky e-katalogu zážitků a dárků Srdcerváči získají, jsou pak jednou ročně rozděleny v grantovém řízení organizacím, které zaměstnávají více jak padesát procent zdravotně postižených, nebo jednotlivcům, kteří se přes svůj handicap rozhodli vzít osud do svých rukou a začít jako OSVČ podnikat. \n\nOd 30. května 2016 nabízí Srdcerváči společně s NFOZP další výraznou pomoc a novinku výhradně pro lidi se zdravotním postižením. V e-katalogu si budou moci vybrat expertního dobrovolníka, který jim v tom, co potřebují na cestě za vysněnou práci či podnikáním, pomůže posunout se dál. Každý se tak vlastně může stát expertním dobrovolníkem Srdcerváčů, každý umí něco, oč se může podělit.\n\n"}
{"id": "1201917", "url": "https://cs.wikipedia.org/wiki?curid=1201917", "title": "Legrand", "text": "Legrand\n\nFrancouzské příjmení Legrand nese více různých osobností:\n\n\n\n"}
{"id": "1201919", "url": "https://cs.wikipedia.org/wiki?curid=1201919", "title": "Moritz Willkomm", "text": "Moritz Willkomm\n\nHeinrich Moritz Willkomm (29. června 1821 Mittelherwigsdorf – 26. srpna 1895 Vartenberk) byl rakouský botanik a vysokoškolský pedagog německé národnosti původem ze Saska, působící dlouhodobě v Čechách; rektor Německé univerzity v Praze a poslanec Českého zemského sněmu. \n\nAbsolvoval gymnázium v Žitavě. Od roku 1841 studoval lékařství a přírodní vědy na Lipské univerzitě. Po třech letech ale byl nucen studia přerušit kvůli svým aktivitám v studentském buršáckém spolku. V letech 1844–1850 podnikl z iniciativy profesora Gustava Kunze studijní cesty po Španělsku a Portugalsku. Po návratu dokončil v Lipsku vysokoškolská studia a roku 1850 získal titul doktora filozofie. Roku 1852 se habilitoval jako docent botaniky na Lipské univerzitě a stal se tam roku 1855 mimořádným profesorem. Od roku 1855 byl profesorem na Královské lesnické akademii v Tharandtu. Od roku 1868 vyučoval na Imperátorské jurjevské univerzitě v dnešním estonském Tartu (tehdy součást Ruského impéria). Od roku 1874 do roku 1892 působil jako profesor botaniky na Německé univerzitě v Praze. Zde v roce 1887/1888 zastával post rektora této vysoké školy. Roku 1892 odešel do penze. Roku 1877 získal titul ruského státního rady. Byl členem Leopoldovsko-Karolinské německé akademie přírodních věd. Byl dopisujícím členem akademie věd v Madridu a ředitelem botanické zahrady na Smíchově. Patřil mezi nejvýznamnější evropské botaniky své doby. Přispěl výrazně k výzkumu flory Iberského poloostrova ale i Baleárských ostrovů, Čech, Skandinávie, Pobaltí, severní Francie a Holandska. Byl autorem 26 monografií a mnoha dalších kratších prací v oboru botaniky.\n\nZ titulu funkce rektora se v 80. letech zapojil i do vysoké politiky. V letech 1887–1888 zasedal coby virilista na Českém zemském sněmu.\n\nPo odchodu na penzi mu císař udělil Řád železné koruny III. třídy. Zemřel náhle v srpnu 1895 na zámku Vartenberk během jedné ze svých studijních cest. Z Prahy ještě odjížděl v plném zdraví.\n\nJeho bratr Ernst Willkomm byl německým romantickým spisovatelem.\n\n"}
{"id": "1201923", "url": "https://cs.wikipedia.org/wiki?curid=1201923", "title": "PRO2016", "text": "PRO2016\n\nPolitické hnutí PRO 2016 (zkratka: PRO2016) je české politické hnutí, které bylo založeno na svém ustavujícím sněmu v Brně dne 4. června 2016; na něm bylo přijato Etické devatero, mimo jiné řešící střet zájmů a zakazující vstup funkcionářů KSČ a KSČM a příslušníků Státní bezpečnosti a Lidových milicí.\n\nU jeho vzniku stáli lidé, kteří odešli z hnutí ANO 2011 například kvůli nesouhlasu s postavením Andreje Babiše, nedostatkem komunikace a direktivním řízením. Dne 10. února 2018 v Českém Krumlově proběhl 2. volební sněm, který svolal Vojtěch Němec společně s Mgr.Radkou Paulovou a celé předsednictvo dalo funkce k dispozici. Vojtěch Němec, BBA. se vzdal možnosti obhajovat pozici místopředsedy z důvodu vážné nemoci a zůstává předsedou krajské organizace v Jihočeském kraji. Delegáti zvolili nové vedení. Předsedou byl zvolen pan Tibor Batthyány (primátor Liberce). První místopředsedkyní byla zvolena Radka Paulova Kutova (radní, Prachatice). Dalšími členy předsednictva byli zvoleni: Hana Naiclerová, (zastupitelka, Prostějov), Václav Velek (předseda OO Český Krumlov) a paní Alena Šafránková (místostarostka České Lípy). 16. dubna 2018 byla založena další krajská organizace, a to v Libereckém kraji. Předsedou krajské organizace byl zvolen primátor města Liberce Tibor Batthyany. V obecních volbách do zastupitelstva měst a obcí v roce 2018 získalo hnutí 6 mandátů (3 ve městě Kaplice, 2 ve městě Český Krumlov a 1 v Prostějově).\n\nPRO 2016 se orientuje středopravě a chce podporovat rodinu, střední třídu, podnikatele a živnostníky. Zaměřuje se na komunální politiku, bez ambicí na sněmovní volby.\n\nZpočátku měly existovat jen tři regionální organizace, a to v Jihočeském, Jihomoravském a Olomouckém kraji. Od 16. dubna 2018 získal organizaci také Liberecký Kraj s předsedou Tiborem Batthyanym.\n\n"}
{"id": "1201926", "url": "https://cs.wikipedia.org/wiki?curid=1201926", "title": "Heinrich Milde", "text": "Heinrich Milde\n\nHeinrich Milde, pseud. \"Heinrich Štedrý\" (13. prosince 1676 Schlagenthin – 4. března 1739 Halle (Saale)) byl německý teolog pietistického ražení, pedagog a slavista. \n\nZasloužil se o vydání českého překladu bible – tzv. hallské bible (1722) a polského překladu bible (1726)\n\n"}
{"id": "1201927", "url": "https://cs.wikipedia.org/wiki?curid=1201927", "title": "FC Valašské Příkazy", "text": "FC Valašské Příkazy\n\nFootball Club Valašské Příkazy je moravský fotbalový klub z obce Valašské Příkazy, hrající od sezóny 2014/15 I. A třídu Zlínského kraje (6. nejvyšší soutěž). Klub byl založen v roce 1972.\n\nSvé domácí zápasy odehrává na stadionu Valašské Příkazy.\n\nZdroj: \n\nPoznámka:\n\n"}
{"id": "1201928", "url": "https://cs.wikipedia.org/wiki?curid=1201928", "title": "Jan Marek (kardiolog)", "text": "Jan Marek (kardiolog)\n\nJan Marek (* 16. listopadu 1957 Praha) je český kardiolog, specializovaný na dětskou a prenatální kardiologii. Podílel se na rozvoji prenatální kardiologie a ultrazvukové diagnostiky vrozených srdečních vad v České republice. Působí ve Velké Británii. \n\nJan Marek maturoval v roce 1977 na gymnáziu v Ostrově. Medicínu absolvoval v roce 1984 na 2. lékařské fakultě University Karlovy v Praze. Od roku 1984 pracoval na Dětském oddělení v Kolíně, v letech 1984-1985 na Universitě a ve Vojenské nemocnici v Olomouci. Od roku 1985 začal pracovat v Dětském kardiocentru Fakultní nemocnice v Praze Motole, v letech 1993-2005 v pozici vedoucího Echokardiografické laboratoře a Centra prenatální kardiologie. Od roku 2005 pracuje jako konzultant v Great Ormond Street Hospital for Children v Londýně, kde vede oddělení Echokardiografie a oddělení Prenatální kardiologie. Během své profesní kariéry působil v letech 1992 a 1993 v Dětském kardiocentru v Mnichově, Houstonu a Torontu.\n\nDisertační práci na téma Selhání fetálního srdce obhájil v roce 2004 a docentem vnitřního lékařství byl jmenován v roce 2007 na 1. lékařské fakultě University Karlovy. V roce 2010 obdržel titul Fellow of European Society of Cardiology (FESC). Profesorem vnitřního lékařství byl jmenován v roce 2013 na 1. lékařské fakultě Karlovy University v Praze a v roce 2016 byl jmenován profesorem kardiologie v Institute of Cardiovascular Science, University College v Londýně. V současnosti je externím vědeckým spolupracovníkem Dětského kardiocentra ve Fakultní nemocnici v Motole a II. Interní kliniky Všeobecné fakultní nemocnice v Praze. Externě rovněž působí v českých zdravotnických zařízeních Gennet a Canadian Medical Care v Praze. \n\nJe členem mezinárodního týmu podílejícího se na rozvoji a výuce Echochokardiografie v Evropě a USA, je národním hodnotitelem evropské akreditace v Echokardiografii při Evropské kardiologické společnosti, je též spolumajitelem a ředitelem společnosti pro výuku echokardiografie vrozených srdečních vad v Evropě a Severní Americe. \n\nProfesor Marek pochází z lékařské rodiny, manželka je dětská lékařka, mají jednoho syna.\n\nV letech 1976-1977 byl členem juniorského národního basketbalového týmu Československa a do roku 1983 hrál první basketbalovou ligu za Spartu Praha. Podílel se na řadě charitativních akcí včetně podpory Dětského kardiocentra v Praze, dlouhodobě zajišťuje výuku mladých lékařů kardiocentra v Great Ormond Street Hospital for Children v Londýně. \n\nV roce 2018 byl hlavním organizátorem konference „Den českého srdce“ v Londýně. \n\nJe autorem 331 článků a abstraktů (82 článků v per-review impaktovaných časopisech, 1 učebnice, 12 kapitol v knihách a učebnicích, 176 vyzvaných přednášek). Je řešitelem 5 grantů a spoluřešitelem 17 grantů.\n\nJan Marek obdržel řadu ocenění za vědeckou a výukovou činnost, v roce 2003 obdržel cenu za nejlepší učebnici v roce 2003: Prenatální a dětská kardiologie. Za rozvoj česko-britských vztahů byl prof. Marek v roce 2018 v rámci oslav stého výročí založení Československa oceněn Stříbrnou medailí Jana Masaryka. Je členem řady lékařských společností, mimo jiné České kardiologické společnosti, Evropské kardiologické společnosti, České gynekologicko-porodnické společnosti, Evropské asociace dětské kardiologie, Americké asociace echokardiografie, Britské asociace echokardiografie, Britské asociace vrozených srdečních vad. Je čestným členem italské dětské kardiologické společnosti. V řadě těchto společností se aktivně podílí na činnosti v pracovních skupinách různých odborností. \n"}
{"id": "1201933", "url": "https://cs.wikipedia.org/wiki?curid=1201933", "title": "Celliniho slánka", "text": "Celliniho slánka\n\nCelliniho slánka (ve Vídni zvaná Saliera, tj. italsky slánka) je nejznámější dílo italského zlatníka, sochaře a spisovatele Benvenuta Celliniho (3. listopadu 1500 Florencie – 13. února 1571 Florencie), kterou vytvořil v roce 1543 pro francouzského krále Františka I. z modelů připravených o mnoho let dříve pro kardinála Hipolyta Estenského. \n\nCelliniho slánka je figurálním zlatnickým dílem s řeckými mytologickými postavami. Slánka, někdy také zvaná Zlatá slánka, představuje mužskou postavu Poseidóna (boha moře) a ženskou postavu Démétér (bohyně země). \n\nMalé plavidlo slouží jako nádobka na sůl a je umístěno vedle mužské postavy. Nádobka ve tvaru chrámu je pepřenka, a je umístěna v těsné blízkosti ženské postavy. Slánka je vyrobena ze slonoviny, válcovaného zlata a smaltu. Zlaté prvky slánky nejsou vyrobeny odléváním do formy, jsou velmi jemně ručně tepané ze zlata na voskovém a olověném jádře v manýristickém stylu pozdní renesance. Její součástí je zlatá, smaltem zdobená tabulka se jménem autora. Cellini byl velmi impulzivní a navíc byl podezřelý z homosexuality, což byl v jeho době těžký zločin. Dva roky po zhotovení plastiky se proto Cellini z Paříže, kde mu nastaly problémy, vrátil do Florencie zpět pod ochranu Cosima I. Medicejského. \n\nSlánka je vystavena v Uměleckohistorickém muzeu ve Vídni. Dne 11. května 2003 byla plastika z muzea ukradena. Budova Uměleckoprůmyslového muzea byla rekonstruována a bylo zde postaveno lešení. Zloděj, kterým byl sběratel umění, toho využil a slánku odcizil. Muzeum nabídlo odměnu ve výši 1 000 000 euro za její navrácení. Po dopadení pachatele byla plastika nalezena dne 21. ledna 2006 na místě, které zloděj označil. Byla ukrytá v olověné schránce, v lese nedaleko města Zwettl v Rakousku, přesněji u obce Waldhausen, asi 90 km severozápadně od Vídně. Plastika je pojištěna na odhadovaných 60 milionů dolarů.\n"}
{"id": "1201935", "url": "https://cs.wikipedia.org/wiki?curid=1201935", "title": "Jan Wýtwar", "text": "Jan Wýtwar\n\nJan Wýtwar (17. října 1833 Soběraz – 4. května 1926 Plzeň) byl rakouský podnikatel a politik české národnosti z Čech, poslanec Českého zemského sněmu.\n\nNarodil se v Soběrazi na Jičínsku. Vystudoval šest tříd gymnázia. Působil pak jako obchodník se soukenným zbožím v Plzni. Byl členem obchodní a živnostenské komory v Plzni. Měl titul císařského rady. Tento titul mu císař udělil roku 1905. V srpnu 1914 pak získal i Řád Františka Josefa (rytířský kříž). V roce 1912 se uvádí jako jeden za zakládajících členů podniku Akciová společnost nových rakouských fezáren v Horažďovicích. Byl tehdy členem obecního zastupitelstva v Plzni, předsedou ředitelství občanské záložny a členem představenstva pobočky Živnostenské banky v Plzni. Do vedení občanské záložny v Plzni nastoupil v roce 1867, od roku 1874 byl členem jejího výboru a místopředsedou. Od roku 1876 byl členem ředitelství záložny a v roce 1888 se stal ředitelem záložny. Na tomto postu setrval nepřetržitě až do 20. let 20. století. Roku 1904 se stal čestným občanem Plzně.\n\nV 80. letech se zapojil i do vysoké politiky. V doplňovacích volbách v září 1887 byl zvolen na Český zemský sněm, kde zastupoval kurii obchodních a živnostenských komor, obvod Plzeň. Na sněm se vrátil v zemských volbách v roce 1901, když se v jeho prospěch vzdal své kandidatury za plzeňskou obchodní a živnostenskou komoru Jindřich Leminger. Wýtwar patřil ke staročeské straně.\n\nDožil se vysokého věku. Ještě o svých 90. narozeninách se uvádí jako veřejně činný. Zasedal na postu ředitele občanské záložny v Plzni a byl denně aktivní v jejím řízení.\n"}
{"id": "1201937", "url": "https://cs.wikipedia.org/wiki?curid=1201937", "title": "Roll On", "text": "Roll On\n\nRoll On je čtrnácté studiové album amerického hudebníka JJ Calea. Vydala jej v únoru 2009 společnost Rounder Records a jeho producentem byl sám Cale. Výkonným producentem nahrávky byl Mike Kappus. Jde o Caleovo poslední album vydané za jeho života. Na albu se podíleli například Caleova manželka Christine Lakeland či jeho dlouholetý spolupracovník Eric Clapton. V americké hitparádě Billboard 200 se album umístilo na 113. příčce. Rovněž se umístilo v řadě dalších hitparád různých zemí, avšak nikde v první desítce.\n\nAutorem všech skladeb je JJ Cale.\n\n"}
{"id": "1201939", "url": "https://cs.wikipedia.org/wiki?curid=1201939", "title": "FC Hustopeče", "text": "FC Hustopeče\n\nFC Hustopeče (celým názvem: Football Club Hustopeče) je český fotbalový klub, který sídlí v Hustopečích na Břeclavsku v Jihomoravském kraji. Založen byl roku 1922. Od sezony 2013/14 hraje Okresní přebor Břeclavska (8. nejvyšší soutěž).\n\nKlub své domácí zápasy odehrává na stadionu v Hustopečích, rozměry travnaté hrací plochy jsou 104×60 metrů. Areál pojme 2 000 diváků, z čehož je 500 míst k sezení.\n\nZdroj: \n\n\n\nZdroj: \n\n\n\nZdroj: \n\nFC Hustopeče „B“ je rezervním týmem Hustopečí, který se pohybuje v okresních soutěžích. Od sezony 2017/18 vystupuje jako Hustopeče „B“/Horní Bojanovice. \n\nZdroj:\n\n\nZdroj:\n\n"}
{"id": "1201940", "url": "https://cs.wikipedia.org/wiki?curid=1201940", "title": "Pál Kovács", "text": "Pál Kovács\n\nPál Kovács (17. červenec 1912, Debrecín – 8. červenec 1995, Budapešť) byl maďarský sportovní šermíř, který se specializoval na šerm šavlí. Maďarsko reprezentoval v třicátých, čtyřicátých a padesátých letech. Na olympijských hrách startoval v roce 1936 v soutěži družstev a v roce 1948, 1952, 1956 a 1960 v soutěži jednotlivců a družstev. Byl držitelem šesti zlatých olympijských medailí v disciplíně šavle. Pět zlatých medailí získal v družstvech (1936, 1948, 1952, 1956, 1960), v roce 1952 v Helsinkách i v soutěži jednotlivců. Na olympiádě v Londýně roku 1948 skončil v soutěži jednotlivců třetí. Krom toho vybojoval celkem devět titulů mistra světa: dva v roce 1937 a 1953 v soutěži jednotlivců a sedm titulů mistra světa získal s maďarským družstvem šavlistů (1937, 1951, 1953, 1954, 1955, 1957, 1958)\n\nByl nositelem Olympijského řádu a čestným viceprezidentem Mezinárodní šermířské federace (FIE).\n\nPůvodně začínal jako překážkář.\n"}
{"id": "1201941", "url": "https://cs.wikipedia.org/wiki?curid=1201941", "title": "Muž s vlajkou", "text": "Muž s vlajkou\n\nMuž s vlajkou je kresba křídou na papíře, autorem je Michelangelo di Lodovico Buonarroti Simoni (6. března 1475, Caprese – 18. února 1564, Řím), známý jako Michelangelo Buonarroti. Jedná se o malířovu studii vojáka nesoucího kopí pro plánovanou nástěnnou malbu \"\"Bitva u Casciny\"\". Michelangelo byl jedním z nejznámějších představitelů vrcholné italské renesance a manýrismu. Proslavil se nejen sochař, architekt a malíř, ale psal také básně. Obraz je kresba na papíře, o rozměrech 19,6 x 27 cm. Je součástí sbírky galerie Albertina ve Vídni.\n\n"}
{"id": "1201942", "url": "https://cs.wikipedia.org/wiki?curid=1201942", "title": "I Still Do", "text": "I Still Do\n\nI Still Do je třiadvacáté studiové album britského kytaristy a zpěváka Erica Claptona. Vyšlo v květnu roku 2016 a jeho producentem byl Glyn Johns, který produkoval již dvě jeho alba ze sedmdesátých let: \"Slowhand\" (1977) a \"Backless\" (1978). Album obsahuje převážně coververze písní jiných autorů, například JJ Calea, Boba Dylana a Leroye Carra. Na obalu alba se nachází Claptonův portrét od Petera Blaka.\n\n\n"}
{"id": "1201943", "url": "https://cs.wikipedia.org/wiki?curid=1201943", "title": "AS90", "text": "AS90\n\nAS90 (\"Artillery System for the 1990s\") je 155mm samohybná houfnice používaná britskou armádou od roku 1992. Vyrobeno jich bylo 179 kusů. Na přelomu tisíciletí byla vyvinuta modernizovaná verze AS90M Braveheart, avšak kvůli nedostatku financí tato modernizace nebyla uskutečněna. Dělová věž kompletu AS90M je nyní součástí polských samohybných houfnic AHS Krab. Přes intenzivní snahu výrobce se houfnici nepodařilo exportovat a britská armáda zůstala jejím jediným uživatelem. Kvůli úsporám počet provozovaných houfnic klesl na 146 kusů v roce 2010 a 95 v roce 2016.\n\nVývoj houfnice, která by ve službě nahradila zastarávající 105mm houfnice FV433 Abbot SPG začal ve druhé polovině 80. let u britské společnosti Vickers Shipbuilding and Engineering (nyní BAE Systems Land Systems). Houfnice byla do služby přijata roku 1992. V letech 1992–1995 bylo vyrobeno celkem 179 těchto houfnic. V letech 1994–1996 houfnice úspěšně prošla zkouškami v Arizoně, Kuvajtu a Saúdské Arábii, zahraničního kupce však nakonec nezískala.\n\nNa přelomu tisíciletí v rámci projektu Braveheart probíhal vývoj modernizované verze AS90M, využívající výkonnější 155mm kanón s délkou hlavně 52 ráží. Britská armáda plánovala, že od roku 2003 bude na standard AS90M modernizováno celkem 96 houfnic. Upgrade však byl zrušen kvůli nedostatku financí. V letech 2008–2009 proto proběhla alespoň modernizace elektroniky a integrace naváděné munice SMArt155 a M982 Excalibur.\n\nPancéřování vozidla a věže odolává střelám z ručních zbraní do ráže 14,5 mm a střepinám do ráže 152 mm. Vozidlo je vyzbrojeno 155mm houfnicí L31 s délkou hlavně 39 ráží, automatickým nabíjením a dostřelem až 30 km. Vezeno je 48 střel a příslušné prachové náplně. Sekundární zbraní je na střeše lafetovaný 7,62mm kulomet L7. Posádku tvoří řidič, velitel, mířič a až dva nabíječi. Houfnice je vybavena digitálním systémem řízení palby AGLS a laserovým zaměřovačem LINAPS. Vozidlo pohání osmiválcový turbodiesel Cummins VTA903-660 o výkonu 492 kW.\n\n\nHoufnice AS90 byly roku 2003 nasazeny ve válce v Iráku.\n"}
{"id": "1201944", "url": "https://cs.wikipedia.org/wiki?curid=1201944", "title": "AHS Krab", "text": "AHS Krab\n\nAHS Krab je 155mm samohybná houfnice vyráběná pro polské ozbrojené síly. Houfnice kombinuje podvozek jihokorejské houfnice K9 Thunder a dělovou věž původně vyvinutou pro britskou houfnici AS90M Braveheart. Polská armáda objednala 120 samohybných houfnic AHS Krab, které mají být dodány do roku 2025.\n\nVývoj houfnice proběhl v rámci polského zbrojního programu Regina, majícího nalézt náhradu za kolové československé 152mm houfnice DANA. Výběrové řízení na dodání věžového dělostřeleckého kompletu bylo vypsáno roku 1997. Soutěže se účastnila britská houfnice AS90M, německá PzH 2000, jihoafrická G6 a slovenská houfnice Zuzana. Po zúžení výběru na britský a německý typ byl roku 1998 jako vítěz vybrán britský komplet AS90M. Věžový komplet AS90M pak měl být zkombinován s podvozkem vyvinutým v Polsku.\n\nBylo vyrobeno celkem deset prototypů systému AHS Krab, přičemž přičemž prvních osm využívalo podvozek UPG-NG vycházející z tanku PT-91 Twardy a francouzský 155mm kanón zbrojovky Nexter. Veřejnosti byl první prototyp poprvé představen v červnu 2001. Problémy s vývojem podvozku UPG-NG nakonec vedly k tomu, že byl pro houfnici jako alternativní řešení vybrán podvozek jihokorejské samohybné houfnice K9 Thunder, přičemž do věže AS90M byl namísto kanónu francouzského instalován výrobek německé zbrojovky Rheinmetall. Prototyp této nové verze byl dokončen roku 2015.\n\nU jihokorejské zbrojovky Hanwha Techwin bylo objednáno 120 podvozků typu K9 Thunder, přičemž část jich bude vyrobena v licenci a součástí kontraktu je i technologický transfer. Z Jižní Koreje bude roku 2017 dodáno 24 podvozků a do roku 2020 dalších 12 podvozků. Zbytek bude vyroben polskou zbrojovkou Huta Stalowa Wola (HSW). Všech 120 samohybných houfnic má být dodáno do roku 2025. V srpnu 2017 byla první polská jednotka kompletně vyzbrojena houfnicemi Krab.\n\nHoufnice AHS Krab bude organizována do tzv. dělostřeleckých modulů, přičemž jeden modul tvoří osm houfnic AHS Krab, velitelské vozidlo na bázi typu MT-LB, dále muniční a opravárenské vozidlo. Tři moduly pak tvoří jeden dělostřelecký oddíl o 24 samohybných dělech Krab. Polsko plánuje vybudování pěti takových oddílů.\n\nPodvozek a věž houfnice jsou vyrobeny z pancéřových plechů. Pětičlennou posádku tvoří řidič, velitel, mířič a dva nabíječi. Hlavní zbraní je 155mm houfnice Rheinmetall L31A1 ERO s délkou hlavně 52 ráží, dostřelem až 40 km (dle použité munice) a polským systémem řízení palby WB Electronics „Topaz“.\n"}
{"id": "1201945", "url": "https://cs.wikipedia.org/wiki?curid=1201945", "title": "K9 Thunder", "text": "K9 Thunder\n\nK9 Thunder je samohybná houfnice, ráže 155 mm, vyvinutá společností Samsung Aerospace Industries (nyní Hanwha Techwin) pro ozbrojené síly Korejské republiky. Zahraničními uživateli typu jsou Ázerbájdžán, Polsko a Turecko.\n\nSamohybná houfnice K9 byla vyvinuta jako náhrada starších jihokorejských houfnic K55A1 (M109A2K). Vývoj byl zahájen roku 1989. Testování prvního prototypu bylo zahájeno roku 1996. Vývoj K9 byl dokončen roku 1998 a v roce následujícím byla spuštěna sériová výroba. Do služby byla houfnice přijata roku 1999.\n\nPrvním zahraničním uživatelem se stalo Turecko, které s Jižní Koreou udržuje velmi blízké vztahy. První kusy licenční verze T-155 Fırtına převzalo roku 2004. Ázerbájdžán usiloval o získání houfnic T-155 od roku 2008, přičemž německý souhlas země získala až roku 2014.\n\nV říjnu 2018 společnost Hanwha Techwin oznámila, že již bylo vyrobeno 2000 houfnic K9 a muničních vozidel K10.\n\nPodvozek a věž houfnice jsou vyrobeny z pancéřových plechů silných až 19 mm. Pětičlennou posádku tvoří řidič, velitel, střelec a dva nabíječi. Hlavní zbraní je 155mm houfnice s poloautomatickým nabíjením, délkou hlavně 52 ráží a dostřelem až 40 km (dle použité munice). Na lafetě před velitelským poklopem je umístěn ještě 12,7mm kulomet M2HB. Houfnice pojme celkem 48 střel a příslušné prachové náplně. Systém řízení palby AFCS umožňuje současný dopad tří projektilů na jeden cíl. Příprava na zahájení palby trvá 30 sekund v případě stojícího vozidla a 60 sekund u jedoucího vozidla. Vozidlo pohání vodou chlazený osmiválcový vznětový motor MTU MT 881 Ka-500 o výkonu 735 kW se samočinnou převodovkou Allison X1100-5A3.\n\nNa základě samohybné houfnice K9 bylo vyvinuto ještě muniční podpůrné vozidlo K10. Jedno vozidlo K10 podporuje dvě houfnice K9, přičemž uveze celkem 104 nábojů a prachové náplně.\n\n\n\n\n\n\n\n\n\n"}
{"id": "1201950", "url": "https://cs.wikipedia.org/wiki?curid=1201950", "title": "Laurenz Zellner", "text": "Laurenz Zellner\n\nLaurenz Johann Zellner, též Lorenz Zellner (29. října 1825 Pouzdřany – 12. června 1906 Šluknov) byl rakouský lékař a politik německé národnosti z Čech; poslanec Českého zemského sněmu.\n\nVychodil obecnou školu v rodných Pouzdřanech a gymnázium v Mikulově. Lékařství studoval ve Vídni na Josephinu. V roce 1847 získal titul doktora medicíny. Během revolučních let 1848–1849 se podílel jako lékař na tažení rakouské armády do severní Itálie s Radeckým. V roce 1850 sloužil v armádě ve Šlesvicku. Od roku 1853 působil jako praktický lékař ve Šluknově. Spoluzakládal šluknovskou městskou spořitelnu a ve svém domě nechal roku 1865 zřídit telegrafní úřad. Následujícího roku zachránil telegrafní přístroj před postupující pruskou armádou. Od roku 1887 byl městským radním v Šluknově. Od roku 1883 byl členem spolku Verein für Geschichte der Deutschen in Böhmen. Roku 1872 obdržel na Univerzitě v Jeně doktorát z všeobecného lékařství.\n\nV 80. letech se zapojil i do vysoké politiky. V zemských volbách v roce 1883 byl zvolen na Český zemský sněm, kde zastupoval kurii městskou, obvod Šluknov, Ehrenberg, Haňšpach. V lednu 1887 byl prohlášen za vystouplého ze sněmu. Šlo o součást pasivní rezistence, kdy němečtí poslanci protestovali proti nenaplnění jejich státoprávních a jazykových požadavků a fakticky zahájili bojkot sněmu. Manifestačně byl opět zvolen v září 1887. Byl oficiálním kandidátem německého volebního výboru (tzv. Ústavní strana, liberálně a centralisticky orientovaná, odmítající federalistické aspirace neněmeckých etnik). V dubnu 1889 na mandát zemského poslance rezignoval a odmítl další kandidaturu. Důvodem byly rostoucí zdravotní obtíže, kterým čelil.\n\nOd roku 1854 byla jeho manželkou Julie rozená Köhler, dcera šluknovského továrníka Gottfrieda Wilhelma Köhlera. V roce 1897 oslavil 50. výročí své lékařské profese. Získal tehdy Zlatý záslužný kříž. Zemřel v červnu 1906. Ve své závěti odkázal značné finanční částky ve prospěch nadací a zdravotních ústavů ve Šluknově i v rodných moravských Pouzdřanech.\n"}
{"id": "1201951", "url": "https://cs.wikipedia.org/wiki?curid=1201951", "title": "Stezka v oblacích", "text": "Stezka v oblacích\n\nStezka v oblacích je vyhlídková konstrukce postavená ze dřeva a oceli, která se nachází nad obcí Dolní Morava poblíž chaty Slaměnka pod vrcholem Slamníku v masivu Králický Sněžník. Objekt je v provozu od 5. prosince 2015. Autorem 55 metrů vysoké stavby je architekt Zdeněk Fránek. Stezka v oblacích se stala oblíbeným výletním cílem – během prvního roku od zahájení provozu ji navštívilo téměř 200 000 lidí.\n\nStavba byla postavena v nadmořské výšce 1116 m n. m. poblíž horní stanice lanovky Sněžník vedoucí z Dolní Moravy. Na vrchol stavby ve výšce 55 metrů nad úrovní terénu vede dřevěná stezka o celkové délce 710 metrů. Celá stavba je bezbariérová. Ve směru dolů lze použít 100 metrů dlouhý tobogán s okýnky, vyrobený z nerez oceli. V nejvyšší části konstrukce se nachází tzv. kapka, což je síť nacházející se ve výšce 50 metrů nad zemí.\n\nPro stavbu vyhlídky bylo použito 380 t oceli, 280 m³ betonu, 300 m³ modřínového dřeva pocházejícího z Rakouských Alp a 250 m³ hoblovaných hranolů.\n\nVěž je zapuštěna až 6,5 m do skalního masivu a v případě dobrých povětrnostních podmínek unese až 4 000 lidí. V horní části je lávka zavěšená na ocelových táhlech o celkové délce 600 m. \n\n"}
{"id": "1201952", "url": "https://cs.wikipedia.org/wiki?curid=1201952", "title": "Zellner", "text": "Zellner\n\nPříjmení Zellner nosí tyto osobnosti:\n\n\n"}
{"id": "1201953", "url": "https://cs.wikipedia.org/wiki?curid=1201953", "title": "TJ Vidče", "text": "TJ Vidče\n\nTělovýchovná jednota Vidče je moravský fotbalový klub z obce Vidče, hrající od sezóny 2002/03 I. A třídu Zlínského kraje (6. nejvyšší soutěž). Klub byl založen v roce 1944 pod názvem SK Vidče.\n\nSvé domácí zápasy odehrává na stadionu Vidče.\n\nZdroj: \n\n\nZdroj: \n\nPoznámka:\n\n"}
{"id": "1201954", "url": "https://cs.wikipedia.org/wiki?curid=1201954", "title": "Ágnes Keletiová", "text": "Ágnes Keletiová\n\nAgnes Keletiová, rodným jménem Ágnes Kleinová (* 9. leden 1921, Budapešť) je maďarsko-izraelská sportovní gymnastka. Je pětinásobná olympijská vítězka, zlaté medaile získala na olympiádě v Helsinkách roku 1952 (prostná) a v Melbourne 1956 (kladina, bradla, prostná jednotlivkyň a družstva). Je též držitelka stříbrné medaile z olympijských her 1952 a 1956 (víceboj jednotlivkyň), 1956 (družstva) a bronzové z olympijských her 1952 (bradla, prostná družstev). Roku 1954 se stala mistryní světa (bradla).\n\nVyrostla v židovské rodině. Otec a další příbuzní zahynuli v Osvětimi. Její matku zachránil asistent švédského diplomata Raoula Wallenberga, který jí poskytl doklady umožňující jí opustit Maďarsko. Po válce se do Maďarska vrátila i s dcerou. Ta byla talentovanou gymnastkou již za války, ale tehdy olympijské hry neprobíhaly. První poválečné se konaly roku 1948 v Londýně, ale těsně před nimi se Agnes zranila a na olympiádu nemohla. Přesto jí byla udělena stříbrná medaile za soutěž družstev, neboť se s družstvem maďarských gymnastek zúčastnila kvalifikace na OH. Další olympiáda se konala v Helsinkách roku 1952. To bylo Agnes již 31 let, což je v gymnastice dosti vysoký věk. Přesto jela a vybojovala své první zlato. K překvapení mnohých její výkonnost s věkem neklesala. Potvrdila to ziskem titulu mistra světa roku 1954. Na olympiádu do Melbourne tedy jela, byť jí bylo již neuvěřitelných 36 let, což je hodně i v jiných sportech, natož v gymnastice. Agnes však byla ve vrcholné formě. Sesbírala čtyři zlaté a stala se legendou svého sportu. V době olympiády však do Maďarska vpadla sovětská vojska, aby zhatila Maďarskou revoluci. Keletiová se rozhodla do vlasti se nevrátit. Vzhledem ke svému židovskému původu se rozhodla pro emigraci do Izraele. Zde pracovala jako trenérka izraelského gymnastického týmu. Je nejúspěšnější židovskou sportovkyní na olympijských hrách všech dob. (Mezi muži je to plavec Mark Spitz).\n\nV roce 2002 byla uvedena do Mezinárodní gymnastické síně slávy.\n"}
{"id": "1201956", "url": "https://cs.wikipedia.org/wiki?curid=1201956", "title": "Boj proti terorismu", "text": "Boj proti terorismu\n\nBoj proti terorismu zahrnuje postupy, taktiky, techniky a zejména strategie, které společně používají vlády, armáda, policie, zpravodajské agentury i soukromé subjekty při boji proti terorismu, a to zejména\n\n\n\nProtiteroristické jednotky jsou vojenské anebo policejní jednotky zaměřené zejména na boj proti terorismu. Ve většině států začaly v druhé polovině 20. století vznikat speciální jednotky policie a zpravodajských služeb, případně i ozbrojených sil, které provádějí operace v rámci protiteroristické činnosti. Vytvářely se v návaznosti na starší zvláštní/speciální komanda nebo vznikaly na zcela nových základech ... Protiteroristické jednotky mívají menší počet členů, a to zpravidla několik desítek mužů, kteří se vybírají na základě velmi přísných kritérií po několikaleté službě v policii nebo armádě. Vybaveny jsou speciálními zbraněmi a jinou vojenskou technikou a mají i zvláštní výcvik. Jednotky se nasazují i při zákrocích proti těžkým a nebezpečným zločincům, zejména z oblasti organizovaného zločinu ...\n\n\nOhledně způsobu, jakým by měl boj s terorismem probíhat, existuje občas značná kontroverze. Názory odborníků se například rozcházely, a možná ještě trochu rozchází například kolem války v Sýrii a užívání dronů i za cenu života některých civilistů, finanční podpory kurdských povstalců anebo bombardování měst držených islamisty. Přestože se tedy Rusko a USA pokouší často i občas společně o potlačení terorismu, např. ve věci války v Sýrii možná stále ještě zůstávají jako dva názorové protipóly.\n\nV USA v této souvislosti také možná ještě probíhájí intenzivní debaty kolem\n\n\nPodle průzkumu TRIP (2016) se američtí studenti mezinárodních vztahů k boji proti terorismu staví následovně:\n"}
{"id": "1201958", "url": "https://cs.wikipedia.org/wiki?curid=1201958", "title": "Ferdinand Bartel", "text": "Ferdinand Bartel\n\nFerdinand Bartel (6. července 1840 Česká Lípa – 8. prosince 1910 Česká Lípa) byl rakouský právník a politik německé národnosti z Čech, poslanec Českého zemského sněmu a starosta České Lípy.\n\nVystudoval práva. Získal titul doktora práv. Působil jako advokát v České Lípě. Zde byl od roku 1879 do roku 1882 členem městské rady a v letech 1885–1895 i starosta České Lípy. Od roku 1878 byl majorem a velitelem měšťanského střeleckého sboru. V roce 1896 mu byl udělen Řád Františka Josefa. Advokacii v České Lípě vykonával od roku 1878 do roku 1900.\n\nV 90. letech se zapojil i do vysoké politiky. V doplňovacích zemských volbách v prosinci 1894 byl zvolen na Český zemský sněm, kde zastupoval kurii městskou, obvod Česká Lípa. Nahradil zesnulého poslance Franze Schmeykala. Byl kandidátem německých líberálů (tzv. Ústavní strana).\n\nZemřel \"po dlouhé nemoci\" v prosinci 1910 v České Lípě. Bylo mu 71 let.\n"}
{"id": "1201961", "url": "https://cs.wikipedia.org/wiki?curid=1201961", "title": "TJ OP Prostějov", "text": "TJ OP Prostějov\n\nTělovýchovná jednota Oděvní průmysl Prostějov byl moravský fotbalový klub z Prostějova, který byl založen roku 1933 jako \"Sportovní klub Rolný Prostějov\". Klub zanikl počátkem 90. let 20. století.\n\nNejvětších úspěchů klub dosáhl ve 30. a 40. letech 20. století, ve 12 po sobě jdoucích ročnících se účastnil druhé nejvyšší soutěže (1937/38 – 1949), v sezoně 1939/40 měl na dosah dokonce prvoligovou účast. Ve třetí nejvyšší soutěži hrál naposled v sezoně 1968/69. V sezoně 1972/73 sestoupil z divize do krajských soutěží, v nichž setrval až do svého zániku.\n\nV první polovině 70. let zde nastupoval mj. Vlastimil Petržela, odchovanci klubu byli např. Petr Svoboda a brankář Jindřich Skácel.\n\nZdroj: \n\n\nZdroj: \n\nPoznámky:\n\n"}
{"id": "1201963", "url": "https://cs.wikipedia.org/wiki?curid=1201963", "title": "Aegean Airlines", "text": "Aegean Airlines\n\nAegean Airlines (řecky \"Αεροπορία Αιγαίου Ανώνυμη Αεροπορική Εταιρεία\", česky \"Egejské aerolinie\") je největší řecká letecká společnost, založena v roce 1987. Sídlí na Aténském letišti, další základny má na Soluňském letišti, v Irakliu a na kyperském letišti Larnaka, kde se Aegean usadily po krachu Kyperské společnosti Cyprus Airways. I když jsou Aegean Airlines největší letecká společnost, nejsou vlajková společnost Řecka. Jsou členem Star Alliance.\n\nLetecká společnost byla založena v roce 1987 pod jménem Aegean Aviation, specializovala se pouze na soukromé lety, nebo fungovala jako vzdušná ambulance. První komerční linka Athény – Iraklio pod názvem Aegean Airlines byla zahájena v květnu 1999. Společnost v roce 2010 odkoupila řeckou leteckou společnost Olympic Air. V červnu 2010 se Aegean připojily do aliance leteckých společností Star Alliance.\n\nSpolečnost Aegean od 24. května 2012 létá celoročně, šestkrát týdně do Prahy. Linka začala se třemi frekvencemi týdně. Ty byly na letní sezónu 2015 navýšeny na pět týdně. Později se navýšily na šest týdně, od léta 2018 na každý den. Linku většinou létá Airbus A320, občas také větší Airbus A321.\n\nV létě 2015 společnost zahájila také sezónní (letní) linku mezi Irakliem a Prahou, s frekvencí dvou letů týdně (pondělí, pátek). Tuto linku Aegean létají s Airbusem A320, byla v provozu i v letní sezónně 2016. Na letní sezónu 2017 linka již obnovena nebyla.\n\nV listopadu 2016 společnost Aegean Airlines vlastnila následující letouny s průměrným stářím 8,7 let:\nFlotila Aegean v minulosti provozovala také následující typy letadel:\n\n"}
{"id": "1201968", "url": "https://cs.wikipedia.org/wiki?curid=1201968", "title": "Kostel svatého Jakuba apoštola (Mrzlice)", "text": "Kostel svatého Jakuba apoštola (Mrzlice)\n\nŘímskokatolický farní kostel svatého Jakuba apoštola v Mrzlicích je neorientovaná sakrální stavba, která stojí v dominantní poloze nad hrobčickou kotlinou v západní části Českého středohoří. Kolem kostela je hřbitov. Od 14. dubna 2010 je kostel chráněn jako kulturní památka České republiky.\n\nKostel byl postaven v roce 1676 a přestavěn v roce 1838. U kostela se nacházejí náhrobníky ze 16. století. Ve druhé dekádě 21. století je kostel v rekonstrukci. V letech 2013-2014 proběhla rekonstrukce střechy, byla místy přezděna korunní římsa přístavku a v lodi i presbytáři byla instalována nová okna, havarijní stav stav dalších částí však přetrvával. Opravu kostela organizuje \"Občanské sdružení za záchranu kostela sv. Jakuba v Mrzlicích\" spolu s vedením obce Hrobčice.\n\nKostel je jednolodní, obdélný. Má hranolovou věž, která je vysunutá z průčelí. Apsida kostela stojí na půdorysu protaženého půlkruhu. Po straně se nachází obdélná sakristie. Okna lodi i presbytáře obdélná, ve štukových rámech. Stavba většinou z lomového kamene, cihelná ostění oken a vrchol věže snad z doby poslední přestavby v 19. století. Nároží věže i lodi bosovaná, zbytky omítky prozrazují bosáž pásu pod okny. Ve zdi hřbitova osazen poničený renesanční náhrobník.\n\nV lodi i v presbytáři je plochý strop s fabionem. Kruchta spočívá na dvou pilířích a je podklenuta třemi lehce valenými klenbami. Sakristie má plochý strop.\n\nHlavní oltář je z období kolem poloviny 18. století s obrazem světce z 19. století. Dva protějškové boční oltáře zasvěcené Panně Marii a sv. Janu Nepomuckému pochází z období kolem poloviny 18. století. Do lodi na stěnu patří konzola se sochou řádového světce z první čtvrtiny 18. století. Vzhledem k tomu, že před opravou byl do kostela volný přístup, došlo k jeho vyplenění. Před zbytky hlavního oltáře se nachází velký renesanční náhrobník, který byl násilně vytržen ze svého lůžka zřejmě neautorizovanými hledači pokladů.\n\nV nedaleké výklenkové kapli z 1. poloviny 18. století se nachází socha sv. Jakuba Většího.\n\n"}
{"id": "1201970", "url": "https://cs.wikipedia.org/wiki?curid=1201970", "title": "NGC 3766", "text": "NGC 3766\n\nNGC 3766 (také známá jako Caldwell 97) je malá ale jasná otevřená hvězdokupa v jižním souhvězdí Kentaura vzdálená přibližně 5 500 světelných let. Objevil ji francouzský astronom abbé Nicolas-Louis de Lacaille v roce 1751. \n\nNa obloze se nachází v jihozápadním výběžku souhvězdí, 1,5 stupně severně od hvězdy s magnitudou 3,1 Lambda Centauri, u které se také nachází otevřená hvězdokupa s emisní mlhovinou IC 2602. Je ponořená v bohatém hvězdném poli Mléčné dráhy. Hvězdokupu je možné na průzračné tmavé obloze vidět pouhým okem jako lehce rozostřenou a rozšířenou hvězdičku, zatímco triedr 10x50 ji začíná rozkládat na jednotlivé hvězdy a za průzračné noci mohou být rozeznány i barvy jednotlivých hvězd, kdy červené silně vynikají mezi modrými. Amatérský astronomický dalekohled s průměrem větším než 150 mm ji zcela rozloží na jednotlivé hvězdy. Její nejjasnější hvězdy jsou 7. magnitudy.\n\nKvůli její velké jižní deklinaci není hvězdokupa vůbec pozorovatelná v mnoha obydlených oblastech severní polokoule, jako je Evropa a téměř celá severní Amerika; v obydlených oblastech jižní polokoule je naopak cirkumpolární. Nejvhodnější období pro její pozorování na večerní obloze je od ledna do června.\n\nOkolí NGC 3766 stojí za prohlédnutí triedrem, protože je to oblast bohatá na hvězdná pole a malé hvězdné asociace.\n\nPrvním, kdo v tomto objektu rozpoznal soustavu hvězd, byl Nicolas-Louis de Lacaille, který ji zařadil do svého katalogu vydaného v roce 1755, ve kterém shromáždil výsledky svého pozorování jižní oblohy z Kapského Města v předchozích letech. Popsal ji jako objekt složený z hvězd a obklopený mlhovinou. Později ji znovu pozoroval James Dunlop, který kolem ní žádnou mlhovinu nepozoroval, ale rozeznal různé barvy jejích hvězd.\n\nHvězdokupa obsahuje převážně bílé hvězdy spektrální třídy A, ale obsahuje také několik červených obrů a hmotné hvězdy žluté barvy. Na okraji hvězdokupy sídlí zákrytová proměnná dvojhvězda BF Centauri, jejíž magnituda se mění od 8,5 do 9,4 a 20 % z její periody 3,7 dne stráví v zákrytu. Nachází se ve vzdálenosti kolem 1 745 parseků (5 700 světelných let)\nod Slunce, tedy až v rameni Střelce Mléčné dráhy, které je blíže galaktickému jádru než rameno Orionu, ve kterém sídlí Slunce.\n\nSvou jasností a tvarem připomíná M37 ze souhvězdí Vozky; obě mají v průměru zhruba 15' a protažený tvar, ale při porovnání jejich vzdáleností zjistíme, že M37 je ve skutečnosti o 20 % menší. Skutečný rozměr NGC 3766 je přibližně 25 světelných let a mezihvězdný prach snižuje její jasnost o půl magnitudy. Na rozdíl od M37 je také velmi mladá; její stáří je zhruba 14 milionů let a obsahuje přibližně 140 hvězd, zatímco M37 má 200 milionů let a jejích hvězd je téměř 2000.\n\n"}
{"id": "1201972", "url": "https://cs.wikipedia.org/wiki?curid=1201972", "title": "Lynne Coxová", "text": "Lynne Coxová\n\nLynne Coxová (nepřechýleně \"Cox\", * 1957) je americká plavkyně. V roce 1971 doplavala spolu s dalšími členy týmu z kalifornského ostrova Santa Catalina na pevninu. V roce 1972, jako patnáctiletá, stanovila rekord na Lamanšském průlivu (směrem z Anglie do Francie; 9 hodin a 57 minut). Její rekord byl však překonán a ona se sem znovu vrátila následujícího roku, kdy stanovila nový rekord: 9 hodin a 36 minut. Roku 1975 se stala první ženou, která přeplavala novozélandský Cookův průliv. V roce 1976 přeplavala jako první člověk Magalhãesův průliv. Rovněž jako první obeplula jihoafrický Mys Dobré naděje. Roku 1987, po mnoha letech shánění povolení ze strany Sovětského svazu, přeplavala Beringův průliv (z Malého na Velký Diomédův ostrov). Později plavala například v antarktických vodách. V roce 2004 vydala knihu \"\" (česky o deset let později pod názvem \"Antarktická míle\"), v níž popisuje své předchozí úspěchy.\n\nV roce 1988 přeplavala jako první žena jezero Bajkal, v roce 1992 jezero Titicaca.\n\nV roce 2000 byla uvedena do Mezinárodní plavecké síně slávy. Jejím jménem byl také pojmenován asteroid 37588 Lynnecox.\n\n"}
{"id": "1201978", "url": "https://cs.wikipedia.org/wiki?curid=1201978", "title": "Kostel svatého Jakuba Staršího (Přepeře)", "text": "Kostel svatého Jakuba Staršího (Přepeře)\n\nŘímskokatolický farní kostel svatého Jakuba Staršího v Přepeřích je pozdně gotická sakrální stavba. Od roku 1964 je kostel chráněn jako kulturní památka.\n\nKostel ve svém pozdně gotickém základu pochází z let 1545 a 1557. O přestavbě roku 1545 svědčí deska s aliančním znakem Adama z Vartenberka a Sybily, rozené Šlikové, s datem, deska je dnes zazděná nad vchodem do sakristie. O dokončení přestavby roku 1557 svědčí deska uvnitř lodi na jižní stěně u svazku žeber vedle vchodového portálu. V letech 1871–1873 byl rozšířený.\n\nKostel tvoří síňové dvoulodí, které vzbuzuje dojem nedostavěné trojlodní haly. Má obdélný, polygonálně uzavřený presbytář s obdélnou sakristí po severním boku. Na sakristii se nachází tesaný alianční znak Valdštejnů s letopočtem 1545. V západním průčelí kostela je hranolová věž. Kostel má severní předsíň. Kolem kostela jsou opěráky. Presbytáři jsou hrotitá okna s původními kružbami.\n\nDvoulodí je rozděleno čtyřmi válcovými pilíři na širší jižní loď a severní užší loď. Obě lodě jsou sklenuty žebrovými kříži, které vybíhají bez podpěr. Na desce pod cípy žeber mezi okny jižní lodi je letopočet 1551. Kruchta je novogotická a spočívá na čtyřech sloupech. Triumfální oblouk je hrotitý. Presbytář má v klenbě jedno pole žebrové křížové klenby. Závěr je sklenut parsčitým žebrovím. Výběh žebra je proložen reliéfními deskami, které jsou polychromované a představují portréty. Do sakristie vede sedlový profilovaný portál. Sakristie a depozitář, a rovněž oratoř na ním, je otevřená obloukem do presbytáře. Tyto prostory jsou sklenuty valeně.\n\nZařízení kostela je ze 16.-19. století. Hlavní oltář je barokní, portálový a sloupkový s akantovými křídly. Pochází z počátku 18. století. Jsou na něm obrazy sv. Jakuba a sv. Kateřiny od L. F. Bernarda z roku 1872 a nové sochy, oproti vzniku oltáře, nacházející se na portálech s perspektivními špaletami. Boční oltáře jsou dva. Jedná se o barokní, sloupové, portálové, dvoupatrové oltáře, obtočené rozvilinami. Pocházejí z konce 17. století. Na levém oltáři je obraz sv. Barbory z roku 1879, který je rovněž dílem L. F. Bernarda. Na pravém oltáři je socha sv. Kryštofa. Renesanční kazatelna, která byla raně barokně upravená nese reliéfy emblémů čtyř evangelistů a sochu \"Dobrého pastýře\". Křtitelnice je raně barokní z konce 17. století. Jsou na ní tesané andílčí hlavy a rozviliny. V kostele je také rozvilinový rám z období kolem roku 1700 s obrazem Čtrnácti sv. pomocníků. Dřevěný pozdně gotický krucifix pochází z počátku 16. století. Dveře severní předsíně jsou barokní. Mají řezané rozvilinové výplně z období kolem roku 1700.\n\nVe věži je zachován jediný zvon sv. Barbora zřejmě ulitý roku 1566 (na zvonu datace M D VXVI, správně snad M D LXVI) s českými nápisy vyvedenými kapitálou od mistra Petra z Mladé Boleslavi. Zachovaný je i sanktusový zvon s nerozluštěným nápisem gotickou minuskulou, který J. V. Šimák pokládal za nejstarší zvon v celém Pojizeří a datoval ho do 14. století.\n\nNa cestě k Příšovicím se nachází barokní socha sv. Agáty z 18. století. Socha má novou hlavu. Socha sv. Jana Nepomuckého je barokní z roku 1733. Na jejím soklu jsou reliéfy sv. Josefa, sv. Jiří, sv. Jana Křtitele a Madony. Na rozcestí silnice Liberec – Turnov se nachází empírový pyrám datovaný do roku 1813.\n\nčeském od pravěku do počátku XIX. století, Politický okres turnovský\". Praha 1909, s 84–99. \n\n"}
{"id": "1201979", "url": "https://cs.wikipedia.org/wiki?curid=1201979", "title": "Add the Blonde", "text": "Add the Blonde\n\nAdd the Blonde je debutové studiové album polské zpěvačky Margaret, vydané 26. srpna 2014 společností Magic Records v distribuci Universal Music Polska.\n\nMateriál umístěný na albu se skládá ze 14 anglických stop, zahrnuje všechny kompozice z EP All I Need a 8 premiérových kompozic. Část písní je dílem samotné zpěvačky. Producenty alba byli opět Joakim Buddeea Martin Eriksson a Ant Whiting.\n\nZ desky pochází promo singly „Wasted” a „Start a Fire”, který se stal oficiální hymnou Mistrovství světa ve volejbale mužů 2014 a „Heartbeat”. Album se vyšplhalo na 8. místo v oficiálním seznamu prodejnosti OLiS a obdržela status platinové desky. Add the Blonde bylo mimo jiné nominováno na ceny SuperJedynki 2015 v kategorii SuperAlbum.\n\nV race 2016 zpěvačka vydala reedici alba, kterou rozšířila o dva nové singly „Cool Me Down” (spolu s třemi jeho remixy) a „Elephant” a také kompozici „Smak radości”.\n\nDne 21. července 2014 Margaret prostřednictvím svých oficiálních účtů na sociálních sítích představila obálku svého debutového studiového album spolu s jeho názvem, Add the Blonde. Ve stejný den internetové portály informovaly o podrobnostech, které se týkaly alba. Datum zveřejnění alba spolu s jeho tracklistem bylo naplánováno na 26. srpen.\n\nDeska obsahuje 13 skladeb, a to všechny kompozice z EP All I Need, singl „Wasted“ a 6 premiérových skladeb. Na začátku srpna byla na 14. místo v seznamu skladeb přidána navíc kompozice „Start a Fire”, která byla vytvořen pro potřeby Mistrovství světa ve volejbale mužů 2014 jako oficiální hymna akce. Celá deska se nese ve stylu pop.\n\nDesku produkovali švédští producenti Joakim Buddee a Martin Eriksson a anglický producent Ant Whiting, který mimo jiné spolupracoval s takovými jmény jako Pixie Lott, M.I.A. nebo John Newman. Část skladeb umístěných na albu vytvořila sama Margaret. Mezi dalšími autory kompozic se nachází mimo jiné Thomas Karlsson, Joakim Buddee, Katy Rose, Martin Eriksson, Lovisa Birgersson, Ant Whiting nebo Olga Czyżykiewicz.\n\nAlbum bylo vydáno 26. srpna 2014 v Polsku přes hudební vydavatelství Magické Records v distribuci Universal Music Polska. Sponzorství se ujali RMF FM, Glamour, empik.com, All About Music, muzodajnia.pl, cgm.pl, VIVA oraz onet.pl. Album se umístilo na 8. místě v seznamu padesáti nejprodávanějších alb v Polsku. Album navíc získalo platinovou desku jako ocenění za náklad přesahující 30 000 prodaných kopií.\n\nDne 30. prosince 2014 album vyšlo na vinylu. V roce 2016 byla na trh uvedena reedice desky, která se rozrostla o 6 skladeb: „Cool Me Down” (a její tři remixy) spolu s písní „Elephant” a také kompozice „Smak radości”. Oficiální premiéra desky se konala dne 2. prosince, ale už v září byl předpremiérově dostupná v síti řetězců Biedronka.\n\nPrvním singlem z alba byla vybrána píseň „Wasted”, vydaná dne 15. ledna 2014. Píseň se umístila v mnoha rozhlasových hitparádách. Navíc zaznamenala 6. místo žebříčku \"AirPlay – Top\", který zahrnuje nejhranější skladby polských rozhlasových stanic, ve které se udržela po dobu 10 týdnů.\n\nNa konci srpna 2014 vydavatelství Magické Records oznámilo, že druhým singlem z alba bude kompozice „Start a Fire”. Premiéra v rádiu se konala 21. srpna ve vysílání stanice RMF FM. Skladba se umístila na 10. místě v žebříčku nejranějších skladeb na rozhlasových stanicích.\n\nNa počátku února 2015 Margaret v jednom z rozhovorů potvrdila, že chystá vydání skladby „Heartbeat“ jako třetí singl z alba. Rádiový debut singlu se uskutečnil 23. února ve vysílání rádia Eska. Píseň se umístila na 11. pozici v žebříčku AirPlay.\n\nK reedici alba byly vydány promo singly „Cool Me Down” a „Elephant”, které se umístili na 4. a 21. v žebříčku AirPlay.\n\nObal desky měl knižní podobu, kde na každé straně na pozadí byly vyobrazeny kresby Bogna Kowalczyk a také texty písní spolu s autory. Návrh obálky vytvořil Tomasz Kudlak a focení pro album měla na starosti Antonina Dolani.\n\nDne 3. dubna 2014 během koncertu ve varšavském klubu „Syreni Śpiew” Margaret premiérově představila většinu skladeb z alba. Na počátku srpna vydavatelství Magic Records uspořádalo soutěž na sociálních sítích, ve které hledalo kreativně zpracovanou obálku alba Add the Blonde. Dvanáct vítězů, kteří byli přímo zvoleni samotnou zpěvačkou, obdrželo pozvání k předpremiérovému poslechu alba, který se konal 12. srpna ve Varšavě.\n\nPo 14 dní před premiérou alba (12. – 25. srpna), Magic Records spolu s Margaret prostřednictvím sociálních sítí prezentovali každý den speciálně navrženou grafiku tak, aby pokryly všechny skladby obsažené na albu, která byly zveřejněny v podobě filmů spolu s patnácti sekundovými segmenty písní. Den po premiéře Add the Blonde zpěvačka všechny obálky umístila také jedním postem na svůj blog.\n\nV den premiéry alba, tj. 26. srpna, vydavatelství Magic Records zorganizovalo ve varšavském klubu „Iskra” první oficiální setkání fanoušků Margaret. Kromě toho na oslavu premiéry Magic Records, zpěvačka a empik.com společně uspořádali soutěž, ve které byly hlavní cenou nákupy se samotnou zpěvačkou.\n\nDne 2. září měli zájemci možnost získat podepsané album Add the Blonde v jednom z varšavských obchodních řetězců EMPiK a o den později v Łodzi. Zpěvačka se rovněž objevila obchodech EMPiK v Gdańsku (26. září 2014) a Rzeszówě (1. říjen 2014). V rámci propagace alba byla zpěvačka také hostem v několika televizních a internetových pořadech. Byl to například pořady \"Magiel towarzyski\" novinářky Karoliny Korwin Piotrowské, který vysílala stanice TVN Style nebo internetová 20m2 Łukasza.\n"}
{"id": "1201980", "url": "https://cs.wikipedia.org/wiki?curid=1201980", "title": "Světlana Boginská", "text": "Světlana Boginská\n\nSvětlana Boginská, bělorusky \"Святлана Леанідаўна Багінская\" (* 9. únor 1973, Minsk) je bývalá běloruská sportovní gymnastka, která reprezentovala Sovětský svaz, Společenství nezávislých států a samostatné Bělorusko.\n\nMá tři zlaté olympijské medaile, dvě z olympijských her v Soulu roku 1988 (družstva, přeskok) a jednu z olympiády v Barceloně roku 1992 (družstva). Krom toho má ze Soulu ještě stříbro (prostná) a bronz (víceboj). Navíc je pětinásobnou mistryní světa - z roku 1989 (víceboj, prostná, družstva) a 1991 (družstva, kladina).\n\nMěla přezdívku \"Běloruská labuť\". Začínala jako krasobruslařka, v šesti letech přešla ke gymnastice. Do sovětské reprezentace se dostala v čtrnácti letech. Skončila roku 1992, ale v roce 1995 se rozhodla pro comeback, inspirována krasobruslařkou Katarinou Wittovou. Po tomto comebacku přidala do medailové sbírky stříbro z mistrovství Evropy. V současnosti žije v americkém Houstonu, kde vede gymnastické kurzy. Roku 2005 byla uvedena do Mezinárodní gymnastické síně slávy.\n"}
{"id": "1201981", "url": "https://cs.wikipedia.org/wiki?curid=1201981", "title": "Emil Bryndač", "text": "Emil Bryndač\n\nEmil Bryndač (15. ledna 1894 - 8. června 1967) byl československý fotbalový funkcionář a rozhodčí. \n\nV československé lize řídil 5 utkání. Podílel se na rozvoji fotbalu na Kladensku a od roku 1923 byl činný ve Středočeské župě fotbalové. Byl členem Sboru českých (později československých) rozhodčích fotbalových, od roku 1919 byl místopředsedou, v letech 1927-1938 předsedou. V letech 1949-1950 byl předsedou odboru kopané ČOS. \n\n\n"}
{"id": "1201982", "url": "https://cs.wikipedia.org/wiki?curid=1201982", "title": "Martin Hanousek", "text": "Martin Hanousek\n\nMartin Hanousek (* 3. ledna 1983 Jaroměř) je český politik, krajinný ekolog a projektový manažer, od roku 2011 zastupitel města Hradec Králové, od roku 2016 zastupitel Královéhradeckého kraje, člen Strany zelených.\n\nV letech 1998 až 2002 vystudoval Gymnázium Boženy Němcové v Hradci Králové a následně v letech 2002 až 2008 obor ochrana a tvorba životního prostředí na Přírodovědecké fakultě Univerzity Palackého v Olomouci (získal titul Mgr.).\n\nMezi roky 2008 až 2012 pracoval v Agentuře ochrany přírody a krajiny ČR jako krajinný ekolog se specializací na vodohospodářskou problematiku a jako konzultant dotací do životního prostředí. Od roku 2013 je zaměstnancem Českého svazu ochránců přírody JARO Jaroměř. Vedl mimo jiné kampaň za záchranu údolí při řece Dědině u Dobrušky, které hrozilo a hrozí zatopení výstavbou vodní nádrže Mělčany.\n\nMartin Hanousek žije v Hradci Králové, konkrétně v části Nový Hradec Králové.\n\nOd roku 2006 je členem Strany zelených, za niž v komunálních volbách v roce 2010 kandidoval do Zastupitelstva Hradce Králové v rámci subjektu \"\"Změna pro Hradec - nezávislí kandidáti a Strana zelených\"\", ale neuspěl (stal se prvním náhradníkem). V září 2011 však na mandát rezignoval jeho kolega Jaroslav Cerman a Hanousek se ke dni 8. září 2011 stal zastupitelem města. Ve volbách v roce 2014 mandát obhájil jako člen SZ na kandidátce \"\"Změna pro Hradec a Strana zelených s podporou Pirátů\"\". Ve volbách v roce 2018 mandát opět obhájil, tentokrát jako člen Zelených na kandidátce \"\"Změna pro Hradec a Zelení\"\".\n\nV krajských volbách v roce 2008 kandidoval za SZ do Zastupitelstva Královéhradeckého kraje, ale neuspěl. Krajským zastupitelem se nestal ani po volbách v roce 2012, kdy kandidoval jako člen SZ za subjekt \"\"Změna pro Královéhradecký kraj\"\" (tj. hnutí Změna a SZ). V krajských volbách v roce 2016 byl lídrem společné kandidátky SZ a Pirátů v Královéhradeckém kraji za podpory politického hnutí Změna a nezávislých osobností ze spolku Změna pro Hradec. Byl zvolen krajským zastupitelem.\n\nZa SZ také kandidoval v Královéhradeckém kraji ve volbách do Poslanecké sněmovny PČR v letech 2006, 2010 a 2013, ale ani jednou neuspěl.\n"}
{"id": "1201985", "url": "https://cs.wikipedia.org/wiki?curid=1201985", "title": "František Dollanský", "text": "František Dollanský\n\nFrantišek Dollanský (7. srpna 1829 Mutinsko, osada poblíž Nových Zámků (Křinec) – 18. února 1905 Jičín) byl rakouský politik české národnosti z Čech, poslanec Českého zemského sněmu a starosta Jičína.\n\nByl měšťanem a majitelem mlýna v Jičíně. Od roku 1883 do roku 1903 zastával post starosty Jičína. Od roku 1890 byl členem okresního výboru. Byl zakladatelem, předsedou obecní spořitelny v Jičíně. Zastával i post předsedy místní školní rady, člena okresní školní rady a dlouholetého předsedy Občanské besedy.\n\nV 80. letech se zapojil i do vysoké politiky. V zemských volbách v roce 1889 byl zvolen na Český zemský sněm, kde zastupoval kurii městskou, obvod Jičín, Nový Bydžov. Patřil ke staročeské straně.\n\nZemřel v únoru 1905.\n"}
{"id": "1201987", "url": "https://cs.wikipedia.org/wiki?curid=1201987", "title": "Jaan Kärner", "text": "Jaan Kärner\n\nJaan Kärner (27. května 1891 Käo, tehdy obec Kirepi, dnes Rõngu, Tartumaa – 3. dubna 1958 Tartu) byl estonský spisovatel.\n\nZnámé jsou zejména jeho básně věnované přírodě. Mnoho jeho děl bylo zhudebněno estonskými autory sborových písní. Kärner napsal i mnoho románů, povídek a divadelních her, díla věnující se literární kritice, ale i vědecká a historická pojednání. Překládal i ruskou a německou literaturu, nejznámější jsou jeho překlady básní Heinricha Heineho do estonštiny z roku 1934.\n\nJaan Kärner se narodil v rodině zemědělce. V letech 1901 až 1906 navštěvoval školu v obci Uderna (dnes součást Rõngu). Od roku 1906 byl literárně činný. Od roku 1910 pracoval Kärner v několika redakcích novin v Tallinnu. Na přelomu roku 1911/12 a v roce 1914 studoval na „městské lidové univerzitě A. L. Šanjavského“ () v Moskvě. Od roku 1917 byl Kärner také politicky aktivní, nejprve byl členem \"Eesti sotsialistide-revolutsionääride partei\" a poté \"Eesti Iseseisev Sotsialistlik Tööliste Partei\". V roce 1919 se stal šéfredaktorem odborových novin \"Töö hääl\" (\"„Hlas práce“\"). V témže roce byl zvolen do Ústavodárného shromáždění () Estonské první republiky.\n\nV roce 1921 se Kärner usadil v malém městě Elva. Od roku 1927 do roku 1929 pracoval jako šéfredaktor literárního časopisu \"Looming\", v letech 1936–1938 jako redaktor časopisu \"Tänapäev\" a na přelomu let 1940/41 v nakladatelství \"Ilukirjandus ja Kunst\". Koncem 20. let se stal „spisovatelem na volné noze“. Během německé okupace Estonska v letech 1941-44 pobýval Kärner v Sovětském svazu. Po znovuobsazení země Sovětským svazem se vrátil do vlasti. Po válce působil jako redaktor různých novin a časopisů i v nakladatelstvích. V roce 1946 získal titul „Zasloužilý spisovatel“. Po polovině 40. let 20. století u něj propukla duševní choroba. \n\nJaan Kärner zemřel v roce 1958 v Tartu.\n\nJaan Kärner je znám především jako autor lyrické poezie s přírodní tematikou.\n\n\n\n\n\n\n\n\n"}
{"id": "1201989", "url": "https://cs.wikipedia.org/wiki?curid=1201989", "title": "Lubomír Vítek", "text": "Lubomír Vítek\n\nLubomír Vítek (* 6. července 1955) je český politik a vodohospodář, v letech 2014 až 2018 starosta města Nejdek na Karlovarsku, člen Strany zelených.\n\nMá ukončené vysokoškolské vzdělání, v politice se pohybuje od roku 1989. Před nástupem na radnici pracoval 33 let jako vodohospodář.\n\nLubomír Vítek žije od roku 1981 ve městě Nejdek na Karlovarsku.\n\nDo Strany zelených vstoupil již v roce 1990, později z ní ale vystoupil a aktivním členem se stal opět v roce 2010. Ve straně zastává pozici předsedy SZ v Karlovarském kraji.\n\nV komunálních volbách v roce 1998 byl zvolen zastupitelem města Nejdek na Karlovarsku, když vedl jako člen Unie svobody kandidátku této strany. Následně se stal místostarostou města. Také ve volbách v roce 2002 vedl kandidátku US-DEU, ale post zastupitele města nejprve neobhájil. Vzhledem k rezignaci svého kolegy se však zastupitelem města stal a byl také zvolen radním. Ve volbách v roce 2006 se pokoušel o znovuzvolení, když jako nestraník vedl kandidátku Balbínovy poetické strany (BPS), ale neuspěl. Podařilo se mu to až ve volbách v roce 2010, když se vrátil do SZ a vedl její kandidátku. Rovněž ve volbách v roce 2014 vedl kandidátku SZ, obhájil post zastupitele a dne 12. listopadu 2014 byl zvolen starostou města. Na podzim 2015 se sice rozpadla městská koalice, ale k výměně starosty nedošlo. Ve volbách v roce 2018 kandidoval ze třetího místa za Stranu zelených, svůj mandát zastupitele udržel. 5. listopadu 2018 se stal radním města, pozici starosty však neobhájil.\n\nV krajských volbách v roce 2000 kandidoval jako člen Unie svobody za Čtyřkoalici (tj. KDU-ČSL, US, DEU a ODA) do Zastupitelstva Karlovarského kraje, ale neuspěl. Krajským zastupitelem se nestal ani po volbách v roce 2012, kdy kandidoval jako člen SZ na kandidátce subjektu \"\"Koalice pro Karlovarský kraj\"\" (tj. KDU-ČSL, SZ a Hnutí O co jim jde?!). V krajských volbách v roce 2016 byl lídrem samostatné kandidátky SZ v Karlovarském kraji, ale neuspěl a do zastupitelstva se nedostal.\n\nVe volbách do Poslanecké sněmovny PČR v roce 2002 kandidoval v Karlovarském kraji jako člen US-DEU za „Koalici KDU-ČSL, US-DEU“, ale neuspěl. Poslancem se nestal ani ve volbách v roce 2013 na kandidátce SZ. Ve volbách do Poslanecké sněmovny PČR v roce 2017 byl lídrem Zelených v Karlovarském kraji, ale neuspěl.\n"}
{"id": "1201990", "url": "https://cs.wikipedia.org/wiki?curid=1201990", "title": "CrossCafe", "text": "CrossCafe\n\nCrossCafe je česká franšízová síť kaváren se sídlem v Plzni. Franchisorem značky je společnost \"CrossCafe original\", která ji pronajímá franchisantům na dobu 10 let, ale sama společnost nevlastní žádné provozovny. V roce 2016 získala společnost titul Franchisor roku v soutěži Franchisa roku pořádané Českou asociací franchisingu (ČAF).\n\nKoncept franchisové sítě CrossCafe založili v roce 2007 Jan Janák a Martin Lomický. První kavárnu otevřeli téhož roku v Jungmannově ulici v Plzni. Název CrossCafe je inspirován starou kavárnu na nevadské křižovatce nedaleko Las Vegas, kterou Jan Janák navštívil během svého pobytu v USA. V přeneseném významu je CrossCafe označením pro místo, kde se lidé budou setkávat, míjet, křížit. \n\nV roce 2010 se značka rozšířila do Prahy, kde během následujících 3 let otevřela 6 kaváren. V roce 2012 společnost vyhlásila ideovou architektonickou soutěž 2 věže, jejímž cílem bylo navrhnout druhou věž pro plzeňskou katedrálu sv. Bartoloměje v Plzni, která sice má své základy, ale nikdy nebyla dostavěna. V porotě soutěže seděli přední čeští architekti, jako je Ing.Arch. Eva Jiřičná nebo Ing.Arch. David Vávra. Téhož roku CrossCafe pod patronátem Mons. Františka Radkovského, biskupa plzeňského, veřejnou sbírku s názvem „Ze srdce zvon“. Sbírka trvala 2 roky a z vybrané částky se povedlo vyrobit 4 nové zvony, které byly součástí věže Katedrály sv. Bartoloměje naposledy v roce 1945. Tato sbírka se stala finančně nejúspěšnější sbírkou roku 2015 v soutěži veřejných sbírek Máme vybráno, kterou pořádá Institut pro památky a kulturu. Od roku 2013 je CrossCafe v Hradci Králové. V roce 2014 se CrossCafe rozšířilo do Chomutova a v následujícím roce také do Havířova a Olomouce. V únoru 2017 firma otevřela svojí dosavadní největší kavárnu na třídě Míru v Pardubicích. V září téhož roku byla otevřena nová kavárna blízko stanice Luka.\n\nV každé kavárně je kladen důraz na příjemnou atmosféru a pohodlí návštěvníků. Interiér lze rozdělit na část pracovní/studijní a část relaxační. Místa k sezení jsou doplněna o zásuvky a lampičky. Dekorace interiéru je tvořena vybranými fotkami hostů CrossCafe.\n\nNabídku tvoří horké i ledové kávy, čerstvé ovocné freshe, čerstvé i sypané čaje, limonády, dorty, sendviče, saláty a polévky. CrossCafe si zajišťuje vlastní výrobu a distribuci většiny produktů. Kontroverzním produktem v nabídce kaváren se koncem roku 2015 stalo pikolo. CrossCafe jej začalo používat jako oficiální označení pro espresso.\n\n"}
{"id": "1201991", "url": "https://cs.wikipedia.org/wiki?curid=1201991", "title": "Karl Faltis", "text": "Karl Faltis\n\nKarl Faltis (27. ledna 1857 – 24. prosince 1922 Baumgarten) byl rakouský podnikatel a politik německé národnosti z Čech, poslanec Českého zemského sněmu.\n\nJeho otcem byl trutnovský textilní podnikatel Johann Faltis (1796–1874). Karl vystudoval reálnou školu v Trutnově, obchodní akademii a další vzdělávací ústavy ve Švýcarsku. Zabýval se textilním podnikáním v Londýně a Paříži. Podnikl četné zahraniční cesty. Když roku 1874 zemřel jeho otec, převzal Karl společně s bratry Richardem, Johannem a Fritzem vedení jeho textilní firmy v Trutnově. Byl společníkem firmy Johann Faltis Erben. Patřil mezi nejvýznamnější české a rakouské průmyslníky. Roku 1883 se jeho manželkou stala Marianne Wiesenburg, dcera vídeňského průmyslníka Adolfa Wiesenburga. Zemřela roku 1911. Měli tři dcery. V roce 1913 se Faltis oženil podruhé, s dcerou Dr. Steina z Mautern. Od poloviny 90. let žil střídavě ve Vídni a na svém statku v Baumgarten u Mautern. Pravidelně ale dojížděl na zasedání správní rady firmy Johann Faltis Erben v Trutnově a pobýval často na letním bytě v Janských Lázních. Podporoval německou tělovýchovu v Trutnově (Turnverein) a poskytoval stipendia chudým místním studentům. Od roku 1887 byl členem obecního výboru v Trutnově a od roku 1890 i městské rady. Od roku 1890 byl i členem okresního zastupitelstva. V letech 1890–1917 zasedal v parlamentní komisi pro stanovení obchodních cen v zahraničním obchodě ve Vídni. Měl titul komerčního rady. Zastával funkci prezidenta Svazu pěstitelů lnu a konopí v Trutnově.\n\nV 90. letech se zapojil i do vysoké politiky. V doplňovacích zemských volbách v květnu 1890 byl zvolen na Český zemský sněm, kde zastupoval kurii městskou, obvod Trutnov, Broumov, Police. Rezignoval v září 1892. Byl oficiálním kandidátem německého volebního výboru (tzv. Ústavní strana).\n\nZemřel v prosinci 1922 ve věku 66 let \"po delší bolestivé nemoci\" na zámku Baumgarten u Mautern an der Donau v Rakousku. Tělo mělo být převezeno k uložení do Trutnova.\n"}
{"id": "1201992", "url": "https://cs.wikipedia.org/wiki?curid=1201992", "title": "František Tichý (pedagog)", "text": "František Tichý (pedagog)\n\nFrantišek Tichý (* 5. dubna 1969, Praha) je český pedagog a spisovatel, tvůrce originálního výchovného systému kolektivní výchovy Přírodní škola, ředitel Gymnázia Přírodní škola v Praze, autor knih o pedagogice a tvorbě mládeže v terezínském ghettu za druhé světové války.\n\nVystudoval pražskou přírodovědeckou fakultu. Od svých 16 let pracoval s dětmi a mládeží v rámci oddílu nebo jako vedoucí letních táborů. Po prvních pedagogických zkušenostech v roce 1993 spolu s přáteli založil malé nestátní Gymnázium Přírodní škola, kde se pokusil aplikovat své pedagogické zkušenosti a kde působí dodnes.\n\nVznik Přírodní školy a pedagogické zkušenosti popsal v roce 2011 ve své první knize \"Přírodní škola – Cesta jako cíl\". Jeho literární tvorba se pak obrací také k dětem poprvé v samizdatu \"Život Dominikův,\" který spojuje prvky fantasy s dokumentární sondou do života školní mládeže. Od roku 2010 se věnuje tématu tvorby mládeže v terezínském ghettu za druhé světové války. Spolu se studenty založil iniciativu Terezínská štafeta. Editorsky se podílel na vydání sbírky básní čtrnáctiletého Hanuše Hachenburga \"Hned vedle bílá barva mráčků\" a zpracování pozůstalosti po odbojáři a zakladateli rozhlasových rozcviček Josefu Janu Kratochvílovi \"Dopisy z dáli\". Několik let připravoval a shromažďoval materiály pro monografii o Petru Ginzovi, která vyšla v Praze v roce 2014 pod názvem \"Princ se žlutou hvězdou\". Kniha v roce 2014 získala ocenění Zlatá stuha. Kniha \"Transport za věčnost\", nejprve vydaná v roce 2012 samizdatově, vyšla v roce 2017 v nakladatelství Baobab. Kniha, která získala cenu Magnesia Litera 2018 v kategorii „Litera za knihu pro děti a mládež“, čtenáři přibližuje na příběhu několika kamarádů život dětí v protektorátní Praze a terezínském ghettu. Své dosavadní pedagogické zkušenosti a inspirační zdroje shrnul a rozvedl v knize \"Výchova jako dobrodružství\". Obsahuje jak teoretické části o výchově dětí a dospívajících, ale představuje i konkrétní doporučení. Je doplněná o autentická vyprávění a zkušenosti studentů a absolventů.\n\n\n\n"}
{"id": "1201998", "url": "https://cs.wikipedia.org/wiki?curid=1201998", "title": "48. peruť RAF", "text": "48. peruť RAF\n\n48. peruť () je bývalá peruť Royal Air Force, bojově nasazená za první i druhé světové války.\n\n48. peruť vznikla 15. dubna 1916 v Netheravon ve Wiltshiru jako jednotka Royal Flying Corps. V březnu 1917 byla odeslána na západní frontu, kde se stala první stíhací perutí vybavenou stroji Bristol F.2 Fighter. Jedním z jejích velitelů byl – tehdy major – Keith Park, který později jako Air Vice Marshal velel 11. skupině stíhacího letectva během bitvy o Británii. Po sloučení \"Royal Flying Corps\" a Royal Naval Air Service v dubnu 1918 se peruť stala součástí nově vzniklého Royal Air Force.\nMezi květnem a červnem 1919 se peruť po moři přesunula do Indie, kde se její základnou stala Quetta. 1. dubna 1920 byla peruť rozpuštěna a přeznačena na 5. peruť RAF.\n\nZa války se celkem 32 příslušníků peruti stalo esy. Kromě Keitha Parka šlo i o Freda Hollidaye, Johna Lettse, Briana Edmunda Bakera, Harolda Anthonyho Oakse, Leonarda A. Payne, Roberta Doddse, Johna Theobalda Milneho, Charlese Napiera, Franka Ransleyho, Alan Wilkinsona, Thomase Percy Middletona, Williama Price, budoucího leteckého maršála Charlese Steela, Normana Craiga Millmana, Thomase G. Rae, Owena Scholteho, Rogera Haye, Normana Robertse, Josepha Michaela Johna Moora, Arthura Nosse a Maurice Benjamina.\n\nPeruť byla reaktivována 25. listopadu 1935 na základně RAF Bicester jako průzkumná jednotka vybavená stroji Avro Anson. Po vypuknutí druhé světové války se peruť podílela na hlídkování u jižního pobřeží Anglie. V roce 1941 byla přezbrojena stroji Lockheed Hudson s nimiž se začala věnovat protiponorkovému hlídkování v Severním moři a v prosinci 1942 byla přeložena na základnu RAF Gibraltar z níž v této činnosti pokračovala ve Středomoří.\n\nV roce 1944 se peruť vrátila do Spojeného království,kde obdržela stroje Douglas Dakota a až do svého rozpuštění dne 16. ledna 1946 působila jako transportní. Během této doby operovala ze základny Chittagong v Bengálsku při zásobovacích operacích v údolí Iravádí v Barmě.\n\nPeruť byla reaktivovaná 15. února 1946 přeznačením 215. peruti RAF na 48. Od dubna 1946 do října 1967 působila ze základny RAF Changi v Singapuru. V lednu 1951 byla přezbrojená na typ Vickers Valetta, které v červnu 1956 vystřídal čtyřmotorový transportní letoun Handley Page Hastings. Peruť zůstala dopravní jednotkou až do konce své existence, kdy užívala turbovrtulový typ Lockheed C-130 Hercules. 1. září 1971 se peruť vrátila do Spojeného království, kde i nadále provozovala Herculesy až do svého konečného rozpuštění na základně RAF Lyneham 7. ledna 1976.\n\n\n\n"}
{"id": "1202001", "url": "https://cs.wikipedia.org/wiki?curid=1202001", "title": "1419. letka RAF", "text": "1419. letka RAF\n\n1419. letka () je bývalá samostatná letka Royal Air Force.\n\nJednotka byla založena 21. srpna 1940 jako 419. letka pro speciální operace () na základně RAF North Weald. Později byla přeložena na základnu RAF Stradishall, kde byla 1. března 1941 přeznačena na 1419. letku pro speciální operace (). S výzbrojí strojů s krátkým vzletem a přistáním Westland Lysander a bombardérů Armstrong Whitworth Whitley a Martin Maryland prováděla utajované transportní a výsadkové operace pro potřeby Special Operations Executive.\n\nLetka byla rozpuštěna 25. srpna 1941 na základně RAF Newmarket, když se z ní zformovala 138. peruť RAF, která v tomto typu operací pokračovala až do konce války. \n\nJednotka byla obnovena 5. března 2005 v irácké Basře jako 1419. letka taktické podpory () z částí 28. a 78. peruti ze základny RAF Benson vybavených vrtulníky AgustaWestland Merlin HC.3, a jako součást Joint Helicopter Force (Iraq) působila při podpoře operace Telic až do doby snížení počtu britských sil v Iráku, kdy byla stažena do Afghánistánu, k podpoře operace Herrick.\n\nV roce 2009 byla letka přeložena na afghánskou základnu Camp Bastion jako součást Joint Helicopter Force (Afghanistan).\n\nLetka byla rozpuštěna v květnu 2013 a její stroje se navrátily do Spojeného království.\n\n"}
{"id": "1202002", "url": "https://cs.wikipedia.org/wiki?curid=1202002", "title": "Carlo Gambino", "text": "Carlo Gambino\n\nCarlo \"Don Carlo\" Gambino (24. srpna 1902 – 15. října 1976), známý také jako \"The Godfather – Kmotr\", byl italsko-americký boss, který byl v 60. letech 20. století, vládcem amerického podsvětí. Je po něm pojmenována jedna z pěti newyorských rodin, rodina \"Gambino\". Na vrchol moci se dostal po neúspěšné konferenci v Apalachinu v roce 1957, jejíž neúspěch byl připisován dosavadnímu nejmocnějšímu bossovi, obávanému Vitu Genovesemu. Gambino byl velice schopný zákulisní hráč, který nedával najevo své emoce a postoje. V roce 1937 byl Gambino usvědčen z daňového úniku, ale jeho stíhání bylo odloženo. Dožil se věku 74 let a zemřel přirozenou smrtí, na srdeční infarkt, na loži, v přítomnosti kněze, který mu udělil poslední pomazání.\n\nCarlo Gambino se narodil v roce 1902 v Palermu na Sicílii, v rodině, která patřila k Sicilské mafii. Gambino emigroval do Spojených států do Norfolku ve Virginii, v roce 1921, plavbou na lodi \"Vincenzo Florio,\" jako ilegální imigrant. Dále se cestoval do New Yorku, kde se spojil se svými bratranci Castellanovými. Díky nim se přidal ke zločinecké rodině pod vedením Salvatora \"Toto\" D'Aquily, která tehdy patřila k největším zločineckým gangům v New Yorku. Tato rodina bude v budoucnu známa jako rodina Gambino. Gambinův strýc Giuseppe Castellano, se v této době taktéž připojil k rodině bosse D'Aquily. Postupně se seznámil a zapojil do činnosti skupiny italsko-amerických a židovských gangsterů, která zahrnovala budoucí významné členy podsvětí, jako byl Frank \"premiér\" Costello , Albert \"Mad Hatter\" Anastasia , Frank Scalice , Gaetano \"Tommy Brown\" Luchese, Joe Adonis, Vito Genovese, Meyer Lansky, Benjamin \"Bugsy\" Siegel a Charles \"Lucky\" Luciano , jeden z budoucích nejmocnějších šéfů mafie. Skupina se postupně zapojila do nejrůznější závažné kriminality, jako jsou loupežná přepadení, krádeže a nelegální hazard. S příchodem prohibice se skupina zapojila do nelegálních obchodů s alkoholem, které jim financoval významný a velmi bohatý obchodník a gambler Arnold \"The Brain\" Rothstein a skupina tak získala velkou výhodu, v podobě neomezeného kapitálu.\n\nV roce 1925 připlul do New Yorku Salvatore Maranzano, který se díky penězům a podpoře sicilských donů, okamžitě zapojuje do organizovaného zločinu, s cílem absolutně ovládnout newyorské podsvětí. Brzy ovládne rodinu, která bude v budoucnu známa jako rodina Bonanno a v roce 1930 se stává jejím bossem. Díky svým aktivitám, mezi které patří pašování a výroba nelegálního alkoholu, vydírání, organizace hazardu, se brzy dostává do konfliktu s tehdy nejmocnějším bossem Giuseppem Masseriou. Masseria nechá 10. října 1928 zlikvidovat svého největšího konkurenta Salvatora D'Aquilu, který stojí v cestě za jeho touhou, stát se šéfem všech šéfů. Poslední, kdo Masseriovi stojí v cestě, je Salvatore Maranzano, který má stejné ambice. Brzy se mezi oběma muži rozhoří konflikt, který vejde ve známost, jako Castellamarská válka. Masseria požaduje od každého zločince pod jeho vlivem absolutní loajalitu a jakékoliv pochybení okamžitě trestá smrtí. Castellamarská válka vyvrcholila v letech 1930 až 1931 sérií vzájemných vražd mezi oběma klany. Rodina zavražděného bosse Salvatora D'Aquily, jejíchž stále významnějším členem je Carlo Gambino, se přidává na stranu Masserii. V Masseriově gangu působí Lucky Luciano, Frank Costello, Vito Genovese, Bugsy Siegel, Albert Anastasia a Frank Scalice. V Maranzanově Castellammarském gangu působí Joseph Bonanno (budoucí boss této rodiny), Stefano Magaddino a dále s nimi spolupracuje Joseph Profaci a jeho rodina, která zahrnuje mimo jiné také Josepha Magliocco, který je bratrancem Josepha Bonanna. V neposlední řadě je na Maranzanově straně i Gaetano \"Tommy\" Lucchese.\n\nV průběhu konfliktu však lidé přecházeli z jedné strany na druhou a tak původní rozdělení přestalo platit. Válka gangů velmi vyčerpávala finance obou stran a výrazně narušovala jejich kriminální aktivity, zejména výnosný alkoholový obchod. Proto bylo jasné a nezbytné válku co nejdříve ukončit. Mladí italští gangsteři, soustředění kolem Luciana a Gambina si také začali uvědomovat, že v konečném důsledku může válka oslabit, či úplně zničit, italsko-americký organizovaný zločin, na jehož místo se díky jejich slabosti začaly dostávat irské a židovské kriminální skupiny. Velmi dobře si uvědomili, že Maranzano i Masseria jsou mafiáni ze \"staré školy\" mající přežité návyky a požadavky a jejich další působení v čele mafie je kontraproduktivní a škodlivé. Luciano vymyslel plán.\n\nLuciano, který původně pracoval pro Masseriu, 15. dubna 1931 spolu s Meyerem Lanskym připravil jeho vraždu. Odehrála se v restauraci, když Luciano s Masseriou obědvali. Luciano odešel na toaletu a mezitím čtyři střelci Masseriu zastřelili přímo před očima personálu a hostů restaurace. První krok byl uskutečněn.\n\nMaranzano tímto vyhrál Castellamarskou válku. Prohlásil se Capem di tutti capi (šéfem všech šéfů, bossem všech bossů) a učinil Luciana svým mužem číslo jedna. Postupně si však přestali důvěřovat a oba připravovali vraždu toho druhého. Luciano byl ale rychlejší. 10. září 1931 vstoupili do Maranzanovy kanceláře čtyři muži, kteří se představili jako daňoví úředníci. Když Maranzano slyšel rámus z chodby, vyšel se z kanceláře kouknout, co se děje, přičemž si rozepnul sako, aby byla vidět jeho pistole. Útočníci ho měli jen pobodat, ale kvůli změně situace ho zastřelili. Podle legendy měl toho dne Luciano zabít ještě desítky Maranzanových věrných, ve skutečnosti však zemřeli jen asi dva nebo tři. Po smrti Masserii a Maranzana se Luciano dostal do čela newyorské mafie. V roce 1931 zrušil místo Capa di tutti capi a zavedl decentralizovanou strukturu. Do mafie přivedl i ostatní etnika, nejenom Sicilany. Rodiny si rozdělily teritoria a sféry vlivu. Nejvyšším orgánem byla tzv. Komise skládající se z bossů.\n"}
{"id": "1202003", "url": "https://cs.wikipedia.org/wiki?curid=1202003", "title": "SK Vlachovice", "text": "SK Vlachovice\n\nSportovní klub Vlachovice je moravský fotbalový klub z obce Vlachovice, hrající od sezóny 2013/14 I. A třídu Zlínského kraje (6. nejvyšší soutěž). Klub byl založen v roce 1943.\n\nSvé domácí zápasy odehrává na stadionu Vlachovice.\n\nZdroj: \n\nPoznámka:\n\n"}
{"id": "1202008", "url": "https://cs.wikipedia.org/wiki?curid=1202008", "title": "Bitva o Madagaskar", "text": "Bitva o Madagaskar\n\nBitva o Madagaskar byla bitva, která probíhala od 5. května do 5. listopadu 1942 mezi britskými vojsky a vojsky Vichistické Francie. Cílem bylo dobýt a zajistit madagaskarské přístavy, aby se zajistila ochrana britských konvojů, které pluly v Indickém oceánu.\n\nPo japonském obsazení Singapuru a následném přesunu velké flotily Japonského císařského námořnictva do Indického oceánu si Britové začali uvědomovat strategickou důležitost bezpečného Indického oceánu. Japonci tehdy vedli velkou ofenzivu v Barmě, která se dostala až k hranicím Indie a ostrov Cejlon se ocitnul pod masivním bombardováním. Vše nasvědčovalo tomu, že Japonsko obsadí Cejlon. Madagaskar se mezitím nacházel v rukou Vichistické Francie, která nebyla loajální Spojencům. Kdyby vichističtí Francouzi poskytli přístavy Japoncům a Cejlon byl obsazen, pak by faktickou kontrolu nad Indickým oceánem převzalo Japonsko a to by mělo katastrofální vliv na zásobování britských armád bojujících na Blízkém a Dálném východě. Pro představu: Veškeré britské jednotky, které bojovaly v Egyptě proti mocnostem Osy, byly zásobovány ropou z Perského zálivu. Kdyby Japonci drželi Madagaskar ve svých rukou a měli by zde umístěné ponorkové loďstvo, pak by mohly být konvoje s ropou vážně omezeny, což by jistě ovlivnilo britské postavení v Egyptě a vůbec v celém Středomoří.\n\nCelá akce začala být plánována v březnu 1942. Původně se mělo jednat o akci vojsk Svobodných Francouzů, to ale padlo z důvodu nešťastných vzpomínek na bitvu o Dakar. Hlavním cílem bylo dobýt a zajistit přístavní město Diego Suarez (operace Ironclad). Dobytí celého ostrova se zatím odložilo na dobu neurčitou. Kvůli přesunutí velké části britského loďstva telegrafoval Winston Churchill 14. března americkému prezidentovi Franklinu D. Rooseveltovi, jestli by nemohl poskytnout pár lodí, které by v průběhu operace hlídaly Gibraltar. Prezident odpověděl kladně, a proto se mohlo loďstvo s vojáky vydat na cestu.\n\nVylodění se uskutečnilo 5. května v Courrierově zálivu (vylodění v zálivu u přístavu Diego Suarez bylo nebezpečné). Vylodění se rozdělilo do dvou proudů. Prvním byla 29. a 17. brigáda, která mířila na přístav Antisirane. Po pár hodinách pochodu se Britové dostali až k přístavu, který byl bráněn, ale protože Britové disponovali tanky a také se pár oddílů doprovázené bitevní lodí Ramillies, vylodilo přímo v přístavu, byl tento přístav 6. května dobyt.\n\nDruhý proud, jednotky Commandos, zaútočil na opačný břeh zátoky, kde se nacházel přístav Diego Suarez. Zde se místní posádka sice bránila, ale její odpor byl po pár hodinách zlomen. Po obsazení zátoky vyvstala otázka, zda má být dobyt celý ostrov. Většina generálů řídící vylodění byla pro, jen ministerský předseda Winston Churchill stál proti. Poukazoval na to, že tato operace by poutala velké množství vojáků, kteří byli potřeba naléhavě na jiných bojištích, hlavně v Barmě. Tato situace chvíli trvala, ale pak se staly hned po sobě dva incidenty, které změnily názor ministerského předsedy. Dne 29. května se nad zátokou Diego Suarez objevil průzkumný letoun a hned zase zmizel. O den později byl torpédován britský torpédoborec a bitevní loď Ramillies. Vše nasvědčovalo tomu, že za tím stála vichistická ponorka, která vyplula z jiného madagaskarského přístavu. Proto musel být dobyt celý ostrov. Nakonec se ukázalo, že šlo o japonskou miniponorku, která byla vypuštěna z mateřské ponorky – ta disponovala palubním letounem. Přestože guvernér ostrova odmítl kapitulovat, celé obsazení ostrova již bylo rychlou záležitostí. Hlavní město Tananarive se vzdalo 23. září. Obsazení Madagaskaru mělo nejen svůj strategický význam. V dobách, kdy padl Singapur a kdy se Japonsko dostalo až k hranicím Indie, posílilo obsazení morálku celé Velké Británie.\n"}
{"id": "1202009", "url": "https://cs.wikipedia.org/wiki?curid=1202009", "title": "Johann Franzel", "text": "Johann Franzel\n\nKarl Faltis (10. června 1837 Duchcov – 4. listopadu 1904 Duchcov) byl rakouský politik německé národnosti z Čech, poslanec Českého zemského sněmu a starosta Duchcova.\n\nPůsobil jako měšťan v Duchcově. V období let 1873–1900 zastával post starosty Duchcova. Od roku 1889 působil i jako okresní starosta. Do obecního zastupitelstva usedl poprvé roku 1864. Od roku 1867 byl městským radním a roku 1873 po smrti starosty Lorenze usedl do čela obecní samosprávy. V roce 1898 mu bylo uděleno čestné občanství u příležitosti 25 let výkonu starostenského úřadu. Coby německý národovec se dostával do konfliktů s místní českou menšinou. Mezi Čechy měl přezdívku \"čechožrout\". Německý tisk v nekrologu uvedl, že Franzel trvale odmítal pokusy o \"čechizaci\" města. Hospodařil v Duchově na statku, který zdědil po otci.\n\nV 90. letech se zapojil i do vysoké politiky. V doplňovacích zemských volbách v prosinci 1891 byl zvolen na Český zemský sněm, kde zastupoval kurii venkovských obcí, obvod Teplice, Duchcov, Bílina. Byl oficiálním kandidátem německého volebního výboru (tzv. Ústavní strana).\n\nJeho působení na pozici starosty ukončila roku 1900 nemoc, kvůli které se stáhl z politického života. V dubnu 1900 se uvádí, že Franzel pobývá v léčebném ústavu v Praze nebo u svého syna v Kaplici. Zemřel v listopadu 1904 \"po několikaleté nemoci\". Příčinou smrti byl \"marasmus\".\n"}
{"id": "1202012", "url": "https://cs.wikipedia.org/wiki?curid=1202012", "title": "Bakalářská práce", "text": "Bakalářská práce\n\nBakalářská práce (hovorově též \"bakalářka\", angl. \"\") je typ školní práce, kterou obhajují studenti na vysokých školách. Jde o obsáhlejší práci (tzv. závěrečnou, nebo kvalifikační), která by měla být na určité úrovni, a jejíž úspěšná obhajoba je pro studenta většinou – ne vždy – jednou z podmínek pro řádné ukončení studia v bakalářském studijním programu.\n\nObhajoba bakalářské práce bývá součástí státní závěrečné zkoušky (státnice, SZZ).\n\nTvorbu bakalářské práce zpravidla vede a dozoruje její vedoucí, rovněž bývá takováto práce spjata s oponenturou.\n\nBakalářská práce je v Česku též někdy nazývána jako „diplomová práce,“ nebo někdy též jako „bakalářská (diplomová) práce,“ protože i tato studentská práce, či přesněji bakalářský program, je spjat s udělováním diplomu. Pojem „diplomová“ je však zpravidla historicky spjat, rovněž dle současného českého vysokoškolského zákona, s prací magisterskou. Protože do revoluce v roce 1989 byla v tehdejším ČSSR charakteristická „dvoustupňová soustava“ a bakalářský stupeň byl zaveden až zákonem v roce 1990, přičemž zákon mezi lety 1990-1998 se o obhajobě bakalářské práci nezmiňoval.\nV současnosti je obhajoba bakalářské práce zpravidla jednou ze součástí SZZ, nejde tedy o striktní podmínku ze zákona (bakalářské studium může být zaměřeno nejen akademicky, ale také profesně).\n\nOrientačně lze uvést, že bakalářská práce je obecně méně rozsáhlejší než diplomová práce. Nejedná se o práci, která musí jako podmínku ze zákona, přinášet původní výsledky (blíže: disertační práce) či nové vědecké poznatky (blíže: habilitační práce). Účelem bakalářské práce je prokázat schopnost samostatné odborné práce. Obvykle je vypracována písemně, ale na některých typech škol (např. uměleckých) může mít i jinou formu; konkrétní podoba bakalářské práce tak může mít různý charakter (video, rešerše, softwarové dílo, důkaz nových poznatků…), především kvůli odlišnostem mezi různými oblastmi.\n\nPro orientaci lze uvést, že je obvykle požadován rozsah 35-45 normostran. Například jeden pramen (filozofická fakulta), který hovoří k optimálnímu rozsahu, uvádí, že: „Doporučená kvantita je pro bakalářskou diplomovou práci 70 000 znaků (asi 38 normostran) (...).“ Jiný pramen (právnická fakulta) uvádí k rozsahu bakalářské práce následující: „Rozsah bakalářské práce se pohybuje v rozmezí 50 až 80 tisíc znaků (zhruba 27–44 normostran), (...).“ Konkrétní podmínky vypracování bakalářské práce si každá vysoká škola stanoví sama, a to právě vzhledem k příslušné oblasti; minimální a maximální rozsah a další náležitosti práce jsou zpravidla upraveny příslušným vnitřním předpisem (např. pokynem děkana).\n\nPokud je třeba práci odevzdávat v elektronické podobě i v papírové podobě, je potřeba text bakalářské práce vytisknout. K tomu je možné využít například služeb v různých copycentrech, které se mnohdy nachází poblíž fakult či kolejí. Pro tisk je důležité dodat podklady ve formátu PDF, tisk z jiného formátu než PDF nemusí zaručit správný výsledek a práce může být znehodnocená.\n\nStudent v tomto programu či student, který pracuje na své bakalářské (diplomové) práci, se někdy nazývá \"bakalant\" (resp. \"diplomant\"). Studenti někdy opisují, tzv. plagiátorství, přitom použití části, případně i celého cizího díla možné je, základem bývá uvést zdroj a je třeba dodržovat určitá pravidla včetně bibliografických citací. Někdy si též nechávají zhotovovat části, nebo i celou práci, od někoho jiného, tzv. ghostwriting, a to zpravidla za úplatu, např. od kamaráda, firmy, nebo i rodiny, či jiné osoby, která si takto přivydělává atp., takovéto zhotovování práce pak postrádá onen původně zamýšlený studijní či vzdělávací smysl.\n\nVedoucí bakalářské práce dohlíží na to, aby práce splňovala veškeré formální i obsahové požadavky. Je to většinou vysokoškolský učitel, který studenta při práci vede, zpravidla jde o akademického pracovníka působícího na dané vysoké škole, který vypisuje témata prací, ke kterým se mohou studenti přihlašovat. Často to bývá též doktorand (student doktorského studijního programu). V průběhu zpracování konzultuje se studenty postupy, výsledky atp. Po odevzdání práce zpravidla zpracovává posudek vedoucího práce.\nOponentem může být například „člověk z praxe“ (z určité instituce), případně jiný doktorand, resp. vysokoškolský učitel; rovněž zpravidla zpracovává posudek.\n\nObhajoba bakalářské práce bývá součástí státnic. Členové státnicové komise většinou dostávají možnost se předem seznámit s prací samotnou i s uvedenými posudky. V posudcích bývá též zahrnuto hodnocení zpracování, resp. práce samotné (známkou, kupř. \"A-F\", blíže: Kredit_(školství)#Klasifikace). Komise pak během obhajoby hodnotí práci na základě posudků. Rozhodující je zpravidla vždy obhajoba, což znamená, že i kvalitně zpracovaná práce samotná (známky z posudků: \"A\", \"A\") nemusí být nakonec před komisí obhájena a naopak i nevyhovující práce jako taková (\"F\", \"F\") může před komisí nakonec skončit úspěšnou obhajobou. Komise se po skončení obhajoby samotné o konečném hodnocení většinou tajně radí a usnáší, přičemž rozhodnujícím je pak její konečné stanovisko.\n\nPrůběh obhajoby bývá různý, zpravidla záleží na zvyklostech a předpisech dané instituce. Někde se detailně jednotliví členové státnicové komise zabývají výsledky, které má práce přinášet, zda byly naplněny cíle práce, použitými metodami, co práce přináší nového atp. Jinde bývají u obhajoby přítomni autoři uváděných posudků, přičemž komise zohledňuje též rozpravu, kvalitu argumentace a vypořádávání připomínek. V jiných případech může obhajoba začínat např. 20minutovou úvodní prezentací od studenta, kdy následuje přečtení posudků předsedou komise a pokládání doplňujících dotazů z posudků předsedou komise, přičemž členové komise hodnotí jejich vypořádání. Následuje většinou zevrubnější rozprava studenta s jednotlivými členy komise. Obhajoba může orientačně trvat kupříkladu od 30 do 60 minut, nicméně uvedené bývá vždy velmi individuální.\n\n\n\n"}
{"id": "1202013", "url": "https://cs.wikipedia.org/wiki?curid=1202013", "title": "Budova Centrotex", "text": "Budova Centrotex\n\nBudova Centrotex je výšková administrativní budova na náměstí Hrdinů na pražském Pankráci (Nusle) – Praze 4. Uvnitř sídlí (červen 2016) akciová společnost Centrotex a Ministerstvo vnitra ČR. Za komunismu zde sídlil Podnik zahraničního obchodu (PZO) Centrotex, který obchodoval se zahraničím. Budova byla postavena v roce 1978, navržena architekty Václavem Hilským a Otakarem Jurenkou. Je vysoká 74 metrů a půdorys základny budovy je přibližně 60 x 20 metrů (vyšší, jižní budova) a 40 x 20 metrů (severní, nižší budova).\n\nBudova se nachází nad stanicí Pražského povstání metra C.\n\n"}
{"id": "1202017", "url": "https://cs.wikipedia.org/wiki?curid=1202017", "title": "Just the Two of Us (album, Matt Dusk a Margaret)", "text": "Just the Two of Us (album, Matt Dusk a Margaret)\n\nJust the Two of Us je studiové album kanadského zpěváka Matta Duska a polské zpěvačky Margaret, vydané 6. listopadu 2015 pod vydavatelstvím Magic Records v distribuci Universal Music Polska.\n\nAlbum obsahuje interpretaci jazzových standardů. Album ve verzi standard se skládá z dvanácti skladeb a jednoho bonusu, rozšířená verzi Limited Edition zahrnuje tři další bonusové skladby.\n\nDeska obsahuje 2 singly: také „Just the Two of Us” a „‘Deed I Do”. Album umístilo na 28. pozici v oficiálním seznamu prodejnosti OLiS. Album za prodeje v Polsku obdrželo zlatou certifikaci poté, co překročilo hranici 5 000 prodaných kopiíí.\n"}
{"id": "1202019", "url": "https://cs.wikipedia.org/wiki?curid=1202019", "title": "Polarizace vakua", "text": "Polarizace vakua\n\nPolarizace vakua je kvantový jev, vysvětlující změny velikosti vazebné konstanty interakcí se změnou vzdálenosti působení pomocí kreace a anihilace virtuálních částic.\n\nV poli zdrojového náboje (kterým může být barevný náboj kvarků, elektrický náboj kvarků a nabitých leptonů resp. elektroslabé náboje částic látky) vznikají z virtuálních bosonů interakce virtuální páry částice-antičástice představující dipóly, které způsobují částečné stínění pole zdrojového náboje. Doba života těchto párů je řádově dána relací neurčitosti pro energii a čas.\n\nU slabé a silné interakce jsou navíc virtuální bosony interakce samy nositelem náboje a mají tak schopnost vytvářet další virtuální bosony interakce a tak pole zdrojového náboje naopak efektivně zesilovat (tzv. antistínění).\n\nEfektivní velikost příslušného náboje interakce resp. jí odpovídající vazebné konstanty tak u elektromagnetické interakce se zkracováním vzdálenosti působení roste, u slabé a silné interakce v souhrnu převáží antistínění a efektivní náboj resp. vazebná konstanta interakce klesá se zkracováním vzdálenosti působení.\n\nU elektromagnetické interakce je zdrojovým nábojem elektrický náboj. Pole kolem něj si lze představit jako oblak virtuálních fotonů. Polarizaci vakua si lze v kvantové elektrodynamice představit tak, že se foton promění na elektron-pozitronový pár (jak ukazuje schéma na obrázku vpravo) na dobu řádově danou relací neurčitosti pro čas a energii (\"τ\", \"E\", \"ћ\" jsou střední doba života, energie a Planckova konstanta):\n(Virtuálním párem může být i mion-antimion, tauon-antitauon či kvark-antikvark, zde jsou však energie řádově větší a proto i efektivní doby, po které se mohou na polarizaci podílet, a tedy i jejich vliv řádově menší.) Zdrojový náboj pole pak opačně nabitou částici páru přitahuje a souhlasně nabitou odpuzuje. Vytvoří se tak dipól aspoň částečně orientovaný tak, že podobně jako při polarizaci dielektrika vytváří opačně orientované elektrické pole, které zdrojové pole částečně stíní. Zdrojový náboj se tak jeví menší.\n\nNa makroskopických vzdálenostech je efektivní elektrický náboj částic s jednotkovým elementárním nábojem stíněný polarizací vakua roven známé konstantě značené \"e\" a rovné 1,602 176 6208(98)×10 C. Odpovídající vazebná konstanta elektromagnetické interakce je známa jako konstanta jemné struktury, v soustavě SI definované vztahem:\na rovné 7,297 352 5664(17)×10 = 1/137,035 999 139(31). Interakce na kratších vzdálenostech \"r\", což odpovídá vyšším hybnostem \"q\" předávaným při interakci (\"q\"~1/\"r\"), je nejen silnější z důvodů nárůstu Coulombova potenciálu, ale má vzhledem k nižšímu stínění polarizací vakua vyšší i vazebnou konstantu interakce, tedy zdrojový náboj se jeví větší. Pro hybnosti značně větší než \"m\"\"c\", kde \"m\" je klidová hmotnost elektronu, roste vazebná konstanta \"α\"(\"q\") logaritmicky s \"q\". Pro hybnost \"m\"\"c\" (\"m\" je klidová hmotnost intermediálního bosonu Z) odpovídající vzdálenosti řádově 10 m je například vazebná konstanta \"α\" rovna 1/127,916(15).\n\nU silné (barevné) interakce je zdrojem pole barevný náboj, mající 3 různé hodnoty a jim odpovídající antihodnoty (v tradiční názorné reprezentaci červená, modrá, zelená, antičervená, antimodrá, antizelená). Interakci zprostředkují gluony 8 barevných \"druhů\", nesoucí také barevný náboj (8 nezávislých lineárních kombinací z barevných stavů, které se někdy označují jako červeno-antimodrý, červeno-antizelený, červeno-antičervený apod., třebaže tato reprezentace matematických vztahů v barevné grupě SU(3) již může být poněkud zavádějící). Polarizace vakua je dvojího druhu:\n\nVirtuální gluony kolem zdrojového kvarku s daným barevným nábojem se mohou na čas řádově daný principem neurčitosti proměnit na virtuální pár kvark-antikvark opačného náboje a podobně jako u elektromagnetické interakce přispívat k dílčímu stínění zdrojového náboje.\n\nProtože však gluon je sám nositelem barevného náboje, může být i zdrojem dalších virtuálních gluonů. V názorné interpretaci kvantové chromodynamiky je to přesněji vyjádřeno tím, že pro silnou interakci jsou přípustné i Feynmanovy diagramy s uzly, ve kterých se setkávají tři nebo čtyři výhradně gluonové linie, jak ukazují obrázky vpravo.) Tento fakt je příčinou tzv. antistínění, tedy růstu efektivní vazebné konstanty silné interakce s rostoucí vzdáleností. Kvantově chromodynamické výpočty ukazují, že stínění roste s počtem kvarkových vůní (dnes se má za to, že je jich právě 6), antistínění s počtem odlišných zprostředkujících bosonů (tedy právě 8 druhů gluonů). V konečném důsledku je antistínění asi o řád účinnější než stínění a vazebná konstanta silné interakce se vzdáleností roste. Na větších vzdálenostech lze závislost na předávané hybnosti popsat závislostí\nkde \"Λ\" je konstanta rozměru hybnosti s velikostí řádově 0,1 GeV/c.\nDůsledkem je, že při vzdalování vázaných kvarků způsobuje antistínění zhuštění siločar pole a jejich stažení do úzké trubice na spojnici a prudký nárůst přitažlivé síly, až dojde k energeticky výhodnější kreaci nového páru kvark-antikvark, který interakční trubici přeruší (vizte obrázek vpravo). Kvarky tak zůstávají uvězněny ve vázaných hadronových stavech (jako baryony s trojicí kvarků různého barevného náboje, nebo mezony s dvojicí kvark-antikvark dané barvy a odpovídající antibarvy). Není tedy teoreticky možná existence samostatného kvarku resp. obecněji samostatného nosiče barevného náboje – hovoří se o tzv. barevném uvěznění.\n\nNaopak na velmi blízkých vzdálenostech se antistínění neprojevuje a kvarky se chovají jako volné, obklopené polem s Coulombovským potenciálem barevného náboje klesajícím nepřímo úměrně se vzdáleností – hovoří se o tzv. asymptotické svobodě kvarků.\n\nPodobně jako u silné interakce převažuje u slabé interakce antistínění; protože počet kalibračních bosonů (3, konkrétně W, W, Z) je nižší (než 8 druhů gluonů), je tento vliv slabší. Konstanty elektromagnetické, slabé (resp. elektroslabé) a silné interakce se proto se snižující vzdáleností resp. s růstem předávané hybnosti sbližují.\n\nNapř. pro hybnost \"m\"\"c\" (\"m\" je klidová hmotnost intermediálního bosonu Z) odpovídající vzdálenosti řádově 10  m nabývají vazebné konstanty hodnot (v tradičním reciprokém vyjádření):\n\nSbližování vazebných konstant je jedním ze základních kamenů tzv. teorie velkého sjednocení, podle které se při energiích řádově nad 10 GeV sejdou obě konstanty elektroslabé interakce a konstanta silné interakce na společné hodnotě \"α\" ≈ 1/40. Pro správný souběh do jedné hodnoty je nutné na základě teoretických úvah upravit vazebnou konstantu elektroslabé interakce příslušnou poli intermediálních bosonů Z (resp. B v elektroslabém sjednocení) koeficientem √(5/3), a navíc uvažovat existenci tzv. supersymetrie.\n\nZatímco sbližování vazebných konstant s růstem předávané hybnosti bylo experimentálně potvrzeno, předpovědi teorie velkého sjednocení zatím zůstávají bez takovéhoto potvrzení; dosud např. nebyl pozorován předpovězený rozpad protonu. Nebyly ani nalezeny žádné částice, které by odpovídaly supesymetrickým partnerům stávajících elementárních částic látky a interakcí. Naopak, nejjednodušší teoretické modely velkého sjednocení již byly vyloučeny experimentálně zjištěnou hodnotou minimální doby života protonu.\n"}
{"id": "1202034", "url": "https://cs.wikipedia.org/wiki?curid=1202034", "title": "Umar bojuje s drakem", "text": "Umar bojuje s drakem\n\nUmar bojuje s drakem je kresba na papíře, vytvořená jako ilustrace k rukopisu \"Hamzanama\". Autorem je malíř Daswanth, který se narodil v roce 1560 v Indii, jako syn přepravovatele osob v nosítkách. Navzdory tomuto skromnému původu v jedné z nejnižších indických kast byl objeven mughalským císařem Akbarem, znalcem umění, který hledal potenciální talenty na výzdobu svých paláců a dalších veřejných prostor. Císař Akbar si všiml Daswanthova talentu a poslal ho do místní malířské školy. \n\n\"Hamzanama\" je ilustrovaný rukopis z období říše Mughal, složený z příběhů, které v ústní i psané historii existovaly po více než tisíc let. První mughalský císař Babur popsal Hamzanamu jako „jeden dlouhý nepřirozený příběh, plný lží“. Přesto jeho vnuk Akbar, který nastoupil na trůn ve věku čtrnácti let, pověřil svou dílnu vytvořením ilustrovaného rukopisu \"Hamzanama\" podle těchto příběhů. Trvalo čtrnáct let, asi od roku 1562 do roku 1577 manuscript dokončit. Celý manusript má 14 svazků. Krom textu obsahuje 1400 stran miniatur neobvykle velkých rozměrů, asi 69 cm x 54 cm, téměř všechny jsou namalované na papír a následně přilepené k podložce tkaniny. Na jedné straně většiny portfolia je obraz, naproti obrazu je odpovídající text v perštině.\n"}
{"id": "1202046", "url": "https://cs.wikipedia.org/wiki?curid=1202046", "title": "Habilitační práce", "text": "Habilitační práce\n\nHabilitační práce (hovorově někdy též \"habilitačka\", angl. \"\") je typ školní práce, kterou obhajují uchazeči o tzv. docenturu na univerzitních vysokých školách (univerzitách). Jde o obsáhlou práci (tzv. kvalifikační), která by měla být na odborné úrovni (vědecká práce), a jejíž úspěšná obhajoba je pro uchazeče jednou z podmínek pro řádné ukončení habilitace, tedy řízení, které předchází jmenování docentem.\n\nTato práce se někdy též označuje jako „docentská práce.“ Habilitační práce je spjata s rozsáhlejší oponenturou.\nHabilitační práci zpravidla vypracovává absolvent doktorského studijního programu (tedy doktor – Ph.D.), zařazený typicky na pozici odborného asistenta, nejdříve zpravidla po několika letech od ukončení tohoto svého studia (dříve „postgraduální studium“), a to pokud se dotyčný rozhodl podstoupit habilitační řízení.\n\nObhajoba habilitační práce před habilitační komisí je součástí zmíněného řízení, přičemž uchazeč o habilitaci uvádí, v jakém oboru o habilitaci žádá (docentem je příp. jmenován pro určitý obor). Habilitačnímu řízení nicméně nepředchází další formální studium, ale vědecko-pedagogická (nebo umělecko-pedagogická) činnost – typicky činnost ve výzkumu, publikování, výuka atd.\n\nHabilitační prací se v Česku dle vysokoškolského zákona rozumí výslovně: „písemná práce, která přináší nové vědecké poznatky, nebo soubor uveřejněných vědeckých prací nebo inženýrských prací doplněných komentářem, nebo tiskem vydaná monografie, která přináší nové vědecké poznatky, nebo umělecké dílo nebo umělecký výkon nebo jejich soubor, kterým je například vynikající veřejná umělecká činnost.“\n\nV současnosti musí ze zákona příslušná habilitační komise ve složení schváleném vědeckou radou (uměleckou radou) jmenovat 3 oponenty pro habilitační práci, přičemž z vysoké školy, na které se habilitační řízení koná, může být maximálně jeden z nich. Příslušná habilitační komise pak na základě posudků oponentů hodnotí úroveň předložené habilitační práce. \n\nUpřesňující podmínky k habilitační práci, např. formální náležitosti, si příslušná univerzita může stanovit svým vnitřním předpisem, kupříkladu tzv. habilitačním řádem, a to vzhledem k určitému oboru.\n\nHabilitační práce obecně bývá rozsáhlé a závažné vědecké dílo v daném oboru nebo daný obor rozvíjí či posouvá. Habilitační prací se v současnosti v Česku, dle současného zákona, rozumí výslovně: „písemná práce, která přináší nové vědecké poznatky, nebo soubor uveřejněných vědeckých prací nebo inženýrských prací doplněných komentářem, nebo tiskem vydaná monografie, která přináší nové vědecké poznatky, nebo umělecké dílo nebo umělecký výkon nebo jejich soubor, kterým je například vynikající veřejná umělecká činnost.“\n\n\"Postdoktorandi\", tedy absolventi doktorských studijních programů, resp. \"habilitanti\", někdy opisují, tzv. plagiátorství, přitom použití části, případně i celého cizího díla možné je, základem bývá uvést zdroj, je také třeba dodržovat pravidla včetně bibliografických citací. Někdy si též nechávají zhotovovat části, nebo i celou práci, od někoho jiného, tzv. ghostwriting, a to zpravidla za úplatu, např. od kamaráda, firmy, nebo i rodiny, či jiné osoby, která si takto přivydělává atp., takovéto zhotovování práce pak postrádá onen původně zamýšlený účel.\n\nPro případné pozdější získání tzv. profesury se již kvalifikační práce nepředkládá, zpracovávána je pouze tzv. profesorská přednáška s dosavadními výsledky, dalším konceptem rozvoje atp. (více: Řízení ke jmenování profesorem, Hirschův index, Impakt faktor, Recenzní řízení).\n\nÚspěšný obhájce či úspěšná obhájkyně této vědecké práce, pokud splní i další podmínky habilitačního řízení je následně jmenován docentem pro určitý obor; je tedy způsobilý zastávat pozici docenta na některé z vysokých škol. (Další uvedené podmínky jsou typicky: habilitační přednáška, praxe, odpovídající životopis, seznamy publikací a jiných prací, přehled stáží apod. – s prací toto dohromady pak zpravidla tvoří tzv. habilitační spis; podrobněji: Habilitační řízení.)\n\nJednotliví oponenti zpracovávají své odborné posudky, tyto pak slouží pro posuzování habilitační komisí.\n\n\n"}
{"id": "1202047", "url": "https://cs.wikipedia.org/wiki?curid=1202047", "title": "Robert Hruš", "text": "Robert Hruš\n\nRobert Hruš (\"cca 1848\" – 28. prosince 1905 Praha) byl rakouský politik české národnosti z Čech, poslanec Českého zemského sněmu.\n\nPůsobil jako ředitel panství a okresní starosta v Ledči nad Sázavou. Coby okresní starosta měl podíl na prosazení výstavby železniční trati z Ledče do Kácova. Kromě ředitele velkostatku Ledeč nad Sázavou a Vrbice je uváděn i jako ředitel c. k. tereziánského ústavu šlechtičen na Pražském hradě. Předtím byl také správcem hradu Karlštejn a zasloužil se o provedení jeho celkové rekonstrukce.\n\nV 80. letech se zapojil i do vysoké politiky. V doplňovacích zemských volbách v listopadu 1889 byl zvolen na Český zemský sněm, kde zastupoval kurii venkovských obcí, obvod Ledeč, Dolní Kralovice. Patřil ke staročeské straně. Rezignace byla oznámena v září 1892.\n\nZemřel v prosinci 1905 v Praze. Bylo mu 57 let.\n"}
{"id": "1202057", "url": "https://cs.wikipedia.org/wiki?curid=1202057", "title": "Anton Jahnl", "text": "Anton Jahnl\n\nAnton Jahnl (3. srpna 1848 Mnichov u Mariánských Lázní – 2. dubna 1895 Merano) byl rakouský politik německé národnosti z Čech, poslanec Českého zemského sněmu.\n\nStudoval práva, získal titul doktora práv. Od roku 1877 do roku 1895 byl notářem v Cvikově. Od roku 1885 do roku 1894 byl členem městské rady. Byl ředitelem kanceláře městské spořitelny a protektorem spolku veteránů v Niederlichtenwalde. Patřil mezi členy spolku Verein für Geschichte der Deutschen in Böhmen.\n\nV 80. letech se zapojil i do vysoké politiky. V zemských volbách roku 1889 byl zvolen na Český zemský sněm, kde zastupoval kurii městskou, obvod Cvikov, Mimoň. Byl uváděn jako německý liberál (tzv. Ústavní strana).\n\nZemřel v dubnu 1895 v Meranu. Bylo mu 47 let. Příčinou úmrtí byla plicní choroba.\n"}
{"id": "1202066", "url": "https://cs.wikipedia.org/wiki?curid=1202066", "title": "Bitva Řeků s Trojany o Patroklovo tělo", "text": "Bitva Řeků s Trojany o Patroklovo tělo\n\nBitva Řeků s Trojany o Patroklovo tělo () je olej na plátně belgického malíře, kreslíře a spisovatele Antoina Josepha Wiertze (1806–1865). Wiertz toto plátno dokončil roku 1836 v Římě a dnes je v Musée des beaux-arts de Liège. Plátno má rozměry 395 × 703 cm. Další varianty jsou v majetku Královského muzea výtvarných umění, Antverpy a v Musées royaux des Beaux-Arts de Belgique (Wiertzovo muzeum). Díla Antoina Wiertze spolu s díly malíře H. Leyse (1815–1869) představují úpadek belgického historického malířství neboť pouze napodobovali staré nizozemské mistry.\n"}
{"id": "1202067", "url": "https://cs.wikipedia.org/wiki?curid=1202067", "title": "342 (číslo)", "text": "342 (číslo)\n\nTři sta čtyřicet dva je přirozené číslo, které následuje po čísle tři sta čtyřicet jedna a předchází číslu tři sta čtyřicet tři. Římskými číslicemi se zapisuje CCCXLII.\n\n\n\nSilnice II/342 je česká silnice II. třídy vedoucí na trase Heřmanův Městec – silnice I/2\n\n\n"}
{"id": "1202069", "url": "https://cs.wikipedia.org/wiki?curid=1202069", "title": "Alexander Wittek", "text": "Alexander Wittek\n\nAlexander Wittek, Aleksandar Witek nebo Alexandr Vítek (12. října 1852, Sisak – 11. května 1894, Štýrský Hradec) byl rakouský architekt a první šachový mistr (termín velmistr se v té době ještě nepoužíval).\n\nJako architekt pracoval Alexander Wittek v Bosně a Hercegovině, tehdejší součásti Rakousko-Uherska. Nejznámějšími stavbami, na kterých se podílel v Sarajevu, jsou tehdejší radnice a nynější Sarajevská knihovna (\"„Gradska Vijećnica“\", 1892–1894) a sebilj (veřejná kašna) na Baščaršijském náměstí (1891). Obě stavby byly postaveny v pseudomaurském slohu.\n\nWittek byl také úspěšným šachistou. Na 2. turnaji německého šachového svazu v Berlíně v roce 1881 se umístil na 5–6. místě (zvítězil Joseph Henry Blackburne), ve Vídni v roce 1882 byl 9. (zvítězili Wilhelm Steinitz a Simon Winawer). V roce 1882 byl v pořadí 9. na světě. V roce 1877 zvolen viceprezidentem šachového klubu ve Štýrském Hradci.\n\nAlexander Wittek zemřel v léčebně pro duševně nemocné ve Štýrském Hradci v roce 1894, kam byl umístěn s paralytickou duševní chorobou rok předtím. Podle jednoho zdroje spáchal sebevraždu, jiné zmiňují tuberkulózu.\n\n\n\n"}
{"id": "1202074", "url": "https://cs.wikipedia.org/wiki?curid=1202074", "title": "FC Zubří", "text": "FC Zubří\n\nFootball Club Zubří je moravský fotbalový klub z města Zubří, který byl založen v roce 1937 pod názvem SK Zubří. Od sezóny 2009/10 hrál I. A třídu Zlínského kraje, po sezoně 2017/18 se přihlásil o dvě soutěže níže do Okresního přeboru Vsetínska (8. nejvyšší soutěž).\n\nSvé domácí zápasy odehrává na stadionu Zubří.\n\nZdroj: \n\n\nZdroj: \n\nPoznámka:\n\n\n"}
{"id": "1202078", "url": "https://cs.wikipedia.org/wiki?curid=1202078", "title": "SK Březolupy", "text": "SK Březolupy\n\nSportovní klub Březolupy je moravský fotbalový klub z obce Březolupy, který byl založen v roce 1928. Od sezóny 2016/17 hraje I. B třídu Zlínského kraje (7. nejvyšší soutěž).\n\nSvé domácí zápasy odehrává na stadionu Březolupy. V roce 2016 se po téměř 70 letech vrátil k původnímu názvu SK Březolupy.\n\nV 60. letech 20. století úzce spolupracoval s Duklou Uherské Hradiště.\n\nZdroj: \n\n\nZdroj: \n\nPoznámka:\n\n"}
{"id": "1202084", "url": "https://cs.wikipedia.org/wiki?curid=1202084", "title": "Kostel svatého Jakuba Staršího (Kadlín)", "text": "Kostel svatého Jakuba Staršího (Kadlín)\n\nŘímskokatolický farní kostel svatého Jakuba Staršího v Kadlíně je gotická sakrální stavba stojící na vyvýšenině jižně od obce na hřbitově. Od roku 1966 je kostel chráněn jako kulturní památka.\n\nKostel pochází z 1. poloviny 14. století. V roce 1724 byl prodloužený a upravený.\n\nJedná se o jednolodní obdélnou stavbu. Má pětiboce ukončený presbytář s opěráky. Na jižní straně má kostel obdélnou sakristii. Na severní straně lodi je obdélný patrový přístavek oratoře, který stojí patrně na starších základech. Průčelí je členěno pilastry, obdélným portálem, polokruhem ukončeným oknem a nikami. Štít je s bočními křídlatými zdmi, oknem a nikou. Je zakončen segmentem proloženou římsou. Boční fasády člení okna s polokruhovým záklenkem. Presbytář má dvě okna lomená a jedno okno kruhové.\n\nPresbytář je sklenut křížovou žebrovou klenbou na jehlancové konzoly. Triumfální oblouk je zkosený. Jak loď, tak i sakristie mají plochý strop. Prostor pod oratoří je sklenut křížovou hřebínkovou klenbou. Na severní straně lodi je gotický hrotitý profilovaný portál.\n\nZařízení kostela je rokokové. Upravované bylo v 19. století. Hlavní oltář je rokokový panelový. Je na něm obraz sv. Jakuba, a dále sochy sv. Prokopa a sv. Vojtěcha. Na bočních oltáří jsou rokokové obrazy sv. Jana Nepomuckého a Panny Marie. Křtitelnice je cínová s reliéfy z roku 1607.\n\nPoblíž kostela na hřbitově se nachází zvonice. Je dřevěná a stojí na podezdívce. Na hřbitově se nachází také márnice.\n\n"}
{"id": "1202086", "url": "https://cs.wikipedia.org/wiki?curid=1202086", "title": "Karel Jiřík", "text": "Karel Jiřík\n\nPhDr. Karel Jiřík (26. října 1930 Janovice nad Úhlavou – 25. května 2015 Ostrava) byl český historik a archivář, dlouholetý pracovník a ředitel Archivu města Ostravy. Zabýval se především regionální historií Ostravska, pod jeho vedením byly zpracovány obsáhlé \"Dějiny Ostravy\".\n\nNarodil se v Janovicích nad Úhlavou. Po maturitě na klatovském reálném gymnáziu v roce 1950 odešel studovat historii a archivnictví na na Filozofické fakultě Karlovy univerzity v Praze. Po ukončení studia v roce 1955 nastoupil jako odborný referent pro archivy národních výborů a Státní archiv pražského kraje na archivní oddělení Krajské správy ministerstva vnitra v Praze. Za jeho vedení se okresní archivy bývalého Pražského kraje brzy dostaly mezi nejlepší v tehdejší ČSR a některé z nich vydaly první tištěné průvodce po svých fondech a sbírkách (OA v Nymburce, Mladé Boleslavi, Českém Brodě a Kolíně). Inicioval (spolu s dr. J. Tywoniakem) rovněž založení \"Středočeského sborníku historického\" a podnítil také vydání dvou svazků \"Historicko-vlastivědné bibliografie\" a sborníku \"Z dějin dělnického hnutí na Kladensku\", na jehož přípravě se podílel s ředitelem Okresního archivu v Kladně.\n\nV roce 1961 přišel do Ostravy, když využil nabídky stanout v čele tamního městského archivu, jenž se krátce před jeho příchodem přesunul z Nové radnice do objektu bývalé radnice v Přívoze. Zde jej čekaly rozsáhlé organizační a archivní úlohy související se soustřeďováním archivního materiálu a doplňováním archivní knihovny. V roce 1962 se musel ujmout navíc ještě funkce městského kronikáře a zpracovat zápisy za rok 1962 a zčásti též za rok 1963.\n\nZa nedílnou součást své profese vnímal pokládal využívání a zpracování archiválií pro vlastní vědeckou práci. Obdobně jako v předchozím působišti v Praze prosadil vydávání historického sborníku k dějinám a rozvoji města, který nazval \"Ostrava\". Jeho první svazek vyšel v roce 1963. V roce 1965 v rámci oslav 20. výročí osvobození Ostravy zpracoval a zredigoval tematickou publikaci s rozsáhlou obrazovou přílohou \"Osvobození Ostravy ve světle kronik a vzpomínek\". Seznamovala se strategií a průběhem tzv. ostravské operace a hlavně s osvobozovacími boji v jednotlivých částech města. V jubilejním roce 1967 inicioval konání oslav k 700. výročí založení města Ostravy, na jejichž průběhu se podílel jako člen předsednictva oslav a tajemník ediční komise. Vydal rovněž průvodce po fondech a sbírkách s názvem \"Městský archiv v Ostravě\".\nK samotné události založení Ostravy redakčně připravil bibliofilský tisk \"Závěť olomouckého biskupa Bruna\", na jejímž zpracování se podíleli univerzitní profesoři Z. Kristen, J. Šebánek a L. Hosák. Nejvelkorysejším počinem jubilejního roku bylo ovšem vydání prvních moderních dějin města. Jiříkem (a B. Pitronovou) redigované \"Dějiny Ostravy\" zpracoval kolektiv profesionálních historiků z Ostravy, Olomouce a Brna. Jiřík sám se podílel jako autor dějin měst a obcí připojených k Moravské Ostravě. Dílo sklidilo u odborné veřejnosti i mezi občany Ostravy velký ohlas a bylo záhy zcela rozebráno. V rámci oslav proběhlo také první celostátní archivní symposium k problematice městských a okresních archivů v Ostravě. V jubilejním roce Jiřík vystoupil v několika rozhlasových pořadech (nejznámějí Ostravské vteřiny) a absolvoval řadu přednášek a besed o dějinách města. Seriál popularizačních článků byl zveřejňován rovněž v místním tisku (\"Nové svobodě\").\n\nRozsáhlá publikační a veřejná činnost v 60. letech učinila z Jiříka v Ostravě známou osobnost. Avšak jeho články o T. G. Masarykovi, o vzniku ČSR, podpis dovětku 2000 slov, a zejména jeho nekompromisní postoj k vojenské invazi do ČSSR v srpnu 1968 způsobily, že byl v srpnu 1968 z funkce ředitele městského archivu odvolán. Ostravská radnice si byla patrně vědoma jeho odborných kvalit, primátor města E. Foltýn prosadil, aby Jiřík mohl v archivu i nadále pracovat. Byla mu však zakázána veškerá veřejná a publikační činnost a znemožněno získání vědecké hodnosti kandidáta věd.\nPublikace \"Ostrava 1918–1968\" připravená spolu s V. Jiříčkem k 50. výročí vzniku ČSR sice ještě stačila v roce 1970 vyjít, bylo však zakázáno její distribuování. Stejný osud pak v roce 1971 postihl sborník \"Ostrava socialistická\", věnovaný období let 1945–1970.\nJiříkovo jméno muselo téměř na dvacet let zmizet ze všech publikací o Ostravě a nejedna jím zpracovaná studie byla vydána pod jménem spolupracovníků, pod dívčím jménem manželky, pod jménem nového ředitele archivu či pod označením \"kolektiv.\" To byl i případ v r. 1974 připravené publikace \"Slovenské národní povstání a Ostrava\", v níž byl poprvé popsán osud ostravských policistů, tvořících největší českou organizovanou skupinu v SNP.\n\nPod cizím jménem vydal i publikaci \"100 let požární ochrany v Ostravě\" (1972), historické úvody k \"Plánům města Ostravy\" (1985) a jako člen autorského kolektivu se podílel na významné publikaci \"Hrady, zámky a tvrze v Čechách, na Moravě a ve Slezsku II – Severní Morava\" (1983). Bez uvedení autorství byla publikována řada jeho dalších článků a příspěvků v různých historických a vlastivědných periodikách. V těchto letech se věnoval zejména inventarizaci a katalogizaci kmenových fondů ostravského městského archivu.\n\nPo politickém převratu v listopadu 1989 byl dr. Jiřík plně rehabilitován a k 1. březnu 1990 znovu jmenován do funkce ředitele ostravského městského archivu. Funkci vykonával do dobna 1992, kdy se ujal psaní městské kroniky, jehož výsledkem je devět svazků, mapujících léta 1988–1994. Dokončil rovněž monografii \"Městská nemocnice Ostrava v proměnách času 1848–1998\", na níž pracoval několik let.\nVedením města byl jmenován do funkce okresního zmocněnce vládní komise pro analýzu událostí let 1967–1970 a stal se členem mnoha odborných komisí města Ostravy, členem výboru České archivní společnosti, Vědecké rady Ostravské univerzity, redakční rady \"Vlastivědných listů\" a ostravského nakladatelství Sfinga.\n\nV roce 1993 vyšly jeho zásluhou modernější a rozsáhlejší \"Dějiny Ostravy\", za níž obdržel autorský kolektiv v roce 1996 Cenu města Ostravy. Z jeho iniciativy vyšlo v r. 1998 záslužné dílo \"Svědectví o roce 1968\" s podtitulem Studie, vzpomínky, dokumenty. Publikace sklidila zasloužený ohlas a Jiříkovi byla udělena Cena E. E. Kische za významné dílo literatury faktu.\nI v průběhu 90. let se účastnil řady významných akcí v životě Ostravy. inicioval zřízení technického muzea, postavení pomníku T G. Masarykovi a třem spojeneckým letcům zastřeleným gestapem v Ostravě v r. 1944. Podílel se na přejmenování některých ulic po významných činitelích a rodácích, na soupisu a odstraňování komunistických symbolů na různých prostranstvích města, rehabilitaci a povýšení perzekvovaných účastníků zahraničního odboje apod.\n\n\n\n"}
{"id": "1202096", "url": "https://cs.wikipedia.org/wiki?curid=1202096", "title": "Kostel svatého Jakuba Staršího (Medonosy)", "text": "Kostel svatého Jakuba Staršího (Medonosy)\n\nŘímskokatolický farní kostel svatého Jakuba Staršího v Medonosech, okres Mělník, je barokní sakrální stavba. Stojí na vyvýšenině nad silnicí I/9 a je obklopená hřbitovem. Od roku 1966 je kostel chráněn jako kulturní památka.\n\nKostel v Medonosech se písemně připomíná poprvé v roce 1352, avšak závěr dnešního kostela pochází už ze 13. století. Z tohoto původního kostela se zachovala pouze zazděná raně gotická okénka v presbytáři. Barokně byl kostel obnoven a rozšířen v roce 1712.\n\nJedná se o podélnou orientovanou stavbu s odsazeným polygonálním závěrem a přízemními přístavky. Na fasádě má lizénové rámy. Na průčelí se nachází mělký rizalit. Štít je s trojúhelným vrcholem.\n\nV blízkosti se nachází fara z roku 1794. Je to omítnutý patrový srub s mansardovou střechou. Při silnici je půlkruhová kaple z 18. století. Po stranách vstupu jsou mělké niky a štít má kaple trojúhelný. V kaštanové aleji již pod vsí se na pseudogotickém podstavci nachází poškozená socha sv. Ludmily z poloviny 19. století. Jejím autorem je údajně sochař Linna.\n\n"}
{"id": "1202107", "url": "https://cs.wikipedia.org/wiki?curid=1202107", "title": "Llanwrtyd Wells", "text": "Llanwrtyd Wells\n\nLlanwrtyd Wells (velšsky \"Llanwrtyd\") je malé město v centrálním Walesu, ve farnosti Llanwrtyd ve správní oblasti Powys. Obec leží na silnici A483, mezi Llandovery a Builth Wells, nedaleko od průsmyku mezi údolími Tywi a Irfon. Městečkem protéká řeka Irfon.\n\nV roce 2011 zde žilo 850 obyvatel. Obec tak o sobě tvrdí, že je nejmenším městem v Británii; Fordwich v Kentu má však ještě menší populaci.\n\nLlanwrtyd Wells vyrostlo jako lázeňské město kolem Ffynnon Ddrewllyd (\"páchnoucí studna\"), které stále existuje. V obci se konají kulturní festival eisteddfod, světový šampionát ve šnorchlování v bažině a každý červen Man versus Horse Marathon, v němž proti sobě soupeří běžci a jezdci na koních.\n"}
{"id": "1202108", "url": "https://cs.wikipedia.org/wiki?curid=1202108", "title": "Halucha", "text": "Halucha\n\nHalucha (\"Oenanthe\") je rod vlhkomilných bylin tvořený asi 30 druhy. V české krajině se v současnosti vyskytuje pouze jediný druh, hojně rozšířená halucha vodní. V minulosti zde rostly ještě halucha dutá a halucha koromáčolistá, které jsou nyní považované za vymizelé z přírody České republiky.\n\nRostliny rodu halucha, patřící do čeledi miříkovitých, jsou rozšířené po vlhkých až mokrých stanovištích téměř v celé Evropě a dále i v Asii, Severní Americe a též v Africe.\n\nDvouleté až krátce vytrvalé byliny vyrůstají z vláknitých nebo vřetenovitých kořenů či vejčitých hlíz. Lodyhy mohou dorůst až do výše dvou metrů a jsou nejčastěji duté, rýhované, oblé nebo hranaté a mají schopnost zakořenit ze spodních uzlin. Bazální i lodyžní listy jsou někdy dvoutvaré, vyrůstají z pochev, mají řapíky a jejich čepele jsou až čtyřnásobně zpeřené a jednotlivé lístky čárkovité až oválné.\n\nSložené okolíky bývají terminální, axiální nebo vyrůstají z lodyh proti listovým řapíkům a obvykle nemají listeny nebo mají pouze jediný. Jsou tvořeny čtyřmi až patnácti okolíčky s četnými listeny. Pětičetné, převážně oboupohlavné květy s drobnými, vytrvalými, kopinatými kališními zuby mají korunní plátky bílé nebo světle růžové, obsrdčité a do třetiny dělené. Pět tyčinek je zakončeno žlutými nebo fialovými prašníky, spodní semeník má ve dvou oddílech po jednom vajíčku a nese podlouhlé, kuželovité stylopodium s bliznou. Přenos pylu z prašníků na blizny zajišťuje hmyz.\n\nPlody jsou elipsovité nebo válcovité dvounažky se suchými kališními lístky a tuhými čnělkami. Plůdky jsou srostlé širokou spojovací plochou a mají na hřbetní straně tupá, srdčitě vyklenuté žebra naplněná vzduchem, která usnadňují semenům rozptylování větrem do větších vzdáleností i krátkodobé plavání po hladině. Ploidie rodu je 2n = 22.\n\nMnohé druhy haluchy obsahují v kořenech, květech i plodech hlavně alifatický alkohol falcarinol, který u citlivých osob může způsobovat kontaktní dermatitidu a při případném požití většího množství i poškození vnitřních orgánů. Podle výzkumu provedeného na zvířatech v roce 2005 v Dánsku však tato látka pravděpodobně snižuje riziko rozvoje rakoviny.\nV Evropě se z ne plně ustáleného počtu 30 uznávaných druhů vyskytují tyto:\n\nVědecké jméno \"Oenanthe\" patří současně i lejskovitých ptákům rodu bělořit.\n\n"}
{"id": "1202109", "url": "https://cs.wikipedia.org/wiki?curid=1202109", "title": "Erih Koš", "text": "Erih Koš\n\nErih Koš (\"Erich Kosch\"; ; 15. dubna 1913 Sarajevo, tehdy Rakousko-Uhersko – 25. května 2010 Bělehrad, Srbsko) byl srbský a bosenskohercegovský spisovatel a překladatel židovského původu. Používal i pseudonym E. Minić.\n\nErih Koš se narodil v sarajevské židovské rodině. Základní školu i gymnázium absolvoval v rodném Sarajevu. Poté studoval na právnické fakultě Bělehradské univerzity a jako právník působil až do roku 1935. V roce 1938 byl jako člen Komunistické strany Jugoslávie odsouzen. Od roku 1941 se podílel na odbojovém hnutí jugoslávských partyzánů a zastával různé politicko-kulturní funkce. Po skončení druhé světové války byl veřejně činný v komunistické Jugoslávii, byl místopředsedou Výboru pro kulturu vlády FNRJ a pak vedl ministerstvo kultury a vzdělání Svazové výkonné rady, celostátní jugoslávské vlády. Krátce působil i jako diplomat.\n\nKoš psal zejména romány a povídky, týkající se jugoslávského odboje nebo problémů jugoslávské společnosti. Kromě těchto výpravných děl psal duchovně bohaté eseje. Do srbštiny překládal díla Goetheho a Chamissa.\n\nV roce 1967 získal prestižní jugoslávskou literární cenu časopisu NIN za román \"Mreža\" (Síť). V roce 1974 byl zvolen členem korespondentem a v roce 1978 řádným členem Srbské akademie věd a umění (SANU) v sekci jazyk a literatura.\n\n\nPřeklady jeho děl byly vydány ve Velké Británii, Nizozemsku, bývalém Československu, bývalém Sovětském svazu, v Bulharsku, Finsku, Itálii, Maďarsku, Německu a Spojených státech.\n\n\n\n"}
{"id": "1202111", "url": "https://cs.wikipedia.org/wiki?curid=1202111", "title": "Oenanthe", "text": "Oenanthe\n\nOenanthe je označení pro dva rody:\n"}
{"id": "1202123", "url": "https://cs.wikipedia.org/wiki?curid=1202123", "title": "Sü Ťie", "text": "Sü Ťie\n\nSü Ťie (; 1503 Süan-pching, Če-ťiang – 1583 Chua-tching, Nan č’-li) byl politik v čínské říši Ming. Za vlády císaře Ťia-ťinga v druhé třetině 16. století zaujímal vysoké postavení v těsné blízkosti panovníka, v letech 1549–1552 vykonával funkci ministra obřadů, poté velkého sekretáře, přičemž v letech 1562–1568 stál v čele velkého sekretariátu. Jako mladý úředník byl energický a stál si za svými názory, i proti vládě a panovníkovi. Jako zralý politik byl opatrný, ale dovedl se chovat rozhodně i ústupně podle požadavků okamžiku. Ač pocházel z nepříliš zámožné rodiny, stal se jedním z největších statkářů v Ťiang-nanu. Po odchodu z úřadu čelil útokům svých politických nepřátel, Sü Ťieovu rodinu však od přísných trestů a konfiskace jmění zachránila podpora velkého sekretáře Čang Ťü-čenga. \n\nSü Ťie používal zdvořilostní jméno C’-šeng () a pseudonymy Šao-chu () a Cchun-čaj ().\n\nSü Ťie se narodil roku 1503 v Süan-pchingu v provincii Če-ťiang, kde jeho otec úřadoval jako zástupce okresního přednosty, vyrůstal v Ning-tu (v provincii Ťiang-si), kam byl jeho otec přeložen ve stejné funkci. Rodina Sü Ťiea pocházela z okresu Chua-tching v prefektuře Sung-ťiang (moderní obvod Feng-sien v Šanghaji). Nijak zvlášť nevynikala, jeho otec začínal úřední kariéru jako pomocný zaměstnanec (a proto se nemohl pozvednout nad relativně nízké funkce), rodinný majetek pocházel vesměs z výnosů manufaktury, v níž zaměstnankyně tkaly hedvábné látky. Na manufakturu dohlížely postupně Sü Ťieova matka, manželky a snacha.\nOd dětství se soustředil na studium konfucianismu; jeho otec se kvůli němu vrátil do Chua-tchingu, aby se tam mladý Sü Ťie mohl kvalifikovat jako \"šeng-jüan\" (okresní student), zkoušky na něj složil ve 14 letech, dříve než většina mladých studentů. Už po dvou letech byl připuštěn k provinčním zkouškám, které nesložil. V dalším studiu mu pomohl nový okresní přednosta Nie Pao, který se denně setkával s vybranými studenty, včetně Sü Ťiea, a diskutoval s nimi o konfuciánských otázkách (takzvané debaty o studiu, \"ťiang-süe\"). Mladého Süa, jehož cílem dosud bylo jen získání postavení a bohatství, nasměroval k \"li-süe\" (studiu principu).\n\nRoku 1522 Sü Ťie už provinční zkoušky složil s nemalým úspěchem – byl sedmý ze 135 úspěšných a několika tisíc uchazečů. Na jaře 1523 se s cca 3500 dalšími kandidáty účastnil metropolitních a následných palácových zkoušek v Pekingu. Ze čtyř set úspěšných kandidátů byl třetí. V jeho věku osmnácti let bylo výjimečným úspěchem samotné složení zkoušek, natožpak tak vysoké pořadí. V následném rozhovoru udělal dojem i na velké sekretáře Jang Tching-chea a Fej Chunga.\n\nPo zkouškách dostal místo mladšího kompilátora v akademii Chan-lin. Aby mohl zahájit úřední kariéru, musel se oženit. Odjel proto domů, vzal si dívku příjmením Šen (1505–1530), jak dohodli jejich rodiče, ale cestou zpět do Pekingu ho zastihla zpráva o smrti otce. Zůstal doma ve smutku po zbytek roku i většinu roku následujícího, čímž se vyhnul zapletení do úřednických protestů v Pekingu v srpnu 1524, kterými vyvrcholil Velký spor o obřady a které vynesly těžké postihy mnoha úředníkům. Jeho manželka mu roku 1529 dala syna, Sü Fana. Následující rok však zemřela. Oženil se znova, se svou druhou ženou příjmením Čang (1516–1583) měl dva syny, Sü Kchuna narozeného roku 1544 a o šest let mladšího Sü Jinga, a jednu dceru.\n\nDo Pekingu přijel již po skončení sporu o obřady. Navštívil své přátele potrestané vypovězením do vzdálených provincií a přispěl jim na cestu, nevyslovil se však k proběhlému sporu. Po návratu do akademie dostal za úkol výuku palácových eunuchů, čehož se zhostil s velkou snahou a (v kontrastu k předchůdci) pozvedl její úroveň. Tehdy navázaná spojenectví s eunuchy se mu vyplatila v pozdější kariéře. Koncem 20. let občas přednášel i císaři. Kromě plnění úředních povinností se v Pekingu účastnil i „debat o studiu“ konfucianismu se svým přítelem Ou-jang Tem a podobně naladěnými mladými úředníky, stoupenci učení Wang Jang-minga, z nichž filozofové Cou Šou-i a Luo Chung-sien a plodný spisovatel Tchang Šun-č’ v následujících desetiletích vyrostli v osobnosti celostátního významu.\n\nRoku 1530 se neočekávaně a osaměle postavil proti revizi obřadů a titulů spojených s Konfuciem, kterou navrhli císař Ťia-ťing a velký sekretář Čang Fu-ťing. Císař a sekretář projekt reformy předložili k připomínkám, neočekávali však přitom závažnější odpor. Sü Ťie ale změny odmítl s tím, že obřady a tituly spojené s Konfuciem potvrdili císaři-zakladatelé dynastie Chung-wu a Jung-le. Neodvolal své námitky, a to ani před velkými sekretáři Čang Fu-ťingem, Čchaj Luanem a Kuejem E, císař ho proto přikázal přeložit z Pekingu. Z iniciativy hlavního cenzora Wang Chunga, který císařovo rozhodnutí pokládal za nepřiměřeně mírné, byl zatčen. Očekával, že ve vězení zemře, dva vysocí úředníci – Wen Jüan a Tchang Lung – však intervenovali v jeho prospěch. Císař ho nakonec pouze přeložil do fuťienské prefektury Jen-pching na místo prefekturního soudce.\n\nNesouhlasné gesto mu vyneslo respekt a známost mezi úředníky. On sám jej později hodnotil jako naivní, když při svých námitkách vycházel z přesvědčení, že\nV Jen-pchingu zůstal tři roky. Své povinnosti vykonával energicky: potlačil bandity, mýtil korupci ve stříbrných dolech, podporoval konfuciánské vzdělávání. Roku 1534 byl povýšen na místo provinčního intendanta pro vzdělání v provincii Če-ťiang a 1536 přeložen na stejné místo v Ťiang-si. Ve funkci dohlížel nad státními školami v provincii a podílel se na organizaci zkoušek; dosáhl utužení disciplíny studentů v plnění jejich povinností, aniž by vyvolal jejich odpor, naopak si získal respekt. Roku 1539 byl povolán zpět do Pekingu. Jeho kariérní vzestup podpořil ministr státní správy Sü Can a také Sia Jen, na přelomu 30. a 40. let stojící v čele velkého sekretariátu.\n\nV Pekingu pracoval v akademii Chan-lin, a formálně i jako učitel následníka trůnu (narozeného roku 1536). Roku 1539 byli povoláni z exilu a pověřeni výukou následníka i někteří Sü Ťieovi přátelé sdílející s ním filozofické a politické postoje: Cou Šou-i, Luo Chung-sien, Tchang Šun-č’ a Čao Š’-čchun. Všichni čtyři byli roku 1541, kvůli kritice panovníka, opět odvoláni. Sü Ťie se vyhnul problémům, protože v rozhodnou dobu pobýval doma v Chua-tingu kvůli smutku po smrti své matky. Po návratu, téhož roku 1541, stanul v čele státní univerzity. Podobně jako předtím v provinciích se soustředil nejen na administrativu, ale i na přísnější dohled nad chováním studentů. V listopadu 1544 přešel na místo náměstka ministra obřadů, od března 1545 náměstka ministra státní správy. Po přechodu Sü Cana do velkého sekretariátu v září 1544 se v čele ministerstva vystřídalo několik starých a/nebo nevýkonných mužů, které energický a aktivní Sü Ťie zastiňoval. V únoru 1547 se ministrem stal Wen Jüan, který se rozhodně chopil řízení úřadu. Sü Ťie reagoval žádostí o místo chanlinského akademika, které dostal, a vedle práce na ministerstvu se pak věnoval i vedení absolventů úřednických zkoušek, kteří v akademii začínali svoji úřední kariéru.\n\nNa podzim 1548 Sia Jen neuspěl v mocenském zápasu ve velkém sekretariátu a skončil na popravišti. Jeho místo v čele sekretariátu zaujal Jen Sung. Sü Ťie v březnu 1549 povýšil na ministra obřadů a od července téhož roku se přestěhoval do císařova sídla v Západním parku. Ve funkci ministra obřadů úspěšně organizoval velké veřejné akce, jako pohřeb následníka trůnu roku 1549, nebo roku 1550 velké modlitby za odvrácení přírodních neštěstí a vpádů barbarů; přesvědčil císaře k zahájení oficiální výuky zbylých dvou synů roku 1552 a jejich svatbám následujícího roku. Také reformoval císařskou akademii medicíny, reorganizoval sbor kuchařů ve dvorském ministerstvu císařských zábav, dal do pořádku personální záznamy kuchařů, hudebníků a tanečníků přidělených ke dvorskému ministerstvu císařských obětí. Aktivně se účastnil řešení krize roku 1550, kdy mongolští nájezdníci pronikli až k hradbám Pekingu. Pozornost poměrům na severní hranici věnoval i nadále a aktivně se snažil posílit obranu proti Mongolům.\n\nV dubnu 1552 ho císař Ťia-ťing vybral mezi velké sekretáře. Poté byli sekretáři tři – nejvlivnější Jen Sung stál v jejich čele, třetí Li Pen nebyl tak silnou osobností jako jeho kolegové a ustupoval jim. Sekretáři byli nejbližšími pomocníky císaře, který je stavěl proti sobě, totiž využíval Süe Ťiea jako protiváhu Jen Sunga. Třebaže oba stáli v čele soupeřících politických klik, své nepřátelství otevřeně neprojevovali; Sü Ťie respektoval vyšší postavení svého kolegy a vyhýbal se otevřeným střetům, zatímco si zabezpečoval mocenské pozice. Tak na místo ministra vojenství vyzdvihl Nie Paoa (ministr 1553–1555) a po něm dalšího svého přítele Jang Poa (ministr 1555–1556); jako svého nástupce na ministerstvu obřadů prosadil Ou-jang Teho (se kterým počítal i do sekretariátu, Ou-jang Te ale roku 1554 neočekávaně zemřel). Přes vnější korektnost, oponoval Jen Sungovi a nesouhlasil s jeho návrhy. Jen Sung zase Sü Ťiea podezíral, že stojí za kritikou a žalobami proti němu, a několikrát se pokoušel přimět císaře k Sü Ťieovu odvolání. \n\nV 50. letech se v rámci bojů s piráty \"wo-kchou\" Sü Ťie soustředil na péči o pořádek v jižní metropolitní oblasti, která – zejména prefektury Su-čou a Sung-ťiang – byla významným zdrojem daní. Přitom podporoval převod daní z naturálií na stříbro. Prakticky si s Jen Sungem rozdělili pravomoci – Jen Sung prostřednictvím mimořádného inspektora Čao Wen-chuy a vrchního velitele vojsk tří pobřežních provincií Chu Cung-siena dozíral na boje s \"wo-kchou\" a poměry v Če-ťiangu a Fu-ťienu, kdežto Sü Ťie komunikoval s nankingskými funkcionáři a staral se o záležitosti jižní metropolitní oblasti (třebaže se pravomoc Chu Cung-siena formálně vztahovala i na ni).\n\nBěhem 50. let Sü Ťieův vliv postupně rostl, jak si získával uznání mezi úřednictvem a respekt císaře, který získával jak administrativními schopnostmi, tak zejména ochotou ke psaní taoistických modliteb a účastí při taoistických obřadech. Začátkem 60. let už byl schopen z pozadí zorganizovat pád Jen Sunga, uvěznění a popravu jeho syna, uvěznění Chu Cung-siena, konfiskaci majetku Jen Sungovy rodiny a vyloučení Jen Sunga z úřednického stavu. Po demisi Jen Sunga byl císař v depresích a opakovaně (v letech 1562, 1565, 1566) uvažoval o abdikaci, Sü Ťie mu ji vždy vymluvil a pod vlivem jeho schopností a energie se císař vrátil k zájmu o dobrou správu země.\n\nPo Jen Sungovi převzal roku 1562 místo prvního velkého sekretáře. S nástupem do čela sekretariátu zformuloval tři zásady správy země, v nichž se distancoval od Jen Sungova stylu řízení:\nSü Ťie také tvrdil, že císař má úřední místa obsazovat podle doporučení ministerstva státní správy, resp. vysokých hodnostářů, ale velké sekretáře a ministra státní správy si má vybrat sám a nezávisle (zejména ministr státní správy má být nezávislý na sekretářích). Když potom roku 1565 zemřel Sü Ťieův jediný kolega ve velkém sekretariátu Jüan Wej, vysvětloval Sü Ťie panovníkovi, že je nesprávné, aby byl v sekretariátu sám, ale že mu nedá žádné doporučení. Císař do sekretariátu vybral dva jižany, ministra státní správy Jena Na a ministra obřadů Li Čchun-fanga. Oba se Sü Ťieovi podřizovali, ale Jen Na ještě téhož roku zemřel. Císař na jeho místo navrhl Li Čchun-fangova nástupce na ministerstvu obřadů, Tung Fena, nicméně Sü Ťie se – v rozporu se svými zásadami – postavil proti němu, protože Tung dříve patřil do kliky Jen Sungova syna, a přiměl císaře ke změně názoru. Naopak seveřany Kuo Pchua (bývalého ministra státní správy) a Kao Kunga (po Tung Fenovi ministra obřadů) podpořil, což se mu později nevyplatilo, když se Kao postavil proti němu.\n\nSü Ťie věnoval hodně pozornosti výběru a prosazování schopných vojevůdců; i jeho rodina měla dlouhodobě spojení s důstojnictvem Šan-tungu a syna Sü Jinga oženil s dcerou císařova oblíbence a velitele gardy ve vyšívaných uniformách Lu Pinga. Své politické koncepce prosazoval pomocí neformálního dopisování s úředníky v regionech, mimo oficiální komunikační kanály. Byl to Sü Ťieův specifický postup, který jiní velcí sekretáři nepoužívali. Jako velký sekretář neměl právo jim něco nařizovat, nicméně vzhledem k jeho vysokému postavení a blízkosti k panovníkovi jeho doporučení a návrhy, vyslovované v přátelském duchu, měly pro regionální úředníky velkou váhu.\n\nJako politik byl úspěšný: zpravidla se choval opatrně, ale dovedl být přizpůsobivý i tvrdý podle požadavku okamžiku. Politická rozhodnutí měla podle něj vznikat z konsenzu vysokých úředníků, nikoliv z autoritativního rozhodnutí úzké skupiny vrcholných hodnostářů.\n\nSvůj vliv užíval k šíření Wang Jang-mingova etického učení, kladoucího důraz na vrozené dobro v lidech a na jeho poznání a rozvoj. Z pozice ministra obřadů a velkého sekretáře od počátku 50. let organizoval debaty \"ťiang-süe\" o konfuciánském studiu. Diskuze probíhaly v pekingských předměstích, někdy i centru města, za účasti stovek studentů a úředníků, trvaly i několik týdnů. Třebaže oficiálně šlo pouze o debaty o správném pochopení konfuciánského učení a rozvoji osobnosti, Sü Ťie pochopil jejich politický potenciál a využíval je k navazování kontaktů a budování sítě spřízněných úředníků podporujících jeho politické koncepce. Při tom postupoval obratně a opatrně, aby se vyhnul obvinění z budování politické frakce, což byl v mingském právu zločin trestaný smrtí. Sü Ťieova oddanost diskuzím o konfuciánském studiu ho vzdálila Kao Kungovi a také jejich mladšímu spolupracovníkovi Čang Ťü-čengovi, kteří oba inklinovali k legismu.\n\nZačátkem roku 1567 zemřel císař Ťia-ťing. Sü Ťie sestavil (s pomocí Čang Ťü-čenga, tehdy chanlinského akademika zakrátko jmenovaného velkým sekretářem) Ťia-ťingův poslední edikt, „politickou závěť“, zveřejněný den po panovníkově smrti a zorganizoval nástup na trůn císařova syna Lung-čchinga. V ediktu mimo jiné rehabilitoval úředníky postižené (ať už propuštěním, degradací, nebo i popravou) za celou dobu vlády Ťia-ťinga. Ti, kteří byli schopni se vrátit do úřadů, mu byli zavázáni, čímž si Sü Ťie vytvořil silnou mocenskou oporu. To kritizoval jeho kolega v sekretariátu Kao Kung. Sü i Kao se v první polovině roku 1567 prostřednictvím svých stoupenců vinili z různých přehmatů. Nicméně vlna žalob, která se snesla na Kao Kunga, byla silnější a v červnu 1567 musel odejít z úřadu. O rok později při další kritice Sü Ťie formálně nabídl svou rezignaci, kterou císař kvůli zákulisním intrikám Kao Kungova spojence Čang Ťü-čenga neočekávaně přijal. V následných čistkách se Kao Kungovo a Čang Ťü-čengovo úsilí o odstranění stoupenců Sü Ťiea prolínalo s jejich snahou o omezení vlivu neokonfuciánských filozofů ve státním aparátu. Jejich debaty o konfuciánských principech považovali Kao Kung a Čang Ťü-čeng za „prázdné řeči“; ale v debatách vzniklá přátelství a sítě vzájemné podpory měli za nebezpečné svým vlivem. Roku 1570 proto úředníkům zodpovědným za vzdělávání studentů konfuciánství zakázali účast v debatách \"ťiang-süe\". Po odchodu Sü Ťiea z politického života tak nadvláda Wang Jang-mingových myšlenek nad intelektuální elitou Číny oslabila a hnutí se pod tlakem politických útoků na několik desetiletí obrátilo více k literárnímu vyjádření, než se politicky oživilo v tunglinské škole.\n\nPo demisi se Sü Ťie vrátil domů do Chua-tchingu a spravoval své statky. Jeho vysoké postavení a příjmy s ním spojené přinesly bohatství celé rodině. Původně nevelký majetek se tak rozrostl na polnosti o rozloze 60 tisíc \"mu\" (přes 1 700 ha), Sü Ťie se tím stal jedním z nejbohatších velkostatkářů v Ťiang-nanu. Půdu rodina pronajímala tisícovce nájemců, kteří platili celkem 9 800 \"liangů\" (365,5 kg) stříbra nájmu ročně. Zbohatlá rodina rovněž investovala do půjčování peněz obchodníkům v Ťiang-nanu a Pekingu. Své zájmy v regionu Sü Ťie prosazoval pomocí několika set najatých ozbrojenců, které v případě potřeby neváhal použít.\n\nV letech 1569–1570 se Sü Ťie dostal do konfliktu s velkým koordinátorem \"sün-fu\" regionu Chaj Žuejem, který se – v zájmu stability společnosti – pokusil posílit vrstvu drobných rolníků na úkor velkostatkářů. Požadoval proto po Sü Ťieovi vydání poloviny polností s tím, že si zbylé bude moci užívat v klidu bez obav z případného vyšetřování, jak přišel ke svému majetku. Chaj Žuej byl po několika měsících ve funkci dotlačen k rezignaci, ale potíže s úřady pro Sü Ťiea neskončily. Roku 1570 se s pomocí Čang Ťü-čenga vrátil do úřadu velkého sekretáře Kao Kung a zahájil šetření Sü Ťieovy rodiny. Kao Kungův pověřenec shromáždil důkazy proti ní – o lichvě a mnoha případech zabírání malých usedlostí prostřednictvím podvodů a zastrašování. Zatkl tři Sü Ťieovy syny a doporučil konfiskaci rodinných majetků, hrozilo uplatnění trestu smrti. Tehdy zasáhl Čang Ťü-čeng a dohodl s Kao Kungem mírnější potrestání; dva synové byli odesláni na vojenskou službu na vzdálené hranice, třetí byl vyškrtnut z úřednického stavu. Záležitost vzbudila nedůvěru mezi Kao Kungem a Čang Tü-čengem, když se rozšířila fáma, že Čang zasáhl, protože dostal od Sü Ťiea úplatek 30 tisíc \"liangů\" (1119 kg) stříbra.\n\nSü Ťie zemřel roku 1583 v Chua-tchingu, Nan č’-li.\n\n"}
{"id": "1202124", "url": "https://cs.wikipedia.org/wiki?curid=1202124", "title": "Alois Havel", "text": "Alois Havel\n\nAlois Havel (22. července 1945 Tichá – 24. října 2014 Kopřivnice) byl český autokrosař.\n\nByl prvním českým autokrosařem, který vyhrál závod série Mistrovství Evropy. Stalo se tak roku 1981 na okruhu v Nové Pace. Celkem třikrát skončil na druhém místě v mistrovství Evropy jednotlivců v divizi III (1981, 1983 a 1984) – vždy ho porazil jeho největší soupeř, 1979–1985 sedminásobný mistr Evropy Němec Willi Rösel (některý rok startoval s rakouskou licencí). Jeden ročník rozhodla o druhém místě pouze problematická diskvalifikace za údajné zkrácení trati v závodě v Rakousku, kde přišel o dvacet bodů, na konci sezóny mu chybělo na vítěze bodů šestnáct. Druhý za Röselem skončil v letech 1980, 81, 83 a 84. Celkem třikrát (1982, 1985 a 1986) vyhrál evropský titul reprezentačních družstev (Pohár národů v autokrosu).\n\nMistrem republiky v autokrosu se stal v letech 1978 a 1984. Závodil s vozy vlastní konstrukce s motorem Tatra.\n\n\n\n"}
{"id": "1202127", "url": "https://cs.wikipedia.org/wiki?curid=1202127", "title": "Jan Gualbert", "text": "Jan Gualbert\n\nJan Gualbert (též \"Gualbertus\" či \"Gwalbert\", 985/995 – 12. července 1073) byl italský řeholník, zakladatel vallombrosiánského řádu (zkr. CVUOSB, zvláště přísná odnož benediktinského řádu). Katolickou církví je uctíván jako světec.\n\nPocházel z patricijské rodiny z Florencie. Dostalo se mu velmi dobrého vzdělání, v mládí ale vedl neřestný život. Poté, co byl zavražděn jeho bratr, rozhodl se vykonat krevní mstu. Když bratrova vraha nalezl, chtěl jej zabít. Vrah před ním však padl na kolena a prosil jej o milost, dovolávaje se Ježíše Krista, který odpustil těm, kdo ho ukřižovali. Tato příhoda však na Jana hluboce zapůsobila a změnila jeho postoj k životu. Vrahovi odpustil a začal se kát za svůj dosavadní život.\n\nRozhodl se vstoupit do benediktinského řádu. Vzhledem k postavení jeho rodiny mu byl nabízen úřad opata. To ale nechtěl přijmout. Připojil se proto ke kamaldulům, přísné benediktinské odnoži. Po čase i od nich odešel a se skupinou příznivců roku 1038 založil klášter poblíž Fiesole, v místě zvaném \"Vallombrosa\". Zde mniši žili podle zvláště přísné interpretace Řehole svatého Benedikta a hospodařili v okolních lesích.\n\nJan Gualbert, kterému se začalo také říkat \"hrdina odpuštění\", se dále věnoval charitě, pomoci chudým a boji proti svatokupectví. Rovněž se podílel na potřebných reformách různých klášterů. Jím založený vallombrosiánský řád byl schválen papežem Viktorem II. v roce 1055. Jan zemřel v roce 1073 a v roce 1193 byl svatořečen. Jeho relikvie jsou uloženy v kostele sv. Jana Gualberta a sv. Tekly ve Stanech v Polsku.\n\n\n"}
{"id": "1202131", "url": "https://cs.wikipedia.org/wiki?curid=1202131", "title": "Kostel svatého Jakuba Staršího (Svádov)", "text": "Kostel svatého Jakuba Staršího (Svádov)\n\nŘímskokatolický farní kostel svatého Jakuba Staršího ve Svádově je pozdně gotická sakrální stavba, která se nachází v horní části Svádova. Je chráněn jako kulturní památka České republiky. Jako kulturní památka České republiky je chráněna i nedaleká fara.\n\nKostel, z něhož se zachoval jen presbytář, byl postaven roku 1477 nákladem Anny z Vartemberka. V této doby bylo započato i s pracemi na lodi kostela. Loď však byla dokončena a zaklenuta až v roce 1606 za Bedřicha Salhausena. Z období koelm roku 1606 pochází i věž a portály se znaky rodiny Salhausenů a Bocků. Také sakristie je z tého období. V době předbělohorské byl kostel luterský. Během 20. století zchátral a ve 21. století se postupně opravuje.\n\nJedná se o jednolodní, obdélnou stavbu s trojbokým gotickým presbytářem se sakristií po severní straně a s hranolovou važí v západním průčelí. Zevně má kostel opěráky. Na jednom z nich se nachází letopočet 1477. Okna jsou s pozdně gotickými kružbami. Na jižní straně se nachází renesanční portál s ornamentální výzdobou a aliančním znakem rodu Salhausenů a Bocků.\n\nPresbytář je sklenut síťovou žebrovou klenbou a paprsčitým závěrem s konzolami s figurální výzdobou. Ve svorníku se nalézá znak Berků z Dubé. V lodi je síťová žebrová klenba a tříramenná kruchta, která je přístupná schodištěm věže. Sakristie s renesančním portálkem je sklenuta hvězdovou žebrovou klenbou s římsovými konzolami. Pod sakristií se nachází krypta z doby Karla Glicha z Miltic, tj. z období před rokem 1650. Krypta je sklenutá hvěždovou žebrovou klenbou.\n\nHlavní oltář je dílem V. Hörniga z roku 1606. Jde o pískovcový oltář s figurální výzdobou z alabastru. V dolní části oltáře je nika s krucifixem. Po stranách se nacházejí reliéfy ze života proroka Elijáše a Nanebevstoupení Páně. Dále jsou zde sochy proroků a kladí s andílčími hlavičkami nesoucí karyatidy. Na římse z boku jsou sochy andělů se znaky Salhausenů a Bocků. Ve druhém pásmu jsou pilastry se čtyřmi evangelisty. Střední nika je se sochou sv. Jakuba z roku 1708 a po stranách jsou reliéfy zpodobňující \"Mojžíšův pohřeb\" a \"Proměnění Páně\". V třetím pásmu se nachází kruhový reliéf \"Nejsvětější Trojice\", který je rámovaný volutami s obelisky. Na vrcholu jsou sochy Božských ctností – \"Víry\", \"Naděje\" a \"Lásky\". Boční oltář je barokní z poloviny 18. století a je zasvěcen sv. Janu Nepomuckému. Kazatelna, kterou objednal Bedřich ze Salhausenu před rokem 1581 spočívá na dórském kanelovaném sloupku. Spodní část sloupku je zdobena renesančním ornamentem. Přechod ke kazatelně tvoří andílčí hlavičky. V nikách kazatelny jsou sochy Krista a evangelistů. V bočním prodloužení kazatelny jsou ve dvou obdélných polích znaky Salhausenů a Vřesovců, které jsou neseny dvojicemi putti. Křtitelnice je mramorová z období kolem roku 1620. Je připisována H. Schwenkovi nebo dílně G. M. Nosseniho. Na hranolovém soklu a kruhové desce je válcový nosník zdobený pěti hlavičkami putti a girlandami. Přechod k šestihrannému kalichu křtitelnice tvoří šest okřídlených putti, kteří nesou ve zdvižených rukou kalich. Plochy kalichu jsou zdobeny alabastrovými reliéfy \"Kristova Křtu\", potopy a znaky Salhausenů a Bocků. Ve zbývajících dvou plochách jsou nápisy s texty z evangelií. Obraz sv. Jakuba nad jižním bočním vchodem pochází od Josefa Kramolína.\n\nV kostele se nachází významný soubor epitafů ze 16. století:\nNad portálem ve věži se nachází znaková, pískovcová kartuš s dvojitým erbem Salhausenů a Bocků. Je bez nápisu a pochází snad z roku 1606. Její nápis byl odstraněn v době protireformace.\n\nNa západní věži zavěšen zvon z roku 1494 a zvon ze 14. století, který je nejstarším zvonem v okrese Ústí nad Labem. V minulosti zde byly též tři další zvony, dnes nezvěstné – zvon z roku 1655 od Hanse Binnstocka z Pirny, zvon z roku 1671 od Friedricha Michala Schönfelda z Prahy a zvon z roku 1676 od zvonaře Crommela.\n\nKolem kostela je hřbitov. Na něj se vchází dvěma portály z roku 1606:\n\nV ohradní zdi hřbitova je kaple. Jedná se o válcovou, hladkou stavbu. Je zastřešená kuželem. Má polokruhový portál. Během přestavby v roce 1606 byla opatřena novou hvězdovou žebrovou klenbou s erbem Salhausenů ve svorníku.\n\nFara (čp. 1) při silnici do Ústí nad Labem je barokní z roku 1731. Jejím autorem je pražský architekt Václav Špaček Nechala ji postavit Anna Františka vévodkyně Toskánská. Jedná se o volnou, obdélnou, patrovou stavbu s mansardovou střechou a mělkým středovým rizalitem. V nadpraží portálu nese znak. Okna jsou obdélná a nacházejí se ve štukových rámech. Přízemí má valenou klenbu s lunetami. Na klenbě schodiště je freska \"sv. Kryštofa s budovou fary a kostela u světcových nohou\", která pochází ze 30. let 18. století. Na klenbičce schodiště v přízemí je freska s andílky.\n\n"}
{"id": "1202132", "url": "https://cs.wikipedia.org/wiki?curid=1202132", "title": "Kostel svatého Jakuba Staršího (Světec)", "text": "Kostel svatého Jakuba Staršího (Světec)\n\nŘímskokatolický farní kostel svatého Jakuba Staršího ve Světci je původně pozdně románská, později goticky přestavěná a upravená, posléze zbarokizována sakrální stavba tvořící jižní součást zámeckého areálu. Od roku 1964 je kostel chráněn jako kulturní památka.\n\nStavba pochází asi z období kolem roku 1200. Rozšířena byla ve 2. čtvrtině 13. století paní Vratislavou, vdovou po Kojatovi (zakladateli rodu Hrabišiců). Když byl husity v roce 1420 zničen klášter Ochránkyň božího hrobu (Řeholní kanovnice řádu sv. Hrobu), který byl ve Světci u Bíliny v letech 1227–1571, stal se kostel sv. Jakuba Staršího, jenž byl součástí kláštera, farním kostelem. Po roce 1467 byl přestavěn a dále upravován. K barokizaci stavby došlo v roce 1731.\n\nPůvodní trojlodní bazilika s dvěma románskými věžemi byla zachována jako západní část dnešního kostela, který je také trojlodní a obdélný. Má polygonální presbytář s opěráky. Kostel má sakristii a dvě oratoře po severní straně. Skrze jednu z oratoří je možné vejít přímo do budovy zámku ve Světci. Ze střední osy boční lodi vystupuje předsíňka. Po stranách západního průčelí jsou dvě hranolové věže. Průčelí je barokně přestavěno. Jeho rizalit je členěn pilastry a zakončen štítem. Ve věžích jsou románská okénka. Na boční lodi jsou segmentově zakončená okna. Nad presbytářem se nachází sanktusová vížka.\n\nPresbytář je sklenut křížovou žebrovou klenbou a paprsčitě na barokních konzolách. Sakristie má valenou klenbu. Hlavní loď je sklenuta v části přilehlé k presbytáři křížovou žebrovou klenbou na barokních konzolách. V dalším poli od východu je sklenuta plackou se štukovými rámci. V západní části je sklenuta pozdně gotickou síťovou klenbou s přesekávanými žebry, která byla postavena po roce 1467. Kruchta je podklenuta valenou klenbou s lunetami a štukovými pásy. Mezi hlavními a bočníi loděmi jsou pilíře s pilastry, na které dosedají klenební pásy. Jižní boční loď je sklenuta valenou klenbou s lunetami a uprostřed plackovou klenbou se štukovými rámci.\n\nOltáře a kazatelna jsou barokní z období přestavby kostela. Na oltáři Panny Marie je deskový obraz Madony ze 16. století. Na konzolkách na stěně lodi jsou sošky sv. Šebestiána a sv. Jakuba Většího ze 2. čtvrtiny 18. století. V kostele se nachází barokní dřevěná soška \"Krista Trpitele\". Na pilířích hlavní lodi jsou obrazy sv. Valentina, sv. Isidora, sv. Vavřince, sv. Barbory, sv. Kateřiny a sv. Archanděla Michaela z 1. poloviny 18. století. Obraz \"Krista s anděly\" z roku 1861 pochází od J. Preisse z Teplic. Dva obrazy 18. století, které se nacházejí v kostele, jsou silně poškozeny.\n\nV průčelní jižní věži se nachází zvon z roku 1549 od zvonaře Stanislava. V severní průčelní věži se nacházejí dvě opuštěné dřevěné hlavy menších zvonů. Jeden z nich vyrobil v roce 1489 Hanuš Konvář a pravděpodobně jde o zvon, zavěšený nyní v klášterním kostele v Oseku. Dále se zde nacházel zvon od Jana Baltazara Crommela a zvon z roku 1507 od Tomáše z Prahy.\n\n\n"}
{"id": "1202135", "url": "https://cs.wikipedia.org/wiki?curid=1202135", "title": "Řepský hřbitov", "text": "Řepský hřbitov\n\nŘepský hřbitov se nachází v Praze 6 v městské části Řepy v ulici Žalanského. Byl založen jako náhrada za zrušený hřbitov u kostela svatého Martina.\n\nHřbitov byl založen roku 1837 při zrušení hřbitova u řepského kostela. Nárůstem obyvatel roku 1928 a 1957 se postupně rozšiřoval směrem na východ. Stará část má hřbitovní zeď opukovou, nová část je obezděna běžnými cihlami. Každá ze čtyř částí hřbitova má vlastní vstup, kromě řádového jsou ostatní hřbitovy propojeny.\n\nV hlavní části hřbitova je umístěna márnice a kříž uprostřed centrální cesty. Nachází se zde také hrobka majitelů továrny JASO se sochou paní Jenky Studničkové a vojenské pohřebiště – hroby z posledních dnů 2. světové války a hroby Vlasovových vojáků s jejich velitelem. Hlavní hřbitov je v pravé části při silnici.\n\nUrnový háj hřbitova slouží pro pohřby obyvatelům Řep a Zličína. Kromě urnových hrobů je zde po obvodu zdi kolumbárium. Háj se nachází v levé, jihozápadní části hřbitovního areálu za řádovým a vězeňským hřbitovem. Je zaplněn zčásti.\n\nByl založen roku 1884 a je výhradně hřbitovem řádovým. Na tomto hřbitově sester svatého Karla Boromejského se nachází přes dvě stě hrobů a jeho součástí je kaple. Jako první zde byla pohřbena v červenci 1886 S. M. Celsa Schröpfer. Je zde také hrob Velebné matky Antoinetty Chotkové (hraběnky Chotkové) a hroby několika kněží. Ostatky těchto kněží spolu s ostatky Matky Teresie Helvigové a ostatních řádových sester sem byly převezeny z Malostranského hřbitova v Košířích. Do roku 2006 zde bylo pohřbeno 1036 sester a 5 kněží. Úzký a dlouhý Řádový hřbitov se nachází uprostřed areálu mezi hlavním hřbitovem a urnovým hájem.\n\nPo návratu sester do Řepského kláštera roku 1990 sestry kapli i hřbitov zrekonstruovaly. V kapli jsou slouženy dušičkové bohoslužby.\n\nVězeňský hřbitov byl založen roku 1865 spolu se zřízením ženské věznice. Byly zde až do roku 1948 pohřbívány výhradně vězeňkyně. V levém dolním rohu je údajně hrob legendárního loupežníka Václava Babinského. Podle farního časopisu z roku 1911 „byl Babinský pohřben vlevo od velkého kříže a později byly ostatky přeneseny na druhou stranu kříže“. Tato část řepského hřbitova pustla a pouze několik hrobů bylo pozůstalými udržováno. Po roce 1990 bylo toto místo vyčištěno, hroby nahradil trávník a byly zde umístěny dva kameny – jeden s označením „Řepský vězeňský hřbitov“ a druhý pomník z hrubého kamene s náhrobní deskou Václava Babinského. Vězeňský hřbitov se nachází uprostřed areálu a je přístupný branou z hlavního hřbitova.\n\n\n"}
{"id": "1202136", "url": "https://cs.wikipedia.org/wiki?curid=1202136", "title": "You Wanted the Best", "text": "You Wanted the Best\n\n„You Wanted the Best“ je píseň americké rockové skupiny Kiss vydaná na albu \"Psycho Circus\". Píseň napsal Gene Simmons . Tato píseň pojednává o vztahu skupiny k fanouškům, kterým chce skupina vždy dát to nejlepší.\n\n"}
{"id": "1202142", "url": "https://cs.wikipedia.org/wiki?curid=1202142", "title": "Say Yeah", "text": "Say Yeah\n\n„Say Yeah“ je píseň americké rockové skupiny Kiss vydaná na devatenáctém studiovém albu \"Sonic Boom\". Napsal ji Paul Stanley a hned od začátku věřil že je píseň dobrá a vhodná k vydání i k hraní na koncertech.\n\n"}
{"id": "1202143", "url": "https://cs.wikipedia.org/wiki?curid=1202143", "title": "Never Enough", "text": "Never Enough\n\n„Never Enough“ je píseň americké rockové skupiny Kiss vydaná na devatenáctém studiovém albu \"Sonic Boom\". Napsal ji Paul Stanley a Tommy Thayer.\n\n"}
{"id": "1202144", "url": "https://cs.wikipedia.org/wiki?curid=1202144", "title": "Kaple Panny Marie Bolestné (Království)", "text": "Kaple Panny Marie Bolestné (Království)\n\nKaple Panny Marie Bolestné stojí nedaleko kostela svatého Vavřince v Království (místní část města Šluknov). Pochází z roku 1840 a v roce 2015 prošla celkovou rekonstrukcí.\n\nKapli, dnes zasvěcenou Panně Marii Bolestné (původní zasvěcení neznámé), dal postavit roku 1840 statkář \"Eduard Jungnikel\" z usedlosti čp. 60. Nevelká sakrální stavba vyrostla na jeho pozemku (parcelní číslo 1943) v době, kdy ještě nebyl postaven opodál stojící kostel svatého Vavřince. Kaple byla využívána a průběžně udržována potomky zakladatele. Poslední větší opravou prošla patrně ve 30. letech 20. století. Po druhé světové válce a odsunu původních obyvatel zpustla a postupně chátrala, okolí zarostlo nálety, inventář byl ukraden. Na počátku 21. století již poškozenou střechou zatékalo do krovu.\n\nZ iniciativy města Šluknov, které je vlastníkem stavby, prošla kaple v roce 2015 celkovou rekonstrukcí. Během ní byly obnoveny vnitřní i vnější omítky, opraven byl krov a položena nová krytina, okna a dveře se dočkaly osazení nových mříží, opravena byla podezdívka a nově položena podlaha. Zhotovitelem oprav se stal \"Ing. Vojtěch Král\" z Mladé Boleslavi. Celkové náklady na rekonstrukci dosáhly částky 200 381,10 Kč, z toho 50 000 Kč činila dotace Ústeckého kraje. Slavností žehnání obnovené kaple provedl šluknovský arciděkan (zároveň administrátor excurrendo ve farnosti Království) P. Pavel Procházka u příležitosti státního svátku dne 17. listopadu 2015. O údržbu kaple se společně starají město Šluknov a \"Šluknovské Království, z. s.\" Stavba není památkově chráněna.\n\nKaple stojí na čtvercovém půdorysu při hlavní silnici č. III/2662 ve směru na Šluknov a Jiříkov. Podezdívka je kamenná, stavba samotná je postavena z pálených cihel. Vstup zakončuje půlkruhový oblouk, dveře nahrazuje kovaná mříž. Portál tvoří dva pilastry, jenž přecházející v rustiku zakončenou štukovým křížem. Vysoký trojúhelníkový štít je lemován širokou korunní římsou. Obě boční stěny jsou shodné; uprostřed lizénového rámce je umístěno jedno malé, půlkruhově zakončené okno osazené mříží. Sedlová střecha bez věže je krytá břidlicí, nad štítem ji zdobí kamenný kříž. Omítky jsou hladké, bílé, pouze lizénové rámce jsou jemně tónované. Podlahu pokrývají dlaždice v cihlové barvě, strop je plochý. Skromný inventář tvoří malý oltář a obraz Bolestné Panny Marie (původní vybavení se nedochovalo). Po stranách kaple rostou dvě nově zasazené lípy velkolisté.\n\n"}
{"id": "1202146", "url": "https://cs.wikipedia.org/wiki?curid=1202146", "title": "Kaple Panny Marie Bolestné", "text": "Kaple Panny Marie Bolestné\n\nKaplí zasvěcených Panně Marii Bolestné je více:\n\na další...\n\n"}
{"id": "1202150", "url": "https://cs.wikipedia.org/wiki?curid=1202150", "title": "Kaple Panny Marie Sedmibolestné", "text": "Kaple Panny Marie Sedmibolestné\n\nKaplí zasvěcených Panně Marii Sedmibolestné je více:\n\na další...\n\n"}
{"id": "1202159", "url": "https://cs.wikipedia.org/wiki?curid=1202159", "title": "The Hottest Show on Earth Tour", "text": "The Hottest Show on Earth Tour\n\nThe Hottest Show on Earth Tour bylo koncertní turné americké rockové skupiny Kiss na podporu jejich desky Sonic Boom vydané v říjnu 2009. Jedná se o americké turné které navazuje na evropské turné Sonic Boom Over Europe Tour.\n\n\nPřídavky\n"}
{"id": "1202160", "url": "https://cs.wikipedia.org/wiki?curid=1202160", "title": "Zemětřesení v Dubrovníku (1667)", "text": "Zemětřesení v Dubrovníku (1667)\n\nZemětřesení v Dubrovníku v roce 1667 bylo jedním ze dvou nejvíce zničujících zemětřesení v oblasti, ležící dnes v Chorvatsku, za posledních 2400 let, kdy jsou známy záznamy. Dosáhlo intenzity stupně X na Mercalliho stupnici.\n\nK zemětřesení došlo 6. dubna v 8:00 hodin ráno. Z vrchu Srđ (415 m n. m.) se na město Dubrovník valila lavina kamení a napáchala velké škody. Vzniklo i tsunami, které zdevastovalo přístav. Vlny udeřily vícekrát. Na zemi se objevily trhliny a některé vodní zdroje vyschly. Vznikl i silně zvířený oblak prachu a kouře, který zakrýval oblohu.\nV následujících 20 dnech byl ve městě rozsáhlý požár, rozdmýchaný silným větrem, který pohltil množství staveb a památek, postavených za celá staletí.\n\nZničeno bylo celé město a podle některých zdrojů zahynulo až 5000 jeho obyvatel. Zničeny byly více než tři čtvrtiny veřejných budov. Dubrovník byl v té době hlavním městem Republiky Dubrovník. Zemětřesení znamenalo počátek jejího konce.\n\nKromě Dubrovníku byla také zničena některá města v Boce Kotorské, zejména Kotor a Perast.\n\n\n"}
{"id": "1202163", "url": "https://cs.wikipedia.org/wiki?curid=1202163", "title": "Cold Gin", "text": "Cold Gin\n\nCold Gin je píseň americké rockové skupiny Kiss vydaná na albu \"Kiss\". Píseň vyšla 18. února a stala se klasickým songem skupiny. Objevila se na mnoha kompilacích a velice často je hrána na koncertech.\n\n„Cold Gin“ se objevila na následujících albech Kiss:\n\n"}
{"id": "1202166", "url": "https://cs.wikipedia.org/wiki?curid=1202166", "title": "Noční motýli", "text": "Noční motýli\n\nNoční motýli jsou skupinou motýlů bez oficiální biologické klasifikace, nicméně s typickými společnými znaky, které vyplývají z jejich způsobu života – jak název napovídá, jsou tito motýli aktivní především v noci, nepotřebují tedy výrazné zbarvení, spoléhají na čich místo zraku (proto mají obvykle větvovitá tykadla, která jsou jejich čichovým ústředím) atd. Lidově je tato skupina označována jako můry, avšak ve skutečnosti jsou můry pouze motýli z čeledi můrovití. K nočním motýlům patří například martináč hrušňový, což je jeden z největších nočních motýlů vyskytujících se v ČR. Další zástupci nočních motýlů jsou z těchto čeledí: bourcovití, martináčovití, přástevníkovití, můrovití, bekyňovití, vřetenuškovití, píďalkovití, zaviječovití, molovití a další.\n\n\n\n"}
{"id": "1202167", "url": "https://cs.wikipedia.org/wiki?curid=1202167", "title": "Třída Wels", "text": "Třída Wels\n\nTřída Wels byla třída čtyř říčních hlídkových lodí () rakousko-uherského námořnictva. Skládala se z jednotek \"Wels\", \"Barsch\", \"Compó\" a \"Viza\" postavených v budapešťské loděnici Ganz & Danubius v letech 1915 až 1916. Jednalo se o větší a silněji vyzbrojené pokračování třídy \"Fogas\" a jejich hlavním určením měl být doprovod větších a průzkum na Dunaji a jeho přítocích. Po první světové válce byly všechny jednotky rozděleny mezi nástupnické státy, ale První republika kvůli selhání československé diplomacie žádnou z nich nezískala. Nakonec všechny získalo Maďarské království.\n\nStavba jednotek třídy \"Wels\" započala ještě před dokončením obou jednotek předchozí třídy \"Fogas\", takže do jejich konstrukce (zejména výzbroje) nebylo možné zahrnout ponaučení z provozu a nasazení předchůdce. Hlavní výzbroj tvořily čtyři kánony 7 cm Škoda (skutečná ráže byla 66 mm) s hlavní délky 26 ráží, které byly umístěny po dvou do dělových věží na přídi a zádi. Oba kanóny v každé věži byly umístěny na společné kolébce a věž měla 10mm pancíř. 66mm kanóny ale svým výkonem nevyhovovaly: hlídkové lodě se kvůli malému dostřelu musely přiblížit k nepříteli a samy se tak vystavovaly odvetné palbě, vůči které ale neměly adekvátní pancéřování.\n\nTřída \"Wels\" ale přinesla i několik novinek: jako první rakousko-uherské říční lodě měly pancíř integrovaný jako konstrukční prvek trupu a při dokončení již rovnou nesly po jednom dálkoměru. Novinkou (a to nejenom v rakousko-uherské \"Donauflottille\", ale na říčních plavidlech všeobecně) bylo použití parních turbín (dřívější monitory a hlídkové lodě poháněl parní stroj). Turbíny umožnily dosáhnout relativně vysoké rychlosti 17 až 18 uzlů (31,5 až 33,3 km/h) při zkouškách, ale daní za to byl neekonomický provoz při nižších rychlostech a delší reakční doba přechodu na zpětný chod potřebný k okamžitému zastavení (tzv. ). Při ekonomické plavbě vyšší rychlostí na malé hloubce (cca do 4 m) zase lodě vytvářely vysokou příďovou vlnu, která mohla poškodit břeh a pobřežní instalace.\n\nVšechny čtyři jednotky postavila loděnice Ganz & Danubius v Budapešti.\n\n\n"}
{"id": "1202170", "url": "https://cs.wikipedia.org/wiki?curid=1202170", "title": "Carmen Kassová", "text": "Carmen Kassová\n\nCarmen Kassová (14. září 1978, Tallinn) je estonská modelka, podnikatelka, herečka a politička.\n\nVyrůstala ve městě Paide. Ve čtrnácti letech byla v tallinnském supermarketu objevena italským \"hledačem tváří\". V osmnácti se přestěhovala do Milána, později přesídlila do Paříže. Stala se též vyhledávanou modelkou pro módní přehlídky a objevila se v reklamách mnoha módních a kosmetických značek jako Calvin Klein, Chanel, Donna Karan, Givenchy, Fendi, Michael Kors, the Gap či Sephora. Nakonec se vrhla na podnikání v oboru, když se stala spojumajitelkou firmy Baltic Models.\n\nRoku 2001 byla časopisem \"Vogue\" zvolena Modelkou roku.\n\nOkrajově se uplatnila i jako herečka, například v komedii \"Zoolander\" s Benem Stillerem či v estonském filmu \"Täna öösel me ei maga\" (v USA uváděném pod názvem \"Set Point\").\nV roce 2004 kandidovala do Evropského parlamentu, a to za stranu \"Res Publica\". Dostala 2315 hlasů a nebyla zvolena.\n"}
{"id": "1202178", "url": "https://cs.wikipedia.org/wiki?curid=1202178", "title": "Albert Heim", "text": "Albert Heim\n\nAlbert Heim (12. dubna 1849 Curych – 31. srpna 1937 Curych) byl švýcarský geolog. Narodil se v Curychu a studoval na zdejší univerzitě, stejně jako na Berlínské univerzitě. Již v nízkém věku se zajímal o fyzikální vlastnosti Alp. V roce 1873 se stal profesorem na curyšské polytechnické škole. Mezi jeho díla patří například \"Mechanismus der Gebirgsbildung\" a \"Geologie der Schweiz\". Jeho manželkou byla lékařka Marie Heim-Vögtlin. V roce 1904 mu Londýnská geologická společnost udělila Wollastonovu medaili. Je po něm pojmenován Dorsum Heim na Měsíci.\n\n"}
{"id": "1202185", "url": "https://cs.wikipedia.org/wiki?curid=1202185", "title": "Koncertní turné Kiss", "text": "Koncertní turné Kiss\n\nToto je přehled všech koncertních turné americké skupiny Kiss.\n"}
{"id": "1202187", "url": "https://cs.wikipedia.org/wiki?curid=1202187", "title": "Alexander Siloti", "text": "Alexander Siloti\n\nAlexander Siloti, v ukrajinské verzi Oleksandr Illič Ziloti, ukrajinsky \"Олександр Ілліч Зілоті\" (9. říjen 1863, Charkov – 8. prosinec 1945, New York) byl ukrajinsko-americký klavírista, dirigent a hudební skladatel narozený na území někdejší Ruské říše.\n\nNarodil se v Charkově, který leží na území dnešní Ukrajiny. Hru na klavír vystudoval na Moskevské konzervatoři, veden nejprve Nikolajem Zverevem, později Nikolajem Rubinštejnem. Harmonii se učil u Petra Iljiče Čajkovského. \n\nAbsolvoval roku 1881, poté odjel do Německa, kde se dále učil u Franze Liszta. Jako klavírista profesionálně debutoval roku 1883. \n\nV roce 1887 se vrátil do Ruska a začal učit na Moskevské konzervatoři. K jeho studentům patřil Alexander Goldenweiser či Sergej Rachmaninov (který byl mj. jeho bratrancem). V této době se stal Siloti rovněž editorem Čajkovského díla. Oženil se s Verou Treťjakovou, dcerou bohatého průmyslníka a milovníka umění Pavla Treťjakova. Tím se jeho ekonomická situace velmi zlepšila. \n\nOdešel z konzervatoře a vydal se na evropské a posléze i americké turné. Zejména americké turné roku 1898 bylo velmi úspěšné. Roku 1901 dirigoval ve světové premiéře Rachmaninův klavírní koncert č. 2, s osobní účastí autora. V letech 1901-1903 vedl Moskevskou filharmonii. V letech 1903-1917 organizoval a financoval slavné Silotiho koncerty v Petrohradě, přičemž dramaturgii vytvářel ve spolupráci s muzikologem Alexanderem Ossovským. Představil ruskému publiku zcela nová jména jako Leopold Auer, Pablo Casals, Fjodor Šaljapin, George Enescu, Josef Hofmann, Wanda Landowska, Willem Mengelberg, Felix Mottl, Arthur Nikisch, Arnold Schönberg nebo Felix Weingartner. Svá díla zde premiérově představili Alexander Glazunov, Sergej Prokofjev, Sergej Rachmaninov, Nikolaj Rimskij-Korsakov, Alexandr Skrjabin či Igor Stravinskij. Slavný zakladatel Ruského baletu Sergej Ďagilev slyšel prvně Stravinského hudbu právě na Silotiho koncertech. \n\nKdyž roku 1917 převzali moc bolševici, byl Siloti jmenován intendantem Mariinského divadla v Petrohradě, avšak s novým režimem se nesžil a roku 1918 emigroval nejprve do Anglie a nakonec do USA. Roku 1921 se usadil v New Yorku. Vyučoval na \"Juilliard Graduate School\", k jeho žákům zde patřili Marc Blitzstein, Gladys Ewart či Eugene Istomin. Koncertoval málo, ale slavným se stal například jeho společný lisztovský koncert s Arturem Toscaninim z roku 1930.\n\nZemřel v roce 1945 ve věku 82 let v New Yorku.\n"}
{"id": "1202192", "url": "https://cs.wikipedia.org/wiki?curid=1202192", "title": "Eugenie", "text": "Eugenie\n\nEugenie (\"Eugenia\") je rod rostlin z čeledi myrtovité. Je to rozsáhlý rod, zahrnující v současném taxonomickém pojetí více než 1000 druhů. Je nerovnoměrně rošířen v tropech či subtropech všech kontinentů, převážná většina druhů roste v tropické Americe, kde se vyskytují na nejrůznějších stanovištích. Eugenie jsou keře a nevelké stromy s jednoduchými vstřícnými listy a bílými, čtyřčetnými květy s množstvím tyčinek. Plodem je bobule. Plody celé řady druhů jsou jedlé, jako ovocná dřevina se v tropech pěstuje zejména eugenie jednokvětá. Některé druhy eugenie mají význam v domorodé medicíně.\n\nV současné taxonomii je od rodu eugenie oddělován rod hřebíčkovec (\"Syzygium\"), rozšířený v počtu asi 1200 druhů v tropech Starého světa, a několik menších rodů. Některé druhy byly naopak přeřazeny do rodu \"Myrcianthes\" či \"Luma\". Pod názvem \"Eugenia myrtifolia\" nebo martej myrtolistá je v České republice jako pokojová a užitková rostlina prodáván australský druh hřebíčkovce \"Syzygium australe\".\n\nEugenie jsou keře a nevelké stromy, dorůstající zpravidla výšky do 3 až 12, řidčeji i přes 20 metrů. Listy jsou jednoduché, vstřícné, se žláznatě tečkovanou čepelí. Žilnatina je zpeřená, se spojitou žilkou běžící podél okraje.\nKvětenství jsou nejčastěji hroznovitá nebo stažená do podoby klubka či svazečku, u některých druhů jsou květy jednotlivé nebo po dvou a vyrůstají ze starších větví. Květy jsou pravidelné, oboupohlavné, čtyřčetné. Češule nepřesahuje semeník. Kališní cípy jsou většinou volné nebo výjimečně srostlé, 2 vnější cípy jsou zpravidla kratší než vnitřní. Kalich je vytrvalý nebo opadavý. Koruna je bílá, někdy narůžovělá nebo namodralá, složená ze 4 volných korunních plátků. Semeník je srostlý ze 2 plodolistů a se 2 komůrkami s několika až mnoha vajíčky. Plodem je kulovitá, elipsoidní nebo podlouhlá bobule obsahující 1 nebo řidčeji několik poměrně velkých semen. Na vrcholu plodu je vytrvalý kalich nebo jen jizva po opadlém kalichu.\n\nRod eugenie zahrnuje více než 1000 druhů. Je nerovnoměrně zastoupen v tropech či subtropech všech kontinentů. Největší počet druhů roste v tropické Americe, kde je eugenie největším rodem čeledi myrtovité. Areál sahá od jižní Floridy až po Argentinu a zahrnuje i Karibské ostrovy. Centrum druhové diverzity je v Brazílii (asi 400 druhů). V brazilském biotopu známém jako atlantský les představuje eugenie druhově nejbohatší rod stromů.\nV rámci USA je výskyt eugenií omezen na jižní Floridu a přesahují sem ze Střední Ameriky či Karibiku celkem 4 druhy. Rod je dosti hojně zastoupen v Karibské oblasti, v rámci Střední Ameriky pak zejména v Guatemale.\n\nZ Afriky je udáváno okolo 150 druhů, největší počet jich roste na Madagaskaru (66) a ve středozápadní tropické Africe (37). Eugenie jsou rozšířeny nerovnoměrně téměř na celém africkém kontinentu s výjimkou severní Afriky. Do severovýchodní tropické Afriky zasahuje pouze jediný druh.\nV tropické Asii se vyskytuje asi 46 druhů, z toho většina na indickém subkontinentu (33) a Jihovýchodní Asii (10). Do Číny ani východní Asie rod nezasahuje. Na Nové Guineji a v Indočíně jsou zastoupeny málo. V Tichomoří roste 35 druhů, z toho drtivá většina (29) na Nové Kaledonii. V Austrálii se vyskytuje jediný druh, \"E. reinwardtiana\", zasahující do Queenslandu a nejsevernější Západní Austrálie.\n\nEugenie rostou v podrostu tropických deštných, poloopadavých nebo opadavých lesů, na jejich okrajích, na savanách, keřové vegetaci různých typů (cerrado, restinga aj.), na březích řek, často na periodicky zaplavovaných místech, též na skalních výchozech. Vyskytují se v nížinách i v horách v nadmořských výškách až 1700 metrů a rostou dokonce i na vrcholech venezuelských stolových hor.\n\nRod eugenie se odlišuje od jiných podobných rodů čeledi myrtovité zejména morfologickými znaky na květech a plodech. Plody jsou převážně jednosemenné, semena mají spojené dělohy a vnitřek semene je tedy homogenní, češule nepřesahuje semeník. Blízce příbuzné rody \"Calycorectes\" a \"Plinia\" mají protaženou češuli přesahující semeník. Květy jsou buď v hroznovitých květenstvích nebo jednotlivé a ramiflorní, nikdy však jednotlivé úžlabní (na rozdíl např. od rodu \"Psidium\"). Květy a plody jsou na rozdíl od většiny druhů \"Plinia\" či \"Myrciaria\" zpravidla stopkaté.\n\nOboupohlavné květy eugenií jsou navštěvovány rozličným hmyzem, zejména blanokřídlými, dvoukřídlými a brouky. Hlavními opylovači jsou včely. Některé druhy jsou schopné samoopylení, jiné jsou cizosprašné. Semena jsou šířena zejména ptáky konzumujícími plody. V Brazílii rozšiřuje semena druhu \"E. umbelliflora\" též psovitá šelma maikong (\"Cerdocyon thous\").\n\nTaxonomie rodu \"Eugenia\" má složitou historii, neboť je obtížné jej oproti jiných rodům myrtovitých jednoznačně vymezit. Existuje značné množství synonym – pro různé druhy rodu \"Eugenia\" již bylo dosud použito okolo 70 různých rodových jmen. Samotný druh \"Eugenia punicifolia\" má celkem 58 synonym. Typový druh \"Eugenia uniflora\" popsal Carl Linné v díle \"Species Plantarum\" z roku 1753. První revize rodu byla publikována Niedenzu v roce 1893 a rod \"Eugenia\" v ní byl zejména na základě morfologie květů rozdělen do několika menších rodů. Tato koncepce byla později odmítnuta a rod byl nadále klasifikován v širším pojetí. Další revizi zveřejnili Merrill a Perry v roce 1938. Jejich klasifikace byla založena zejména na struktuře semen a z rodu \"Eugenia\" byl mj. vyčleněn obsáhlý rod \"Syzygium\", rozšířený výhradně ve Starém světě. Autoři Ingle a Dadswell publikovali v roce 1953 výsledky zkoumání anatomie dřeva a rozlišili v rámci \"Eugenia\" s.l. 2 skupiny. První zahrnovala rod \"Eugenia\", druhá pak dnešní rody \"Acmena\", \"Cleistocalyx\" a \"Syzygium\".\n\nV předběžné fylogenetické studii publikované v roce 2014 je rod \"Eugenia\" s.l. rozdělen na 2 monofyletické rody: \"Eugenia\" a \"Myrcianthes\". Naopak rody \"Calycorectes\", \"Hexachlamys\", \"Phyllocalyx\" a \"Stenocalyx\" jsou vřazeny do rodu \"Eugenia\", neboť jinak by byl parafyletický. Druh \"E. apiculata\" byl přeřazen do rodu \"Luma\".\n\n\nŘada druhů eugénií má jedlé plody. Mimo to mají význam zejména v domorodé medicíně.\n\nEugenie jednokvětá (\"Eugenia uniflora\") je pěstována v tropech a subtropech po celém světě pro kvalitní a chutné ovoce, známé jako \"pitanga\" nebo brazilská třešeň. Dužnina plodů je sladká, příjemně aromatická, semena jsou hořká a nejedlá. Konzumují se čerstvé nebo se z nich vyrábějí různé sirupy, marmelády a také likéry. Řidčeji se pěstuje druh \"E. brasilienis\", pocházející z jižní a východní Brazílie a známý jako \"grumichama\".\n\nJedlé plody místního významu má celá řada druhů eugenií. Ze šířeji rozšířených je to např. \"E. punicifolia\", \"E. ligustrina\", \"E. pseudopsidium\" a \"E. moschata\", v Brazílii \"E. arrabidae\", \"E. dulcis\", \"E. dysenterica\", \"E. cerasiflora\", \"E. luschnathiana\", \"E. myrobalana\", \"E. pisiformis\" a \"E. supraaxillaris\", v Karibiku \"E. disticha\" a \"E. lineata\", ve Venezuele \"E. cribrata\" a \"E. yatuae\", v jižní Africe \"E. zeyheri\". Listy \"E. acris\" se na Jamajce přidávají do omáček.\n\nPod neplatným, avšak dosud používaným názvem \"Eugenia myrtifolia\" neboli martej myrtolistá je v České republice jako pokojová a užitková rostlina prodáván australský druh hřebíčkovce \"Syzygium australe\" s jedlými plody.\n\nNěkteré druhy eugenií jsou používány v tropické Americe při bolesti v krku, nachlazení a průjmech. Nálev či odvar z listů \"E. uniflora\" slouží v oblasti Guyany k léčení chřipky, kašle, horečky, zánětu průdušek a používá se jako hořké tonikum.\n\n"}
{"id": "1202193", "url": "https://cs.wikipedia.org/wiki?curid=1202193", "title": "Carlton Centre", "text": "Carlton Centre\n\nCarlton Centre je mrakodrap v Jihoafrické republice, nacházející se v centru Johannesburgu. Je vysoký 223 metrů, má 50 podlaží. V budově se nachází kanceláře a obchody, přibližně 46 % prostorů se nachází pod úrovní země. Byla navržena společností Skidmore, Owings and Merrill.\n\nOd roku 1973, kdy byl dostavěn, je nejvyšší budovou Afriky.\n\n"}
{"id": "1202195", "url": "https://cs.wikipedia.org/wiki?curid=1202195", "title": "Kontejnerový terminál Ostrava-Paskov", "text": "Kontejnerový terminál Ostrava-Paskov\n\nKontejnerový terminál Ostrava-Paskov je kontejnerový terminál, který se nachází v Paskově. Jeho provozovatelem je společnost Advanced World Transport. Terminál byl vybudován v letech 2006-2007 na brownfieldu Dolu Paskov. Na síť Správy železnic je terminál napojen v žst. Vratimov. Součástí terminálu je rovněž externí depo ve Staříči.\n\nOd doby zahájení provozu je terminál postupně rozšiřován tak, aby kapacitně postačoval na rostoucí počet obsluhovaných vlaků. V letech 2011-2012 byla zámkovou dlažbou pokryta původně nezpevněná plocha a došlo ke vytížení terminálu skladovací kapacity z 1700 na 2400 TEU. Další fáze zvýšení kapacity proběhla v letech 2016-2018 a cílovým stavem je skladovací kapacita 4800 TEU při celkové ploše překladiště 71 000 m². V roce 2012 terminál přeložil cca 70 tisíc kontejnerů, v prvním roce provozu přitom bylo zmanipulováno jen 4000 kontejnerů. V roce 2017 zde bylo zmanipulováno více než 100 tis. kontejnerů a návěsů a terminál byl před rozšířením vytížen téměř na sto procent.\nV první fázi provozu byl terminál využíván prakticky jen pro vlaky z přístavu Koper. V roce 2009 se přidaly pravidelné spoje z Mělníka, které původně jezdily na terminál v nedaleké Kopřivnici. Ty byly určeny především pro potřeby rejdaře Maersk Line, na což postupně navázaly i přímé vlaky z přístavu Bremerhaven, jejichž provoz byl rozšířen v roce 2013. Od ledna 2012 byla v provozu nová intermodální linka vedená z italského terminálu Verona Quadrante Europa, která byla společným projektem operátorů Bohemiakombi, Cemat a Kombiverkehr. Provoz této linky však byl v červenci 2013 zastaven pro ztrátovost. Od května 2013 do terminálu zajíždí pravidelné vlaky tureckého operátora EKOL Lojistik, které spojují Paskov s italským námořním terminálem EMT Trieste. Tyto vlaky jsou určeny pro intermodální návěsy, které směřují z Turecka nejen do okolí Paskova, ale rovněž do Polska, Slovenska a Finska. Od roku 2011 je Paskov propojen také s terminálem ČD-DUSS Lovosice. Jde o skupiny vozů, kterými jsou přepravovány především intermodální návěsy společnosti Ewals Cargo Care. 8. ledna 2018 byl zahájen provoz pravidelné linky pro přepravu návěsů LKW Walter mezi Paskovem a německým terminálem Herne ve frekvenci čtyř párů týdně. Na jejím provozu se podílejí dopravci AWT a ITL Eisenbahngesellschaft.\n"}
{"id": "1202196", "url": "https://cs.wikipedia.org/wiki?curid=1202196", "title": "Kostel svatého Klementa (Chlumčany)", "text": "Kostel svatého Klementa (Chlumčany)\n\nKostel svatého Klementa je římskokatolický filiální kostel v Chlumčanech v okrese Louny. Od roku 1964 je chráněn jako kulturní památka.\n\nPrvní kostel je v Chlumčanech zmiňován již roku 1354, ale v roce 1770 byl zbořen a v dalších čtyřech letech na jeho místě vznikl nový kostel postavený v pozdně barokním slohu. Na konci první čtvrtiny devatenáctého století byla obnovena věž. Ve druhé polovině dvacátého století neudržovaný kostel chátral, a proto byl v roce 1986 zařazen na seznam kostelů v lounském okrese určených k demolici. Řízení o zrušení památkové ochrany bylo po roce 1989 zastaveno a v letech 2010–2011 proběhla oprava.\n\nJednolodní obdélný kostel má pravoúhle uzavřený presbytář, k jehož severní straně je připojen a čtvercová sakristie. Západní průčelí má konkávně vyžlabené boční části, před které vystupuje středový rizalit s pilastry, oválnými okny a obdélným vstupním portálem. Zdobí ho segmentový štít, nad který vybíhá hranolová věž s cibulovou střechou. Kostelní loď má zaoblené rohy, stěny členěné pilastry a strop tvořený plackovou klenbou se štukovým rámem. V západní části lodi stojí malá zděná kruchta s dřevěným zábradlím. Presbytář je od lodi oddělený stlačeným vítězným obloukem s dvojicí pilastrů. I v presbytáři je použita placková klenba.\n\nZařízení kostela je převážně rokokové. Hlavní oltář s obrazem svatého Klementa ze druhé poloviny osmnáctého století zdobí sochy andělů. Na podstavcích u bočního oltáře Panny Marie stojí sochy svatého Petra a svatého Pavla z osmnáctého století. K vybavení patří také kazatelna ze stejné doby a obraz Panny Marie ze sedmnáctého století.\n\n"}
{"id": "1202197", "url": "https://cs.wikipedia.org/wiki?curid=1202197", "title": "Club tour", "text": "Club tour\n\nClub tour bylo první turné americké rockové skupiny Kiss. Tour propagovalo první album, které skupina nahrála během koncertování.\n\n\n\nKISS\n\n"}
{"id": "1202199", "url": "https://cs.wikipedia.org/wiki?curid=1202199", "title": "Gatsbyho křivka", "text": "Gatsbyho křivka\n\nGatsbyho křivka je vztah, který dává do souvislosti Giniho koeficient (nerovnost v příjmech) a míru, jakou se dědí majetek od rodičů (mezigenerační imobilita). Označení zavedl ekonom Alan Krueger podle postavy románu Velký Gatsby. Severské státy vykazují větší rovnost v příjmech a menší dědivost (rovné příležitosti) než třeba USA. \n"}
{"id": "1202205", "url": "https://cs.wikipedia.org/wiki?curid=1202205", "title": "Anton Cíger", "text": "Anton Cíger\n\nAnton Cíger (28. června 1911 Krupina – 17. května 1976 Tatranská Lomnica) byl slovenský dirigent, hudební skladatel, pedagog a sběratel lidových písní.\n\nNarodil se v Krupině, v rodině tesaře. Měl sedm sourozenců. Bratr Jozef Cíger-Hronský se stal významným slovenským spisovatelem a malířem, další dva bratři byli architekti. Základní hudební vzdělání získal od místního varhaníka Ludovíta Suhaya a později u hudebního skladatele Viliama Figuše-Bystrého v Banské Bystrici. Hrál na několik hudebních nástrojů (housle, viola, violoncello, kontrabas a varhany) a zkomponoval i svou první skladbu – píseň \"Dumka\" na slova Petra Bellu-Horala.\n\nStudoval na učitelském ústavu v Levicích a paralelně i na \"Hudební a dramatické akademii\" v Bratislavě. Maturoval v roce 1928 a začal studovat v Praze. Z finančních důvodů přešel na Hudební akademii do Záhřebu v Jugoslávii, kde v té době působil Oskar Nedbal a studoval tam skladbu a dirigování. \n\nPo dokončení studia v roce 1932 se stal regenschorim a dirigentem v Čadci a od roku 1933 působil v Turčianském Svätém Martině jako úředník hudebního odboru Matice slovenské a jako tajemník \"Ústredí slovenských ochotníckych divadiel\". Vedle toho byl pověřen vedením \"Zväzu slovenských speváckych zborov\" v Trenčianskych Teplicích.\n\nV letech 1938–1940 byl učitelem hudby na \"Státním slovenském učitelském ústavu pro řeckokatolíky\" a spolupracoval se Slovenským rozhlasem. V roce 1940 byl jmenován tajemníkem \"Hudební komory\" v Bratislavě. Působil také jako sbormistr \"Robotníckého spevokolu Tatran\". Po skončení 2. světové války byl profesorem na pedagogickém gymnáziu v Trnavě a řídil zde pěvecký sbor \"Bradlan\". \n\nOd roku 1951 byl ředitelem hudební školy v Kežmarku. V Kežmarku se zasloužil o rozvoj hudebního školství. Z místních učitelů sestavil komorní sdružení, které uskutečnilo na 250 koncertů. Nějaký čas v Kežmarku pod jeho vedením pracoval i symfonický orchestr. Rovněž spolupracoval s folklórním souborem \"Magura\", pro který i komponoval.\n\nV roce 1953 zřídila bratislavská Pedagogická fakulta v Košicích konzultační středisko pro externí studenty oboru hudební výchova. Anton Cíger byl pověřen přednáškami jak v Košicích, tak i na obdobném středisku, které bylo později otevřeno v Prešově. Po ukončení této činnosti působil ještě jako sbormistr \"Poddukelského ukrajinského ľudového súboru v Prešove\" a jako ředitel Lidové školy umění v Prešově. V závěru svého života byl ředitelem LŠU v Tatranské Lomnici. Zde ještě stačil založit \"Festival podtatranských speváčikov\", jehož první ročník sám financoval.\n\nNapsal více než 800 skladeb a zasáhl téměř do všech žánrů klasické hudby včetně hudby scénické a chrámové.\n\n\nVedle organizační, pedagogické a kompoziční činnosti intenzivně sbíral lidové písně z oblasti od Kysúc po Zemplín. Sebral na 3000 písní. Tiskem vyšlo:\n\n\n"}
{"id": "1202209", "url": "https://cs.wikipedia.org/wiki?curid=1202209", "title": "ACARS", "text": "ACARS\n\nAircraft Communications Addressing and Reporting System (zkráceně ACARS) je digitální datový okruh pro přenos krátkých zpráv mezi letadly a pozemními stanicemi pomocí rádiových vln (Airband) nebo satelitu. Protokol byl navržen společností ARINC (Aeronautical Radio Incorporated) a spuštěn v roce 1978 ve formátu Telex. Více rozhlasových stanic ACARS následně přidala IT společnost SITA.\n\n"}
{"id": "1202215", "url": "https://cs.wikipedia.org/wiki?curid=1202215", "title": "Křídlo (letecká jednotka)", "text": "Křídlo (letecká jednotka)\n\nKřídlo je jednotka letectva skládající se z několika perutí či samostatných letek. Několik křídel může tvořit skupinu. Označení, , vzniklo původně v britském Royal Flying Corps. Svým postavením ve struktuře leteckých sil přibližně odpovídá pluku u sil pozemních, a v čele křídla typicky stojí důstojník hodnosti srovnatelné s velitelem pluku.\n\nV některých ozbrojených silách je pro ekvivalent křídla užíván pojem „eskadra“, například v letectvu německém () či francouzském (). Italská Aeronautica Militare užívá pro takovouto formaci pojem \"stormo\" (doslova hejno) a u švédského Flygvapnetu pro ni existuje termín \"Flygflottilj\", který doslova znamená „letecká flotila“.\n"}
{"id": "1202216", "url": "https://cs.wikipedia.org/wiki?curid=1202216", "title": "Certaldo", "text": "Certaldo\n\nCertaldo je město v Itálii. V roce 2013 zde žilo 16 006 obyvatel.\n\nObec má rozlohu přibližně 75 km. Obec se nachází asi 40 km jihozápadně od Florencie. Městskou oblastí protéká řeka Elsa. Historické centrum města, horní město (\"Certaldo alto\", \"Certaldo alta\") leží na kopci, dolní město (Certaldo basso) leží dole u řeky a přímo na trase Via Francigena, která pochází ze 17. století. Z dolního města vede lanovka do horní části města.\n\n\n"}
{"id": "1202217", "url": "https://cs.wikipedia.org/wiki?curid=1202217", "title": "Řecké armádní letectvo", "text": "Řecké armádní letectvo\n\nArmádní letectvo () je vojskové letectvo ozbrojených sil Řecka. Původně bylo založeno v roce 1947 a vybaveno lehkými pozorovacími a spojovacími letouny. Získání transportních vrtulníků v roce 1969, a zejména nákup bitevních AH-64 Apache začátkem 90. let změnilo význam a roli této složky, které byl v roce 1996 přiznán status samostatného druhu vojsk, šestého v rámci Řecké armády. V čele zbraně stojí Ředitelství armádního letectva () v rámci Generálního štábu Řecké armády, kterému je podřízena Škola armádního letectva () a 1. armádní letecká brigáda ().\n\n\n"}
